{"dokumentstatus":{"dokument":{"hangar_id":"2438951","dok_id":"GE0963","rm":"1990/91","beteckning":"63","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"63","slutnummer":"0","datum":"1991-02-14 00:00:00","systemdatum":"2010-02-17 00:00:00","publicerad":"1991-02-14 00:00:00","titel":"Riksdagens snabbprotokoll 1990/91:63 Torsdagen den 14 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{4AA7FBF6-9393-4845-B447-FDB6E3BD844D}","dokument_url_text":"http://data.riksdagen.se/dokument/GE0963/text","dokument_url_html":"http://data.riksdagen.se/dokument/GE0963","dokumentstatus_url_xml":"http://data.riksdagen.se/dokumentstatus/GE0963","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:63</div>\r\n<div class=\"sidhuvud_datum\">Torsdagen den 14 februari</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 8 februari.</pre><pre>2 § Svar på interpellationerna 1990/91:129 och\r\n131 samt fråga 1990/91:350 om\r\nMellanösternkonflikten</pre><pre>Anf. 1 Utrikesminister STEN ANDERSSON\r\n(s):</pre><pre>Herr talman! Jag kommer att besvara de frågor\r\nsom har ställts om Mellanösternkonflikten i ett\r\nsammanhang.</pre><pre>En månad av intensiva krigshandlingar har nu\r\nförflutit. Kriget har givit upphov till mycket\r\nmänskligt lidande. De ohyggliga bilder vi i går\r\nkunde se på TV av ett krigs verkliga ansikte\r\nåterspeglar ändå bara en liten del av det lidande,\r\nden smärta och den sorg som drabbar kvinnor, barn\r\noch andra oskyldiga civila.</pre><pre>Vi kan i och med detta alldeles bestämt dra den\r\nslutsatsen att vi måste ytterligare öka våra\r\nansträngningar att tillsammans med andra nationer\r\nfinna en fredlig väg ur konflikten. Vi måste hysa\r\nförhoppning om att en självhärskare som Saddam\r\nHussein, som är väl medveten om sitt folks lidande,\r\näntligen skall ge det lilla tecken som behövs för att\r\nen fredlig lösning skall uppnås.</pre><pre>De humanitära, politiska, ekonomiska och\r\nekologiska konsekvenserna för regionen är\r\noöverskådliga. Risken för att regionen efter kriget\r\nfortsätter att präglas av politisk instabilitet är stor.\r\nVi får inte glömma att hela ansvaret för denna djupt\r\ntragiska situation bärs av Irak och Saddam Hussein,\r\nsom vägrat att efterkomma uppmaningarna från\r\nFNs säkerhetsråd.</pre><pre>Sverige har som lojal FN-medlem från början stött\r\nalla resolutioner som antagits av FNs säkerhetsråd\r\nmed anledning av Iraks invasion av Kuwait.\r\nFörsöken att förmå Irak att uppfylla krav i dessa\r\nresolutioner har hittills varit fruktlösa. In i det sista\r\nvalde Irak att ignorera de konstruktiva förslag och\r\nappeller som bl.a. gjordes av FNs\r\ngeneralsekreterare och Frankrike.</pre><pre>Herr talman, jag blev ganska mycket störd i mitt\r\nanförande av de samtal som pågick i kammaren.</pre><pre>Herr talman! Statsministern föreslog nyligen att\r\nsäkerhetsrådet borde överväga att erbjuda Irak en\r\npaus i stridshandlingarna i utbyte mot en klar\r\navsiktsförklaring att landet kommer att uppfylla\r\nFN-resolutionerna och därmed påbörja uttåget ur\r\nKuwait.</pre><pre>Bakgrunden till detta är hotet om en utvidgning av\r\nkonflikten, med katastrofala konsekvenser för alla\r\nfolk i området och miljontals människor.</pre><pre>Statsministerns förslag anknyter nära till innehållet\r\ni det gemensamma uttalandet av utrikesministrarna\r\ni Förenta Staterna och Sovjetunionen för två\r\nveckor sedan.</pre><pre>Det handlar inte om något villkorslöst eldupphör,\r\nutan om en paus i utbyte mot en klar\r\navsiktsförklaring. Om Irak förklarar sig redo att\r\nuppfylla FNs resolutioner och inleder ett återtåg\r\nfrån Kuwait, bör stridshandlingarna genast\r\nupphöra och garantier lämnas Irak att det inte skall\r\nbli angripet.</pre><pre>Sverige har sedan Iraks invasion av Kuwait på flera\r\nsätt aktivt sökt verka för en fredlig lösning. Efter\r\nden 17 januari har dessa ansträngningar blivit än\r\nmer angelägna. Vår vilja att bidra till en lösning\r\nkvarstår. Sveriges långvariga engagemang vad\r\ngäller Mellanöstern har givit oss en god grund att\r\nstå på.</pre><pre>Jag vill här nämna att de nordiska länderna\r\nförklarat sig beredda att på allt sätt stödja FN i dess\r\nkonkreta planering av uppgifterna i samband med\r\nett trupptillbakadragande. Det kan bli fråga om\r\ninsats av fredsbevarande styrkor, av militära\r\nobservatörer och om bistånd till flyktingar och\r\nandra som drabbats. Detta har de nordiska FN-\r\nambassadörerna framfört till generalsekreteraren\r\nvid ett par tillfällen såväl före som efter den 17\r\njanuari.</pre><pre>Regeringen följer mycket noga utvecklingen i\r\nkriget och särskilt vad som händer i FNs\r\nsäkerhetsråd. Här vill jag understryka hur viktigt vi\r\nanser det vara att säkerhetsrådet tar sitt ansvar i\r\nenlighet med stadgan och aktivt behandlar frågan\r\nsamt att den operation som FN legitimerat håller sig\r\ninom de i resolution 678 angivna ramarna.</pre><pre>Resolution 678 är grundad på FN-stadgans 7 kap.\r\nStadgans yttersta syfte är att upprätthålla\r\ninternationell fred och säkerhet. I detta syfte\r\nföreskrivs i kap. 7 att vapenmakt skall kunna\r\nanvändas när andra åtgärder visat sig otillräckliga.\r\nDe som skrev stadgan hade själva bevittnat hur\r\nkriget måste användas som medel för att med\r\nstadgans egna ord: ''rädda kommande generationer\r\nfrån krigets gissel''.</pre><pre>En omprövning av resolutionen kräver att\r\nsäkerhetsrådet fattar ett nytt beslut. I dag finns inga\r\ntecken på att så skulle kunna ske. Jag vill även\r\nerinra om att Sverige inte är medlem av\r\nsäkerhetsrådet.</pre><pre>Som lojal FN-medlem önskar Sverige naturligtvis\r\natt FNs alla möjligheter att fungera för fredens\r\nbevarande, för biläggande av tvister och till\r\nförebyggande av våldsanvändning tas till vara.</pre><pre>Den värld vi nu lever i ser annorlunda ut än den i\r\nvilken stadgan skrevs för snart 50 år sedan. FN-\r\nstadgan har sedan sin tillkomst varit föremål för\r\nständig diskussion, inte minst på senaste tid.\r\nFörslag om ändringar av stadgan har dock visat sig\r\ninte kunna få erforderligt stöd. Jag vill här tillägga\r\natt det system för kollektiv säkerhet som stadgan\r\nrymmer trots sina ofullkomligheter är det bästa vi\r\nunder överskådlig tid kan hoppas uppnå.</pre><pre>Herr talman! Jag vill erinra om att de allierade\r\ntrupperna befinner sig på saudiarabisk mark på\r\ninbjudan av den saudiarabiska regeringen. Vad\r\ngäller USAs trupper har president Bush sagt att\r\ndessa avses lämna den arabiska halvön så snart Irak\r\ntvingats ut ur Kuwait och inte längre utgör ett akut\r\nhot.</pre><pre>Tanken på en internationell konferens om\r\nMellanöstern, under FNs överinseende, har sedan\r\nlänge framförts från olika håll, bl.a. från FNs\r\ngeneralsekreterare. Detta gäller inte minst den\r\nsenaste tiden. Sverige har under många år\r\nförespråkat att en Mellanösternkonferens med\r\ndeltagande av alla berörda parter, inkl. PLO,\r\nkommer till stånd.</pre><pre>Det är min övertygelse att alla parter är inställda på\r\natt den arabisk-israeliska konfliken måste ägnas full\r\nuppmärksamhet sedan Gulfkriget upphört.\r\nPalestina-frågan är central i sökandet efter varaktig\r\nfred i regionen.</pre><pre>Frågan om värdskap för en internationell konferens\r\nom Mellanöstern får övervägas då förutsättningar\r\nför en sådan konferens föreligger.</pre><pre>Jag vill betona hur särskilt angeläget det är för\r\nSverige att medverka till att krigets offer får den\r\nhjälp och det stöd de behöver. Under hösten 1990\r\nbidrog Sverige med en kvarts miljard kronor till\r\nolika insatser med anledning av krisen i\r\nMellanöstern. De viktigaste uppgifterna har därvid\r\nFörenta nationernas olika organ samt\r\nInternationella röda korset.</pre><pre>FN lade i januari i år fram en regional humanitär\r\nhandlingsplan för att ta hand om människor på flykt\r\nundan krigshandlingar i regionenen, främst från\r\nIrak och Kuwait. Till denna plan, som har fått ett\r\nbrett stöd från givarsamfundet, har Sverige i\r\ninitialskedet bidagit med 17 milj.kr.</pre><pre>I dagarna är det också klart att UNICEF och WHO\r\navser att på plats i Irak undersöka förutsättningarna\r\nför humanitära insatser.</pre><pre>Röda kors-kommitténs handlingsplan omfattar\r\nskydd och efterforskning i enlighet med\r\nGenèvekonventionernas regler samt\r\nbiståndsinsatser till skadade och flyktingar.\r\nKommittén har delegater i samtliga berörda länder i\r\nregionen, således även Irak, och har en omfattande\r\nplanering för de olika typer av insatser som kan bli\r\naktuella i dessa länder. Sverige har i detta skede\r\nbidragit med 25 milj.kr. till Röda korsets\r\nhandlingsplan.</pre><pre>Genom vårt finansiella, obundna stöd till FN-\r\nplanen resp. Internationalla röda kors-kommitténs\r\nhandlingsplan har vi markerat vårt förtroende för\r\ndessa institutioners möjligheter att genomföra de\r\nhumanitära insatser som kommer att påkallas,\r\noberoende av var de hjälpbehövande befinner sig.\r\nRegeringen kommer självfallet att följa denna\r\nfråga uppmärksamt.</pre><pre>Anf. 2 HANS GÖRAN FRANCK (s):</pre><pre>Herr talman! FNs säkerhetsråd har i stort sett gett\r\nde allierade styrkorna fria händer i deras krigföring\r\ni Mellanöstern. Vi nås nu av alarmerande\r\nrapporter, bl.a. via JU pch från förre amerikanske\r\njustitieministern Ramsey Clark om en delvis\r\nurskillningslös terrorbombning av\r\ncivilbefolkningen i Irak. Även kyrkor, sjukhus och\r\nskolor uppges ha sönderbombats. Det är mycket\r\nallvarligt att detta sker i en av FN sanktionerad\r\nmilitäraktion. Det behövs inte bara ytterligare\r\nundersökningar av dessa misstänkta brott mot\r\ninternationella konventioner, utan även ett snabbt\r\nagerande för att stoppa krigföringen mot en\r\noskyldig civilbefolkning. Lika tragiskt och\r\nupprörande är hur civilbefolkningen drabbas i\r\nandra länder i regionen, bl.a. i Israel, Saudi-\r\nArabien och Libanon.</pre><pre>Svenska regeringen bör aktivt verka för en\r\nomprövning av resolution 678 i stället för att bara\r\nkonstatera att det inte finns några tecken på att så\r\nskulle kunna ske.</pre><pre>Jag uppfattar emellertid att regeringen är oroad\r\növer hur krigföringen genomförs. Det understryks\r\nhur viktigt det är att säkerhetsrådet tar sitt ansvar i\r\nhär berörda hänseenden.</pre><pre>Det är välkommet att statsministern ansluter sig till\r\nfredsopinionens krav på ett eldupphör. Det är\r\nabsolut nödvändigt att alla ansträngningar nu görs\r\nför att få till stånd en vapenvila, som bör övervakas\r\nav FNs fredsbevarande förband.</pre><pre>Den 10 januari 1991 förklarade utrikesministern att\r\n''det är min övertygelse att det fortfarande finns\r\nmöjligheter att uppnå en fredlig lösning av\r\nkonflikten. Sanktionerna mot Irak bör enligt min\r\nmening ges ytterligare en tid att verka och alla\r\ndiplomatiska möjligheter har ännu inte uttömts.''</pre><pre>Dagen före de allierades militäraktion riktade\r\nSverige genom Sten Andersson en enträgen vädjan\r\ntill säkerhetsrådets medlemmar ''att ägna all sin\r\nuppmärksamhet åt de möjligheter som återstår att\r\nfinna en fredlig lösning'' och uppmanade till\r\n''största återhållsamhet tills alla fredliga medel till\r\nfullo prövats''. Varför höll inte utrikesministern fast\r\nvid denna mycket välgrundade ståndpunkt?</pre><pre>I stället uttalade Sten Andersson redan den 17\r\njanuari regeringens stöd till de allierades\r\nmilitäraktion, vilket även upprepas i\r\ninterpellationssvaret. Detta finns det anledning att\r\näven i dag beklaga.</pre><pre>Beslut om militära åtgärder av FN kan enligt FN-\r\nstadgan enbart fattas enligt artikel 42 och enligt\r\nprocedurreglerna i artiklarna 43--47. Detta framgår\r\nav folkrättslig utredning i saken, som bör vara väl\r\nkänd för utrikesministern.</pre><pre>De medlemsstater som av FNs säkerhetsråd fått\r\nfullmakt att använda militärt våld har inte träffat\r\ntruppavtal i säkerhetsrådet (artikel 43). Den\r\nfunktion som anges för FNs militära stabsutskott\r\nhar inte iakttagits (artiklarna 45--47).</pre><pre>Säkerhetsrådets metod i att detta fall, som är så\r\nviktigt, delegera rätten till bruk av militärt våld står\r\ninte i överensstämmelse med stadgans artikel 24. I\r\nden fastslås att säkerhetsrådet har ett huvudansvar\r\nför fred och säkerhet. Detta ansvar skall fullgöras\r\ngenom att FN agerar på medlemsstaternas vägnar.\r\nDet fanns inte erforderligt stöd i FNs säkerhetsråd\r\nför att tillämpa 42 §, därför kringgick man\r\nbestämmelsen genom delegationsbeslutet. Om så\r\ninte skett hade det inte blivit någon FN-\r\nsanktionerad militäraktion över huvud taget.</pre><pre>Det är inte förenligt med FN-stadgans anda och\r\nbokstav att i detta speciella fall göra en innovation\r\nav den. Då FN som organisation genomgår\r\nbetydande förändringar i vitaliserande och\r\nförstärkande riktning för att säkra fred och\r\nsäkerhet, bör givetvis inte FN göra en innovation av\r\nstadgan som leder till -- eller riskerade att\r\nmedföra -- ett storkrig som sätter världsfreden i\r\nfara.</pre><pre>I en sådan situation bör stadgan i stället följas\r\nstrikt. Innovationer var och är under föreliggande\r\nomständighet i hög grad olämpliga.</pre><pre>Den skyldighet som eljest föreligger att behandla\r\nförfrågningar och framställningar från FN i positiv\r\nanda bör inte gälla i detta speciella fall.</pre><pre>Enligt gällande riktlinjer för krigsmaterielexport\r\nbör tillstånd inte beviljas för leveranser till stat som\r\nbefinner sig i väpnad konflikt. Sverige avgör efter\r\negen bedömning vad som är lämpligt i den\r\nföreliggande situationen. Klart är att varje begäran\r\nom hjälp, stöd eller annan insats från FN eller de\r\nkrigförande inte är folkrättsligt tvingande. Sverige\r\nbör därför inte medge någon vapenexport till de\r\nkrigförande så länge kriget pågår.</pre><pre>Det är nu nödvändigt att fortsätta avbrutna\r\ndialoger och förhandla om en fredlig lösning.\r\nSovjetunionens och Irans initiativ bör följas av\r\nandra. Även Sverige kan spela en roll med de\r\nerfarenheter som finns av kontakter och medling\r\nmellan stridande parter. Det Sten Andersson säger\r\nom en internationell Mellanösternkonferens om\r\nfred är positivt. Förberedelser kan igångsättas\r\nredan nu för man skall vinna tid. En svensk\r\nförklaring om värdskap kan få en gynnsam politisk\r\noch psykologisk effekt.</pre><pre>Irak har en oavvislig folkrättslig skyldighet att\r\nlämna Kuwait.</pre><pre>Det är också av betydelse att utfästelser lämnas om\r\natt allierade militära styrkor från USA och övriga\r\nicke-arabiska länder lämnar regionen.</pre><pre>Anf. 3 GUDRUN SCHYMAN (v):</pre><pre>Herr talman! Jag är säker på att Sten Andersson\r\ndelar den upplevelse som många av oss har när vi\r\nser bilderna av vad som nu pågår i kriget. Vi såg i\r\ngår kväll på TV hur förkolnade lik bars ut ur\r\nskyddsrum. Jag är övertygad om att vi är lika\r\nupprörda över vad som pågår. Jag är inte lika\r\növertygad om att vi i detta läge har samma syn på\r\nvad som är Sveriges roll.</pre><pre>Jag tycker att interpellationssvaret andas en väldig\r\nunderdånighet och uppgivenhet inför det som\r\npågår. Det sägs åtminstone två gånger i\r\ninterpellationssvaret att Sverige som lojal FN-\r\nmedlem ställer sig bakom och har ställt sig bakom\r\ndet som nu pågår. Jag skulle vilja påstå att detta har\r\nskett okritiskt.</pre><pre>Jag undrar också vad det innebär att vara illojal FN-\r\nmedlem. Är det någonting man kan vara eller är det\r\nalldeles omöjligt att kritisera det som nu pågår?</pre><pre>Jag delar Hans Göran Francks redogörelse över\r\nteknikaliteterna och de brott mot stadgan som jag\r\nanser säkerhetsrådet har begått. Det är osmakligt\r\natt ett stadgebrott kallas för innovation. Det är en\r\nform av Orwellskt språkbruk som smyger sig in när\r\nman beskriver vad som pågår. Ett stadgebrott som\r\nutlyser ett storkrig betecknar man som en\r\ninnovation, något som hos mig för tankarna till ett\r\npositivt skapande och kreativt förhållningssätt. Det\r\nhär kan inte likna någonting annat än raka\r\nmotsatsen. Död och förintelse är resultatet av\r\ndenna s.k. innovation.</pre><pre>Jag vill ta upp två saker som Sten Andersson har\r\nberört i interpellationssvaret. Där står att vi, dvs.\r\nden svenska regeringen, anser det viktigt ''att\r\nsäkerhetsrådet tar sitt ansvar i enlighet med stadgan\r\noch aktivt behandlar frågan samt att den operation\r\nsom FN legitimerat håller sig inom de i resolution\r\n678 angivna ramarna''.</pre><pre>Då blir naturligtvis frågan: Anser Sten Andersson\r\natt denna operation håller sig inom de angivna\r\nramarna? Stämmer det som nu pågår med de ramar\r\nsom har uppsatts i resolutionen? Stämmer det som\r\ndär sägs med att bomba civila mål -- vilket vi har\r\nsett flera exempel på, varav det mest groteska i\r\ngår -- att bomba fabriker som tillverkar kemiska\r\nstridsmedel, att bomba kärnkraftverk? Tillhör\r\ndetta sådana åtgärder som stadgas i resolution 678?\r\nLigger detta inom de angivna ramarna? Jag anser\r\natt det knappast kan vara fallet. Man kan då\r\nknappast säga att man skall fortsätta att vara lojal\r\nmot ett sådant beslut. Den typen av lojalitet måste\r\nväl ändå betecknas som illojalitet mot det som är\r\nFNs ursprungliga mening; att verka för fred och\r\nsäkerhet.</pre><pre>Jag vet att det i denna resolution också står att man\r\nskall verka för fred och stabilitet inom området.\r\nMen innebär detta att man skall bomba sönder hela\r\nområdet? Är det då man uppnår fred och stabilitet?\r\nUtgörs inte ramarna för denna resolution av att se\r\ntill att Irak lämnar Kuwait? Innebär denna\r\nresolutions ramar också att man skall störta\r\nSaddam Hussein och utplåna honom? Skall man\r\nockså lösa alla andra konflikter i detta område\r\ngenom att bomba sönder och samman\r\ncivilbefolkningen och den politiska opposition som\r\nfaktiskt finns i dessa länder, vars uppgift är att\r\nstörta de diktatorer som sitter där? Dessa\r\nmänniskor ges inte stora möjligheter att verka i\r\ndetta läge.</pre><pre>Jag skall ta upp en annan fråga. Sten Andersson\r\nsäger: ''Vår vilja att bidra till en lösning kvarstår.''\r\nJag vill i det sammanhanget ta upp Sveriges\r\nagerande vad gäller vapenexporten. Anser Sten\r\nAndersson att det i detta läge är Sveriges uppgift att\r\nbidra genom att sälja vapen? Jag vet att denna fråga\r\nhar varit upp till diskussion tidigare, och då har\r\nSten Andersson avfärdat det hela med att säga att\r\nvi inte har sålt några vapen. Anita Gradin har till\r\nmig sagt, att kommer det förfrågningar så kommer\r\nvi att göra detta. Jag vet också att det vid ett\r\nregeringssammanträde den 24 januari beviljades\r\ntillstånd till utförsel av krigsmateriel till de allierade\r\nstyrkorna.</pre><pre>Jag vet också att det har förekommit diplomatiska\r\nförfrågningar från USA om man i detta läge kan\r\nräkna med att få tillstånd till utförsel om man\r\neventuellt vill ha en större vapenleverans från\r\nSverige. Enligt mina uppgifter har de diplomatiska\r\nförfrågningarna också fått ett positivt svar från den\r\nsvenska regeringen. Jag vill fråga Sten Andersson\r\nvad man från USA har begärt att få köpa. Vad har\r\nden svenska regeringen svarat USA i dessa\r\ndiplomatiska underhandskontakter? Anser\r\nregeringen att ''appropriate support'', som jag tror\r\ndet står i någon FN-stadga, i detta läge är att se till\r\natt ösa mer vapen in i den väpnade konflikt som nu\r\npågår? Hur stämmer detta i så fall överens med vår\r\nsvenska lagstiftning och våra riktlinjer om att i\r\nförsta hand stoppa alla vapenleveranser vid ett\r\nkrigsutbrott och i andra hand se till det inte beviljas\r\nnågra nya utförseltillstånd? Jag hoppas att jag får\r\nklargörande besked av Sten Andersson i bägge\r\ndessa frågor.</pre><pre>Vänsterpartiet har för säkerhets skull också anmält\r\ndenna fråga till konstitutionsutskottet för se till att\r\nalla papper kommer upp på bordet. Det vore bra\r\nom Sten Andersson redan här kunde tala om hur\r\nman tänker förfara.</pre><pre></pre><pre>Anf. 4 BERITH ERIKSSON (v)</pre><pre>Herr talman! Det har i denna debatt nämnts många\r\nländer kring Irak och det krig som pågår. Men ett\r\nland som sällan tas med när man redogör för vad\r\nsom händer i området är Turkiet. Utrikesministern\r\nunderstryker att regeringen är mycket angelägen\r\nom att den operation som FN legitimerat håller sig\r\ninom de ramar som resolution 678 anger. Jag vill\r\nfråga Sten Andersson om USAs bombfällning inom\r\nTurkiets gränser också ryms inom FNs resolution.\r\nBomber har fällts i Cudibergen i Cinakområdet,\r\nsom råkar vara en känd bas för gerillan. I fjol\r\nutspelades i detta område strider som varade i flera\r\nveckor, och vid minst 17 tillfällen har bomber fällts\r\ni området.</pre><pre>Utrikesministern redogjorde också för de åtgärder\r\nsom har vidtagits för att hjälpa flyktingar i länderna\r\nrunt Irak. Men inte heller i detta sammanhang\r\nnämndes alla de flyktingar som finns i Turkiet.\r\nTurkiet utnyttjar den uppkomna situationen i egna\r\nsyften. Förutom de byar som tidigare tömts på sin\r\nbefolkning har nu ytterligare 300 namngivna byar\r\ntömts. En flyktingström på mellan 700 000 och 2\r\nmiljoner människor rapporteras i området.</pre><pre>Detta är inte människor som får\r\nersättningsbostäder eller någon annan ersättning\r\nnär deras byar förstörs, utan det är fråga om\r\nutblottade flyktingar. En av mina partikamrater\r\nsom i dag kom från Bryssel berättade att han där\r\nhade fått rapporter om just dessa flyktingar och att\r\nde svälter.</pre><pre>Även om det råder krig i grannlandet måste vi när\r\ndet gäller Turkiet och regimens sätt att utnyttja\r\ndenna situation fortsätta att ställa envisa krav att\r\ndemokratiska rättigheter och mänskliga rättigheter\r\nrespekteras i Turkiet.</pre><pre>Det kommer även rapporter om bombning av\r\nkurdiska byar inom Iraks gränser. Det är s.k.\r\nstrategiska byar, där kurder har fösts samman.\r\nRadio Teheran rapporterar om 20 000 döda i detta\r\nområde.</pre><pre>Sedan till frågan om den eventuellt kommande\r\nMellanösternkonferensen. Jag vet att vi här i\r\nkammaren tidigare har fått till svar från Sten\r\nAndersson, att Sverige skall verka för att den\r\nkurdiska frågan tas upp i FN. Men vi har egentligen\r\ninte fått något svar om Sten Andersson är villig att\r\narbeta för att den kurdiska frågan tas upp i en\r\nkommande Mellanösternkonferens. De stora delar\r\nav världens oljetillgångar som ligger på den mark\r\ndär kurderna bor utgör en krutdurk, och det blir\r\ninte bättre om kurderna ignoreras. Det är mycket\r\ncyniskt och ytterst naivt att tro att förtrycket och\r\nkolonisationen av kurderna endast skulle leda till\r\nett isolerat lidande, som inte berör oss. Det gör det\r\ni allra högsta grad. Kan Sten Andersson i dag svara\r\npå om Sverige kommer att arbeta för att även den\r\nkurdiska frågan kommer med i en kommande\r\nMellanösternkonferens?</pre><pre>Anf. 5 JAN-ERIK WIKSTRÖM (fp)</pre><pre>Herr talman! Jag har inga invändningar mot\r\nutrikesministerns svar på interpellationerna. När\r\nhan nu belamras med frågor från alla håll vill jag\r\nunderstryka att det i utrikesnämnden har rått\r\nfullständig enighet om Sveriges synpunkter på\r\nkonflikten och den roll vi kan spela både i\r\nförhållande till FN och konflikten i Mellanöstern.\r\nJag vill också hänvisa till den artikel som jag vill\r\nminnas Ove Bring publicerade i går och som jag\r\nanser är mycket klargörande när det gäller våra\r\nförpliktelser gentemot Förenta nationerna.</pre><pre>Krig är alltid grymma, och det ser vi dagligen på\r\nTV-skärmen. Det borde naturligtvis Saddam\r\nHussein ha funderat över innan han startade kriget\r\nden 2 augusti i fjol. Låt oss nu hoppas att detta krig\r\nså snart som möjligt kan avslutas. Det är dock\r\nnästan alltid svårare att vinna en fred än att vinna\r\nett krig.</pre><pre>Det är angeläget att vi även från svensk sida\r\nförbereder oss på att det kommer att finnas behov\r\nav mycket massiva hjälpinsatser till alla berörda\r\nländer. Vi kan möjligen hoppas att kraven på\r\ndemokrati och en demokratisk utveckling kommer\r\natt växa i de stater som nu är berörda. Jag tänker\r\ndå på Kuwait, Jordanien, Syrien och Saudiarabien.\r\nDe kraven kommer säkert att växa mot bakgrund\r\nav de senaste månadernas erfarenheter.</pre><pre>PLOs position har försvagats, och detta kan\r\nmöjligen leda till att det blir lättare att upprätta en\r\ninternationell Mellersta Östern-konferens, där\r\nnaturligtvis Israel måste delta tillsammans med\r\nbl.a. företrädare för palestinierna.</pre><pre>Självfallet måste också Förenta nationernas\r\nmedlemsstater efter ett avslutat krig noga analysera\r\nFNs roll och vilka erfarenheter och slutsatser man\r\nkan dra av det senaste halvårets händelser. Frågan\r\nblir hur världssamfundet på sikt skall kunna\r\ngarantera fred och säkerhet i världen. Detta är ett\r\nområde där jag tror att Sverige har en betydelsefull\r\nroll att spela, och det är viktigt att vi i god tid\r\nförbereder oss inför detta arbete.</pre><pre>Anf. 6 PER GAHRTON (mp)</pre><pre>Herr talman! Allt fler talar nu om tiden efter kriget.\r\nDet kanske är väl menat, men det kan också vara\r\nen verklighetsflykt. Man talar hellre om det man\r\nhoppas snart skall ske än om det fruktansvärda krig\r\nsom faktiskt pågår. Det har visat sig vara precis som\r\nalla andra krig, nämligen ett krig som dödar\r\nmänniskor och förstör livsmiljön. De som\r\neventuellt trodde någonting annat bör väl äntligen\r\nbörja inse vad det egentligen handlar om.</pre><pre>Det finns inga humana krig. Det finns heller inga\r\nkrig som gör slut på alla krig. Jag blev litet\r\nalarmerad av den formulering i Sten Anderssons\r\nsvar där han talade om att detta krig, som jag\r\nförstod det, kunde vara ett krig som skulle rädda\r\nkommande generationer från krigets gissel. Det\r\nkan väl ändå inte vara utrikesministerns seriösa\r\nmening att han tror på den gamla drömmen om ''the\r\nwar to end all wars''. Det finns inga sådana krig som\r\nkan göra slut på alla krig, det finns bara fred som\r\nkan skapa fred.</pre><pre>Sten Andersson säger i svaret att: ''Sverige har\r\nunder många år förespråkat att en\r\nMellanösternkonferens med deltagande av alla\r\nberörda parter, inkl. PLO kommer till stånd''. Jag\r\nhoppas att denna utsaga också gäller i tempus\r\npresens, dvs. att Sverige inte har frångått denna\r\ngrundläggande ståndpunkt. PLO har förvisso gjort\r\nmycket allvarliga misstag i denna konflikt, men om\r\nman verkligen vill ha en fred måste alla parter\r\ningå -- även de parter som den ena eller andra sidan\r\ninte tycker så mycket om. Jag hoppas alltså att\r\npresens gäller för detta uttalande.</pre><pre>Det har utbrutit en livlig offentlig debatt, och bland\r\ndet intressantaste i den debatten är att två gamla\r\nutrikespolitiska trotjänare -- Inga Thorsson och\r\nSverker Åström -- har hamnat på olika ståndpunkt\r\ni sin tolkning av huruvida FN gör rätt eller fel. Det\r\nskulle vara mycket intressant att få veta vad landets\r\nutrikesminister anser. Har den gamle trotjänaren\r\nSverker Åström fel på något sätt? Den slutsats man\r\nmåste dra av regeringens officiella politik är ju att\r\nregeringen anser att Sverker Åström inte begriper\r\nsig på utrikespolitik och hur man skall tolka\r\nSveriges förpliktelser i förhållande till FN, utan\r\nregeringen tycks närmast stå på Inga Thorssons\r\nsida, som har gjort fredsrörelsen många tjänster\r\ngenom åren men som nu gör fredsrörelsen\r\nbeklagliga björntjänster.</pre><pre>Vi hade häromveckan tillfälle till en diskussion här\r\ni kammaren där jag bl.a. frågade om\r\nmilitärsjukhuset och varför man inte kunde gå via\r\nRöda korset. Sten Andersson hänvisade då till en\r\nrad praktiska problem. Jag hann knappast ut ur\r\ndenna lokal förrän jag i Expressen kunde läsa att\r\nRöda korsets vice ordförande hovrättspresident\r\nCarl-Ivar Skarstedt ansåg att regeringen genom att\r\nvälja ett militärsjukhus utsätter den svenska\r\npersonalen för fara. Han menade att Röda korset i\r\nstället borde ha fått uppdraget. Jag skulle gärna\r\nvilja veta hur detta hänger ihop. Röda korset anser\r\ntydligen att det är fel att göra som regeringen har\r\ngjort och ville själv ha detta uppdrag. Finns det\r\nnågra dolda motiv bakom att man valde\r\nmilitärsjukhuset i stället för Röda korset, eller är\r\nman missnöjd med Röda korset? Jag tror att detta\r\nmåste utredas något noggrannare än vad som\r\nhastigt skedde här i kammaren i förra veckan.</pre><pre>Jag tänker slutligen något beröra en skrift som jag\r\nfick tillgång till häromdagen och som heter Just war\r\nin the Gulf? -- Rättvist krig i Gulfen? -- som är\r\nutgiven av Life and Peace Institute i Uppsala. Såvitt\r\njag förstår är detta ett kristet institut, vilket jag\r\nantar speciellt intresserar Jan-Erik Wikström.</pre><pre>Det intressanta med denna skrift är att man efter\r\nmycket noggrann analys man ställer upp ett antal\r\nkriterier för vad som är ett rättvist krig. Det skall\r\nfinnas en överordnad auktoritet, och det skall vara\r\nen rättvis sak. Dessa två saker säger man föreligger.\r\nMen det skall också vara en absolut sista utväg,\r\nnågot som man säger inte föreligger, det skall ha en\r\nrimlig chans att lyckas, och där sätter man\r\nfrågetecken. Det skall vidare finnas en riktig\r\nintention, och där sätter man likaså frågetecken.\r\nDet skall finnas en proportionationalitet mellan hur\r\nman behandlar olika konflikter, och man säger att\r\ndetta inte gäller i det här fallet, eftersom man i så\r\nfall skulle ingripa, vilket en del av oss har sagt här i\r\nkammaren, på samma sätt mot alla andra\r\nockupationer. Man säger också att principen om att\r\nde icke stridande skall hållas helt immuna\r\nuppenbarligen inte kan följas. Slutsatsen är därför\r\natt detta krig enligt kristna principer inte uppfyller\r\nkraven på ett rättvist krig.</pre><pre>Det är inget rättvist krig. Det är ett krig med helt\r\nandra förtecken. Det hjälper inte att motståndaren\r\när en terrorist, en gangster och en totalitär diktator.\r\nI ett rättssamhälle har även brottslingar vissa\r\nrättigheter, det är ju det som är det speciella med\r\nett rättssamhälle. Om rättssamhället självt slutar\r\nhålla sig rätten har ju brottslingen uppnått det han\r\nkanske ville, nämligen att rättssamhället brakar\r\nihop. Detta gäller såväl inom länder som i det\r\ninternationella rättssamhället. FN, fredsmäklaren,\r\ntillgriper ett krig som enligt bl.a. en mycket seriös\r\nkristen ananlys icke är ett rättvist krig. Borde ändå\r\ninte regeringen och även andra tänka om när\r\ndödsoffren i Bagdad nu blir tusentals och kanske\r\ntiotusentals?</pre><pre>Anf. 7 BERNDT EKHOLM (s):</pre><pre>Herr talman! Herr talman! Jag anser allmänt sett\r\natt Sveriges regering har agerat mycket positivt\r\nunder denna konflikt. Jag tycker att man har visat\r\natt det till varje pris är fredliga lösningar som vi vill\r\nuppnå. Också vårt agerande historiskt sett i denna\r\nregion visar detta, och inte minst har Sten\r\nAndersson personligen i allra högsta grad bidragit\r\ntill den positiva aktivitet som har skett i denna\r\nregion för att söka en fredlig lösning och\r\nsamexistens mellan alla parter.</pre><pre>Jag anser också att brevet till Saddam Hussein\r\nvar något mycket positivt, och att det drabbades av\r\nen mycket orättvist kritik. Det framgick helt\r\nuppenbart av texten att Sverige sökte en fredlig\r\nlösning, och det var inget fel att visa på det fanns ett\r\nsamband med Palestinafrågan. Att ett sådant\r\nsamband finns har väl detta krig verkligen visat.</pre><pre>Jag anser också att statsministerns agerande har\r\nvarit positivt och likaså de förslag som lagts fram i\r\npressen. Det har också mycket klart framgått att\r\nSverige lägger ansvaret för den utveckling som har\r\nskett i denna region på Irak.</pre><pre>Man måste samtidigt konstatera att det finns\r\nbrister i FNs agerande. Det har skapats en oro när\r\ndet gäller FNs framtida roll som fredsbevarande\r\norganisation. Jag tycker att man tveklöst kan säga\r\natt FN gjorde fel som inte lät sanktionerna verka\r\nlängre. Det är uppenbart att avsikten aldrig har\r\nvarit att dessa sanktioner skulle nå ett resultat, utan\r\navsikten har varit att göra en markering. Var har vi\r\nexempel på att sanktioner på ett halvår skulle\r\nkunna ge ett resultat? Man borde ha låtit\r\nsanktionerna vara längre för att visa att FN ville\r\nverka för fredliga lösningar och inte militära.</pre><pre>Jag tycker också att man kan rikta kritik mot USAs\r\nrelativt självpåtagna roll i den här konflikten. Den\r\nhar skapat extra spänningar, det är helt uppenbart.\r\nMan kan ställa sig frågan varför det inte har blivit\r\nett FN-kommando, även om man också kan se\r\nfördelar med att det inte har blivit det. Jag tycker\r\natt fredsdiplomatin kom in för sent från FNs sida.</pre><pre>Som det ser ut nu löser kriget kanske inte heller den\r\nhär konflikten utan det kommer kanske -- vilket\r\nnågra talare har varit inne på -- värre problem när\r\nkriget är slut. Då skapas stora spänningar.</pre><pre>Det är klart att man känner sig reserverad inför de\r\nomfattande operationer som FN-alliansen har inlett\r\nmed denna massiva bombning av Irak. Man frågar\r\nsig om detta skall vara nödvändigt för att befria\r\nKuwait.</pre><pre>Varje fredsuppslag måste enligt min mening\r\nprövas, och jag är litet oklar över vad statsministern\r\navsåg med sitt förslag. Jag tycker att man mycket\r\nväl skulle kunna tänka sig en ensidig paus från\r\nalliansens sida under några dagar för att pröva om\r\nIrak under sådana omständigheter skulle vara\r\nberett att deklarera att Irak drar sig ur Kuwait. Det\r\nkan kosta ett visst pris, men det priset tycker jag\r\nuppvägs av fördelarna. Det skulle också innebära\r\nen markering från FNs sida av att man till varje pris\r\nvill söka fredliga lösningar, dialog i första hand, och\r\nundvika blodbad.</pre><pre>Jag tycker inte att Sverige skall sända stridande\r\ntrupp till det här området. Däremot är det ett\r\nmycket bra förslag -- det framförs också i\r\ninterpellationssvaret -- som gäller de\r\nfredsbevarande styrkorna och andra insatser. Jag\r\nvill fråga utrikesministern om regeringen är beredd\r\natt avvisa varje krav på att sända stridande trupp till\r\nden här regionen.</pre><pre>Det är tvivelaktigt, tycker jag, att sända\r\nkrigsmateriel till de stridande parterna, och jag vill\r\nfråga Sten Andersson om det är nödvändigt att\r\nSverige gör det.</pre><pre>Kriget har ju också visat vad vapenexporten i\r\nvärlden kan leda till. De allierade har under flera år\r\nförsörjt Irak med fruktansvärda vapen, och nu skall\r\nde själva bekämpa dessa vapen. Det är ganska\r\nobegripligt hur det har kunnat ske, och jag vill fråga\r\nutrikesministern: Vilka insatser kan Sverige göra\r\ninom FNs ram och på annat sätt för att få mer\r\neffektiva regler i syfte att begränsa vapenexporten\r\ni världen? Jag inser att detta är mycket svårt. Men\r\nvad kan vi alltså ytterligare göra på den punkten?</pre><pre>När det gäller den internationella\r\nMellanösternkonferensen tycker jag att det är ett\r\nmycket bra förslag som framläggs. Jag skulle bara\r\nvilja fråga: Hur ser utrikesministern på\r\nmöjligheterna att utveckla denna internationella\r\nkonferens till vad man skulle kunna kalla för en\r\nMellersta Österns säkerhetskonferens, en parallell\r\ntill den europeiska säkerhetskonferensen? Den\r\nskulle omfatta alla stater i regionen och även\r\ninkludera kurdernas situation.</pre><pre>Jag tycker att det inte finns något försvar för\r\nSaddam Husseins agerande; det är vidrigt.\r\nOckupationen av den lilla oberoende nationen\r\nKuwait måste med kraft fördömas. Samtidigt måste\r\nman vara realist och inse att man nu på alla sätt\r\nmåste försöka stoppa kriget för att begränsa\r\nskadeverkningarna, och söka en samlad lösning,\r\ninkluderande palestinier, kurder och andra folkslag\r\ni den här regionen.</pre><pre>Anf. 8 INGELA MÅRTENSSON (fp):</pre><pre>Herr talman! Jag vill börja med att läsa ur ett brev\r\nsom en kurdisk pojke, som bor utanför Göteborg\r\noch kommer från Kurdistan i Irak, har skrivit till\r\ntidningen 8 SIDOR:</pre><pre>''Det är knappt man vill prata eller skriva om kriget.\r\nFolket som bor i Irak kan inte flytta därifrån. De\r\nvill inte lämna sitt land, därför att de är födda i Irak.\r\nMen ingen kan lösa det här kriget.</pre><pre>USA vill ta bort Iraks ledare Saddam Hussein. Men\r\nde tänker inte på människorna. Tusentals\r\nmänniskor kommer att dö varje dag. Tänk på alla\r\nbarnen. De har ingen framtid. Vem ska gråta för\r\ndem? Alla barn i världen har rätt att leva, men inte\r\nbarnen i Irak.''</pre><pre>Så skrev Arian i Lerum.</pre><pre>Jag hade tillfälle att ta del av det tal som Sten\r\nAndersson höll i Genève den 4 februari i\r\nkommissionen för de mänskliga rättigheterna. Jag\r\nställer mig helt bakom vad Sten Andersson anförde\r\nnär han fördömde invasionen i Kuwait och när han\r\ntalade mycket starkt för de baltiska staterna och de\r\nbaltiska folkens rättigheter. Talet avslutades med\r\ndet postitiva i att man nu undertecknat\r\nbarnkonventionen.</pre><pre>Men inte med ett ord talade Sten Andersson om\r\nalla de barn som bor i detta område och som nu\r\nutsätts för krigets grymheter. Det verkade i Sten\r\nAnderssons tal som om detta krig inte pågick utan\r\natt det bara var ockupationen av Kuwait som hade\r\ninträffat. Det krig som nu pågår och hotar hela\r\nbefolkningen i området nämndes inte alls. Det\r\ntalades om att det är så positivt att man har kunnat\r\nskriva under barnkonventionen, och det är det\r\nnaturligtvis. Man vad innebär det för barnen i det\r\nhär området, när de i realiteten lever under\r\nbombhot? Och hur känner sig barnen som bor i\r\nIrak, i Kuwait, i Israel, i de ockuperade områdena?\r\nInte ett ord sade Sten Andersson heller om\r\npalestinierna, som lever under utegångsförbud och\r\növer huvud taget inte får lämna sina bostäder. Det\r\nvar många som blev mycket besvikna över Sten\r\nAndersson tal i den här delen. Jag tycker att vi\r\nmåste tänka mera på barnens situation. Mer än\r\nhälften av befolkningen i området består av barn.</pre><pre>Sten Andersson har talat både nu och tidigare i\r\nriksdagen om att Sverige stöder utvidgningen av\r\nkriget och att det sköts inom FNs ramar. Men det\r\ntragiska är ju att FN har avhänt sig sin\r\nbeslutanderätt i och med resolution 678. Det är ju\r\nalliansen som nu beslutar vad man skall göra.\r\nMedlemsstaterna har inte längre något inflytande,\r\nför man har som sagt lämnat över beslutanderätten.\r\nDet har även generalsekreterare de Cuellar, och nu\r\nOve Bring, beklagat. Jag undrar om inte också Sten\r\nAndersson beklagar att man på det här sättet inte\r\nlängre har någon röst när det gäller utvecklingen.</pre><pre>Skall det t.ex. vara möjligt att inom de här ramarna\r\nanvända kärnvapen? Det pågår ju en diskussion om\r\ndetta i USA. Kan Sverige tycka att det är rätt att\r\nman inom FNs ram använder kärnvapen?</pre><pre>Det finns också andra inslag som jag tycker är\r\nmycket stötande. Det gäller inte minst det sätt på\r\nvilket USA har köpt röster för att få stöd för\r\nresolution 678. Innan beslutet fattades vände man\r\nsig till Egypten och lovade att detta land skulle få\r\nsina skulder avskrivna. Kina skulle få ett lån på 140\r\nmiljoner dollar, Sovjet skulle få 7 miljoner dollar i\r\nbistånd, Colombia skulle få bistånd till väpnade\r\nstyrkor, Zaire militärt bistånd och avskrivning av\r\nvissa delar av sina skulder. Saudi-Arabien skulle få\r\n12 miljarder dollar till vapen. Jemen hotades med\r\natt landet inte skulle få ett bistånd som man tidigare\r\nhaft, om man inte stödde resolutionen.</pre><pre>Är det på det här viset som det skall gå till i FN --\r\natt man skall köpa sina röster? Efter det att beslutet\r\nfattades om resolution 678 betalade USA av en del\r\nav sin skuld, som man ju haft under lång tid,\r\nnämligen 187 milj.kr. Jag tycker inte heller att detta\r\när ett sätt som vi vill att FN skall agera på. Hela\r\ndenna situation som vi nu upplever gör att man\r\nverkligen får fundera över hur FN skall fungera i\r\nfortsättningen -- hur FN skall göra skäl för namnet\r\nfredsorganisation och bidra till att skapa fred och\r\nsäkerhet i världen. Jag kan inte se att det här kriget\r\nbidrar till det.</pre><pre></pre><pre>Anf. 9 EVA GOE S (mp):</pre><pre>Herr talman! Ingela Mårtensson kom in på det som\r\njag tänkte ta upp, nämligen barnens rätt. När och\r\nvar kommer barnen in?</pre><pre>Det största miljöhotet är krig; det finns inget större\r\nmiljöhot. I dag är det 50 oljekällor bara i det nu\r\naktuella området som står i brand. Man säger att\r\nkärnvapen kan man använda, för det strider inte\r\nmot folkrätten. Man har redan i inledningsskedet\r\nbombat kärnkraftverken -- forskningsreaktorerna.\r\nI Sverige sägs det att man aldrig skulle bomba våra\r\nkärnkraftverk -- men så har man gjort i\r\ninledningsskedet. Ingen vet konsekvenserna av det.</pre><pre>Jag kommer just från Ignalina i Litauen. Vi är ju så\r\nrädda att Ignalina skulle läcka, osv. När jag talade\r\nmed säkerhetspersonalen där, sade man: ''Det som\r\nvi har här är väl inget farligt, vi har ju sådan\r\nkontroll över det. Men vad händer i Irak, i\r\nMellanöstern?'' Det var ett bete som jag inte kunde\r\nlåta bli att ta tag i. Vad som åsyftades var helt enkelt\r\natt av kärnkraften kan ett land göra kärnvapen\r\ngenom att upparbeta och ta till vara plutonium --\r\noch därmed bli en kärnvapennation. Det är\r\nnågonting som man har blundat för i-världen, och\r\nnaturligtvis även i Sovjet. Här var det alltså klart\r\nuttalat. Säkerhetspersonalen i Ignalina gav mig\r\nbetet, jag svalde det -- och gav tillbaka. Jag sade:\r\nJavisst, kärnvapen och kärnkraft är siamesiska\r\ntvillingar, och nu ser vi hur det har gått.</pre><pre>Vi har bistått de här länderna med vapen. Vi har\r\nbistått med att underhålla och bygga upp den\r\nmängd av militära vapen som finns i Irak.</pre><pre>I tilläggsprotokollet, som upprättades 1977 i FN,\r\nsägs att man inte får sätta in repressalier mot annat\r\nän militära områden. Det är t.o.m. begränsat så\r\nfantastiskt att om det finns militära mål i byar och\r\nstäder, eller i områden där människor bor och lever,\r\nskulle man inte få angripa. Men det förbudet var så\r\nkategoriskt att USA och Frankrike inte ville ansluta\r\nsig till det.</pre><pre>Vad är det som händer i dag? Man frågar sig: Vems\r\nfolkrätt värnar FN om genom att till USA och\r\nallierade delegera rätten att ta till militära\r\nåtgärder? Är det barnens och kvinnornas? Hade\r\ninte Sverige kunnat stoppa den ''innovation'' av FN-\r\nstadgan som Gudrun Schyman talade om? Det är\r\nen innovation som jag anser innebära ett Orwellskt\r\nnyspråk.</pre><pre>Att rädda kommande generationer från krigets\r\ngissel, som det står i den här paragrafen -- är det vad\r\nman håller på att göra nu, när man utsätter\r\nmänniskor för den största miljökatastrofen\r\nnågonsin, om vi ser det fysiskt?</pre><pre>Det finns någonting som kallas fattigmans\r\natombomb, som har mycket hög dödlighet, 90 %.\r\nDet är en kvävningsbomb som kan åstadkomma en\r\nbränsle- och luftblandning vilken detonerar en bit\r\novanför markytan och sänder jämnt fördelade\r\nkraftiga tryckvågor över en stor yta. Den anses\r\nmilitärt vara mycket effektiv, då den slår ut\r\noskyddade människor i terräng och fortplantar sig\r\nner i markens håligheter och bunkeröppningar. Det\r\nlåter som science fiction, men det är verklighet, för\r\ndetta användes i Vietnam.</pre><pre>Hur skall man möta den psykologiska effekten av\r\ndet här kriget? Hur skall jag som lärare, som\r\nriksdagsledamot i utbildningsutskottet, kunna gå ut\r\ni skolorna och tala om fredsundervisning, när FN\r\nhar fått ett redskap som gör att man löser en\r\nkonflikt Mellanöstern med krig -- FN som skall vara\r\nen förebild, som skall vara fredsbevarade?</pre><pre>Det visar sig att vad barnen lär sig av är att se på\r\nTV. 70 % av det de lär sig bygger på vad de ser på\r\nTV; det är den främsta kunskapskällan. Jag läste i\r\nLärarnas Tidning om kriget och barnen:</pre><pre>''I dag är det många av våra barn, från förskolan\r\noch upp till gymnasiet, som sover dåligt på nätterna\r\noch ställer brådmogna frågor om krig och död och\r\nsin egen framtid. TV, tidningar och de vuxnas\r\nsamtal ger dem ångestfylld närhet till våldets\r\narenor.</pre><pre>Föräldrar och lärare, själva plågade av oro och\r\novisshet, står nog ofta svarslösa. Ändå är det viktig\r\natt de låter barnens tankar och känslor komma till\r\nuttryck, att de diskuterar dem och tillför den\r\nerfarenhet och kunskap de själva har som vuxna.''</pre><pre>Jag vill säga till utrikesministern: Det var inte länge\r\nsedan jag stod i Hiroshima och tittade på\r\nförödelsen, som man försökte visa i ett museum.\r\nDär har alla höjdare i världen skrivit: Detta får inte\r\nupprepas. Vi vet att verkan av den bomb som\r\nfälldes i Hiroshima var bara en bråkdel av vad som\r\nkan hända i det nu aktuella området. Man har där\r\nsamlat stora militära arsenaler. Tänk bara på de\r\natomubåtar som finns där och som både drivs av\r\nkärnkraft och kanske är kärnvapenbestyckade!\r\nTänk på de kärnkraftverk som är belägna i området\r\noch på den miljöförstöring som kan ske genom\r\nkemiska och biologiska stridsmedel!</pre><pre>Jag frågar utrikesministern: Kunde inte Sverige ha\r\nvarit mer aktivt för att förhindra detta? Vad\r\nkommer att ske för att alla skall sätta sig vid\r\nförhandlingsbordet och förhandla om\r\nMellanöstern -- där jag inbegriper även Kurdistan?</pre><pre>Anf. 10 Utrikesminister STEN ANDERSSON\r\n(s):</pre><pre>Herr talman! Jag har fått många frågor, och jag\r\nhinner inte svara på dem alla i första omgången.\r\nMen jag skall börja med frågan om krig och fred.</pre><pre>Det är klart att det alltid är ett nederlag då man\r\ntvingas ta till krig, eller våld över huvud taget.\r\nÄndå kan man hamna i en situation då det är\r\nnödvändigt. Jag har upplevt detta mycket\r\npersonligt. Som mycket ung var jag vapenvägrare.\r\nJag kunde inte tänka mig att använda vapen för att\r\ndöda en annan människa. Så kom våldförandet på\r\nvåra grannländer, förföljelsen, tortyren,\r\ndödsskotten. Jag sade mig: Om någonting sådant\r\nhänder i vårt land, så måste jag vara beredd. Skulle\r\nsvenska barn -- och mina barn -- vara utsatta för\r\ndetta hot utifrån, detta hot mot demokrati, frihet\r\noch människoliv, så tvekar jag inte ett ögonblick att\r\nbära vapen. Det är grunden för den svenska\r\nförsvarspolitiken.</pre><pre>Vad är det som har hänt här? Jag är litet överraskad\r\nav att Hans Göran Franck och Gudrun Schyman\r\nmed sitt stora engagemang säger så litet om Saddam\r\nHussein, denne man som hänsynslöst har\r\nockuperat -- våldtagit -- ett annat land, som har\r\ndödat barn och låtit sina soldater våldta kvinnor,\r\nsom har förött ett land och som bara med ett par\r\nord skulle kunna göra slut på allt detta -- genom att\r\nsäga: Jag drar mig ur Kuwait. Där ligger skulden.</pre><pre>Då kommer vi in på de svenska ansträngningarna.\r\nVi har verkligen ansträngt oss. Den som påstår\r\nmotsatsen talar i nattmössan, eller vad man nu skall\r\nanvända för uttryck om den som talar ett så\r\nunderligt språk. Vi har jobbat från den första\r\ndagen -- den 2 augusti -- för att hitta en fredlig\r\nlösning. Vi har varit i kontakt med mängder av\r\nländer. Många länder har sagt att Sverige här har en\r\nsärskild roll att spela som medlare, eftersom vi så\r\nmånga gånger tidigare har fungerat i sådana\r\nsammanhang.</pre><pre>Nu går jag kanske längre än vad jag skall göra i\r\nutrikespolitiska frågor, men jag tycker att det är\r\nvärt att göra det. Irak sände en emissarie till oss för\r\natt diskutera -- trodde vi -- hur man skulle kunna\r\nkomma in i det diplomatiska spelet. Vi skickade en\r\nemissarie till Irak för att finna ut om vi ur svaren\r\npå våra frågor kunde hitta någon möjlighet till ett\r\nsvenskt agerande.</pre><pre>Sveriges enda möjlighet att verkligen agera konkret\r\ni sådana här frågor är att vi inte syns och inte hörs,\r\nför att finna ut var de olika parterna står. Då det\r\nförsta steget tas -- som måste vara att Irak drar sig\r\nur Kuwait -- skall man också veta vad den andra\r\nparten gör, så att man törs ta det första steget. Men\r\nvi fick inte det minsta tecken.</pre><pre>Det krävs i ett sådant här fall dels att man på båda\r\nsidor vill ha fred, dels att man har fullt förtroende\r\nför Sverige. Vi agerade på alla de kanaler som kan\r\ntänkas -- i FN, via enskilda länder, via PLO och via\r\nandra organisationer.</pre><pre>Vi ville att man skulle fortsätta sanktionerna. Vi\r\ntyckte att det var fel, i varje fall väldigt äventyrligt,\r\natt fastställa en deadline, men FN kom fram till att\r\nbesluta om en sådan, på den grunden att man inte\r\nsåg det minsta tecken från Saddam Hussein. Lägg\r\ninte skulden någon annanstans än där den skall\r\nligga!</pre><pre>Då är frågan, och den hinner jag inte utveckla nu:\r\nVad kan vi göra mer i den här situationen? Då tror\r\njag att det är väldigt viktigt att slå fast att FN-\r\nbeslutet inte är olagligt, inte något brott mot\r\nstadgan. Vi skulle ha velat ha ett FN-beslut enligt\r\n§ 42, men då hade också Sverige varit i den\r\nsituationen att vi hade varit skyldiga inte bara att\r\nskicka vapen utan också att skicka trupp, om FN så\r\nhade begärt.</pre><pre>Det skall man ha med i debatten när man diskuterar\r\nvapenförsäljning. Jag skall återkomma till det\r\nsedan.</pre><pre>Anf. 11 HANS GÖRAN FRANCK (s):</pre><pre>Herr talman! I frågan om krig och fred företräder\r\njag inte någon pacifistisk inställning, men de\r\nnuvarande vapnen och krigföringsmetoderna har\r\nlett till att man måste vara långt mera restriktiv än\r\ntidigare med att tillgripa militära sanktioner.\r\nSituationen den 17 januari var inte sådan att\r\nmilitära medel skulle tillgripas.</pre><pre>Sten Andersson hade dagen innan en annan\r\nuppfattning än den han deklarerade här dagen\r\ndärpå. Det går då inte att bara hänvisa till att andra\r\ngjorde en bedömning. Sten Andersson gjorde både\r\nden 10 och den 16 januari sina bedömningar, och\r\nde var riktiga. Det fanns inte anledning att ändra\r\nståndpunkt på det sätt som skedde.</pre><pre>När det gäller Saddam Hussein är det väl på det\r\nsättet att jag tillsammans med en del andra\r\nledamöter från olika partier här i riksdagen har\r\nframfört mycket mera kritik än några andra. Vi har\r\ngjort det dels i samband med ett besök i turkiska\r\nflyktingläger för ett par år sedan, där vi kunde\r\niaktta hur Saddam Hussein hade agerat, dels efter\r\nett besök i Irak för drygt ett år sedan, då vi med\r\nskärpa fördömde diktaturen.</pre><pre>Men på den tiden och dess för innan var det inte så\r\nlätt att komma fram med den kritiken. Det var inte\r\nså många som ville lyssna. Då reste höga\r\ntjänstemän till Irak för att se till att\r\nhandelsförbindelserna gick i lås. Det var på den\r\ntiden då Sovjetunionen, USA och Frankrike försåg\r\nIrak med jättelika militärleveranser. Då var det\r\nsvårt att komma fram med den här kritiken och få\r\ngehör för hur viktig den var.</pre><pre>Sedan vill jag säga att det är märkvärdigt att Sten\r\nAndersson här står och säger att om man hade\r\ntillämpat § 42, hade vi blivit skyldiga att delta i\r\nkriget. Men faktum är ju att om man hade gått efter\r\nFN-stadgans regler, hade man inte fått igenom\r\nbeslutet i FNs säkerhetsråd, därför att då hade både\r\nSovjetunionen och Kina motsatt sig det. Det var på\r\ngrund av delegationsbeslutet som man kunde få\r\nigenom att militära åtgärder skulle tillgripas.</pre><pre>Anf. 12 GUDRUN SCHYMAN (v):</pre><pre>Herr talman! Jag tycker att det är ganska\r\noförskämt av Sten Andersson att säga att Hans\r\nGöran Franck och Gudrun Schyman talar så tyst\r\nom Saddam Hussein. Jag tycker faktiskt att det är\r\noförskämt. Hans Göran Franck har framfört en hel\r\ndel av vad vi har sagt tidigare om Saddam Husseins\r\nframfart och också vilka krav vi har ställt på den\r\nsvenska regeringen att ta upp den terror som denne\r\nhar bedrivit i sitt hemland, med förtryck av\r\noliktänkande av olika slag och med förtryck av\r\nandra folkgrupper.</pre><pre>Vi har också krävt att Sverige inte skulle vara ett\r\nav de länder som har försett Saddam Hussein med\r\nvapen. Vi vet att den svenska regeringen har sett\r\nmellan fingrarna vad gäller smuggling av vapen till\r\nIrak. Vi vet att det har kommit svenska vapen dit.\r\nDet tycker jag att man kan anklaga den svenska\r\nregeringen och Sten Andersson för, men kom inte\r\noch anklaga oss för att inte ha sagt ifrån om Saddam\r\nHussein!</pre><pre>Naturligtvis ligger ansvaret på Saddam Hussein.\r\nMen alla andra, inkl. den svenska regeringen, har\r\nväl också ett ansvar för hur konflikten nu utvecklar\r\nsig. När det inte blev detta kirugiska snitt, ett\r\ningrepp som på en vecka utan några som helst civila\r\noffer skulle göra att Saddam Hussein lämnade\r\nKuwait, har vi väl alla ett ansvar för fortsättningen\r\nser ut?</pre><pre>Är det möjligt, Sten Andersson, att säga att man\r\nkan hamna i en situation då man måste tillgripa\r\nvapen, när vi ser hur den moderna\r\nvapenteknologins utveckling innebär kostnader,\r\noffrande av människoliv, resursförstöring och\r\nnaturförstöring i en omfattning som är\r\noöverskådlig? Finns det ett läge då man kan säga att\r\ndet här var värt priset?</pre><pre>Vem kan sätta sig över alla dem som har förlorat\r\noch säga att det var värt priset? För vad? frågar jag\r\nmig. För vem är det som vi är lojala i den här\r\nsituationen?</pre><pre>Jag tycker att det var bra att Sten Andersson sade\r\natt den svenska regeringen tyckte att sanktionerna\r\nborde få verka längre. Vi tyckte inte om deadlinen,\r\nsade Sten Andersson. Då frågar jag: Varför har inte\r\nden svenska regeringen protesterat i FN mot detta?\r\nVarför har ni inte kritiserat säkerhetsrådets beslut?\r\nVarför står det bara i svaret att Sverige som lojal\r\nmedlem i FN ställer sig bakom resolutionerna?\r\nVarför för ni inte fram kritiken? Det skulle ju stödja\r\nbl.a. den kritik som framförs i USA mot hur den\r\namerikanska regeringen agerar.</pre><pre>Frågan om vapenexporten sade Sten Andersson att\r\nhan skulle ta upp sedan. Jag väntar med stor\r\nnyfikenhet på vad han kommer att säga. Är det i\r\ndetta läge ''an appropriate support'' att Sverige\r\nskall leverera vapen? Vad har man svarat på de\r\ndiplomatiska förfrågningar som USA har gjort om\r\natt få köpa stora leveranser för att kunna fortsätta\r\nkriget? Det är ju detta det handlar om.</pre><pre>Anf. 13 BERITH ERIKSSON (v):</pre><pre>Herr talman! Sten Andersson anklagar oss andra\r\nför att inte ha pratat om Saddam Husseins brott. I\r\nlikhet med Hans Göran Franck vill jag verkligen\r\ndementera det, för vi som finns här i kammaren i\r\ndag har minsann fört fram de synpunkterna.</pre><pre>Då vill jag erinra Sten Andersson om det tal som\r\nhan höll på Halabjadagen på Sergels torg. Sten\r\nAndersson fördömde där användningen av gas men\r\nnämnde inte vem som var boven, nämligen Saddam\r\nHussein. När Saddam Hussein tömde 3 839 byar,\r\nvar Sten Andersson tillsammans med världspressen\r\nupptagen med att beskriva två förstörda byar i\r\nRumänien.</pre><pre>Det krävs ett utrikespolitiskt uppvaknande. De\r\nhandelsförbindelser som Sverige har haft med\r\nSaddam Hussein och som vi från vänsterpartiet har\r\nansett skall hållas på lägsta möjliga nivå på grund\r\nav Saddam Husseins brott mot mänskliga\r\nrättigheter har lett till mångmiljardförluster och\r\ngisslandramer och till att 2 miljoner aktieägare har\r\nförlorat i genomsnitt 30 000 kr. var. Jag hoppas att\r\nman efter dessa erfarenheter skall se litet\r\nannorlunda på vilka förbindelser vi har med\r\ndiktaturerna runt om i världen.</pre><pre>I internationella sammanhang, exempelvis på\r\nvärldskonferensen om kemiska vapen i Paris 1989,\r\nnämndes inte med ett ord Iraks brott 1988. Iraks\r\nbombningar med kemiska vapen nämndes inte\r\nheller av Sverige, och den kurdiska representanten\r\nsom ville vara med nekades att delta i konferensen.</pre><pre>Så jag vill verkligen fråga: Vad har Sten Andersson\r\ngjort fram till nu när det gäller att fördöma Saddam\r\nHusseins diktatoriska regerande och Saddam\r\nHusseins brott?</pre><pre>Anf. 14 PER GAHRTON (mp):</pre><pre>Herr talman! Jag vill först instämma med de tre\r\nföregående talarna när det gäller kritiken av\r\nSaddam Hussein. Jag trodde faktiskt att\r\nhopkopplingen av fredsopinionen och Saddam\r\nHussein är ett skamgrepp som inte Sveriges\r\nutrikesminister skulle ta till, utan att det kunde\r\nförbehållas Ulf Nilson i Expressen och liknande\r\nställen. Eftersom vi ofta är intresserade av och\r\ninitierade i fråga om Mellanöstern har många av oss\r\nsett karaktären hos Saddam Husseins regim långt\r\nföre många av dem som nu står upp och hyllar\r\nkriget.</pre><pre>Av alla de frågor som ställdes hoppas jag att Sten\r\nAndersson hinner kommentera den om Röda\r\nkorset, för det är faktiskt en ganska allvarlig sak att\r\nRöda korset har en helt annan uppfattning om hur\r\ndet ligger till än landets utrikesminister.</pre><pre>Det är säkert riktigt att det har bedrivits tyst\r\ndiplomati. I något enstaka fall t.o.m. vet jag att\r\nsådan har bedrivits. Men, som Hans Göran Franck\r\nsade, när det sedan visar sig att den inte leder till\r\nresultat, är det inte då Sveriges roll att säga ifrån\r\nmed hög röst och slå vakt om freden som metod att\r\nlösa internationella konflikter?</pre><pre>Det är ju detta det handlar om här: freden som\r\nmetod -- skiljedom, sanktioner, alla möjliga andra\r\ninstrument, för att utan krig lösa internationella\r\nkonflikter. Klarar man inte av det, skapar man inte\r\nen rättsordning, utan man skapar internationell\r\nanarki under FNs överhöghet, vilket bara gör saken\r\nvärre.</pre><pre>Sedan säger Sten Andersson att ockupationen av\r\nDanmark och Norge övertygade honom om att krig\r\nkan vara nödvändigt. Jag är visserligen\r\nmilitärvägrare och har suttit i fängelse för det, och\r\njag tillhör ett näst intill radikalpacifistiskt parti,\r\nmen jag kan också acceptera att man använder\r\nvapen i självförsvar. Att den angripne använder\r\nvapen, kan jag tänka mig att man måste acceptera.\r\nMen här handlar det inte om detta, utan det\r\nhandlar om att man använder vapen för att etablera\r\nen rättsordning. Det är något helt annat och förblir\r\nnågot helt annat.</pre><pre>Dessutom tror jag att kriget som metod är extra\r\nförödande i Mellanöstern. Jag tycker att det är\r\nmärkligt att så många av dem som anser sig vara\r\nIsraels vänner tycks gilla det här kriget, för\r\nerfarenheten säger att av krig i Mellanöstern skapas\r\nnya arabiska revanschstämningar, och varje gång är\r\naraberna starkare. Det har varit krig med stor\r\nregelbundenhet -- 1948, 1956, 1967, 1973, 1982 och\r\n1991 -- och varje gång har den arabiska sidan varit\r\nmilitärt starkare.</pre><pre>Någon gång, om detta inte får ett slut med en\r\nfredsuppgörelse, blir den arabiska sidan alltför\r\nstark. Jag är rädd för vad som kan hända år 2000,\r\nom man inte får en fredlig lösning och slut på\r\nkrigskedjan.</pre><pre></pre><pre>Anf. 15 BERNDT EKHOLM (s):</pre><pre>Herr talman! Det är säkert inte lätt för\r\nutrikesministern att svara på alla frågor, för de har\r\nblivit väldigt många. En av de frågor som jag vill\r\nlyfta fram är att man måste utgå ifrån att krig\r\negentligen inte kan accepteras. Även om det finns\r\nlägen då man kan tycka att man skulle kunna\r\nacceptera krig, är det i grunden oacceptabelt.\r\nPrecis som Per Gahrton sade, är krig särskilt\r\nolyckligt i Mellanöstern. Om det här kriget\r\nkommer att lösa några problem står skrivet i\r\nstjärnorna. Det är mycket möjligt att det skapar\r\nmycket större problem.</pre><pre>Därför tycker jag att det är viktigt att Sveriges\r\nregeringen är utomordentligt aktiv på alla möjliga\r\nsätt, och det är jag säker på att regeringen också är.\r\nEn fråga som jag har i det sammanhanget gäller\r\nstatsministerns förslag om en paus i kriget. Att säga\r\natt man skall göra en paus i kriget, under\r\nförutsättning att Saddam Hussein lovar att\r\nomedelbart dra sig tillbaka är egentligen ett\r\nmeningslös utspel. Vi vet vad han kommer att\r\nsvara.</pre><pre>Trots att man kan resa kritik mot den åsikten -- jag\r\ninser det -- tror däremot jag att det skulle vara\r\nmeningsfullt om FN ensidigt gjorde en paus i kriget\r\nunder några dagar, för att markera att FNs\r\nhuvuduppgift inte är att föra krig utan att det är att\r\nsöka andra lösningar. Under pausen skulle Saddam\r\nHussein få en chans att visa om han är beredd att\r\nacceptera vapenvila eller ej.</pre><pre>Det skulle vara en viktig markering för FNs\r\nfortbestånd, tror jag, att visa att man är beredd att\r\noffra litet grand för att uppnå fred. Jag inser att det\r\ninte är opoblematiskt att se saken på det sättet, men\r\njag tror att inte minst i Mellersta Östern skulle det\r\nvara riktigt att göra en sådan markering.</pre><pre>Jag har inte riktigt kunnat tolka utrikesminsterns\r\nsvar här. Det handlar inte om något villkorlöst\r\neldupphör, står det i svaret, utan om en paus i\r\nutbyte mot en klar avsiktsförklaring. Men jag\r\nförstår inte riktigt sambandet mellan pausen och\r\nvillkoret, och det skulle jag vilja ha klarlagt.</pre><pre>I frågan om att avvisa krav på att sända stridande\r\ntrupp uppfattade jag utrikesministern på det sättet\r\natt Sverige i praktiken har gjort det. Men jag vill\r\ngärna ha ett klart besked på den punkten också, för\r\njag tror att detta är viktigt för väldigt många. Jag\r\nuppfattar det så att om Sverige går ut i strid,\r\nförsämras avsevärt våra möjligheter att bidra till\r\nfred i olika delar av världen, vilket jag tycker är vår\r\nhuvuduppgift. Jag tror nog att också FN inser att\r\nSverige spelar den rollen, men jag vill gärna ha svar\r\npå den frågan liksom naturligtvis på frågan om\r\nvapenexporten.</pre><pre>Anf. 16 INGELA MÅRTENSSON (fp):</pre><pre>Herr talman! Sten Andersson valde att i sin replik\r\ninte speciellt gå in på de frågor vi ställt utan talade\r\nmer om krig eller inte krig som metod att lösa\r\nkonflikter vid Persiska viken. Jag hoppas ändå att\r\njag kan få svar på om Sten Andersson tycker att det\r\när förenligt med FNs uppgift att alliansen använder\r\nkärnvapen, om man kommer till den ståndpunkten\r\natt sådana bör tillgripas. Det som sades om att köpa\r\nsig röster skulle jag gärna vilja ha en kommentar\r\ntill.</pre><pre>Jag tror inte att det är oundvikligt att använda\r\nkriget som metod att lösa konflikter. Jag tycker inte\r\natt man har gjort tillräckligt för att lösa den här\r\nkonflikten på fredlig väg. Jag tar fullständigt\r\navstånd från den invasion som Irak har gjort sig\r\nskyldigt till gentemot Kuwait och dess befolkning.\r\nNaturligtvis måste vi i omvärlden reagera på detta.\r\nMen det betyder inte att man måste använda sig av\r\nmilitärt våld.</pre><pre>President Mitterand lade fram ett förslag i början\r\nav hösten om en fredsplan, som jag vet att\r\nutrikesministern ställde sig i bakom i en debatt i\r\nkammaren. För mig är det obegripligt varför det\r\ninte gick att använda sig av denna plan. Det fanns\r\ntecken att man också från Iraks sida var intresserad\r\nav att diskutera planen. De uppgifterna fick vi när\r\nvi var i Irak och talade med bl.a. utrikesministern\r\ndär. Jag tycker inte att tillräckliga försök har gjorts.\r\nFler försök borde ha gjorts.</pre><pre>Förutom allt lidande för befolkningen, har det som\r\nman ställt till med också bidragit till att försvåra\r\nrelationerna mellan religiösa och etniska grupper.\r\nÄven här i Norden kan man se hur infekterat det\r\nhar blivit. Det håller t.ex. på att växa fram ett\r\narabhat. I t.ex. Norge avskedas städare som är\r\nmuslimer. Hur skall det gå att bygga upp något nytt\r\noch finna på fredliga lösningar när det blir så\r\ninfekterat mellan olika grupper?</pre><pre>Jag tycker att det utvidgade kriget har bidragit till\r\natt försvåra relationer mellan människor. Det är en\r\nav de allvarliga konsekvenser med tanke på\r\nmöjligheterna att bevara fred i fortsättningen. Jag\r\ntycker att mänskligheten har tappat ansiktet genom\r\natt man har varit tvungen att gripa till dessa militära\r\ninsatser. Jag hade hoppats på att man hade kunnat\r\nfinna andra metoder.</pre><pre>Anf. 17 Utrikesminister STEN ANDERSSON\r\n(s):</pre><pre>Herr talman! Först vill jag säga några saker för att\r\nundvika missförstånd -- sådant har redan kommit\r\ntill uttryck.</pre><pre>Jag tvivlar inte ett ögonblick på er vilja, era\r\nambitioner och bidrag till att åstadkomma en\r\nfredlig lösning -- inte ett ögonblick. Men ni har\r\nheller inte anledning att betvivla min vilja att\r\nåstadkomma en fredlig lösning. Jag har både\r\ntidigare som partisekreterare och nu som\r\nutrikesminister i aktiv handling försökt att bidra till\r\nfredliga lösningar. Någon gång har jag lyckats, flera\r\ngånger har jag dess värre misslyckats.</pre><pre>Jag skall försöka svara på frågan om en paus. Vi\r\ntrodde -- och det kanske finns anledning att tro det\r\nfortfarande -- att om en situation inträffar där Iraks\r\nmöjligheter att aktivt stödja de några hundratusen\r\nsoldater som befinner sig i Kuwaits öken är\r\nutslagna, skulle det vara dags att ta en paus. I stället\r\nför att använda våld mot de trupperna skall man\r\nuppträda som man gjorde under sexdagarskriget\r\nnär hundratusen människoliv räddades genom att\r\nsoldaterna törstades ut ur sina krigsställningar.</pre><pre>Här kommer det in en fråga som Per Gahrton\r\nförtjänstfullt har tagit upp tidigare. Jag visste inte\r\ndå hur mycket det låg i den frågan. Det vet jag inte\r\nmed säkerhet nu heller. Men allt fler av de\r\nutrikesministrar med förhållandevis god insyn i\r\nförhållandena -- god insyn har väl ingen -- som jag\r\nhar talat med säger att de utgår från att denne\r\nSaddam Hussein är så cynisk, så beredd att offra sitt\r\nfolk -- också kvinnor och barn -- att han väntar ändå\r\nfram till den tidpunkt då hans eget liv eller hans\r\nmöjligheter att överleva som politiker är nära sitt\r\nslut innan han är beredd att dra sig ur Kuwait. Det\r\när också en bedömning som man måste ha med i\r\nsammanhanget.</pre><pre>Jag vill gärna säga att det är rätt att vi har reagerat\r\nför litet emot Saddam Hussein tidigare. Men vi\r\nmåste i det stycket också vara litet rättvisa. Ingen\r\nhar gjort tillräckligt. Men vi har inte varit\r\noverksamma från regeringens sida. Någon sade att\r\njag vid ett tal på Sergels torg på temat ''Aldrig mer\r\nHalabdja'' inte talade om att det var Saddam\r\nHussein som låg bakom. Men budskapet gick ändå\r\nfram till Irak. Våra handelsförbindelser avbröts för\r\nen lång tid framåt. Vi har tagit upp frågan om\r\nkonventionen om mänskliga rättigheter i FN\r\nåtminstone två gånger. Vi har alltså försökt att\r\ndriva frågan, men jag medger inte tillräckligt hårt.</pre><pre>Utbrottet om oförskämdhet, Gudrun Schyman,\r\ninnehöll en del som var oförskämt i överkant.\r\nGudrun Schyman säger att den svenska regeringen\r\nhar sett genom fingrarna med vapensmuggling till\r\nIrak. Det är ren och skär lögn! Ett sådant uttalande\r\nförbättrar inte våra möjligheter att diskutera med\r\nvarandra.</pre><pre>Jag skall gärna kommentera detta med\r\nvapenaffärer. Det finns ingen skyldighet för Sverige\r\natt sälja vapen. Om det kommer framställningar\r\nhar vi i regeringen att behandla dem efter de\r\nriktlinjer som denna riksdag har fastställt. Då\r\nmåste vi naturligtvis också ta hänsyn till att det är\r\nFN som har givit alliansen, koalitionen, rätt att\r\nanvända vapen. Det innebär inte -- som någon\r\ngjorde gällande -- att varje i koalitionen deltagande\r\nland skulle ha någon slags rätt att få köpa vapen\r\nfrån Sverige. Där ingår länder till vilka vi aldrig har\r\nsålt ett vapen och inte heller i denna situation skulle\r\nvara beredd att göra det.</pre><pre>Jag upprepar det som Jan-Erik Wikström har sagt.\r\nDet har rått total enighet i utrikesnämnden och den\r\nparlamentariska nämnden om de vapenaffärer som\r\nhar varit uppe till diskussion. Det gäller även\r\nprinciperna. Jag återkommer till vilka lärdomar vi\r\nkan dra av detta.</pre><pre>Vidare har vi fältsjukhuset och Röda korset. Det\r\nhar varit besvärligt för Röda korset att verka i den\r\nregionen. Jag har i Genève talat med\r\ngeneralsekreteraren för Röda kors-kommittén. Han\r\nframhöll att man möter svårigheter i en del av de\r\narabiska länderna. Det gick att komma snabbare\r\nfram med denna lösning, och det gällde att handla\r\nsnabbt. Röda korsets fana vajar nu utanför\r\nsjukhuset, och på det sättet är Röda korset\r\nnärvarande.</pre><pre>Jag återkommer till de övriga frågorna i nästa\r\ninlägg.</pre><pre>Anf. 18 HANS GÖRAN FRANCK (s):</pre><pre>Herr talman! När det gäller vapenexporten är det\r\nklart att det finns inga folkrättsligt tvingande\r\nförpliktelser för oss att leverera vapen. Normalt\r\nsett gäller att när det kommer framställningar eller\r\npropåer från FN skall de behandlas i positiv anda.\r\nMen mot den bakgrund som föreligger och för att\r\nfå ett stopp på kriget är det viktigt att avvisa sådana\r\npropåer. I varje fall bör regeringen inta en så stor\r\nrestriktivitet -- jag har fått uppfattningen att det\r\nfinns förutsättningar för det -- att alla sådana\r\nframställningar om tillstånd skjuts upp till dess att\r\nkriget är över. Det är ett samlat krav från hela\r\nfredsrörelsen i vårt land att framställningar skall\r\nbehandlas så.</pre><pre>Jag skulle inte mer gå in på det som har hänt\r\ntidigare. Det viktigaste nu är inte att få en\r\nkonfrontation mellan fredsrörelsen och regeringen.\r\nTvärtom, det är fråga om att försöka att nå positiva,\r\nkonstruktiva ting för att åstadkomma fred.</pre><pre>Det finns en del viktiga saker som jag vill ta fasta\r\npå. Det är kravet på eldupphör, kravet på en\r\nMellanösternkonferens och insatser för krigets\r\noffer både nu och i framtiden. Det råder inte heller\r\ndelade meningar inom den aktiva fredsopinionen\r\nom att Irak ovillkorligen måste lämna Kuwait. Det\r\när också viktigt att se att det finns en viss form av\r\nsamstämmighet när det gäller att de icke-arabiska\r\nstyrkorna skall lämna regionen. De skall inte få bita\r\nsig fast på det sätt som har hänt i andra delar av\r\nvärlden. Det skall här verkligen bli garantier och\r\nutfästelser om att de skall lämna regionen.</pre><pre>Slutligen vill jag säga något om det humanitära\r\nbiståndet. Som jag sade i mitt första inlägg går fyra\r\nfemtedelar av biståndet till fältsjukhuset. Så\r\nmycket kostar det. Eftersom sjukhuset kostar 400\r\nmilj.kr. blir det bara 100 milj.kr. kvar. Därför är det\r\nangeläget att öka insatserna till övriga delar.\r\nFramför allt gäller det Röda korset, som kan\r\nkomma in i områden där andra inte kommer in.</pre><pre>Anf. 19 GUDRUN SCHYMAN (v):</pre><pre>Herr talman! Jag betvivlar inte Sten Anderssons\r\nvilja att bidra till fred. Jag tror att vi kan vara\r\nfullständigt överens om att samtliga som debatterar\r\ni dag hyser en stor vilja till fred. Men frågan är vilka\r\nmedel, Sten Andersson, som skall användas för att\r\nnå målet.</pre><pre>Jag tar upp frågan om vapenexport som ett exempel\r\npå att det kanske inte bara är de intressena som\r\nspelar in. När man tittar på den svenska\r\nvapenexporten genom tiderna och i vilka länder de\r\nsvenska vapnen har hamnat, kan man se att det inte\r\nbara är fredsintressena som har varit tongivande i\r\ndessa affärer. Jag förstår mycket väl när Sten\r\nAndersson säger att våra relationer när vi\r\ndiskuterar smuggling av vapen inte blir bättre. Jag\r\när mycket väl medveten om detta. Det är inte mitt\r\nsyfte att förbättra mina relationer med Sten\r\nAndersson när jag påpekar att vapensmuggling\r\npågår. Syftet är att smuggling skall upphöra och att\r\nden svenska vapenexporten skall upphöra. Det är\r\nen viktigare fråga än mina relationer till Sten\r\nAndersson.</pre><pre>Vidare har vi frågan om möjligheten att få Saddam\r\nHussein att lämna Kuwait med hjälp av de militära\r\ningripandena. Det är bra att Sten Andersson tar\r\nupp diskussionen om att Saddam Hussein kanske\r\ninte lämnar Kuwait förrän hans eget liv står på spel.\r\nI diskussionen ingår det att Saddam Hussein inte\r\nser kriget som ett medel utan som ett mål. Om det\r\när så måste man tänka om. Uppfyller man inte\r\nSaddam Husseins innersta krav och önskningar i\r\ndet fallet, nämligen att få kriga? Om det är målet\r\noch inte medlet, måste det vara möjligt att tänka\r\nom och se att det kanske behövs andra insatser. Det\r\när kanske andra saker som behöver göras.</pre><pre>Jag vill slutligen upprepa några frågor som jag inte\r\nhar fått svar på ännu. Anser Sten Andersson att det\r\nnuvarande kriget förs inom de ramar som finns\r\nangivna i resolution 678? Anser Sten Andersson att\r\nsvensk vapenexport i det här läget bidrar till en\r\nfredlig lösning av konflikten i Mellanöstern? Hur\r\nhar den svenska regeringen svarat på de\r\ndiplomatiska underhandsfrågor som har kommit\r\nfrån USA i detta läge om att få köpa stora\r\nvapenleveranser?</pre><pre></pre><pre>Anf. 20 BERITH ERIKSSON (v):</pre><pre>Herr talman! Sten Andersson säger att budskapet\r\ngick fram till Irak, även om Sten Andersson inte\r\nutpekade Irak som skyldigt till gasbombningarna.\r\nNästa steg var att Pierre Schori skickades på en resa\r\ntill Bagdad. Efter den resan gick\r\nhandelsmaskineriet utan gnissel. Man kan kanske\r\nfråga sig vad Pierre Schori sade i Bagdad hos\r\nSaddam Hussein.</pre><pre>Sten Andersson har inte med ett ord svarat på den\r\nfråga jag ställde i mitt första inlägg, nämligen om\r\nUSAs bombningar i Kurdistan i Turkiet och om\r\nSten Andersson anser att de ryms inom FN-\r\nkonventionen. Jag förväntar mig ett starkt\r\nfördömande av hur Turkiet utnyttar situationen.\r\nMan har där ökat förtrycket mot kurderna. Det är\r\nverkligen beklagligt att Turkiet än en gång har\r\nlyckats med att lura västvärldens kritik och\r\nEuroparådets kritik genom att deklarera att\r\nspråklagarna skall ändras. Anders Björck har\r\nskickat telegram till Özal. Resultatet som\r\nkommer -- jag läste det i går -- är en stark skärpning\r\nav språklagarna.</pre><pre>Jag frågade också om Sverige har planer på att\r\nhjälpa de flyktingar som finns i Kurdistan i Turkiet.\r\nDe har det mycket svårt, eftersom de saknar hem,\r\ndet är kallt i området och de svälter.</pre><pre>Eftersom även invandrarministern sitter i\r\nkammaren vill jag passa på att säga att jag hoppas\r\nverkligen att Sverige inte skickar tillbaka\r\nasylsökande till det området. Det som sägs här i\r\nkammaren är viktigt för vår flyktingpolitik, framför\r\nallt vad utrikesministern säger om förhållanden i\r\nolika länder. Jag fick i dag höra från\r\narbetsmarknadsdepartementet att när det gäller det\r\nutvisningsstopp som har funnits för kurder från\r\ndetta område i Turkiet har man meddelat från den\r\nhögsta ledningen att det är fritt fram att skicka\r\ntillbaka människor dit igen. Jag beklagar verkligen\r\ndet. Förtrycket mot kurderna i området har ökat\r\nmycket kraftigt, och det kommer många rapporter\r\ndärifrån om vad som försiggår där just nu.</pre><pre>Anf. 21 Utrikesminister STEN ANDERSSON\r\n(s):</pre><pre>Herr talman! Jag får väl stå ut med att Gudrun\r\nSchyman inte har något behov av att förbättra\r\nrelationerna med mig. Jag tror att hon skulle må\r\ngott om nätterna om hon förbättrade sina relationer\r\ntill sanningen. Är det så som Gudrun Schyman\r\nsäger att svenska vapen har smugglats till Irak, bör\r\nden byken tvättas. Jag uppmanar Gudrun Schyman\r\natt gå till polisen. Gör hon det inte är hon i en\r\nmycket besvärlig situation efter det uttalande hon\r\nhar gjort.</pre><pre>Jag skall nu svara på en del av de frågor jag har\r\nfått -- om jag nu hinner med. Berndt Ekholm vill ha\r\nen försäkran om att Sverige inte skall skicka någon\r\ntrupp. Det kommer vårt land inte att göra, om\r\nbeslutet är utformat på det sätt som det är i dag.\r\nMen det skulle kunna hända om beslutet fattas i\r\nenlighet med 42 §.</pre><pre>Är det nödvändigt att sända vapen? Jag har redan\r\nsvarat på den frågan. Det föreligger ingen sådan\r\nskyldighet. Det skall prövas efter de svenska\r\nriktlinjerna för vapenhandel.</pre><pre>Ingela Mårtensson frågade om kärnvapen får\r\nanvändas. Nej, det är mot FNs eget beslut.</pre><pre>Jag kommer kort in på det som ändå är viktigast.\r\nVad kan vi mer göra? Det är viktigt att\r\nsäkerhetsrådet är aktivt. Det är det enda organ som\r\nkan fatta beslut. Jag tar för givet att säkerhetsrådet\r\nfår alla de informationer som krävs för att fatta\r\nbeslut. Jag skulle kunna gå djupare in på det, men\r\ndet skall jag inte göra.</pre><pre>Det som Jan-Erik Wikström, och flera andra\r\nockså förresten, var inne på är också viktigt,\r\nnämligen att vi redan nu måste arbeta med det som\r\nskall ske framöver. Vi måste diskutera vad som\r\nskall följa efter kriget. Hur skall vi garantera freden\r\ni detta läge? Då kommer vi in på hela raden av\r\nfrågor, bl.a. en Mellanösternkonferens, där alla\r\nfrågor i Mellanöstern måste tas upp. Det gäller\r\näven den kurdiska frågan, som särskilt har nämnts\r\nhär. Vi måste utarbeta ett säkerhetssystem för\r\nMellanöstern på samma sätt som vi har gjort i\r\nEuropa.</pre><pre>Jag delar helt den uppfattning som Hans Göran\r\nFranck ger uttryck för här, nämligen att vi skall\r\nkoncentrera oss på det humanitära nu. Vi har redan\r\nanvisat 728,6 milj. kr. Regeringen behandlar just\r\nnu förslag som har kommit om särskilt insatser för\r\npalestinierna. Palestinierna är det folk som har fått\r\nminst hjälp av dem som är särskilt utsatta. Vi får\r\nalltså anledning att återkomma.</pre><pre>Vi kommer att fortsätta att arbeta aktivt för att\r\nhitta en fredlig lösning. Det vore bra om vi kan få\r\nflera uppslag från riksdagen än de som har kommit\r\ni dag.</pre><pre>Överläggningen var härmed avslutad.</pre><pre>3 § Svar på interpellation 1990/91:121 om\r\nkostnadsskyddet vid sjukresor</pre><pre>Anf. 22 Socialminister INGELA THALÉN\r\n(s):</pre><pre>Herr talman! Rosa Östh har frågat vilka åtgärder\r\nregeringen avser att vidta för att den enskildes\r\nkostnadsskydd vid sjukresor snabbt skall kunna\r\nåterställas till acceptabel nivå. Frågan är ställd med\r\nanledning av de uppkomna effekterna för den\r\nenskilde av att mervärdeskatt införts på sjukresor\r\nfrån årsskiftet. Rosa Östh visar genom ett exempel\r\nvad detta kan innebära i ökade kostnader.</pre><pre>För det första får jag framhålla att de effekter som\r\nRosa Östh tar upp är begränsade till att gälla\r\nsjukresor med taxi. Vid taxinäringens avreglering\r\nden 1 juli 1990 -- när rikstaxan avskaffades -- ansågs\r\ndet nödvändigt att införa ett högsta tak för\r\nberäkningen av sjukreseersättning från\r\nsjukförsäkringen för att förhindra att oskäligt höga\r\ntaxor skulle börja tillämpas för dessa\r\nsjuktransporter. detta s.k. ersättningstak sattes\r\nbetydligt högre än den avskaffade rikstaxan för att\r\nkunna ge kompensation för eventuella höjningar av\r\ntaxipriserna den 1 juli 1990. Tyvärr har detta\r\nersättningstak av många taxiföretag kommit att\r\nbetraktas som en ny rikstaxa för sjukresor. Vid\r\nårsskiftet höjde taxiföretagen dessutom sina taxor\r\nkraftigt bl.a. till följd av att mervärdeskatt på\r\npersontransporter infördes som ett led i\r\nomläggningen av skattesystemet. Detta ledde till\r\natt flertalet taxipriser blev högre än\r\nersättningstaket, vilket i sin tur fick mycket\r\nallvarliga ekonomiska konsekvenser för främst de\r\nmänniskor som ofta måste företa långa resor för\r\nvård och behandling.</pre><pre>Till följd av den uppkomna situationen\r\nsnabbehandlade regeringen denna fråga, vilket\r\nresulterade i beslut den 10 januari om att höja den\r\nkilometerersättning som ingår i nämnda\r\nersättningstak med 1 kr. till 7 kr., dvs. med nästan\r\n17 %. Ändringen skulle gälla för sjukresor med taxi\r\nsom företagits efter årsskiftet.</pre><pre>Regeringen ansåg att denna höjning av\r\nersättningstaket -- även med beaktande av de\r\nbetydande höjningar av taxorna som taxiföretagen\r\ngenomfört efter avregleringen -- borde innebära att\r\nden enskildes kostnad för sjukresor med taxi inte\r\nskulle komma att överskrida gällande karensbelopp\r\npå 30 kr. per resa.</pre><pre>Statens pris- och konkurrensverk har gjort en\r\nberäkning av hur stor höjning av priserna på olika\r\nområden som införande av mervärdeskatt\r\nmotiverar. För taxiresor har denna höjning\r\nberäknats till ca 17 %, vilket i stort sett motsvaras\r\nav den nyligen genomförda höjningen av\r\nkilometerersättningen i ersättningstaket.\r\nRegeringen kommer via riksförsäkringsverket och\r\nförsäkringskassorna att noga följa taxipriserna och\r\nbl.a. kontrollera att det inte finns några\r\nomotiverade skillnader i prissättningen mellan\r\nprivata och samhällssubventionerade taxiresor.</pre><pre>Avslutningsvis vill jag meddela att regeringen\r\ntillsatt en utredning med direktiv att bl.a. överväga\r\noch lämna förslag om ett särskilt högkostnadsskydd\r\nför sjukresor för personer som till följd av sin\r\nsjukdom eller sitt handikapp ofta behöver företa\r\nresor för att få vård eller behandling och därmed\r\ndrabbas av höga resekostnader. Utredningen\r\nberäknas kunna slutföra sitt uppdrag under senare\r\nhälften av detta år.</pre><pre>Anf. 23 ROSA ÖSTH (c)</pre><pre>Herr talman! Jag tackar socialministern för svaret\r\npå min interpellation. Hela resonemanget i svaret\r\ngår ut på att taxiföretagen i allmänhet tar ut för\r\nhöga priser. Detta skulle vara anledningen till det\r\nproblem som jag har tagit upp. Jag kan inte dela\r\nden uppfattningen helt och hållet. Jag kan i och för\r\nsig hålla med om att det i vissa fall finns anledning\r\natt i frågasätta om de höjda priserna till fullo är\r\nmotiverade av momspåslaget. Men det har\r\nknappast gällt i fråga om sjukresorna med taxi. Jag\r\ntror helt enkelt att regeringen har förbisett vilka\r\nolyckliga effekter som momspåslaget ledde till i de\r\nhär fallen. Det bekräftas dessutom av att\r\nregeringen var så snabb med att rätta till\r\nmissförhållandet. Det var givetvis mycket bra. Men\r\nden frågeställning som återstår är om åtgärden var\r\ntillräcklig.</pre><pre>Jag har försökt att följa utvecklingen av den här\r\nfrågan. Efter vad jag förstår blir utfallet olika för\r\nolika företag och därmed också för resenärerna. En\r\ndel taxiföretag anser sig klara av resorna med den\r\nhöjda ersättning de nu får. De har ett stort\r\nresandeunderlag, och de har möjlighet att\r\nkombinera sjukresorna med andra resor.</pre><pre>I andra fall har man bedömt att det är omöjligt att\r\nhålla kunden skadeslös, dvs. att denne bara\r\nbehöver betala 30 kr. per enkel resa. Då blir det\r\nkunden som måste hävda sin rätt gentemot\r\nförsäkringskassan. Så kan det inte få vara. De\r\nföretag som kan ha svårt att få lönsamhet på\r\nresorna är inte minst de som finns i glesbygd, där\r\nresenärerna är få och där resorna är långa. Det\r\nfinns därför anledning för regeringen att noga följa\r\nden här frågan.</pre><pre>Då gäller det inte enbart att kontrollera om det\r\nfinns omotiverade skillnader i prissättning mellan\r\nprivata och samhällssubventionerade resor, som\r\nsocialministern säger, utan också vilka skilda\r\nförutsättningar som kan gälla för olika företag, och\r\ngivetvis även hur detta i sin tur drabbar\r\nresenärerna. Jag skulle gärna vilja ha ett besked av\r\nsocialministern här i dag om att så verkligen blir\r\nfallet.</pre><pre>Anf. 24 BARBRO SANDBERG (fp):</pre><pre>Herr talman! Jag hade egentligen inte tänkt att ge\r\nmig in i den här debatten, eftersom jag anser att\r\nproblemet med moms på sjukresor var ett\r\nmissförstånd som redan rättats till.</pre><pre>Det fanns ett karensbelopp på 30 kr. per resa med\r\ntaxi, och det ändrades inte när momsen infördes.\r\nSom Ingela Thalén sade i sitt svar avreglerades taxi\r\nredan den 1 juli 1990, och då beslutades om ett nytt\r\nersättningstak för taxi.</pre><pre>Det var synd att socialministern inte agerade litet\r\nkraftfullare när de här problemen dök upp i pressen\r\nunder mellandagarna. Jag tycker t.ex. att\r\ndepartementstjänstemannens uttalande om att man\r\nvisste om konsekvenserna, att man skulle följa\r\nutvecklingen och att några ändringar inte skulle ske\r\nförrän i vår, skrämde upp människor alldeles i\r\nonödan. Förordningen fanns ju, och den är inte\r\nändrad. Karensbeloppet på 30 kr. gäller, som jag\r\nser det. Däremot har ersättningstaket höjts med\r\nytterligare 1 kr. från den 1 januari i år.</pre><pre>Ingela Thalén säger att hon förutsätter att\r\nhöjningen av ersättningstaket skall resultera i att de\r\nsjukas kostnader begränsas till karensbeloppet.\r\nFolkpartiet liberalerna anser att så skall vara fallet.\r\nDet måste vara riksförsäkringsverket eller\r\nförsäkringskassan som skall förhandla med\r\ntaxiföretagen. Den enskilde skall bara betala\r\nkarensbeloppet. Men jag hade, som jag sade, inte\r\ntänkt att ge mig in i den här debatten. Att jag ändå\r\nhar gjort det beror på att det har framkommit att på\r\nvissa orter får den enskilde betala mer än\r\nkarensbeloppet.</pre><pre>Enligt den information som jag har gäller det främst\r\ndialyspatienter. Det är svårt sjuka människor som\r\ninte har något val. Jag skulle därför vilja fråga\r\nIngela Thalén vad hon tänker göra åt det här\r\nproblemet. Det kan inte få vara så att människor\r\nsom är svårt sjuka måste avstå från behandling\r\ndärför att de inte har råd att åka till den plats där\r\nbehandlingen utförs.</pre><pre>Jag skulle också vilja nämna ett annat problem,\r\nsom kanske hänger ihop med vad Rosa Östh sade\r\nom taxis olika förutsättningar. Ingela Thalén har\r\nkanske inte uppmärksammat det. Det gäller de\r\nsjukresor som företas med specialfordon. Alla\r\nmänniskor kan inte åka med vanlig taxi.\r\nKostnaderna för specialfordonen är högre än för en\r\nvanlig taxibil. När det gäller ersättningstaket gör\r\nman ingen skillnad på ersättningen. Den utredning\r\nsom Ingela Thalén talar om när det gäller\r\nhögkostnadsskyddet för sjukresor borde kanske\r\nuppmärksamma att man ibland använder olika\r\nfordon. Man skulle kanske differentiera\r\nersättningen.</pre><pre>Till sist, herr talman, vill jag bara säga att det fall\r\nsom Rosa Östh refererade till i sin interpellation\r\nhar fått ett lyckligt slut. Den pojke som det gällde --\r\ndet gällde både resor till skola och behandling -- får\r\nskolskjuts, och kommunen betalar.</pre><pre>Anf. 25 Socialminister INGELA THALÉN\r\n(s):</pre><pre>Herr talman! När det gäller hur vi skall komma till\r\nrätta med att det fortfarande kommer rapporter om\r\natt man inte håller sig inom kostnadstaket på 30 kr.\r\nper resa har riksförsäkringsverket uppdraget att\r\nfölja det här noga. Jag vet att man också tar\r\ndiskussioner med taxiföretagen på de\r\nförsäkringskassor där det här förekommer.</pre><pre>En sak som jag tror har stor betydelse för hela detta\r\nområde är att staten och Landstingsförbundet har\r\ntecknat en överenskommelse om att\r\nsjukresehanteringen och sjukreseadministrationen\r\nskall övergå till sjukvårdshuvudmännen fr.o.m. den\r\n1 januari 1992. Vi följer gemensamt kostnaderna\r\noch hur detta utvecklar sig. Vi återkommer till\r\nriksdagen med ett förslag om ändring av\r\nsjukreseadministrationen. Jag tror att vi på det\r\nviset, lokalt och regionalt, kommer att skapa precis\r\nden närhet mellan taxiföretag och andra företag\r\nsom sysslar med transporter och\r\nsjukvårdshuvudmännen. Vi får därmed också\r\nmöjligheter till upphandling så att de som är sjuka\r\nfår sina resor till den kostnad som de har rätt till.\r\nJag tror att vi på det här lokalt regionala sättet får\r\nen helt annan möjlighet att följa detta än vad vi har\r\nnär vi har ett enhetligt nationellt system.</pre><pre>Anf. 26 ROSA ÖSTH (c):</pre><pre>Herr talman! Det är mycket möjligt att det kan\r\nvara bra att genomföra den förändringen av\r\nsystemet, men det är inte säkert att man för den\r\nskull, genom att göra en ny organisation, löser de\r\nproblem som det här handlar om. Det som gör att\r\nman är en smula betänksam och en smula skeptisk\r\ninför hur olika organ, statliga myndigheter och\r\nandra, hanterar de här frågorna är en rad\r\nvittnesbörd om hur människor har blivit bemötta,\r\nmänniskor som är beroende av sjukresor.\r\nTjänstemännen har då t.ex. sagt att man väl får\r\nvända sig till ett taxiföretag som håller lägre priser,\r\nman får förhandla osv. Det visar ju en bristande\r\nkunskap om hur verkligheten ser ut.</pre><pre>På många mindre orter, för att inte tala om i\r\nutpräglad glesbygd, får man vara glad och tacksam\r\nför att det finns ett taxiföretag. I de fallen finns det\r\nnaturligtvis inte några valmöjligheter eller några\r\nmöjligheter att förhandla. Det är viktigt att\r\nregeringen inte låter sig vilseledas av de\r\nuppfattningar som bygger på helt teoretiska\r\nföreställningar. Jag tror inte att socialministern\r\nhörde mitt kompletterande förslag när det gäller att\r\nse över den här utvecklingen. Man måste också\r\nbeakta vilka skilda förutsättningar som finns mellan\r\nolika taxiföretag, dvs. mellan dem som finns\r\netablerade på större orter och dem som finns i\r\nglesbygd, och vilka effekter det kan få för berörda\r\nresenärer.</pre><pre>Anf. 27 BARBRO SANDBERG (fp):</pre><pre>Herr talman! Det är bra att Ingela Thalén säger att\r\nförsäkringskassorna kan diskutera med de olika\r\ntaxiföretagen. Det gäller ju små enskilda\r\nföretagare. Sedan är det kanske bra att staten går\r\nin och diskuterar med landstingen, men problemet\r\nmed momsen kommer ju att bestå om man inte går\r\nin och diskuterar det på ett tidigt stadium. Vi vet ju\r\natt det i dag också finns problem med momsen när\r\ndet gäller färdtjänsten.</pre><pre>Man måste vara uppmärksam innan man fattar\r\nnågra beslut så att man undanröjer sådana problem\r\nsom nu har dykt upp. Det går inte att bara säga att\r\nman har målsättningen att människor skall kunna\r\nåka till det pris som de har rätt till, utan i så fall får\r\nförsäkringskassan stå för den här kostnaden tills\r\nman har kunnat göra med upp taxi. Den enskilde\r\nfår inte komma i kläm. Det är ofta sjuka människor\r\nsom det gäller, och de har det redan ekonomiskt\r\nbesvärligt.</pre><pre>Anf. 28 Socialminister INGELA THALÉN\r\n(s):</pre><pre>Herr talman! Det som Rosa Östh tar upp,\r\nnämligen skilda förutsättningar mellan\r\ntaxiföretagen, är naturligtvis ett problem. Men det\r\nfinns ingenting som hittills visar att taxiföretagen i\r\nglesbygd skulle ha avsevärt sämre förutsättningar\r\natt klara detta av olika skäl. Man har som regel\r\nstörre möjligheter till planerade resor, vilket man\r\ninte har i storstäderna eller de större kommunerna.\r\nMan kör alltså bilarna med mindre beläggning i de\r\nstora städerna än vad man gör på mindre orter osv.</pre><pre>I en rapport som statens pris- och konkurrensverk\r\nhar tagit fram pekar man på de kraftiga\r\nprisökningar som skedde efter avregleringen. Man\r\nanser också i rapporten att taxiföretagen har infört\r\nen nästan helt obegriplig prissättning. Detta är\r\nnaturligtvis någonting som måste gås igenom\r\nordentligt. När det sedan gäller det som Barbro\r\nSandberg tar upp, nämligen övergången från staten\r\ntill sjukvårdshuvudmännen, skall det naturligtvis\r\nvara helt klarlagt vilka förutsättningar som skall\r\ngälla. Jag kan nog garantera att inte minst\r\nsjukvårdshuvudmännen kommer att se till att\r\nförutsättningarna när det gäller prissättningen och\r\nannat är helt klarlagda innan ett sådant skifte sker.</pre><pre>Jag vill säga både till Barbro Sandberg och Rosa\r\nÖsth att genom att sjukreseadministrationen\r\nförläggs regionalt har man också möjligheter att se\r\növer samordningsvinster med andra typer av\r\ntransporter som samhället subventionerar. Detta är\r\ntill nytta för människor som har behov av den här\r\ntypen av resor vid sjukdom eller vid handikapp.</pre><pre>Anf. 29 ROSA ÖSTH (c):</pre><pre>Herr talman! De uppgifter som Ingela Thalén nu\r\nkommer med om förutsättningarna för\r\ntaxiföretagen i glesbygd resp. stad tror jag inte\r\nriktigt står att känna igen om man ser det hela från\r\ntaxiföretagens sida. Det säger sig självt att det är\r\nantalet resor som är avgörande för vilka\r\nmöjligheter ett företag har att utjämna skillnaderna\r\ni lönsamhet mellan olika typer av resor.</pre><pre>Hur som helst upprepar jag min vädjan till\r\nregeringen att verkligen följa utvecklingen på detta\r\nområde. Vi har inte råd att laborera med\r\nrisktagande för den här gruppen av människor. Vi\r\nkan inte tillåta att de skall tvingas förhandla utifrån\r\nden mycket utsatta situation som de ofta befinner\r\nsig i.</pre><pre>Jag kommer att följa utvecklingen mycket noga,\r\noch om jag upptäcker att reaktionerna mot\r\nsystemet fortsätter kommer jag att återkomma till\r\nministern.</pre><pre>Överläggningen var härmed avslutad.</pre><pre>4 § Svar på interpellation 1990/91:125 om\r\nsamordning av sjukvård och sjukförsäkring</pre><pre>Anf. 30 Socialminister INGELA THALÉN\r\n(s):</pre><pre>Herr talman! Karin Israelsson har frågat mig dels\r\nnär en proposition är att vänta vad gäller\r\nsamordning av sjukvårdens och sjukförsäkringens\r\nfinansiering, dels när regeringen tänker vidta\r\nåtgärder för att genomföra en samordning av\r\narbetsskade- och sjukförsäkringen.</pre><pre>Karin Israelsson ställer frågorna med anledning av\r\nvad som angetts i regeringens skrivelse 1990/91:50\r\nom åtgärder för att stabilisera ekonomin och\r\nbegränsa tillväxten av de offentliga utgifterna.\r\nEnligt skrivelsen avser regeringen att ta initiativ i\r\nsyfte att åstadkomma en bättre samordning av\r\nsjukvårdens och sjukförsäkringens finansiering och\r\nstyrning. Försöksverksamhet angående detta skulle\r\nsnarast inledas och en proposition angående\r\nförsöksverksamheten föreläggas riksdagen under\r\nvåren 1991. Vidare anges i skrivelsen att en\r\nsamordning av sjuk- och\r\narbetsskadesjukpenningen bör ske samtidigt som\r\nett system bör införas med obligatorisk\r\narbetsplatsutredning och rehabiliteringsplan.\r\nFörslag till ändringar inom\r\narbetsskadeförsäkringen och rehabiliteringen\r\nberäknades kunna föreläggas riksdagen i början av\r\når 1991.</pre><pre>När det gäller frågan om samordning av\r\nsjukvårdens och sjukförsäkringens finansiering får\r\njag meddela att omfattande beredningsarbete\r\npågår inom socialdepartementet för att få underlag\r\nför att genomföra ett antal olika\r\nförsöksverksamheter med sådan inriktning. Dessa\r\nfår dock inte innebära någon förändring av\r\nförsäkringskassans ansvar för att bevaka\r\npatienternas rätt till ersättning. Den medicinska\r\npersonalens ansvar för medicinska beslut skall\r\nheller inte påverkas.</pre><pre>För att alla goda förslag och idéer om detta runt om\r\ni landet skall kunna prövas kommer\r\nsocialdepartementet nästa vecka att tillställa\r\nsamtliga landsting, försäkringskassor och\r\nkommuner inbjudan om att inkomma med sådana\r\nförslag senast den 15 april. Ett antal av dessa förslag\r\nkommer att bearbetas vidare för att läggas till grund\r\nför försöksverksamhet. Vidare avser regeringen att\r\nunder våren för riksdagen redogöra närmare för\r\nolika möjligheter att tillskapa en förbättrad\r\nfinansiell samordning mellan socialförsäkringen\r\noch hälso- och sjukvården. Detta beräknas kunna\r\nske i den aviserade propositionen om\r\nförsöksverksamhet beträffande kommunalt\r\nhuvudmannaskap för primärvården. Därefter bör\r\nen ytterligare proposition kunna föreläggas\r\nriksdagen efter sommaren så att\r\nförsöksverksamheterna kan påbörjas den 1 januari\r\n1992.</pre><pre>Som jag tidigare denna vecka har svarat Sigge\r\nGodin på frågan om en samordning av sjuk- och\r\narbetsskadeförsäkringarna anser regeringen att en\r\nmera fullständig samordning av försäkringarna bör\r\nske. Detta bör ske framför allt av det skälet att\r\narbetsskadeförsäkringen av många\r\nrehabiliteringsaktörer ansetts som\r\nrehabiliteringshindrande. Den arbetsskadade vill i\r\nmånga fall ha frågan om ersättning för\r\narbetsskadan löst innan han är beredd att medverka\r\ni en rehabilitering. Regeringen har emellertid vid\r\nsina diskussioner med arbetsmarknadens parter\r\nfunnit att det finns såväl tekniska som avtalsmässiga\r\nkomplikationer med en sådan samordning.\r\nEftersom parterna uttryckt önskemål om\r\nytterligare beredning av frågan har regeringen\r\nbedömt att samordningen bör senareläggas i\r\navvaktan på en sådan beredning. Regeringens\r\navsikt är att genomföra den aviserade\r\nsamordningen.</pre><pre></pre><pre>Anf. 31 KARIN ISRAELSSON (c):</pre><pre>Herr talman! Jag ber att få tacka för svaret på min\r\ninterpellation. Frågan om samordning mellan\r\nsjukförsäkringen och sjukvården har under de\r\nsenaste åren ofta framförts, bl.a. från centerpartiet.\r\nKravet har varit att samhällets kostnader för\r\nsjukvården skall framgå för sjukvårdens\r\nproducenter.</pre><pre>Det är orimligt att de kostnader som exempelvis en\r\nsjukskrivning innebär inte på något sätt syns inom\r\nsjukvården. De vinster som kan fås om detta\r\nsamband skapas borde då kunna användas inom\r\nden direkta sjukvården. En s.k. morot skulle finnas\r\nför att sänka den totala kostnaden.</pre><pre>Ett konkret förslag i denna riktning har lagts fram\r\nbl.a. av Göteborgs och Bohus läns landsting. Sedan\r\nhar olika modeller föreslagits för att åstadkomma\r\nen bättre fördelning av befintliga resurser.</pre><pre>Vi har från centerpartiets sida fört fram ett förslag\r\nsom innebär att man regionalt får behålla den avgift\r\nsom inbetalas till sjukförsäkringen och också lokalt\r\nfår använda dessa pengar. Naturligtvis kan det\r\nbehövas en utjämningsfaktor i ett inledningsskede\r\nför att förhindra att regionalt utsatta områden får\r\nbekymmer. Det är dock en modell.</pre><pre>Det är glädjande att socialdepartementet nu börjar\r\nförstå att det finns anledning att på detta område\r\nåstadkomma förändringar även i nuvarande\r\nsocialförsäkring. Tyvärr har mycket tid gått till\r\nspillo de senaste åren genom att regeringspartiet\r\nhar sagt nej till alla initiativ.</pre><pre>I detta års Dagmaravtal avsattes 400 milj.kr. De\r\nskall användas i sammarbete mellan\r\nsjukvårdshuvudmännen och försäkringskassorna\r\nför att anpassa landstingens resurser och\r\nverksamhet. Det är meningen att väntetiderna för\r\nrehabiliteringsåtgärder inom sjukvården då kan\r\nminska. Regeringen skriver också i årets\r\nbudgetförslag att bättre samverkan mellan vård och\r\nförsäkring samt mellan vård och socialtjänst syftar\r\ntill att luckra upp gränserna mellan olika sektorer i\r\nden offentliga verksamheten. Regeringen vill också\r\nställa människans behov i centrum, och det är ju en\r\nbra utgångspunkt.</pre><pre>Det var med anledning av detta som jag framställde\r\nmin interpellation. Mycket skrevs angående\r\nförändringar, men inget besked gavs i årets\r\npropositionslista om när detta skulle inträffa. Det\r\när svårt att läsa in att det är i propositionen om\r\nförändrat huvudmannaskap i primärvården som\r\ndessa riktlinjer skall presenteras. Nu blir det bara\r\nen redogörelse och inga direkta förslag. Vi får väl\r\nse vad som kommer att ske.</pre><pre>Vi har inte kunnat acceptera att resurserna inte\r\nbättre samordnas och att man som\r\nsjukvårdsproducent ute i den närmaste\r\npatientkontakten inte också medvetandegörs om\r\nde kostnader som samhället åsamkas av\r\nsjukskrivningar och eftersatt rehabilitering.</pre><pre>Här spelar också arbetsskadeförsäkringen en stor\r\nroll. Det är bara att beklaga att regeringen inte kan\r\npresentera ett förslag om samordning av\r\nsjukförsäkring och arbetsskadeförsäkring. Den\r\npropositionen var däremot aviserad; nu uteblir\r\nden. Ibland har man som riksdagsledamot en\r\nkänsla av att det råder en stor förvirring i\r\nsocialdepartementet. Det arbete som påbörjats har\r\ni många fall fått avbrytas när andra har slagit back.\r\nDet är synd att socialministern inte själv får leda det\r\narbete hon skall ha ansvar för. Starka fackliga krav\r\nsätter käppar i hjulet -- det gäller både sjuklön och\r\narbetsskadeförsäkring.</pre><pre>Det ligger i allas vårt intresse att alla som behöver\r\nvård och omsorg skall få det. Hälso- och\r\nsjukvårdslagen slår fast denna rättighet. Om de\r\nresurser som finns inte får användas på bästa sätt på\r\ngrund av att vissa grupper skall gynnas mera måste\r\nen ändring ske. Det är av dessa anledningar det\r\ndock finns en viss ljusning i detta svar. Ett arbete\r\nskall påbörjas, och försöksförslag skall inhämtas\r\nutifrån landet. Det är bara synd att det sker så sent.</pre><pre>De allmänna transfereringssystemen tycks ha\r\nförvuxit sig. Onödigt mycket pengar fördelas och\r\ninte alltid till dem som bäst behöver dessa insatser.\r\nKöer i vården skall nu delvis övervältras på\r\nkommunerna genom Ädelförslaget. Kommunerna\r\ntvekar med rätta inför de nya kostnader de får för\r\nden stora bit av sjukvården som trots allt är\r\nnödvändig för äldre och handikappade. Hur skall\r\nsocialförsäkringens inkomster fördelas för dessa\r\ninsatser?</pre><pre>Jag förstår att det när det gäller samordningen\r\nmöjligtvis kan bli fråga om någon\r\nförsöksverksamhet och något ytligt förslag under\r\ndetta riksmöte. Det är bara att beklaga detta.\r\nFrågan är nu om berörda parter anser det mödan\r\nvärt att offra tid och kraft på ett förslag som kanske\r\nbara förkastas. Borde inte departementet ha\r\nkunnat gå igenom alla de förslag som redan i dag\r\nföreligger innan man går ut och frågar? Jag anser\r\natt regeringen inte har ägnat detta tillräcklig kraft\r\noch inte heller tillräckligt intresse. Hade man gjort\r\ndet tidigare hade det också funnits mera resurser till\r\nsjukvården. Det är i det direkta vårdarbetet som\r\nresurserna saknas.</pre><pre>Jag vill med anledning av detta fråga om\r\nsocialministern kan precisera de litet dunkla rader\r\nsom finns i svaret om vad i den aviserade\r\npropositionen om huvudmannaskapet i\r\nprimärvården som kan vara till nytta för den här\r\nsamordningen. Vidare undrar jag vilka utsikter\r\nsom finns när det gäller en samordning mellan\r\narbetsskadeförsäkringen och sjukförsäkringen.\r\nKan förslag om detta komma sent i vår och kanske\r\nträda i kraft den 1 januari 1992?</pre><pre>Anf. 32 SIGGE GODIN (fp):</pre><pre>Herr talman! De katastrofala utgiftsökningarna\r\ninom socialförsäkringssystemen tränger undan\r\nandra angelägna vårdinsatser. Det är ett tecken på\r\natt socialdemokraterna inte har förmått att förvalta\r\noch utveckla den svenska välfärden.</pre><pre>Utvecklingen är oacceptabel, inte minst inom\r\narbetsskadeförsäkringen som vi talar om i dag. Till\r\ndetta skall läggas timsjukpenningen som folkpartiet\r\nliberalerna har motarbetat alltsedan regeringen\r\nlade fram förslaget.</pre><pre>Kostnadsexplosionen har medfört att mycket\r\nangelägna åtgärder har fått stå tillbaka. Det gäller\r\nt.ex. åtgärderna att kapa operationsköerna så att\r\nmänniskor snabbare kan återgå i arbete. Det gäller\r\nockså framför allt åtgärder för att mildra de\r\nlidanden och plågor som människor utsätts för när\r\nde får vänta på en operation i månader och ibland\r\når.</pre><pre>Trots folkpartiets och andra partiers krav på försök\r\nmed samordning eller överföring av medel från\r\nsjukförsäkringen till sjukvården har ingenting\r\nskett.</pre><pre>I det svar som socialministern i dag har lämnat till\r\nKarin Israelsson framgår att regeringen nu\r\nverkligen skall ta itu med problemet. Nu skall\r\nlandstingen få komma in med förslag till olika\r\nförsök. Jag tycker att det finns skäl att påminna\r\nsocialministern om att Bohuslandstinget, vilket\r\nKarin Israelsson också nämnde, i åratal har velat\r\ngöra sådana försök, men att regeringen har avvisat\r\ndem. Jag hoppas verkligen på en ny tingens ordning\r\nså att vi får klart belägg för vilka insatser som är de\r\nrätta och om vi kan göra saker och ting bättre.</pre><pre>Herr talman! I svaret tycker jag att det finns ett par\r\nanmärkningsvärda formuleringar som jag vill att\r\nsocialministern skall kommentera. Socialministern\r\nsäger bl.a. att försöksverksamheten inte får\r\ninnebära någon förändring av försäkringskassans\r\nansvar att bevaka patienternas rätt till ersättning.\r\nJag trodde att detta var en självklarhet, och jag har\r\naldrig hört någon här i riksdagen ifrågasätta detta.\r\nVad föranleder socialministern att uttrycka sig så?\r\nAnar ni att någon kommer att kräva att patienterna\r\ninte skall ha kvar sina rättigheter?</pre><pre>Socialministern säger också att den medicinska\r\npersonalens ansvar för medicinska beslut inte heller\r\nskall påverkas. Även detta måste vara en\r\nsjälvklarhet som vi inte behöver ha några delade\r\nmeningar om.</pre><pre>Herr talman! Socialministern sade i tisdags, och\r\nsäger det i dag också, att regeringen anser att en\r\nmera fullständig samordning av sjuk- och\r\narbetsskadeförsäkringen bör ske. Den 31 januari\r\nuttalade Stig Malm att arbetsskadeförsäkringen var\r\n''provet'' på partiets samverkan med LO. I går sade\r\nStig Malm att ''arbetsskadorna uppstår icke i\r\nsocialförsäkringssystemet''. Han skriver vidare i\r\nAftonbladet att ''Vi har argumenterat mot ett dåligt\r\nförslag''.</pre><pre>Enligt socialministern finns det tekniska och\r\navtalsmässiga komplikationer. Jag kan förstå det.\r\nJag tolkar dock socialministern som om det\r\negentligen inte är något fel på förslaget. Det skall\r\nske en samordning av sjuk- och\r\narbetsskadeförsäkringen. Det är bara teknik och\r\navtal som skall lösas.</pre><pre>Den fråga som jag ställde i tisdags och inte fick\r\nnågot svar på har blivit än mer aktuell efter Stig\r\nMalms uttalande: Vilken tidsplanering finns det för\r\nen samordning av sjuk- och\r\narbetsskadeförsäkringen? Vad kommer att hända\r\nunder det innevarande året? Jag frågar i dag igen,\r\neftersom jag inte fick något svar i tisdags. Tror\r\nsocialministern att LO någonsin kommer att\r\nacceptera en samordning? Försöker Stig Malm\r\nmöjligen bara att lura jobbarna?</pre><pre>Anf. 33 Socialminister INGELA THALÉN\r\n(s):</pre><pre>Herr talman! Med anledning av det som har tagits\r\nupp -- och framför allt det som Sigge Godin var inne\r\npå när han frågade vad jag menar med att\r\nförsäkringskassorna fortsättningsvis skall bevaka\r\npatienternas rätt till ersättning -- vill jag säga\r\nföljande till både Sigge Godin och Karin Israelsson.\r\nI denna debatt har det lyfts in formuleringar som\r\nibland har förlett företrädare både för dem som\r\npläderar för den nuvarande ordningen och för dem\r\nsom pläderar för en total samordning, dvs. ett\r\nekonomiskt befolkningsansvar i regionerna -- litet\r\ngrand av de argument som Karin Israelsson förde\r\nfram -- att tro att man skulle åsidosätta\r\nsocialförsäkringslagstiftningen resp. det\r\nmedicinska ansvaret. Det är bakgrunden till\r\nformuleringen i mitt interpellationssvar. Jag är\r\nnämligen mycket angelägen om att man klarar ut\r\natt samordning och ekonomiskt befolkningsansvar\r\ninte innebär att man skall åsidosätta den\r\nförsäkrades rätt eller patientens rättigheter att få en\r\nriktig medicinsk bedömning och vård efter en sådan\r\nbedömning.</pre><pre>Det är alltid mycket lätt att säga att man skall se\r\ndetta tillsammans och att man skall ha de båda\r\nekonomiska systemen under samma hatt. Det är\r\ndock olika finansieringssystem, å ena sidan skatt på\r\ninkomst och å andra sidan sociala avgifter i\r\nproduktionen. Det betyder att det finns risker för\r\natt det kan uppstå diskussioner om huruvida de\r\nyrkesverksamma fullt ut skall vara med och betala\r\nsjukvården inte bara en gång utan kanske även två\r\ngånger. Även i den debatten finns det anledning att\r\nvara mycket klar över vad vi gör när vi nu kommer\r\natt gå in i olika typer av försöksverksamheter för att\r\nprova vilka metoder som är vettiga bl.a. för att\r\nkorta sjukskrivningstiderna. Jag delar den\r\nuppfattning som har förts fram av både Karin\r\nIsraelsson och Sigge Godin.</pre><pre>Sigge Godin tog upp samordningen. Jag sade, som\r\nsvar på en fråga från Sigge Godin, här i veckan att\r\ndet är min uppfattning att samordning skall\r\ngenomföras, men att jag vill få möjlighet att få\r\ndenna fråga beredd med hänsyn till att avtal och\r\nlagar är så tätt knutna till varandra. Jag tycker att\r\ndet är rimligt att en fråga som berör tre miljoner\r\nlöntagare får den beredningstiden när man nu från\r\nparternas sida har sagt att man behöver den. Därför\r\nvill jag bestämt säga att mina samtal inte har vänt\r\nsig till den ena parten. Det gäller båda parterna på\r\narbetsmarknaden, dvs. både arbetsgivare och\r\nlöntagarföreträdare.</pre><pre>Det lät på Karin Israelsson som om hon ansåg att\r\nsamordningen och rehabiliteringen skulle innebära\r\natt det inte kommer någon proposition. Jag vill\r\npoängtera att det kommer en utomordentligt viktig\r\nproposition som nu passerar lagrådet, nämligen\r\npropositionen om rehabilitering. Den kommer att\r\nfå en avgörande inverkan på arbetet med att ge\r\nsjuka och skadade människor chansen att komma\r\ntillbaka till sitt arbete.</pre><pre>Anf. 34 KARIN ISRAELSSON (c):</pre><pre>Herr talman! Jag ber att få tacka statsrådet för\r\nytterligare förklaringar till det som har varit oklart.\r\nI årets budgetproposition nämns på många håll att\r\ndet skall ske förändringar, men det var mycket svårt\r\natt läsa ut vari de skulle bestå och när propositionen\r\nskulle komma. När den proposition som aviserades\r\ni propositionslistan inte kommer, blir man något\r\noroad över vad som egentligen händer.</pre><pre>Jag kan förstå att socialministern har hamnat i en\r\nlitet prekär situation när de fackliga företrädarna\r\ninte ställer upp. Det kan vara ett något spänt läge\r\nmellan parterna. Jag kan bara hoppas att\r\nsocialministern står fast vid vad som har sagts här\r\nom att det är viktigt att arbetsskade- och\r\nsjukförsäkringen samordnas. Det finns stora\r\nvinster att hämta med en sådan samordning, inte\r\nbara ekonomiskt utan även mänskligt. Det har\r\nnämligen visat sig, precis som Sigge Godin sade, att\r\nrehabiliteringen vid arbetsskador har förändrats\r\noch försämrats när man skall vänta på en dom som\r\nger arbetsskadeersättning.</pre><pre>När det gäller rehabilitering -- det är som sagt\r\nmycket på gång -- är jag medveten om att\r\nlagrådsremissen har lagts fram. Jag har den även på\r\nmitt skrivbord för genomläsning, eftersom det är\r\nintressant att se vad som är tänkt på det området.</pre><pre>Det är bra att socialministern slår fast att man inte\r\nfår åtsidosätta ansvaret när det gäller\r\nsocialförsäkringsskyddet vid en sjukdom och att\r\nman skall ha rätt till medicinsk vård. Jag tycker att\r\nman vissa fall från sjukvårdens sida inte har förstått\r\nvilka insatser som är mest lämpliga, utan\r\nsjukvskrivning har ibland gått på rutin och utan att\r\nman har försökt med rehabiliterande åtgärder\r\ninnan det har varit för sent. Det är viktigt att\r\nsambandet också görs klart för\r\nsjukvårdspersonalen. Det måste finnas en morot i\r\nsystemet som gör det ekonomiskt lönsamt för dem\r\nsom sysslar med sjukvård att också ser till att\r\nrehabilitering påskyndas.</pre><pre>Det är i allas vårt intresse att förkorta\r\nsjukskrivningstiderna och att få människor att\r\nåtergå till arbetet så fort som möjligt. Den situation\r\nsom vi i dag befinner oss i när arbetslösheten verkar\r\nstå för dörren ställs det ytterligare stora krav på att\r\ndet vidtas effektiva åtgärder för att se till att\r\nmänniskor kommer tillbaka till arbetslivet så att de\r\ninte slås ut. Därför efterfrågar jag åtgärder med\r\nsamordning så att resurserna används så att vi får\r\neffektiv vård som gör det möjligt för människor att\r\nsnabbt komma tillbaka.</pre><pre>Anf. 35 SIGGE GODIN (fp):</pre><pre>Herr talman! Folkpartiet liberalerna har föreslagit\r\nen s.k. 100-dagars garanti när det gäller åtgärder\r\nmot de långa köerna i vården. Till detta behövs\r\nresurser. I samband med Ädel har vi anvisat medel\r\ntill detta. Det är nu beslutat, och jag ser fram emot\r\natt det kommer att hända en del. Det behövs\r\nfaktiskt mycket mera pengar. Därför anser\r\nfolkpartiet att det är angeläget att man prövar och\r\ngör försök med att föra över medel från\r\nsjukförsäkringen till sjukvården. Det är en mycket\r\nhuman åtgärd. Det gagnar den sjuke, försäkringen,\r\nlandstingen och sysselsättningen i landet. Det är\r\nåtgärder som enbart är positiva.</pre><pre>Jag har med stort intresse tagit del av regeringens\r\nambition att sänka ohälsotalet. Det är ingen dålig\r\nmålsättning som socialministern har skisserat. Som\r\njag ser det blir det dock bara en målsättning i år.\r\nAllt skjuts på framtiden. Försök med samordning\r\nav sjukvården och sjukförsäkringen kommer i gång\r\nnästa år. Sjuklön kommer inte i gång förrän 1992.\r\nSamordningen av sjuk- och arbetskadeförsäkringen\r\nstår nog skriven i stjärnorna. Jag undrar verkligen\r\nom det kommer att bli något resultat av det eller om\r\ndet bara är fråga om att upprätthålla skenet\r\nåtminstone fram till valet.</pre><pre>Insatserna låter alltså vänta på sig. Värk och\r\nlidande kvarstår för de människor som står i kö. Jag\r\nkänner faktiskt väldigt mycket för dessa människor\r\ni första hand. Alla vi som finns i detta hus vet att det\r\när pengar som dränerar det här systemet. Mycket\r\nangelägna insatser får stå tillbaka. Det är den\r\nsocialdemokratiska socialpolitiken i ett nötskal som\r\njag beskriver.</pre><pre></pre><pre>Anf. 36 Socialminister INGELA THALÉN\r\n(s):</pre><pre>Herr talman! När Sigge Godin säger att han drivs\r\nav en känsla för människor som är\r\nlångtidssjukskrivna eller arbetsskadade, tycker jag\r\nkanske inte att det finns anledning för Sigge Godin\r\natt låta som om han var den ende i kammaren som\r\ndrivs av denna känsla.</pre><pre>Jag vill också säga att det är viktigt att denna känsla\r\nparas med hänsyn till och kunskap om vilket seriöst\r\narbete som krävs för att man skall kunna gå in i\r\nlagstiftningen och göra förändringar. Mellan 800\r\noch 1 000 olika typer av lagparagrafer och\r\nbestämmelser reglerar detta område. Man kan\r\ntycka att det är ofattbart, men det är faktiskt så.\r\nDetta arbete krävs för att vi skall kunna genomföra\r\nförändringar.</pre><pre>Dessa olika bestämmelser reglerar den enskilde\r\nindividens rättighet, och det tycker jag är viktigt att\r\nvi håller fast vid. Det vet jag att också Sigge Godin\r\ntycker.</pre><pre>Sedan säger Sigge Godin att man måste börja föra\r\növer pengar från socialförsäkringen till sjukvården.\r\nSigge Godin får det att låta som om så inte sker. Jag\r\nvill erinra om att varje års Dagmarförhandlingar\r\njust handlar om att föra över mellan 15 och 16\r\nmiljarder från socialförsäkringen till sjukvården --\r\nså visst förs pengar över på det här sättet. Jag vill\r\ndock inte få det att låta som om vi inte skall göra\r\nmer, för det tycker jag naturligtvis att vi skall.</pre><pre>Till Karin Israelsson vill jag säga, vilket jag inte\r\nhann i mitt förra inlägg, att ett sätt att komma till\r\nrätta med långa sjukskrivningstider -- just\r\nkopplingarna till hur man hanterar dessa -- finns\r\nmed i den lagrådsremiss som Karin Israelsson m.fl.\r\nhar fått. Det är ett särskilt utförligt läkarintyg som\r\nskall avlämnas senast efter fyra veckor. Detta\r\nläkarintyg skall innehålla bedömningar av\r\nmedicinsk eller annan vård, och det skall också\r\ninnehålla en bedömning av hur länge läkaren tror\r\natt patienten skall behöva vara sjukskriven. Detta\r\nskall vara en del av underlaget för den\r\nrehabiliteringsplan som försäkringskassorna skall\r\nupprätta.</pre><pre>Till detta förslag får vi naturligtvis anledning att\r\nåterkomma när ledamöterna har haft möjlighet att\r\nstudera det. Jag ville bara nämna det som ett\r\nexempel, eftersom läkarnas sjukskrivningsrutiner\r\ntogs upp i debatten.</pre><pre>Anf. 37 KARIN ISRAELSSON (c):</pre><pre>Herr talman! Jag kan förstå att det krävs\r\nomfattande förberedelser för att man skall kunna\r\nlägga fram förslag till så stora förändringar som det\r\ninnebär att samordna arbetsskade- och\r\nsjukförsäkring. Men det är något oroande att\r\ndepartementet först nu har fått förståelse för att\r\narbetet är så omfattande. Man aviserade dock i\r\nbudgetförslaget och i propositionslistan en sådan\r\nhär proposition, och då funderar man ju om\r\nsocialdepartementet är medvetet om vad man\r\nlovar. Det verkar litet löst i kanterna när man sedan\r\nsnabbt drar tillbaka förslaget därför att man inte\r\nhar förstått hur omfattande det är.</pre><pre>Det kanske är bra om man drar tillbaka förslaget\r\nom det var så dåligt förberett. Men det är synd att\r\nman går ut och aviserar förslag när man inte är\r\nmedveten om vad dessa handlar om förrän någon\r\nannan kommer och talar om det. Jag undrar om det\r\när hela sanningen.</pre><pre>Frågan om rehabilitering skall vi med stort intresse\r\nföra vidare. Det är också ett krav som både\r\nfolkpartiet och centern har ställt i den här\r\nkammaren tidigare. Vi i centern har också i ett\r\nantal år krävt andra insatser. Det här är också ett\r\nsvar på en utskottsbegäran där våra motioner, helt\r\ni sin ordning, har bifallits.</pre><pre>Anf. 38 SIGGE GODIN (fp):</pre><pre>Herr talman! Låt mig återkomma till\r\nsocialministerns första inlägg. Självfallet är det de\r\nförsäkrades rätt som vi skall värna om. De har den\r\nrätten, och de skall ha den i fortsättningen också.</pre><pre>Socialministern talade om de yrkesverksamma och\r\nom de skall betala dubbelt så mycket pengar, dels\r\nskattepengar och dels andra avgifter. Så sker ju i\r\ndag. Det finns människor som köper operationer\r\ndärför att de inte står ut med väntetiden. Det är ju\r\ninte bra att det är på det här sättet!</pre><pre>Visst skall vi, socialministern, ta hänsyn till\r\nlagstiftning och de problem som finns på detta\r\nområde. Vi skall inte fatta beslut om saker som\r\nsedan måste ändras och som drabbar både det nya\r\nförsäkringssystemet och människorna. Vi måste\r\nändå göra försök att föra över medel från\r\nsjukförsäkringen till rehabilitering, operationer\r\nosv. Det är ju där pengarna finns och det är där man\r\nkan göra besparingar, vilket är till glädje för alla\r\nparter.</pre><pre>Jag måste, herr talman, för att det inte skall råda\r\nnågra oklarheter om vad folkpartiet tycker, ta upp\r\nden artikel som Stig Malm har skrivit i Aftonbladet.\r\nStig Malm talar om livsmedelsarbetaren som skär\r\nsig på jobbet och yrkeschauffören som blir\r\ntrafikskadad. Det är faktiskt orimligt av en ledande\r\nsocialdemokrat att uttrycka sig på det här sättet, att\r\nförsöka inbilla människor att de om de blir skadade\r\npå jobbet inte skall ha ett fullgott skydd. Vi anser\r\nfaktiskt att arbetsmiljön är väldigt viktig och att\r\nman måste åtgärda dessa saker. Det kan man göra\r\nbl.a. med ''raka rör'' från arbetsgivaren eller\r\ninsatser i arbetsmiljön. Man behöver inte gå\r\nsocialdemokraternas långa omväg via\r\narbetslivsfonden, byråkrati, krångel och utredande\r\ninnan man gör något. Jag tycker faktiskt att det\r\nfinns anledning att påpeka det.</pre><pre>Jag tycker att socialministern skall ge Stig Malm en\r\nliten lektion. Han behöver tydligen det. Han verkar\r\ninte ha någon som helst uppfattning om de problem\r\nsom finns med arbetsskadeförsäkringen,\r\nexempelvis underskottet i arbetsskadefonden,\r\nköerna till rehabilitering, köerna till utredning och\r\nbeslut om arbetsskada och livränta och inte heller\r\nom den passivitet människor hamnar i när de går\r\nmånader och år och väntar.</pre><pre>Det är vanliga jobbare som råkar ut för det. Jag\r\nkänner för de människorna, de kan inte få ha det\r\nså i fortsättningen när det finns möjligheter att göra\r\ninsatser.</pre><pre>Jag skulle vilja avsluta med att ställa en fråga till\r\nsocialministern, och den knyter an till det som\r\ndebatterades i tisdags. Har regeringen och\r\nsocialministern någon uppfattning om huruvida den\r\npraxis som finns i arbetsskadeförsäkringen är riktig\r\neller om den behöver förändras?</pre><pre>Anf. 39 Socialminister INGELA THALÉN\r\n(s):</pre><pre>Herr talman! Till Karin Israelsson vill jag säga att\r\ndet kommer en proposition om försök med\r\nkommunalt huvudmannaskap inom\r\nprimärvårdsområdet. I denna proposition kommer\r\natt redovisas hur arbetet med den övriga\r\nförsöksverksamheten skall kunna bedrivas. Som\r\njag sade i mitt inledande inlägg inbjuder vi\r\nhuvudmännen att vara med och anmäla sitt\r\nintresse. Syftet är att kartlägga var det finns\r\nintresse, att inventera praktiska alternativ och att få\r\nett underlag för att göra bedömningen av de\r\nlagändringar som skulle krävas för att man skall\r\nkunna påbörja försöksverksamhet av olika slag.</pre><pre>Karin Israelsson säger att hon är oroad över att\r\ndepartementet först nu har tittat på det här. Det är\r\nju inte så, Karin Israelsson! Karin Israelsson bör,\r\nom inte själv så via partivänner, veta hur arbetet\r\ninom departementet fungerar. Det är inte så att\r\nman först i anslutning till att man lägger fram eller\r\nbereder förslag tittar på bakgrunden eller hur\r\nförarbetet skall gå till. Det har naturligtvis pågått\r\nunder en längre tid.</pre><pre>Med anledning av en artikel som Stig Malm har\r\nskrivit säger Sigge Godin att det naturligtvis inte\r\nskall vara så att arbetsskadade skall drabbas av\r\nekonomiska förluster. Han säger att Stig Malm i sin\r\nartikel försöker insinuera att det skulle vara på ett\r\nannat sätt. Det är ju precis det som skulle ha blivit\r\neffekten om inte arbetsmarknadsparterna hade\r\nkunnat komma överens om ändringarna i de\r\ntrygghetsförsäkringsavtal som nu gäller. Det var\r\nfaktiskt på det viset att arbetsgivarna inte var\r\nberedda att stå för denna ekonomiska gottgörelse\r\nsom en samordning av sjuk- och\r\narbetsskadepenningen skulle ha tvingat fram. Vi är\r\nnu inne i det beredningsskede som jag tidigare har\r\nberört vid flera tillfällen.</pre><pre>Sedan är det nog så, Sigge Godin, att är det någon\r\nsom vet hur löntagarna inom LO-kollektivet har\r\ndet i helg och söcken, är det faktiskt Stig Malm!</pre><pre>Överläggningen var härmed avslutad.</pre><pre>\r\n5 § Svar på interpellation 1990/91:128 om\r\nkompensation till pensionärer och övriga\r\nlåginkomsttagare på grund av skatteomläggningen</pre><pre>Anf. 40 Socialminister INGELA THALÉN\r\n(s):</pre><pre>Herr talman! Karin Israelsson har frågat mig hur\r\nregeringen tänker kompensera folkpensionärer\r\nmed enbart folkpension och pensionstillskott och\r\növriga låginkomsttagare som fått ekonomiska\r\nförsämringar med anledning av skattereformen.</pre><pre>En ogift ålderspensionär som har folkpension och\r\npensionstillskott har fått sin pension höjd med\r\n11,39 % från förra året till detta år. Höjningen\r\nsedan år 1989 är hela 20,2 %. Dessa siffror kan\r\njämföras med prisförändringarna på grund av\r\ninflationen och skattereformen som tillsammans\r\nvar knappt 11 % under förra året och ca 17,5 %\r\nfr.o.m. år 1989.</pre><pre>Förtidspensionärer utan ATP har fått sina\r\npensioner efter skatt ökade med 23 % under åren\r\n1990 och 1991. Den som har helt vårdbidrag har fått\r\nen lika stor nettoökning som förtidspensionären.</pre><pre>De handikappade har också fått höjda ersättningar.\r\nBara från förra året har den högsta skattefria\r\nhandikappersättningen ökat med 15 %.</pre><pre>Det s.k. friåret på sjukhus för pensionärer infördes\r\når 1970. Sedan dess har pensionerna höjts åtskilliga\r\ngånger, särskilt för förtidspensionärerna utan ATP.</pre><pre>Pensionstillskottet var 3 % av basbeloppet i början\r\nav år 1970, och nu är det 104 % av basbeloppet.\r\nDet är en ökning i reda pengar på 32 522 kr. med\r\ndagens basbelopp.</pre><pre>Sedan år 1970 har den genomsnittliga\r\npensionspoängen för ATP ökat för hela\r\npensionärskollektivet och denna ökning är särskilt\r\ntydlig för de årgångar som har förtidspension. Det\r\navgiftsfria året för ålderspensionärerna avskaffades\r\når 1989.</pre><pre>Mot bakgrund av den ekonomiska standard som en\r\nförtidspensionär har i dag har regeringen i årets\r\nbudgetproposition, inte minst av rättviseskäl mot\r\nålderspensionärerna och de förvärvsarbetande,\r\nföreslagit att det avgiftsfria året vid sjukhusvård\r\navskaffas även för förtidspensionärerna.</pre><pre>Det finns i dag möjlighet för pensionärer att få\r\nnedsatt sjukhusvårdsavdrag eller befrielse efter\r\nindividuell prövning hos försäkringskassan.</pre><pre>All erfarenhet har visat att det är ytterst få bland\r\nålderspensionärerna som har behov av att få\r\nsjukhusvårdsavdraget nedsatt.\r\nFörtidspensionärerna skall, med dagens\r\nekonomiska standard, kunna klara att betala för sin\r\nvistelse på sjukhus liksom alla övriga grupper i\r\nsamhället.</pre><pre>Skattereformens effekt på hyrorna har statens pris-\r\noch konkurrensverk SPK, beräknat till ca 13,9 %.\r\nEn stor andel av hyreshöjningen beror således på\r\nannat än skattereformens effekter.</pre><pre>Socialdepartementet har naturligtvis följt\r\nutvecklingen av hyrorna inför år 1991 med stor oro.\r\nMånga hyresförhandlingar avslutades så sent som\r\nför 14 dagar sedan. Som Karin Israelsson säkert\r\nkänner till har statsministern för en vecka sedan här\r\ni riksdagen talat om att regeringen tänker hjälpa de\r\npensionärer som fått så stora hyreshöjningar att\r\nderas ekonomi har blivit hårt ansträngd.</pre><pre>Regeringskansliet påbörjade arbetet med denna\r\nfråga så fort majoriteten av alla hyreshöjningar var\r\nkända. Men man bör ha klart för sig att majoriteten\r\nav alla pensionärer får en förstärkning av sin\r\nekonomi på ca 15 %. Över 90 % av pensionärerna\r\nbor i kommuner med någorlunda gynnsamma\r\nregler för kommunala bostadstillägg, KBT.</pre><pre>En relativt liten grupp av pensionärer har dock fått\r\nsin ekonomi försämrad, inte minst på grund av att\r\nnågra kommuner har sänkt sina hyresgränser för\r\nKBT.</pre><pre>Regeringen kommer därför att lägga fram ett\r\nförslag som förbättrar de mest utsatta\r\npensionärernas ekonomiska situation. Avsikten är\r\natt de pensionärer som har KBT eller söker KBT\r\noch som har en besvärlig ekonomisk situation\r\nautomatiskt skall få ett särskilt tillägg till sitt KBT\r\nfrån försäkringskassan.</pre><pre>Anf. 41 KARIN ISRAELSSON (c):</pre><pre>Herr talman! Jag ber att få tacka statsrådet för\r\nsvaret på min interpellation. Det var mångordigt\r\noch försöker ge en positiv bild av den ekonomiska\r\nsituation som många med låga inkomster har fått\r\nefter årsskiftet. Nu är dock verkligheten en annan\r\nän vad regeringen ger sken av. De grupper som är\r\nmest utsatta är de pensionärer som enbart har\r\nfolkpension och pensionstillskott, det är\r\nfolkpensionärer med låg ATP och det är våra\r\nstudenter. Hyreshöjningarna står för en betydande\r\ndel i den försämrade ekonomin, som även drabbar\r\nvissa barnfamiljer hårt. Det är dessa grupper som\r\nhar fått betala för de skattesänkningar som ges till\r\nhöginkomsttagarna.</pre><pre>Redan i de motioner som centern lämnade när\r\nskatteförslaget behandlades varnade vi för de\r\neffekter som kan ses i dag. Varningarna har inte\r\nbeaktats. Pensionärsorganisationerna var djupt\r\nbekymrade redan när hyresförhandlingarna\r\ninleddes i höstas. Det kan inte ha undgått\r\nregeringen att det fanns stor oro inför det\r\nkommande året. Även i regeringens material, en\r\nrapport skriven den 3 juli 1990, har det gjorts\r\nberäkningar som gäller en ensam folkpensionär\r\nmed en liten lägenhet med låg hyra, 1 400 kr. i\r\nmånaden. Med den beräkningen skulle\r\npensionären fått plus 68 kr. i börsen. Men man\r\nskriver en liten brasklapp som borde ha gått fram:\r\n''Folkpensionshöjningen samt höjningen av KBT\r\ntäcker de ökade boendekostnaderna. (Med en\r\nnågot dyrare lägenhet uppstår dock ett negativt\r\nnetto.)'' Och de flesta har en ''något dyrare\r\nlägenhet'' än en enrummare på 1 400 kr. i månaden.</pre><pre>Nyhetsbrev från Nordbanken sade man att\r\npensionärer med låg pension i regel inte får någon\r\nförsämring men att en förutsättning för oförändrad\r\nekonomi också är att kommunerna -- som en följd\r\nav det kommunala skattestoppet -- inte försämrar\r\nbidrag och höjer taxor.</pre><pre>Där fanns brasklapparna. Basbeloppshöjningen\r\nkompenserar inte längre till fullo de\r\nkostnadsökningar som skett. I det betänkande som\r\nsocialförsäkringsutskottet skrev gavs viss styrka åt\r\nkravet att regeringen nogsamt måste följa\r\nkostnadsutvecklingen för de sämst ställda. Av\r\nIngela Thaléns svar framgår att regeringen anser sig\r\nha gjort det och slagit sig till ro med att\r\npensionstillskott och KBT räknats upp. Vad man\r\nglömt är att folkpensionärerna med dessa låga\r\npensioner är en grupp som redan tidigare levt på\r\nyttersta marginalen. Man har även bortsett ifrån att\r\nmängder av andra avgifter och taxor samtidigt\r\nhöjts.</pre><pre>Mat och boende bör i varje fall en grundpension\r\nräcka till. Men så är det inte i Sverige i dag. Hur\r\nstor den grupp är som drabbats tycks inte heller\r\nregeringen vara klar över. I de första uttalandena\r\nnämndes ca 400 000 som\r\npensionärsorganisationerna räknade med behövde\r\nextra pengar. Regeringen gav först besked om\r\n50 000--60 000 för att senare dra ner antalet till ca\r\n30 000 personer eller hushåll. Uppgifterna varierar.\r\nSocialdepartementet räknade i mitten av januari\r\nmed ca 150 000 pensionärer i denna situation.</pre><pre>Hur många pensionärer kommer att få\r\nkompensation? Den frågan vill jag att statsrådet\r\nskall besvara -- hela svenska folket vill få besked.</pre><pre>Socialbidragsnormen är ett riktmärke när det gäller\r\nden framtida fördelningen av extrapengar som\r\nkanske kommer. Har man då beaktat att den är\r\nräknad för en tillfällig försämring i ekonomin? För\r\ndessa grupper av folkpensionärer är det inte någon\r\ntillfällig försämring. De låg redan tidigare ibland\r\nunder socialbidragsnormen. För dem är det\r\nkatastrof om inte ekonomin stabiliseras.</pre><pre>Jag litar på att socialdepartementet arbetar så\r\nsnabbt som möjligt. Det är bara synd att man inte\r\nkom i gång redan när de första varningarna kom om\r\nden stundande utvecklingen. Det är skamligt att\r\nregeringen inte har mer känsla och ambitioner att\r\nhjälpa främst alla de kvinnor som nu drabbas så\r\nhårt. Ett förslag måste lämnas nästa vecka om KBT\r\nskall hinna betalas ut i april.</pre><pre>Det är inte bara hyror och mat som blivit dyrare.\r\nFör en äldre utgör sjukvårdskostnaderna ofta en\r\nstor del av nödvändiga utgifter. Minst 1 500 kr.\r\nanser regeringen att sjukvården skall få kosta.\r\nVissa månader kan bli mycket dyra. Centerpartiet\r\nanser att 1 000 kr. är en lämpligare nivå. Färdtjänst\r\noch hemvård är ofta betydligt dyrare i dag än i fjol.\r\nMoms på transporter bidrar till detta. All annan\r\nservice har också blivit dyrare. Fotvård och besök\r\nhos frisör kostar betydligt mera i år än i fjol. Allt\r\ndetta sammantaget innebär en\r\nkostnadsövervältring på denna låginkomstgrupp\r\nsom inte får någon kompensation genom\r\nskattesänkningar. Det är orättfärdig\r\nfördelningspolitik. Jag förstår Oskar Lindkvists\r\nupprördhet i tisdagens frågestund.\r\nSocialdemokraterna brukade åtminstone förr om\r\nåren värna de svaga. Är det slut på den sociala\r\ninriktningen i deras politik nu?</pre><pre>Centerpartiet har strävat efter en annan fördelning\r\nav de resurser som finns. Vi hade stort hopp om en\r\nförändrad grundpension, ända till dess\r\nfinansdepartementet sade nej i\r\npensionsberedningen. Med en höjd grundpension\r\nskulle dagens effekter inte ha uppstått. En\r\nbeskattning lika för alla utan dagens\r\nmarginaleffekter, som tar ifrån pensionären, delar\r\nav sparat kapital och äter upp ränteinkomsterna,\r\nskulle ha uteblivit. Centerns förslag om bibehållen\r\nhög moms på icke nödvändiga varor till förmån för\r\nen sänkt matmoms skulle ha bidragit till en\r\nbetydligt förbättrad situation för\r\nfolkpensionärerna.</pre><pre>Det som är mest skamligt är dock att det är kvinnor\r\nsom i de flesta fall nu återigen drabbas av\r\nekonomisk åtstramning. Deras insatser för vård av\r\nbarn och anhöriga har socialdemokraterna aldrig\r\nvelat erkänna. Vårt pensionsförslag ger även dem\r\nen bra grundpension. Nu får dessa kvinnor igen se\r\nsig förbigångna av unga människor med redan i dag\r\nhög inkomst som blir ännu högre.\r\nSolidaritetstanken är död inom det\r\nsocialdemokratiska partiet. I dag är det bara\r\ncenterpartiet som står fast vid kravet på en\r\nrättvisare fördelning av vår välfärd.</pre><pre>Centerpartiet säger också nej till att även i detta fall\r\nvältra över kostnaderna på kommunerna. Det finns\r\ni dag inte något ekonomiskt utrymme för detta. I så\r\nfall betyder det indragningar av socialhemhjälp och\r\nandra insatser som går till handikappade och sjuka.\r\nDet extra bidrag som nu skall utbetalas måste\r\nregeringen tillsammans med folkpartiet ta ansvar\r\nför. Man kan inte lova förbättringar på andras\r\nbekostnad.</pre><pre>När kommer det utlovade stödet? På vilket sätt\r\nskall det ske? Och till hur många?</pre><pre></pre><pre>Anf. 42 Förste vice talman INGEGERD\r\nTROEDSSON (m):</pre><pre>Herr talman! Alla pensionärer kommer att få realt\r\nhöjd standard 1991 som en följd av skattereformen,\r\nlovade finansministern förra våren.</pre><pre>Verkligheten blev en helt annan. Flera hundra\r\ntusen pensionärer beräknas få det sämre redan i år.\r\nMånga har t.o.m. hamnat under\r\nsocialbidragsnivån. Men denna bekymmersamma\r\nsituation har inte kommit som en blixt från klar\r\nhimmel. Ända sedan skatteförslaget lades fram\r\nförra våren har vi moderater i rader av motioner,\r\ninlägg och artiklar visat på riskerna för pensionärer\r\nmed låga pensioner. Skattehöjningarna skulle slå\r\nhårt mot deras boende, samtidigt som de inte skulle\r\ntjäna mycket eller ens något på de sänkta\r\ninkomstskatterna. Den begränsade höjning av\r\nKBT-taket som regeringen föreslog var klart\r\notillräcklig för att också täcka skattehöjningarna på\r\nboendet.</pre><pre>Under den allmänpolitiska debatten i höstas\r\nvarnade jag också upprepade gånger för följderna\r\nav skatteomläggningen för pensionärer med låga\r\ninkomster. Ingela Thalén förklarade till sist att hon\r\nockså var orolig och att hon ''följer denna\r\nutveckling mycket noga''.</pre><pre>Men liksom Karin Israelsson undrar jag varför man\r\ningenting gjorde, när det redan stod klart hur det\r\nskulle gå i många kommuner. Varför satt man bara\r\npassivt och väntade? Någon beredskapsåtgärd hade\r\nväl ändå bort förberedas. I stället trodde regeringen\r\ntydligen i det längsta att man skulle kunna prata\r\nbort hyreshöjningarna.</pre><pre>Under allmänpolitiska debatten förra veckan\r\nlovade statsministern att ''vi fr.o.m. den 1 januari,\r\nalltså retroaktivt, kommer att ge dessa pensionärer\r\nett extra kommunalt bostadstillägg''. I en replik\r\nförsäkrade han att socialdemokraterna är\r\nangelägna om att det extra bostadstillägget ''skall\r\nträda i kraft omedelbart''. ''Därför har vi\r\nåstadkommit en lösning för det här året''. Men den\r\n''lösningen'' gällde bara dem som hamnade under\r\nsocialbidragsnivån i sin kommun, inte alla andra\r\nsom trots små inkomster får vidkännas betydande\r\nstandardsänkning.</pre><pre>Till yttermera visso visade det sig snabbt att löftena\r\nvar minst sagt ihåliga. Något utkast till proposition\r\nföreligger vad jag vet inte ens i dag. Och när\r\npropositionen väl läggs fram skall riksdagen fatta\r\nbeslut i frågan. Hur snabbt man än förfar tar det sin\r\nlagstadgade tid. Sedan skall försäkringskassorna\r\nkomplettera sina uppgifter på pensionärernas hyror\r\noch inkomster med uppgifter på\r\nsocialbidragsnormerna, som kan vara nog så\r\nkomplicerade innan man kan räkna ut hur mycket\r\nden enskilde pensionären behöver i komplettering.</pre><pre>Det betyder för det första att pensionärerna med all\r\nsäkerhet tvingas vänta minst till april---maj innan\r\nde ''omedelbara'' pengarna dimper ned. Och hur\r\ngår det för den som inte kan vänta så länge därför\r\natt pengarna helt enkelt inte räcker till,\r\nsocialministern? Den enda utvägen för dem blir ju\r\ndå att uppsöka den socialbyrå, som de inte skulle\r\nbehöva vända sig till.</pre><pre>För det andra visade det sig att Ingvar Carlsson, när\r\nhan lovade att ''vi skall ge'' pensionärerna extra\r\nbidrag, tydligen med ''vi'' i första hand avsåg\r\nlandets kommuner.</pre><pre>Men kommunerna var inte tillfrågade när landets\r\nstatsminister generöst skrev ut växlar på deras\r\nvägnar. Varifrån skall kommunerna ta de pengarna\r\nmitt uppe i löpande budgetår?</pre><pre>För det tredje varierar socialbidragsnivån starkt\r\nmellan olika kommuner. Det betyder att en\r\npensionär skulle kunna få 12 000 kr. mer än en\r\nannan pensionär med samma inkomst, samma\r\nhyra, samma KBT, men som bor i en annan\r\nkommun. Inte heller det är naturligtvis\r\ntillfredsställande när det gäller åtgärder som\r\nriksdagen skall besluta om.</pre><pre>Vad tänker regeringen göra för att motverka att\r\nhistorien upprepas med ny oro och nya ekonomiska\r\nbekymmer för pensionärerna? Basbeloppet som\r\nreglerar pensionerna kommer ju nästa år att\r\nurholkas med ytterligare runt 3,5 %.</pre><pre>En enmansutredning skall se över KBT, har vi\r\nnyligen fått höra. En representant, säkerligen en\r\nförträfflig person i sig, men ändå en representant\r\nför det parti som så fundamentalt felbedömt\r\nutvecklingen skall nu lösa den långsiktiga frågan\r\nom KBT, utan insyn eller medverkan från andra\r\npartier. Jag tycker att det beskedet är något av en\r\nörfil. Mer är frågan om pensionärernas ekonomiska\r\nsituation tydligen inte värd.</pre><pre>Risken är också stor att förslag läggs fram som leder\r\ntill ytterligare skattehöjningar, som i sin tur driver\r\nupp kostnaderna ytterligare för de poster som\r\nbetyder mycket i pensionärernas budget. Och så är\r\nringdansen höjda skatter--höjda bidrag--höjda\r\nskatter återigen i gång.</pre><pre>Det är i stället motsatta vägen som måste beträdas,\r\natt successivt försöka sänka skatterna och därmed\r\nockså successivt kunna sänka behovet av stöd och\r\nbidrag. Från moderat håll har vi också i\r\npensionsberedningen skissat en framkomlig väg för\r\natt successivt förbättra folkpension och\r\npensionstillskott, samtidigt som golvet för ATP\r\nskulle höjas i motsvarande mån. I\r\npensionsberedningen ställde sig representanterna\r\nför PRO och de handikappades centralkommitté\r\npositiva till den lösningen.</pre><pre>Är socialministern beredd att skyndsamt låta\r\nutreda detta förslag?</pre><pre>Anf. 43 ANNE WIBBLE (fp):</pre><pre>Herr talman! Låt mig först slå fast att jag anser det\r\nsjälvklart att pensionärer med låg pension och hög\r\nhyra måste få kompensation för de fördyringar som\r\nnu inträffar. Det är bra att socialministern nu\r\nupprepar att extrapengar skall komma. Jag hoppas\r\natt förslaget från socialdepartementet inte låter\r\nvänta på sig alltför länge, så att människor slipper\r\noroa sig i onödan. Jag tycker socialministern måste\r\nkunna ge besked om när pengarna skall komma.</pre><pre>Får jag samtidigt tala om att det inte är alla\r\npensionärer som hamnar i detta besvärliga läge.\r\nDet är faktiskt färre än 5 % av 1,7 miljoner\r\npensionärer. Av en del uppgifter i press och TV\r\nverkar det som om alla pensionärer drabbas på ett\r\nförskräckligt sätt och som om det beror på\r\nskattereformen. Båda dessa påståenden är\r\nfelaktiga. Den bild som har skapats bidrar till en\r\nmassa alldeles onödig oro hos många pensionärer.\r\nJag är ledsen över att behöva säga det, men centern\r\noch i någon mån också Ingegerd Troedsson bidrar\r\naktivt till att sprida denna onödiga oro. Det helt\r\növerväldigande flertalet får inte en försämrad\r\nekonomi. De flesta pensionärer, liksom andra, får\r\ndet bättre. I de fall det ändå sker någon försämring\r\när det inte på grund av skattereformen.</pre><pre>Som Ingela Thalén påpekar blev det i början av\r\ndetta år klart att hyreshöjningarna skulle bli stora\r\noch att ett antal kommuner samtidigt inte höjde\r\ntaket för det kommunala bostadstillägget, KBT,\r\nsåsom riksdagen avsett. Nästan 15 kommuner har\r\nt.o.m. sänkt KBT.</pre><pre>Från folkpartiet liberalerna tog vi då kontakt med\r\nregeringen för att utröna om det fanns intresse att\r\nge några extrapengar till de pensionärer som kunde\r\nråka illa ut. Regeringens svar var positivt. Flera\r\ntalesmän för regeringen, liksom Bengt Westerberg\r\noch andra liberaler, har därefter klargjort att\r\nextrapengar skall komma. Det är bra att Ingela\r\nThalén upprepar detta.</pre><pre>Av Ingela Thaléns svar framgår nästan inte alls att\r\nden bekymmersamma ekonomiska situation som\r\nuppstått för vissa pensionärer inte är en effekt av\r\nskattereformen. Orsaken är i stället alla andra\r\nprishöjningar och hyreshöjningar som regeringens\r\npolitik har lett till, liksom det faktum att vissa\r\nkommuner har försämrat KBT och höjt färdtjänst-\r\noch hemtjänsttaxor. Jag är besviken över att\r\nsocialministern är så otydlig i fråga om\r\nskattereformen.</pre><pre>Herr talman! Karin Israelsson har i interpellationen\r\ndirekt anklagat folkpartiet liberalerna för att stödja\r\nen socialdemokratisk skattepolitik. I den mån hon\r\nsyftar på skattereformen tror jag att hon är unik om\r\natt inte känna till vilket parti som under lång tid har\r\nkämpat för lägre marginalskatter och automatiskt\r\ninflationsskydd, som gör att det lönar sig att arbeta.\r\nI den mån hon menar något annat har hon fel.</pre><pre>Skattereformen är en utomordentligt angelägen\r\nreform. Såvitt jag vet finns det knappast någon\r\ninsiktsfull och omdömesgill ekonomisk bedömare\r\nsom inte anser att skattereformen är av en\r\navgörande betydelse för den svenska ekonomin och\r\nför möjligheten att i framtiden positivt utveckla\r\nsysselsättning och välfärd. Socialdemokraterna\r\nborde vara lika stolta över skattereformen som vi i\r\nfolkpartiet liberalerna är.</pre><pre>Centerpatiet lägger nu ner en betydande energi på\r\natt kritisera reformen. Det står naturligtvis Karin\r\nIsraelsson och andra fritt att komma med kritik,\r\nmed det bidrar sannerligen inte till någon ökad\r\ntrovärdighet för centerns ekonomiska politik.</pre><pre>Centerns kritik utgår från ett påhittat påstående,\r\nnämligen att skattereformen leder till försämringar.\r\nDetta är alltså inte korrekt.</pre><pre>I Nordbankens analys från sommaren 1990\r\nberäknades en ensamstående pensionär få en\r\nförbättring med 25 kr. -- det är visserligen inte\r\nmycket, men det är ändå en ökning. I Svenska\r\nsparbanksföreningens senaste analys från\r\ndecember 1990 visades att en ensamstående\r\npensionär får ett plus på ungefär 200 kr. på grund\r\nav skattereformen. Dessa beräkningar bygger\r\nnaturligtvis på att kommunerna höjer KBT så som\r\nriksdagen har avsett.</pre><pre>Jag har full förståelse för att enskilda människor har\r\nsvårt, för att inte säga omöjligt att hålla isär vilka\r\nprishöjningar som beror på skattereformen och\r\nvilka som beror på annat. För den enskilde\r\npensionären är det också likgiltigt varför priser och\r\nhyror höjs -- oberoende av orsaken har han eller\r\nhon rätt att få kompensation. Det är därför i\r\nfolkpartiet liberalerna har tagit initiativ till att\r\nsådan kompensation skall ges.</pre><pre>Jag begär inte att enskilda människor skall kunna\r\nhålla reda på vilka prishöjningar som beror\r\nskattereformen och vilka som beror på annat. Men\r\njag begär att ledamöter av Sveriges riksdag skall\r\nkunna hålla isär detta. Karin Israelsson är tyvärr ett\r\nexempel på motsatsen.</pre><pre>Herr talman! Till sist vill jag anföra ett citat ur en\r\ntidsskrift som jag tror har kommit alla riksdagens\r\nledamöter till handa. Citatet är ur en artikel från\r\nfebruari i år av Nordbankens familjeekonom. Hon\r\nskriver: ''Många skyller den höga inflationen på\r\nskattereformen. Det är inte rättvist eftersom det\r\nnya skattesystemet tvärtom är en långsiktig åtgärd\r\nför att komma till rätta med höga prisökningar''.</pre><pre>Jag begär nu att socialministern tar avstånd från\r\ncenterpartiets felaktiga påstående att\r\nskattereformen har skapat de ekonomiska\r\nbekymren. Av ren mänsklighet måste\r\nsocialminstern också tala om när förslaget om extra\r\npengar kommer.</pre><pre>Anf. 44 LENNART NILSSON (s):</pre><pre>Herr talman! Jag tillhör den grupp av politiker som\r\ninte tror att pensionärer och låginkomsttagare kan\r\nfå det bättre om skatterna sänks. Det går liksom\r\ninte ihop. Det behövs skatter för att de grupper av\r\nmänniskor som har det besvärligt över huvud taget\r\nskall kunna få bättre förutsättningar att försörja sig.</pre><pre>I motsats till Anne Wibble vill jag påstå att det finns\r\ngrupper av pensionärer som har fått det sämre på\r\ngrund av skatteomläggningen. Det handlar bl.a.\r\nom de många kvinnor som har varit hemma och\r\ngjort en samhällsinsats genom att de fostrat sina\r\nbarn och skött om hemmet. Senare i livet kan dessa\r\nkvinnor ha råkat ut för någon sjukdom och blivit\r\nhalvt förtidspensionerade eller förtidspensionerade\r\ntill två tredjedelar. De har inte kunna få hel\r\nförtidspension, eftersom de inte tidigare\r\nförvärvsarbetat eller för att de fortsatt att utföra\r\nvisst arbete i hemmet även efter sin halva\r\nförtidspension.</pre><pre>Före skatteomläggningen var de halvt eller till två\r\ntredjedelar förtidspensionerade befriade från skatt\r\npå grund av det särskilda avdraget för\r\nfolkpensionärer. Efter skatteomläggningen har\r\ndelar av pensionstillskottet, som ju är högre för\r\nförtidspensionärer, blivit skattebelagt.</pre><pre>Låt mig ta upp ett exempel. Det ringde en kvinna\r\nhem till mig i Uddevalla. Hon hade halv\r\nförtidspension. Hennes pensionsökning från\r\ndecember till januari var 239 kr. per månad -- hon\r\när gift. Förra året behövde hon inte betala någon\r\nskatt. Från januari uppgår hennes skatt till 232 kr.\r\nDen här kvinnan har aldrig tidigare betalat skatt,\r\nmen det gör hon i dag till följd av de särskilda\r\navdragen för pensionärer. Vid beräkning av dessa\r\navdrag togs det inte hänsyn till om det rörde sig om\r\nhalv pension eller pension till två tredjedelar, utan\r\nhade man pension så låg det särskilda avdraget i\r\nbotten. Detta innebär att den här kvinnan får 7 kr.\r\nmer i ökning från december till januari.</pre><pre>Socialministerns interpellationssvar stämmer\r\ndärför inte, när hon pekar på att förtidspensionärer\r\nhar fått 23 % påökt efter skatt. Därmed avses de\r\npensionärer som har hel förtidspension. Men alla\r\nde kvinnor som aldrig förvärvsarbetat och som har\r\ndrabbats av sjukdom har alltså fått en försämring,\r\nAnne Wibble, på grund av skatteomläggningen. Så\r\nförhåller det sig enligt de besked dessa kvinnor har\r\nfått från sina resp. lokala skattemyndigheter.\r\nReglerna är sådana.</pre><pre>Pensionstillskottet räknas alltså inte som någon\r\narbetsinkomst, för i så fall hade man varit\r\nberättigad till att göra grundavdrag.\r\nPensionstillskottet är högre för en förtidspensionär\r\nän för en vanlig pensionär, och därför slår det så här\r\nfel. Det är möjligt att inte skatteutskottets experter\r\neller experterna på finansdepartementet hade\r\navsett denna effekt. Men när dessa\r\nförtidspensionärer tar kontakt med\r\nförsäkringskassorna och de lokala\r\nskattemyndigheterna får de besked om att det\r\nförhåller sig på det här sättet.</pre><pre>Detta är naturligtvis besvärande för mig som\r\nsocialdemokrat och jag utgår ifrån att det är\r\nbesvärande för den socialdemokratiska regeringen,\r\nsom jag vill ha kvar även efter valet. Enligt min\r\nmening finns det bara ett sätt att lösa detta\r\nproblem, och det är att -- som vi har gjort i vår\r\nplattform inför 90-talet -- gå ut och försäkra att\r\nbristerna skall rättas till. Det här är en uppenbar\r\nbrist och en försämring till följd av\r\nskatteomläggningen, som jag utgår ifrån kommer\r\natt rättas till. Jag har ställt en fråga till Erik\r\nÅsbrink, men eftersom den här debatten om\r\nförtidspensionärerna kom upp i dag, såg jag mig\r\nföranledd att ta upp problemen för de delvis\r\nförtidspensionerade.</pre><pre>Om vi socialdemokrater skall kunna vara\r\ntrovärdiga när det gäller de människor som har det\r\nsvårt i samhället, måste vi nog gå ut och tala om för\r\nmänniskor att det är kanske bättre att ta ut litet\r\nextra i marginalskatt för de som tjänar 180 000 kr.\r\neller mer för att de människor som har det\r\nbesvärligt skall kunna stöttas, oavsett om det finns\r\nnågon uppgörelse med folkpartiet i skattefrågan.\r\nVi vet ju att allt måste finansieras.</pre><pre>Jag kan förstå att det finns uppenbara brister i\r\nskatteomläggningen, eftersom allting har gått så\r\nsnabbt. Regeringen bör dock klart och tydligt\r\ndeklarera att man skall se till att rätta till\r\nfelaktigheter av den typ som jag här har belyst.</pre><pre>Anf. 45 Socialminister INGELA THALÉN\r\n(s):</pre><pre>Herr talman! Denna skattereform är en\r\nutomordentligt viktig strukturreform när det gäller\r\nsåväl arbete och sysselsättning som det här landets\r\ntillväxt. Detta är av grundläggande betydelse också\r\nför de grupper som vi diskuterar med anledning av\r\ndenna interpellation, dvs. de pensionärer som är\r\nberoende av att vårt land får ökad sysselsättning\r\noch tillväxt.</pre><pre>Beträffande de sämst ställda pensionärerna har de\r\nlägsta pensionerna ökat med 15 %. Utan tvivel\r\nbehöver ett antal av de sämst ställda pensionärerna\r\nett särskilt stöd, och det skall de få.</pre><pre>Det har i olika sammanhang klart deklarerats att\r\ndessa pensionärer skall skyddas. Det gäller alla\r\npensionärer som i dag har, kommer att få eller\r\nbehöver kommunalt bostadstillägg, och det visar\r\nsig att detta inte räcker till för de skall klara sig\r\nekonomiskt.</pre><pre>I nästa vecka läggs det fram ett förslag om extra\r\nstöd. Av förslaget framgår det hur detta tekniskt\r\nskall utformas. Det finns i dag en teknik på\r\nförsäkringskassorna som medger att man inte\r\nbehöver gå in och ändra för var och en av\r\npensionärerna, utan detta kan klaras genom dagens\r\natomatik. Den grupp som det här handlar om\r\nbestår av ca 30 000 hushåll på sammanlagt mellan\r\n55 000 och 60 000 personer -- jag skall villigt\r\nerkänna att vi inte räknat fram de exakta antalet\r\nhushåll, utan vi har utgått ifrån den maximala\r\nvolymen av KBT-berättigade pensionärer. Dessa\r\nkommer alltså att få ett särskilt stöd.</pre><pre>Jag vänder mig nu till Ingegerd Troedsson. Vi har\r\nnaturligtvis i grunden helt olika synsätt när det\r\ngäller skatter och möjligheterna att betala för\r\nvälfärdssamhället. Vi får kanske komma tillbaka\r\ntill den grundläggande debatten i annat\r\nsammanhang.</pre><pre>Ingegerd Troedsson använder sig av formuleringen\r\natt det var som en ''örfil'' att få veta att en person\r\nskulle utreda och förbereda för det kommunala\r\nbostadstillägget. Denna person, som är ett\r\nsocialdemokratiskt kommunalråd har erfarenheter\r\nfrån både bostadsområdet och den kommunala\r\nverksamheten. Detta skulle vara en ''örfil'' för de\r\növriga partierna och förhindra dem till insyn. Jag\r\nkan försäkra Ingegerd Troedsson att mitt val av\r\nperson och mitt val av en ensamutredare inte på\r\nnågot sätt syftade till att ge övriga partier en örfil,\r\nutan syftet var att så snabbt som möjligt få i gång en\r\nutredning som skulle kunna utarbeta ett förslag till\r\nen långsiktig lösning, en lösning som så småningom\r\nskall bedömas av den kommunalekononiska\r\nutredning som pågår.</pre><pre>Jag hoppas att Ingegerd Troedsson inte känner sig\r\n''örfilad'' just av att det har tillsatts en\r\nensamutredare. Ensamutredare har förvisso\r\ntidigare tillsatts av olika regeringar utan att någon\r\nhar tagit illa vid sig.</pre><pre>Lennart Nilsson sade att det kan uppstå brister och\r\nluckor som man inte har förväntat sig i en sådan här\r\nstor omläggning som en skattereform, och det är\r\nalldeles riktigt. Både från folkpartiet och från\r\nsocialdemokraterna har det emellertid sagts att om\r\ndet skulle uppstå sådana effekter som man från\r\nbörjan inte har kunnat förutse, skall man gå in och\r\nse om det finns anledning att göra förändringar.\r\nDärför har det också tillsatts en grupp som\r\nutvärderar och följer upp effekterna av\r\nskattereformen. Om det som Lennart Nilsson tog\r\nupp är föremål för utvärdering kan jag för dagen\r\ninte säga.</pre><pre>Anf. 46 KARIN ISRAELSSON (c):</pre><pre>Herr talman! Det var ett klart besked från\r\nsocialministern. Det hade kanske inte skadat om\r\ndetta besked hade lämnats också i\r\ninterpellationssvaret, nämligen att det väntas ett\r\nförslag under nästa vecka som vi skall ta ställning\r\ntill.</pre><pre>Vi hoppas att försäkringskassan resurser är\r\ntillräckliga för att man skall klara utbetalningarna.\r\nI dag är det kö där och även inom socialtjänsten när\r\ndet gäller socialbidragsansökningar. Det rör sig om\r\n55 000--60 000 personer. Även om det i Anne\r\nWibbles ögon är ett väldigt lågt antal, är det en\r\nganska stor grupp där det även ingår många\r\nkvinnor.</pre><pre>När Anne Wibble talar om skatteomläggningen är\r\nallt det goda skatteomläggningens förtjänst och allt\r\ndet onda allt annats förtjänst, som över huvud taget\r\ninte har med skatteomläggningen att göra. Jag\r\nönskar att Anne Wibble går ner på kommunal nivå\r\noch ser hur en kommunalpolitiker har det i dag när\r\nmoms läggs på det mesta av det som kommunen\r\nskall ombesörja, bl.a. skolskjutsar, skolmat och\r\nkostnader inom äldreomsorgen. Momsen ökar\r\nkostnaderna för kommunerna och det kan vara\r\nsvårt att kompensera dessa kostnader när man inte\r\nfår höja skatten. Då blir det höjda taxor och\r\navgifter. Det är anledningen till att så många\r\nfolkpensionärer i dag befinner sig i den här\r\nsituationen. Jag påstår att det har samband med att\r\nfinansieringen av skattereformen sker på det sätt\r\nsom den sker.</pre><pre>Centerpartiet är inte alls emot en skattereform. Vi\r\nhar ett eget förslag till en sådan liksom ett eget\r\nförslag till finansiering. Men vi har också i vårt\r\nskatteförslag med en fördelningspolitik till skillnad\r\nfrån vad folkpartiet liberalerna hade i sitt förslag,\r\nett förslag som också godtogs av\r\nsocialdemokraterna.</pre><pre>Skattereformen är till för att skapa sysselsättning\r\noch välfärd, och det kommer naturligtvis att ske om\r\ndet bara blir ordning på det hela. Men det kan inte\r\nvara meningen att man på vägen mot sysselsättning\r\noch välfärd slår ut en grupp människor som man\r\ninte har räknat med skall få det så besvärligt som de\r\nhar fått. Även en skattereform skall ju betalas, och\r\nnågon måste stå för kostnaderna.</pre><pre>I den rapport som socialdemokraterna gav ut den 3\r\njuli 1990 syns hur stora skillnaderna blir bland\r\npensionärerna till följd av skattereformen. Ett gift\r\npensionärspar kan under vissa förutsättningar få\r\n4 000 kr. i vinst. Likaså kan en ensamstående,\r\nunder förutsättning att inte hyra, avgifter och taxor\r\nhöjs, få 25 kr. mer. Men resultatet har blivit att de\r\nsämst ställda har fått det ännu sämre.</pre><pre>Jag hoppas verkligen att den utlovade\r\nkompensationen till den mest utsatta\r\npensionärsgruppen kommer till stånd. Frågan är\r\nom kommunerna eller staten skall stå för den. Den\r\nfrågan har socialministern ännu inte besvarat.</pre><pre>Anf. 47 Förste vice talman INGEGERD\r\nTROEDSSON (m):</pre><pre>Herr talman! Visst var det utomordentligt viktigt\r\noch bra, socialministern, att man sänkte världens\r\nhögsta inkomstskatter. Men felet var att detta\r\nkrona för krona betalades med andra skatter som\r\nofta slog särskilt hårt mot just dem som hade all\r\nmöda i världen att få inkomsten att räcka till. Det\r\nvar problemet.</pre><pre>I all vänlighet, Anne Wibble, vill jag säga att det\r\ninte skulle skada med litet lågmäldhet. Det är\r\nriktigt att jag tidigt varnade för riskerna med vad\r\nsom skulle kunna hända för de pensionärer med låg\r\npension och som bodde i kommuner med låga\r\npensionstillskott. Vad har vi fått höra från\r\nfolkpartiet som svar på detta? Jo, det har varit\r\nkäcka utrop i stil med: var glad, höj blicken, 13 av\r\n14 får det bättre. Även om det skulle vara så bra att\r\n13 av 14 får det bättre -- så är det inte -- kvarstår\r\nändå problemet för den 14:e.</pre><pre>Det är bra att Anne Wibble nu är beredd att ge\r\nextra kompensation till dem som råkar alldeles\r\nsärskilt illa ut. Men, Anne Wibble, är det inte ett\r\nbekymmer att så många pensionärer med redan\r\nklen ekonomi ändå kommer att få det väsentligt\r\nsämre än tidigare? Bekymrar inte det folkpartiet?\r\nNog borde det också bekymra socialdemokraterna.\r\n55 000--60 000 pensioner skall nu få en automatisk\r\nutfyllnad av sina pensioner, och det är ju bra. Men\r\ndet betyder ändå att väldigt många pensionärer\r\nmed precis samma klena ekonomi inte får något\r\ntillskott, om jag förstår det hela rätt. De råkar\r\nnämligen bo i kommuner som har mycket låga\r\nsocialbidragsnormer. Såvitt jag förstår är det vad vi\r\nskall besluta om här i riksdagen. Det är bra att\r\npropositionen kommer snart, därför att det är\r\nbråttom. Nog är det ändå bekymmersamt.</pre><pre>Den enmansutredare som tillsätts är säkert en\r\nförträfflig person. Men jag tycker ändå att en så\r\nviktig fråga som denna skulle ha vunnit på att\r\nbelysas utifrån många olika infallsvinklar och inte\r\nbara från den traditionellt socialdemokratiska.</pre><pre>Slutligen uppfattade jag inte att jag fick någon\r\nkommentar till det moderata förslaget i både\r\npensionsberedningen och i kommittémotionen till\r\nårets riksdag om att man snabbt skulle utreda en\r\nsuccessiv förbättring av folkpensionerna och\r\npensionstillskotten samtidigt som golvet för ATP\r\nskulle höjas i motsvarande mån. Jag vill än en gång\r\nerinra om att både representanterna för PRO och\r\nför Handikappades centralkommitté ställde sig\r\npositiva till en sådan mer långsiktig lösning av\r\npensionärernas problem.</pre><pre></pre><pre>Anf. 48 ANNE WIBBLE (fp):</pre><pre>Herr talman! Det var bra att socialministern talade\r\nom att ett förslag skall komma nästa vecka. Jag\r\nhoppas att vi skall kunna behandla det snabbt, så\r\natt människor slipper oroa sig i onödan.</pre><pre>Såvitt jag vet, Lennart Nilsson, betalade personer\r\nmed förtidspension skatt även tidigare. Det är alltså\r\ningen ny företeelse. Lennart Nilsson förstår att det\r\när omöjligt att kommentera siffror som radas upp,\r\nmen vi kan gärna diskutera dem senare. Det är\r\nnästan alltid så att olika effekter tar ut varandra.\r\nSom Lennart Nilsson säkert vet omfattar\r\nskattereformen många olika inslag. Man kan visa\r\nupp konstiga saker om man bara väljer ut en del av\r\ndet som reformen innebär.</pre><pre>Det är bra att Karin Israelsson erkänner att\r\nproblemet i fråga i hög grad uppkommer på grund\r\nav de kommunala taxorna och de icke höjda eller\r\nt.o.m. sänkta kommunala bostadstilläggen.\r\nEftersom Karin Israelsson ondgjorde sig över\r\nkommunernas dåliga ekonomiska läge, kan jag tala\r\nom för henne att centerpartiet stödde förslaget om\r\nen reglering mellan stat och kommun till följd av\r\nskattereformens effekter för år 1991. På den\r\npunkten bör vi alltså inte ha några olika åsikter. Det\r\nförvånar mig att centerpartiet för fram tanken att\r\ndet hade varit bättre att tillåta kommunerna att\r\nhöja kommunalskatten. Det hade med stor\r\nsäkerhet inneburit kraftiga försämringar. Det är\r\nsannerligen inte någon lösning. Inte heller kan det\r\nvara till glädje för någon, allra minst för någon\r\npensionär.</pre><pre>Ingegerd Troedsson tyckte att jag ömmade för litet\r\nför den 14:e pensionären, när jag sade att 13 av 14\r\npensionärer får det bättre. Låt mig upprepa vad jag\r\nbörjade med att säga, nämligen att jag tycker att\r\ndet är självklart att pensionärer och andra som\r\nkommer i kläm, oavsett vad det beror på, skall ha\r\nkompensation. Som jag nämnde tog också vi från\r\nfolkpartiet liberalerna kontakt med regeringen för\r\natt utröna om det verkligen fanns något intresse av\r\natt ge de berörda människorna kompensation och\r\ninte bara att spela upp det hela stort i riksdagen. Att\r\nge dem kompensation är mer angeläget än att bara\r\nförsöka få politiska poänger genom att säga att man\r\nskall ge dem kompensation. Jag kan möjligen\r\nnämna att den moderata politiken, som innebär att\r\nman inte höjer pensionstillskott och KBT utan i\r\nstället ordnar det hela med hjälp av basbeloppet,\r\nfaktiskt betyder att pensionärerna får\r\nkompensation efteråt. Inom ramen för\r\nskattereformen utgår däremot höjda\r\npensionstillskott och höjt KBT i förväg. Det är en\r\nfördel för de berörda personerna.</pre><pre>Vad sedan gäller frågan om standard och\r\nvälfärdsutveckling för pensionärerna på sikt är jag\r\növerens med Ingegerd Troedsson om att det krävs\r\nbetydligt fler förändringar än skattereformen. Men\r\nsådant får vi kanske vänta några månader med att\r\ngenomföra.</pre><pre>Anf. 49 LENNART NILSSON (s):</pre><pre>Herr talman! Jag vill inte påstå att jag är expert på\r\nskattefrågor, men jag tycker det är ganska\r\noroväckande när inte ens folkpartiets skatteexpert\r\nvet om att den som tidigare hade halv\r\nförtidspension inte betalade någon skatt. Den som\r\ndäremot hade hel förtidspension fick betala en viss\r\nskatt beroende på att pensionstillskottet var\r\ndubbelt så högt som för vanliga ålderspensionärer.</pre><pre>Jag är naturligtvis också besviken på de människor\r\ni finansdepartementet som inte har kunnat se\r\nföljderna av detta. Det tycks råda ett slags\r\nfördelningspolitisk enighet där. Det är oerhört svårt\r\natt förklara för en förtidspensionär varför det har\r\nblivit så här. Som jag påpekade i mitt första inlägg\r\när det ofta kvinnor som har varit hemmafruar och\r\nsom nu inte kan få full pension därför att de har\r\nägnat sig åt hemmets skötsel och därmed bidragit\r\ntill samhällsutvecklingen. Det är alltså just de som\r\nnu drabbas. Förra året betalade de ingen skatt, men\r\ni år får de göra det på grund av\r\nskatteomläggningen.</pre><pre>Ingela Thalén säger att hon inte vet om det är en\r\nbrist i sammanhanget. Jag har tagit upp denna sak i\r\ndagens debatt bl.a. därför att det ofta handlar om\r\nboendekostnaderna. Men här rör det sig om en\r\nuppenbar felaktighet i ett skattesystem som\r\nmänniskor inte upplever som rättvist eller riktigt.\r\nEn folkpensionär som i dag får göra ett\r\ngrundavdrag på 48 300 kr. behöver inte betala\r\nnågon skatt. Om han eller hon däremot är\r\nförtidspensionär och tjänar 30 000 kr. så får man\r\nbetala ett par hundra kronor i skatt per månad.\r\nHelt uppenbart kan det inte ha varit tänkt så, om\r\nnu det är någon ursäkt. De experter som har räknat\r\nut följderna av skatteomläggningen borde ha insett\r\natt det slår på detta sätt. Det gör det därför att\r\nförtidspensionärer har ett högre pensionstillskott.\r\nEn del av detta tillskott blir därmed\r\nbeskattningsbar inkomst. Om det däremot hade\r\ngällt en arbetsinkomst eller en privat\r\npensionsförsäkring hade det inte blivit någon skatt.</pre><pre>Jag har ställt en fråga till biträdande\r\nfinansministern Erik Åsbrink kring detta, och jag\r\nhoppas att han svarar på tisdag. Jag hoppas också\r\natt Ingela Thalén för ett resonemang med sin\r\nregeringskollega så att jag får ett positivt svar på\r\nmin fråga. Därmed kan jag ge en förklaring till\r\nframför allt kvinnor mellan 50 och 65 år som har\r\nvarit hemmafruar och som på ett negativt sätt\r\ndrabbas av skatteomläggningen. Situationen för\r\ndem är inte rättvis. Tag ett samtal med Erik\r\nÅsbrink och se till att den rättas till, Ingela Thalén!</pre><pre>Anf. 50 Socialminister INGELA THALÉN\r\n(s):</pre><pre>Herr talman! Som flera har sagt i debatten finns det\r\nskäl att uppmärksamma situationen för framför allt\r\nde sämst ställda pensionärerna, som drabbas av\r\nbåde kostnadsökningar, som inte beror på\r\nskattereformen, och annat som blir följden av\r\nskattereformen.</pre><pre>I formuleringarna halkar det då och då i väg uttryck\r\nsom att alla pensionärer i detta samhälle skulle slås\r\nut. För någon dag sedan deltog jag i ett samtal inför\r\noffentligheten där man kunde få ett intryck av att\r\nSverige och dess kommuner skulle tillåta att\r\nmänniskor inte bara helt slogs ut utan dessutom\r\nskulle få svälta och slängas ut från sina bostäder.\r\nDet finns all anledning att med skärpa säga att vi\r\nskall se till att de som behöver detta särskilda stöd\r\nskall få det i form av ett extra kommunalt\r\nbostadstillägg. Det finns ingen som helst anledning\r\natt skrämma människor så till den milda grad som\r\nman har gjort i denna debatt.</pre><pre>Låt mig slutligen säga att skattereformen i sig, med\r\nde effekter som här har redovisats, förmodligen\r\nmåste ses över ordentligt. Men skattereformen är\r\nändå en utomordentligt viktig strukturreform för\r\natt vi både på kort och på lång sikt skall kunna klara\r\narbete, sysselsättning och tillväxt i detta land.\r\nDärmed skapar vi också trygghet för de sämst\r\nställda pensionärerna. Inte minst ser vi också till att\r\nalla andra ges förutsättningar att bidra till\r\nsamhällets framåtskridande.</pre><pre>Anf. 51 KARIN IRSRAELSSON (c):</pre><pre>Herr talman! En fråga har jag inte fått svar på,\r\nnämligen vem som skall betala den kompensation i\r\npengar som regeringen nu utlovar. Skall\r\nkommunerna betala 75 % av kostnaderna eller\r\nkommer staten att betala hela kostnaden? Om\r\nkommunerna måste bära en så stor del av\r\nkostnaderna kommer det att drabba många av dem.\r\nSjälv kommer jag från en glesbygdskommun med\r\nsmå inkomster. Man har för länge sedan slagit i\r\ntaket vad gäller skatteuttag, och en stor grupp äldre\r\npensionärer befinner sig just i den här beskrivna\r\nsituationen. Vem skall betala de extra pengarna till\r\ndessa pensionärer?</pre><pre>Det är skönt att Anne Wibble äntligen erkänner att\r\ndet finns ett samband mellan skatteomläggningen\r\noch försämringarna för den relativt stora gruppen\r\npensionärer -- 50 000--60 000 med mycket låg\r\ninkomst. Det står helt klart och kan inte förnekas\r\natt detta samband finns. Jag har inte sagt att alla\r\npensionärer får det sämre, utan det är en grupp som\r\nfår det betydligt bättre än tidigare. Men den grupp\r\npensionärer som redan förut har haft det\r\nbekymmersamt får det ännu svårare.</pre><pre>Jag tror också -- jag vill säga det till\r\nsocialministern -- att det är viktigt att vi håller den\r\nhär debatten på en saklig nivå, men det slår så fel\r\nnär man talar positivt om en skattereform som\r\ninnebär att en relativt stor grupp oskyldiga\r\nmänniskor far illa. Det kan inte vara meningen.\r\nMan bör ta hänsyn till de fördelningspolitiska\r\neffekterna även av ett skatteförslag, och det har\r\ninte gjorts här.</pre><pre>Det finns delar av det här som återstår att debattera\r\ni andra sammanhang, eftersom förslagen skall\r\nbehandlas under våren. Ett av förslagen gäller\r\nfriåret i vården. Från regeringens sida påstår man\r\natt förtidspensionärerna genom det här beslutet har\r\nfått det så mycket bättre -- det stämmer inte alls\r\nmed verkligheten -- att de nu har råd att betala\r\nockså för sin sjukhusvård. Med kännedom om vilka\r\nsmå möjligheter man har att få till stånd en\r\nsänkning av den taxan påstår jag att det innebär ett\r\nökat påslag för de förtidspensionärer som råkar bli\r\nsjuka och hamna på en sjukvårdsplats.</pre><pre>Det är en grupp som också kommer att drabbas av\r\nhöjda hyreskostnader, vilket gör att de inte har råd\r\natt behålla sina bostäder och att det uppstår köer i\r\nsjukvården. En sådan åtgärd ansågs i fjol vara\r\nomöjlig att genomföra men har i år plötsligt blivit\r\nmöjlig att genomföra, trots att de människorna inte\r\nfått någon bättre ekonomi.</pre><pre>Vi får vänta och se vad som kommer nästa vecka,\r\nmen jag vill ha svar på frågan: Kommer\r\nkommunerna att få betala även den här reformen?</pre><pre>Anf. 52 ANNE WIBBLE (fp):</pre><pre>Herr talman! Lennart Nilssons fall skall jag be att\r\nfå återkomma till. Såvitt jag förstod blev effekten\r\nav skattereformen plus 7 kr., om jag minns rätt. Det\r\när naturligtvis inte mycket, men minustecknet lyser\r\nändå med sin frånvaro. Det finns säkert anledning\r\natt titta närmare på om det där i övrigt har skett\r\nnågra konstigheter.</pre><pre>Karin Israelsson sade att jag erkände att det finns\r\nett samband. Det var precis motsatsen till vad jag\r\ngjorde, Karin Israelsson. Jag tycker att det är\r\noerhört angeläget att få fastslaget att de problem\r\nsom många personer med låga pensioner och höga\r\nhyror upplever i allt väsentligt inte är ett resultat av\r\nskattereformen. Detta leder till onödig oro och\r\nonödiga bekymmer för de berörda människorna.</pre><pre>Låt mig för Karin Israelsson nämna vad centerns\r\nförslag skulle ha inneburit för dessa pensionärer,\r\ninte i syfte att vara elak eller använda olämpliga\r\nargument utan för att det kanske kunde vara\r\nintressant för Karin Israelsson att veta vad hennes\r\nparti har föreslagit i skatteutskottet.</pre><pre>Av de kostnadsökningar som slår igenom på hyror\r\naccepterade centerpartiet ungefär tre fjärdedelar.\r\nDäremot var centerpartiet med på enbart en\r\ntredjedel av höjningen av pensionstillskotten och\r\nKBT. Med centerns förslag skulle utfallet alltså ha\r\nblivit avsevärt sämre än det faktiskt har blivit för en\r\nstor grupp pensionärer med låg pension och hög\r\nhyra. Det finns kanske en del att se över i den egna\r\npolitiken också?</pre><pre>Jag tackar socialministern för det mycket tydligare\r\nuttalande om skattereformen som hon nu gjorde\r\noch som jag tyckte det var angeläget att få höra i\r\nden här debatten.</pre><pre>Jag har i den här diskussionen velat få två saker\r\nfastslagna, och de har väl också blivit tydliggjorda.\r\nDet är för det första att det finns en bred\r\nuppslutning kring det faktum att de människor som\r\nkommer i kläm måste få extra tillskott, oberoende\r\nav vilket skälet till de ekonomiska besvären är. Jag\r\när glad över att det kommer ett förslag om detta.\r\nDet är för det andra -- och det tycker jag också har\r\nblivit mycket tydligare, även om kanske inte alla\r\ninstämmer -- att de ekonomiska bekymren för vissa\r\npensionärer inte är en följd av skattereformen utan\r\nen följd av kommunala bostadstillägg som icke har\r\nhöjts, av höjda kommunala taxor m.m. och av\r\nallmänna prisökningar. För att komma till rätta\r\nmed de problemen på sikt och skapa en bättre\r\nutveckling är det oerhört angeläget att lägga om en\r\nmassa olika inslag i den ekonomiska politiken, men\r\nskattereformen är en nödvändig början på det\r\narbetet.</pre><pre></pre><pre>Anf. 53 Förste vice talman INGEGERD\r\nTROEDSSON (m):</pre><pre>Herr talman! Nej, det är alldeles riktigt,\r\nsocialministern, att det inte finns någon anledning\r\natt generellt skrämma pensionärer med att de över\r\nlag skulle få det sämre. Men det hade funnits all\r\nanledning i världen att lyssna på våra varningar,\r\nsom uttalades redan i samband med att\r\nskattepaketet presenterades, att pensionärer med\r\nlåga pensioner, inte minst många ensamstående\r\nkvinnor, riskerade att få det ännu sämre och t.o.m.\r\natt hamna under socialbidragsnivån, precis som nu\r\nvisat sig bli fallet -- tyvärr.</pre><pre>Anne Wibble säger att alla som kommer i kläm\r\nsjälvfallet skall få kompensation. Men, Anne\r\nWibble, det får de ju inte genom det förslag som\r\ntydligen skall komma nästa vecka. De får det om\r\nde bor i en kommun som har tillräckligt generösa\r\nnormer för socialbidraget -- i annat fall inte. De\r\nsom befinner sig det allra minsta över\r\nsocialbidragsnivån men alltså har fått det väsentligt\r\nsämre genom de reformer som har genomdrivits i\r\nsamband med skatteomläggningen får ju ingen som\r\nhelst kompensation.</pre><pre>Sedan är det faktiskt så, Anne Wibble, att vi\r\naccepterade den höjning av det kommunala\r\nbostadstillägget som föreslogs. Men vi sade\r\nsamtidigt nej till alla de skattehöjningar som direkt\r\nskulle fördyra boendet.</pre><pre>Jag är glad över att Anne Wibble är positiv till den\r\nmer långsiktiga lösning som jag skisserade med en\r\nsuccessiv höjning av folkpension och\r\npensionstillskott. Från socialministern fick jag inget\r\nsvar på den frågan. Det kanske beror på att\r\nsocialministern tycker att det är en fråga som\r\nsträcker sig över en tid som kanske inte kommer att\r\nomfattas av hennes ämbetsutövning.</pre><pre>Anf. 54 Socialminister INGELA THALÉN\r\n(s):</pre><pre>Herr talman! Till Ingegerd Troedsson vill jag säga\r\natt jag får återkomma till den frågan. I motsats till\r\nIngegerd Troedsson räknar jag med att jag har så\r\ngott om tid att jag inte behöver ta det just i dag.</pre><pre>När det gäller hur det hela skall finansieras vill jag\r\ntill Karin Israelsson säga att staten inte kommer att\r\nta hela kostnaden. Däremot kommer förslaget att\r\ninnebära att kommunerna kommer att få betala en\r\nmindre del än i det nuvarande systemet för\r\nkommunala bostadstillägg.</pre><pre>Det låter på Karin Israelsson som om situationen\r\nskulle innebära en stor katastrof för de allra minsta\r\nkommunerna och glesbygdskommunerna. Jag tror\r\natt det är tvärtom. Situationen är som värst i de\r\nområden där man har de allra högsta\r\nhyreshöjningarna och där man har gått in och\r\nantingen ändrat reglerna för kommunala\r\nbostadstillägg, vilket inneburit sänkningar, eller\r\nt.o.m. sänkt nivåerna. Det är i de kommunerna\r\nman kommer att få en del bekymmer. I övrigt tror\r\njag att problemen är relativt väl spridda över de\r\nlitet större kommunerna här i landet.</pre><pre>Överläggningen var härmed avslutad.</pre><pre>6 § Svar på interpellation 1990/91:134 om de\r\nsovjetiska judarna</pre><pre>Anf. 55 Statsrådet MAJ-LIS LÖÖW (s):</pre><pre>Herr talman! Maria Leissner har ställt följande fyra\r\nfrågor till mig.</pre><pre>1. Hur bedömer jag den personliga säkerheten för\r\nde sovjetiska judarna i dagens Sovjet?</pre><pre>2. Gör jag den bedömningen att antisemitisk\r\nförföljelse, även i de fall den inte är sanktionerad\r\nav statsmakterna, kan utgöra tillräcklig grund för\r\nasyl?</pre><pre>3. Av vilken anledning har regeringen avvaktat\r\nmed att fatta beslut om de asylsökande sovjetiska\r\njudarna?</pre><pre>4. Kan jag bekräfta att principen om individuell\r\nprövning av asylansökningar måste gälla även för\r\njudar som flyr från Sovjetunionen till Sverige?</pre><pre>Maria Leissner redogör i sin interpellation för att\r\nantisemitismen i Sovjetunionen ökar, att den vuxit\r\ni takt med sönderfallet av den sovjetiska staten och\r\nde växande påfrestningar som alla medborgare\r\nutsätts för.</pre><pre>Genom beslut den 23 augusti 1990 konstaterade\r\nregeringen i ett par enskilda ärenden som gällde\r\navvisning att det inte generellt sett kan hävdas att\r\nsovjetiska medborgare av judiskt ursprung som\r\nåtersänds till Sovjetunionen riskerar sådan\r\nförföljelse att de kan anses som flyktingar enligt 3\r\nkap. 2 § utlänningslagen. Regeringen uttalade\r\nockså i besluten att detta naturligtvis inte utesluter\r\natt det kan finnas personer från Sovjetunionen som\r\nfår asyl i Sverige baserad på den förföljelse som de\r\nkan riskera på grund av sitt ursprung.</pre><pre>Under hösten kom fortlöpande rapporter från\r\norganisationer och enskilda i Sverige om den svåra\r\nsituationen för judar i Sovjetunionen. Jag,\r\nutrikesministern och invandrarverkets\r\ngeneraldirektör mottog flera uppvaktningar i\r\nfrågan.</pre><pre>Inom arbetsmarknadsdepartementet och\r\ninvandrarverket gjordes bedömningen, att det var\r\nnödvändigt av rättssäkerhetsskäl att försöka få\r\nfram fler och aktuella uppgifter om antisemitismen\r\ni Sovjetunionen. Sådant utredningsarbete tar\r\nnaturligtvis tid.</pre><pre>Den information som kommit är inte entydig och\r\ndärför inte lätt att bedöma. Avgörande för ett\r\nställningstagande i det enskilda asylärendet måste\r\ndärför vara, liksom i andra ärenden, de särskilda\r\nomständigheter som anförs.</pre><pre>Den allt djupare ekonomiska krisen i\r\nSovjetunionen leder till ökande nationalism och\r\nförstärkta etniska motsättningar mellan ett stort\r\nantal grupper i hela landet. Nationalistiska\r\nstämningar leder på flera håll till krav från den\r\nlokala majoritetsbefolkningen på s.k. mono-\r\nnationalisering av områden. Konsekvenserna blir\r\nsärskilt påtagliga för judarna, som till skillnad från\r\nde flesta andra etniska grupper finns över hela\r\nunionen. Den ökande frustrationen i samhället\r\nföder ett slags gräsrotsrasism som återfinns i hela\r\nlandet och riktas mot alla tillgängliga avvikande\r\ngrupper, däribland judarna.</pre><pre>Under det gångna året har å andra sidan judiska\r\nkulturcentra och synagogor öppnats på ett tiotal\r\nplatser i Sovjetunionen, och det finns rapporter om\r\natt judiska kulturarbetare som rest över hela landet\r\nuppgett att de inte mötts av antisemitiska\r\nstämningar.</pre><pre>Bland de etniska minoritetsgrupperna i\r\nSovjetunionen har judarna en särställning i och\r\nmed att de är välkomna till Israel. I så måtto är\r\nsituationen densamma för den tyska minoriteten,\r\nsom är välkommen till Tyskland. Till skillnad från\r\nandra etniska minoritetsgrupper i Sovjetunionen\r\nhar varken judar eller tyskar en egen republik inom\r\nunionen som de kan resa hem till. För judarna finns\r\ndessutom det välkända förhållandet att\r\nantisemitismen har en lång, mörk historia i det\r\nsovjetiska samhället.</pre><pre>Det är glädjande att judar numera tillåts resa ut\r\nfrån Sovjetunionen. Omkring 200 000 emigrerade\r\nfrån Sovjetunionen under 1990. I Sovjetunionen\r\ndiskuteras intensivt denna åderlåtning av\r\nhögutbildade personer.</pre><pre>De sovjetiska judarna utsätts allt oftare i vardagliga\r\nsituationer för trakasserier och smädelser. Rädslan\r\nför pogromer är stor.</pre><pre>Rykten om pogromer har dock inte förekommit\r\nsedan våren 1990, och farhågorna som då\r\ncirkulerade i stor omfattning visade sig vara\r\nogrundade.</pre><pre>Antisemitisk förföljelse, liksom annan rasistisk\r\nförföljelse oavsett vem som sanktionerat den, kan\r\nvara asylgrundande. De uttalanden som regeringen\r\ngjorde genom besluten i augusti 1990, dvs. att det\r\nnaturligtvis kan finnas personer från Sovjetunionen\r\nsom får asyl i Sverige baserad på den förföljelse de\r\nkan riskera på grund av sitt ursprung, är alltjämt\r\ngällande. Även om det inte skulle föreligga asylskäl\r\ni ett enskilt ärende, kan omständigheterna i flera\r\nfall vara sådana att uppehållstillstånd skall beviljas\r\npå starka humanitära skäl.</pre><pre>Anf. 56 MARIA LEISSNER (fp):</pre><pre>Herr talman! Jag vill tacka invandrarministern för\r\nsvaret på min interpellation. Jag tycker att svaret\r\nåtminstone delvis präglas av inlevelse i de\r\nsovjetiska judarnas situation. Däremot är den\r\nallmänna inställning som regeringen här redovisar\r\nbeträffande de sovjetiska judarnas skyddsbehov\r\nalarmerande. Invandrarministern jämställer i sitt\r\nsvar situationen för de sovjetiska judarna med\r\nsituationen för alla andra etniska minoriteter i\r\nSovjet, och det tycker jag är en förvånansvärd\r\nanalys av situationen.</pre><pre>Antisemitism sanktionerad av statsmakten är en\r\nsak -- grov antisemitisk folklig förföljelse en annan.\r\nJag tycker att det är svårt att dra slutsatsen, att bara\r\nför att religionsundervisning och annt tillåts, så\r\nskulle judarna ha mindre anledning att frukta att\r\nhuset sätts i brand av antisemiter i grannskapet.</pre><pre>I interpellationssvaret redovisas en viss förståelse\r\nför att den svåra situationen i Sovjet har lett till\r\nökade etniska motsättningar. Invandrarministern\r\nsäger i svaret att hon har tagit emot uppvaktningar\r\noch fått information om det nya läget. Jag vill ändå\r\nhär redovisa något av det som i dag händer med de\r\nsovjetiska judarna.</pre><pre>Vi känner väl till antisemitismens historia i Sovjet.\r\nEtt ofta återkommande tema ända sedan tsartiden\r\nhar varit att göra judar till syndabockar för olika\r\nolyckor som drabbat landet.</pre><pre>Enstämmiga rapporter bl.a. från de europeiska\r\njudiska församlingarna, som borde ha\r\nförstahandsinformation, visar att antisemitismen\r\nnu ökar i Sovjet. Det råder inget tvivel om att\r\nantisemitismen är mycket grov. Det finns\r\nfortfarande kvar en institutionell antisemitism.\r\nMen som invandrarministern också framhåller i\r\nsvaret har det vuxit fram ett slags gräsrotsrasism,\r\nnågot som jag också exemplifierade i min\r\ninterpellation.</pre><pre>Det finns en tendens i svaret att antisemitism\r\njämförs med allmän förföljelse, men antisemitism\r\nkan inte jämföras med mobbning i största\r\nallmänhet. Antisemitism är någonting mycket värre\r\nän så.</pre><pre>Jag skall ta ett exempel på hur livet kan te sig för en\r\nsovjetisk jude, som till slut tvingades fly till Sverige.\r\nDet gäller en man som blev misshandlad och\r\nförföljd redan när han gick på dagis, hade ett\r\nhelvete under två tre år i militärtjänsten med\r\ntrakasserier och misshandel utan att få någon hjälp\r\nfrån polis eller någon annan instans. Ingen bryr sig\r\nom att uppmärksamma eller straffa antisemitiska\r\növergrepp. När han sedan skulle söka jobb fick han\r\ninte registrera sig i sin hemstad Leningrad därför att\r\nhan var jude. I glasnosts spår blev han liksom alla\r\nandra utsatt för en mycket brutal antisemitisk\r\nförföljelse. Så småningom kände han sig tvingad att\r\nfly till Sverige.</pre><pre>De som flyr bl.a. till Sverige -- det skall sägas att de\r\ninte är många, ett hundratal per år -- har de senaste\r\nåren blivit fullständigt livrädda på grund av denna\r\nökade folkliga antisemitism. De utsätts t.ex. för att\r\nderas brevlådor smetas ned med exkrementer, att\r\nDavidsstjärnan blir inristad i dörren, att grannar\r\nnästan varje dag lägger ned hotelselappar i\r\nbrevlådan, att deras affärer blir nedbrända och\r\nderas ägodelar vandaliserade. Deras bilar blir\r\nförstörda, och barnen blir misshandlade. Vart de än\r\ngår på staden möter de pamfletter från pamjat\r\nuppsatta överallt. Föräldrar till små barn står helt\r\nmaktlösa mot den misshandel som förekommer.\r\nBland de judar som flytt till Sverige händer det att\r\nlågstadiebarn kommit hem från skolan och berättat\r\natt de fått nålar instuckna under naglarna av äldre\r\nkamrater utan att någon lärare har ingripit.</pre><pre>Vad hjälper det då att synagogor har öppnats och\r\natt religionsundervisning tillåts?</pre><pre>Dessa människor har levt hela livet med\r\nantisemitism, och nu orkar de inte mer. De är inte\r\nsärskilt starka, utan de är rätt normala människor,\r\nsom har en viss gräns för vad de tål. Nu är de rädda\r\nför sitt liv. Det spelar ingen roll om de är aktivt\r\nreligiösa eller inte -- de drabbas under alla\r\nförhållanden.</pre><pre>Visst är det så att det har blivit en viss ökad politisk\r\nliberalisering. Bl.a. har man tillåtit en\r\nmassutvandring av judar till Israel, och man tillåter\r\nsynagogor och annat. Men samtidigt är situationen\r\nden att åtminstone två ökända pamjatanhängare\r\nsitter med i Gorbatjovs presidentråd. När judar blir\r\növerfallna och går till polisen för att få skydd möts\r\nde av repliken: ''Vi har inte tid med sådana här\r\njudefrågor.''</pre><pre>Jag vill därför be invandrarministern att mer\r\nutförligt än i det skriftliga svaret på min\r\ninterpellation redogöra för om antisemitisk\r\nförföljelse, även när den inte är sanktionerad av\r\nstatsmakterna, kan utgöra grund för asyl.</pre><pre>Det kommer, som jag sagt, inga mängder av\r\nsovjetiska judar till Sverige. Sverige är inte heller\r\nett förstahandsval som tillflyktsort; de som kommer\r\nhit har ofta släktingar här. De får här en tillvaro\r\nsom i många fall är ekonomiskt sämre än den de\r\nhade i Sovjet. Dessa judar är ofta högutbildade.</pre><pre>I oktober förra året väntade ca 200 judar på besked.\r\nAv dessa har ett 40-tal nu fått avslag på sina\r\nansökningar. Under hösten 1989 lät enligt uppgift\r\ninvandrarverket ansökningarna från de sovjetiska\r\njudarna ligga på is i väntan på nya direktiv från\r\nregeringen. Jag tolkar interpellationssvaret så att\r\nman under vintern gjorde en utredning om de\r\nsovjetiska judarnas situation. Om jag fattar\r\ninvandrarministern rätt menar hon att de fakta som\r\ndärvid kom fram pekar på att judar inte generellt\r\nkan anses ha något särskilt att frukta på grund av\r\nutvecklingen i Sovjet. Är detta en korrekt tolkning\r\nav regeringens inställning? Jag vill också fråga när\r\nde sovjetiska judarna kan vänta besked från\r\ninvandrarverket och regeringen.</pre><pre>Anf. 57 Statsrådet MAJ-LIS LÖÖW (s):</pre><pre>Herr talman! Bara den som ägnar sig åt kvalificerat\r\nfelsökeri kan påstå att jag i mitt interpellationssvar\r\nhar jämställt den judiska minoriteten i\r\nSovjetunionen med andra grupper. På flera ställen\r\ni interpellationssvaret beskriver jag på vilket sätt\r\njudarnas situation skiljer sig från andra gruppers,\r\nbåde på grund av att judarna finns över hela\r\nSovjetunionen till skillnad från många andra\r\netniska minoriteter, som vistas inom ett begränsat\r\nområde och därmed som grupper är starkare, och\r\npå grund av att de inte har någon egen plats inom\r\nunionen att samlas på. Jag pekar också på det\r\nfaktum att det sovjetiska samhället har en lång och\r\nmörk historia med antisemitism. Detta är ett par av\r\nde anledningar som jag pekade som gör att det finns\r\nen speciell anledning att diskutera antisemitismen\r\noch judarnas situation i Sovjetunionen.</pre><pre>Jag tycker emellertid inte att det hade varit riktigt\r\natt i detta försök att redogöra för en bild som inte\r\när entydig utan sammansatt inte också peka på att\r\nsynagogor har öppnats och att sovjetiska judar får\r\nlämna Sovjetunionen. Jag har känt ett ansvar för att\r\nge en samlad bild av situationen inom de gränser\r\nsom ett interpellationssvar ger utrymme för.</pre><pre>I sin fjärde fråga begärde Maria Leissner ett svar på\r\nom jag kunde bekräfta att principen om individuell\r\nprövning av asylsökningarna måste gälla även för\r\nde judar som flyr från Sovjetunionen till Sverige.\r\nDen frågan har jag självfallet besvarat jakande. Vi\r\nmåste göra en individuell prövning i varje ärende.\r\nDet finns inget generellt svar på den här frågan.</pre><pre>Tid efter annan har vi avvaktat något för att försöka\r\nskapa oss en bild av situationen. Ibland har det\r\nockså funnits skäl att samla ihop en grupp av\r\närenden och bedöma dessa gemensamt. Inte minst\r\nur rättvisesynpunkt kan det vara viktigt att göra en\r\nsådan samlad bedömning. Ett exempel på ett\r\nsådant förfarande hade vi för fjorton dagar sedan,\r\nnär vi fattade ett gemensamt beslut för en grupp\r\nasylsökande från Bangladesh.</pre><pre>Anf. 58 MARIA LEISSNER (fp):</pre><pre>Herr talman! Jag instämmer i att bilden är\r\nkomplicerad. Det är också alldeles sant att i en del\r\navseenden har den politiska liberaliseringen betytt\r\nfördelar för den judiska minoriteten i Sovjet. Men\r\ndet faktum att synagogor har öppnats betyder inte\r\natt judarna i Sovjet hyser mindre fruktan för sin\r\negen personliga säkerhet eller för att deras barn\r\nskall råka illa ut i skolan. Det är just det som har\r\nhänt under de senaste åren, och det är det som gör\r\nsaken så dramatisk.</pre><pre>Jag blir också mycket bekymrad när jag tittar på\r\nstatistiken över vad som har hänt med\r\nansökningarna från de sovjetiska judar som\r\nkommer till Sverige. Det förefaller som om\r\nregeringen och invandrarverket inte till fullo har\r\nbegripit säkerhetsläget för de sovjetiska judarna.\r\nDe som kommer hit kommer inte för nöjes skull\r\neller för att skapa sig en bättre framtid och få bättre\r\nekonomiska villkor. De kommer säkerligen att få\r\ndet sämre statusmässigt och på många andra sätt.\r\nDe hade kanske inte heller velat resa från Sovjet,\r\nmen det var nödvändigt för dem, eftersom de\r\nfruktade för sin egen säkerhet och för sina barns\r\nsäkerhet på grund av alla de incidenter som jag har\r\nberättat om. Det är en helt normal företeelse att en\r\ngammal vithårig man som ser ut att vara jude blir\r\nnedslagen på bussen utan att någon annan av\r\npassagerarna ingriper. Det är en helt normal\r\nföreteelse i Sovjet. Det har också inträffat enstaka\r\nmord som har kunnat härledas till antisemitisk\r\nverksamhet.</pre><pre>Många av de sovjetiska judar som har kommit hit\r\nhar ett fängelsestraff i sin bakgrund. Många har\r\nunder lång tid varit tvungna att vara åtskilda från\r\nsina familjer och kunnat återförenas först i Sverige.</pre><pre>Man hade en period förra året då man väntade med\r\nbesluten till augusti och då fann att det gick bra att\r\nskicka tillbaka en del judar till Sovjet. Bl.a. genom\r\nuppvaktningar hos både invandrarverket och\r\nregeringen drar jag slutsatsen att man därefter\r\nunder ytterligare en period lagt ansökningar på is\r\nför att undersöka saker och ting.</pre><pre>Jag tycker att det nu är dags att dessa människor, av\r\nvilka en del har vistats här i ett och ett halvt år, får\r\nbesked som gör att de kan leva i säkerhet. Jag vill\r\nåterigen fråga invandrarministern: När kommer\r\nman att sluta att lägga ärenden på is? När är\r\nregeringen och invandrarverket beredda att på nytt\r\nbörja behandla de ärenden som väntat så länge?\r\nNaturligtvis hoppas jag att man då tar hänsyn till\r\nförhållandena i Sovjet.</pre><pre>Överläggningen var härmed avslutad.</pre><pre></pre><pre>7 § Svar på interpellation 1990/91:132 om\r\nvapenfri tjänst</pre><pre>Anf. 59 Försvarsminister ROINE CARLSSON\r\n(s):</pre><pre>Herr talman! Paul Ciszuk har frågat mig hur ett\r\nbibehållande av prövningsförfarandet vad gäller\r\nvapenfri tjänst låter sig förenas med de olika förslag\r\nsom nyligen väckts om direktrekrytering av\r\nvärnpliktiga till civilförsvarsorganisationen, hälso-\r\noch sjukvården m.m.</pre><pre>För närvarande arbetar en grupp inom\r\nförsvarsdepartementet med att ta fram förslag till\r\nett ändrat prövningsförfarande i enlighet med det\r\nbeslut som riksdagen fattade sent i höstas.\r\nArbetsgruppen förväntas lämna sitt förslag i slutet\r\nav denna månad, och en proposition till riksdagen\r\nplaneras senare under våren.</pre><pre>Givetvis arbetar denna grupp med utgångspunkt i\r\nnu gällande system för personalförsörjning inom\r\ntotalförsvaret. Som jag aviserade i årets\r\nbudgetproposition och som jag avser att\r\nåterkomma till i den särskilda propositionen om\r\nförsvaret kommer en utredning, att tillsättas som\r\nskall se över de nu gällande pliktlagarna. Den\r\nvapenfria tjänsten kommer givetvis in i detta större\r\nsammanhang.</pre><pre>De frågor som Paul Ciszuk tar upp kommer att\r\nbehandlas av utredningen som avses bli\r\nparlamentariskt sammansatt. Det finns därför inte\r\nanledning för mig att nu gå in på dessa frågor\r\nytterligare.</pre><pre>Anf. 60 PAUL CISZUK (mp):</pre><pre>Herr talman! Jag tackar försvarsministern för\r\nsvaret, trots att jag inte fick något svar på mina mer\r\npreciserade frågor. Svaret är likväl intressant, men\r\ndet är illavarslande med tanke på att\r\nförsvarsministern inte dementerar en uppgift som\r\njag återger i interpellationen.</pre><pre>Den arbetsgrupp inom departementet som arbetar\r\nmed frågan om vapenfriprövningen överväger\r\nuppenbarligen inte ett avskaffande av\r\nprövningsförfarandet. Ministern säger här att detta\r\när i enlighet med riksdagens beslut, men detta är\r\ninte min uppfattning. Jag anser att man struntar i\r\nriksdagens beslut, trots att en enig riksdag uttalat\r\natt den ''är beredd att frångå sin tidigare restriktiva\r\ninställning till att avskaffa det nuvarande\r\nprövningsförfarandet'', trots att riksdagen framhöll\r\ndet ''orättvisa i systemet genom att det ger verbalt\r\nbegåvade bättre förutsättningar att få sina\r\nansökningar beviljade'' och trots att riksdagen\r\nansåg prövningsförfarandet ''än mera omotiverat\r\ngenom att antalet frikallelser från\r\nvärnpliktstjänstgöringen av andra skäl påtagligt\r\nökat under senare år''.</pre><pre>Försvarsministern säger i svaret:</pre><pre>''Givetvis arbetar denna grupp med utgångspunkt i\r\nnu gällande system för personalförsörjning inom\r\ntotalförsvaret''. Det sägs däremot ingenting om vad\r\nriksdagens tillkännagivande egentligen innehåller.</pre><pre>Man utreder alltså inte frågan om ett avskaffande\r\nav prövningsförfarandet. Naturligtvis är jag mycket\r\nbesviken över att jag missuppfattat regeringens\r\nintentioner. Jag fick den uppfattningen under\r\nutskottsbehandlingen i höstas, att\r\nsocialdemokraterna var beredda att lämna det\r\nlänge kritiserade prövningsförfarandet. Jag\r\nreserverade mig inte, vilket jag hade gjort tidigare,\r\nför en starkare skrivning i utskottet, eftersom jag\r\nbarnsligt nog trodde att en enighet skulle främja ett\r\nbra propositionsförslag.</pre><pre>Nu är det nog inte bara jag och de vapenfria som\r\nblir besvikna utan det blir också alla de som hade\r\nhoppats på att man skulle få värnpliktssystemet ut\r\nur sin kris. En viktig metod är då direktrekrytering\r\nav värnpliktiga till civilförsvaret. Här behövs en\r\nförstärkning. Enligt räddningsverkets omfattande\r\nutredning behövs 4 500 värnpliktiga för att\r\nföryngra civilförsvaret. Räddningsplutonerna\r\nbehöver friska krafter. Jag vet själv hur det känns\r\natt vara bårbärare i hemvärnet. Man hade fungerat\r\nbättre som 20-åring och efter den gedigna\r\nutbildning man fick som pansarinfanterist. Jag\r\nsäger inte att dessa människor behöver ha samma\r\nutbildning, men det vore en stor fördel om vi fick in\r\nfler ungdomar.</pre><pre>Det är min bestämda övertygelse att\r\nvärnpliktssystemet snart kommer att rasa. I dag kan\r\nendast 68 % av en åldersklass krigsplaceras om inte\r\nverksamhetsområdet utvidgas. Direkt rekrytering\r\nav värnpliktiga till civilförsvaret är då det första\r\nnaturliga steget. Det får vi inte förhindra. Men vi\r\nreser hinder om vi behåller prövningsförfarandet\r\ninför vapenfri tjänst. Det går ju inte att\r\nsamvetspröva vissa och ta in andra direkt till\r\ncivilförsvaret. De 3 000 som i dag söker vapenfri\r\ntjänst räcker inte, särskilt som alla inte har en\r\ntillräckligt god fysik.</pre><pre>Förutom de starka mänskliga skäl som alltid har\r\nfunnits mot samvetsprövningen inför vapenfri\r\ntjänst har vi nu starka ekonomiska och\r\nförsvarspolitiska motiv för att avskaffa prövningen.</pre><pre>Jag vill vädja till försvarsministern att för riksdagen\r\npresentera ett förslag om att avskaffa\r\nprövningsförfarandet. Det var ändå två motioner\r\nsom yrkade på ett direkt avslag, och dessa motioner\r\navstyrktes inte av utskottet. Om vi avskaffar\r\nprövningsförfarandet försvinner ett hinder för\r\ndirektrekrytering, och därmed främjas en\r\nutveckling av värnpliktssystemet, så att vi slipper en\r\nyrkesarmé och därav följande hot mot demokratin.</pre><pre>Vore det inte bra galet om vi nu i vår stiftade en lag\r\nom vapenfriprövning, som vi sedan måste ändra om\r\nnågot år på grund av att hela värnpliktssystemet\r\nmåste reformeras? Det skulle inte vara bra för vare\r\nsig regeringens eller riksdagens anseende.</pre><pre>Ett beslut om en utvecklad värnplikt brådskar.\r\nHelst bör det naturligtvis bli en allmän värntjänst\r\nför både män och kvinnor, som vi i miljöpartiet har\r\nmotionerat om. Men en direktrekrytering till\r\ncivilförsvaret är en bra början. Låter vi nu tiden gå\r\nmedan vi gör omfattande utredningar är jag rädd\r\nför att en yrkesarmé blir det enda ekonomiskt\r\nmöjliga alternativet. Jag tackar för\r\nutredningsförslaget; men det brådskar som sagt.</pre><pre>Trots att jag inte fått svar på frågan tror jag att\r\nsocialdemokraterna fortfarande vill värna om den\r\nallmänna värnpliktsprincipen och försvarets\r\nfolkliga förankring.</pre><pre>Avskaffa prövningsförfarandet och inför\r\ndirektrekrytering till civilförsvaret!</pre><pre>Anf. 61 MARIANNE SAMUELSSON\r\n(mp):</pre><pre>Herr talman! Trots att svaret var mycket kort gör\r\ndet mig upprörd av den anledningen att jag var\r\nmycket glad när riksdagen bl.a. antog min motion\r\nom att avskaffa prövningsförfarandet när det gäller\r\nvapenfri tjänst. Svaret andas tydligt att det inte\r\nkommer att ske med någon större snabbhet. Om\r\nförsvaret arbetar i samma takt kommer vi aldrig\r\nfram till målet.</pre><pre>I alla tider har det funnits människor som av\r\nsamhällsskäl inte har velat bära vapen eller ingå i\r\nen krigsorganisation. Vi borde se dessa människor\r\nsom en stor resurs. Det är ofta dessa människor\r\nsom med stort engagemang arbetar för fred och\r\nfredliga lösningar. Många har religiösa skäl. Vi som\r\narbetat med ungdomar och träffat många av dem\r\nvet dock att det kan vara svårt att motivera sitt\r\nställningstagande, om man har en kanske ganska\r\nnyfunnen tro och att försvara den inför det\r\nkrångliga prövningsförfarande som vi hittills har\r\nhaft.</pre><pre>Man kan självfallet inte acceptera någon ny form av\r\nprövning, eftersom det är just den som man har\r\nkritiserat.</pre><pre>Kristna fredsrörelsen har nyligen genomfört en\r\nkampanj: Vapenfri -- en mänsklig rättighet. 65\r\norganisationer med 400 000 medlemmar står\r\nbakom kampanjen, vilka kräver att man skall\r\navskaffa prövningsförfarandet och inrätta\r\nalternativa vapenfria tjänster.</pre><pre>Det är självklart att den som önskar vapenfri tjänst\r\nskall kunna söka och få en sådan tjänst. Någon\r\nannan form av prövning eller intyg skall inte\r\nbehövas. Om man skall ha ett nytt intygsförfarande\r\nkan det t.o.m. bli sämre än nuvarande\r\nförhållanden. Jag blir mycket oroad av att det talas\r\nom någon annan form, och jag funderar vad det kan\r\ninnebära.</pre><pre>För att Sverige skall komma ifrån missförhållandet\r\nmed samvetsfångar och i stället följa FNs\r\nrekommendation angående rätten till alternativ\r\ntjänst krävs ett totalt avskaffande av prövningen.</pre><pre>Herr talman! Jag vill därför fråga\r\nförsvarsministern: Arbetar arbetsgruppen med ett\r\ntotalt avskaffande av prövningsförfarandet till\r\nförmån för alternativa tjänster? När kommer i så\r\nfall förslaget om ett avskaffande av\r\nprövningsförfarandet att gälla? Skall vi behöva\r\nvänta på en parlamentarisk utredning som bl.a.\r\nskall ta upp frågan om prövningsförfarandet?</pre><pre>Vi har ju redan beslutat om att\r\nprövningsförfarandet skall upphöra. Vore det inte\r\nbättre att först lägga fram ett förslag om detta och\r\nsedan tillsätta en arbetsgrupp för en total översyn\r\nav tjänster och det civila försvaret?</pre><pre>Anf. 62 Försvarsminister ROINE CARLSSON\r\n(s):</pre><pre>Herr talman! Låt mig till Paul Ciszuk och Marianne\r\nSamuelsson säga följande: Jag har redovisat\r\nregeringens handlingsmönster när det gäller att gå\r\nvidare med dessa frågor. En del av de frågor som\r\nMarianne Samuelsson ställde har jag besvarat i\r\ninterpellationen.</pre><pre>Det är intressant att höra företrädare för\r\nmiljöpartiet tala om yrkesarmé. Jag vet inget parti i\r\ndenna riksdag -- om inte möjligtvis miljöpartiet har\r\nhaft tankar i den riktningen -- som talar för en\r\nyrkesarmé. Det är speciellt intressant med tanke på\r\natt, om jag har läst tidningarna rätt, miljöpartiet vill\r\navskaffa försvaret. Men vi lever i en intressant tid,\r\noch det är ett intressant partis företrädare som jag\r\nhar nöjet att lyssna till.</pre><pre>När det gäller vad som har sagts, vill jag citera litet\r\ngrand ur utskottets uttalande: ''Det sagda gör att\r\nutskottet är berett att frångå sin tidigare restriktiva\r\ninställning till att avskaffa det nuvarande\r\nprövningsförfarandet. Utskottet anser således att\r\nden nuvarande prövningen bör ersättas med en\r\nannan ordning som är mer rättvis och human och\r\nsom lägger ett större ansvar på den enskilde.''</pre><pre>Det arbete som jag har redovisat och som kommer\r\natt presenteras sker med utgångspunkt i utskottets\r\nutlåtande. Det lämpligaste i den här frågan är väl\r\ntrots allt att avvakta det förslag som kommer att\r\npresenteras för riksdagen. Sedan blir det tillfälle att\r\ndiskutera och överväga förslaget.</pre><pre>Anf. 63 MARIANNE SAMUELSSON\r\n(mp):</pre><pre>Herr talman! Visst är detta en intressant fråga att\r\ndebattera med ett fredsparti. Det kan jag förstå.</pre><pre>För att litet kommentera vår försvarsomröstning\r\nvill jag säga att det vore intressant om fler partier\r\nockså frågade sina medlemmar vad de tycker innan\r\nman fattar tunga beslut. Vår medlemsomröstning\r\nhar gett vid handen att vi skall arbeta fram ett\r\nförslag om att avskaffa det militära försvaret. Det\r\nförslaget skall läggas fram för vår kongress. Det är\r\ninte samma sak som att vi tänker avskaffa det\r\nmilitära försvaret i morgon eller ändra det på en\r\nenda gång. Vi har hela tiden arbetat för att vi måste\r\nnedrusta.</pre><pre>Jag tycker att det är oroande att man inte kan gå\r\nsnabbare fram när det gäller prövningsförfarandet.\r\nEn annan ordning innebär ju inte att man skall ha\r\nkvar ett prövningsförfarande, utan det kan ju också\r\ninnebära att man tar bort det totalt. Det man har\r\nkritiserat i motionerna är ju att människor i Sverige\r\ninte kan få en vapenfri tjänst, trots samvetsskäl,\r\nutan att ställas inför ett prövningsförfarande.</pre><pre>Anf. 64 PAUL CISZUK (mp):</pre><pre>Herr talman! Det känns litet egendomligt att få\r\nhöra att man skulle förespråka en yrkesmilitär. Jag\r\nförsöker att sakligt argumentera emot det och att\r\narbeta emot det på ett reellt sätt. Däremot verkar\r\ndet vara lätt att stå upp i talarstol efter talarstol och\r\ntala om det stora värdet av en värnpliktsarmé när\r\nman samtidigt låter utvecklingen rusa undan.</pre><pre>År 1985 var det i alla fall 76 % av åldersklassen som\r\nkunde krigsplaceras. År 1989 har andelen sjunkit\r\ntill 68 %. Det är ingen allmän värnplikt när inte alla\r\nkan användas. Många som i dag vapenutbildas\r\nfinner inte en meningsfull användning för detta\r\ninom systemet. Det finns därför endast en reell\r\nchans att behålla värnpliktssystemet, och det är att\r\nutvidga uppgiften. Gör vi inte detta hamnar vi i en\r\nsituation där hela principen rasar. Människor kan\r\nju inte acceptera en sådan här Potemkin-kuliss hur\r\nlänge som helst. Då förmodar jag att det\r\nframtvingas en yrkesarmé av ekonomiska skäl.\r\nEkonomin brukar ju väga tungt. Det är synd att\r\nkomma i den situationen, tycker jag.</pre><pre>Sedan skall det bli mycket spännande att se vad den\r\nhär arbetsgruppen arbetar med för alternativ. Men\r\nförsvarsministern dementerade inte den\r\ninformation jag har fått via den ''vapenfria\r\narbetsgruppen'', att ett totalt avskaffande inte ens\r\növervägs av arbetsgruppen, trots att två motioner,\r\nsom inte är avstyrkta i utskottet, yrkar på det.</pre><pre>Det räckte ju med en sådan variant att den som ville\r\nha vapenfri tjänst bara lämnade in en ansökan\r\ndärom, så fick han det. Vi kan också kalla detta för\r\nett prövningsförfarande. Det ser jag fram emot, om\r\ndet är detta som ändå kan komma ut av det här\r\narbetet. Men i realiteten skadar det väl inte att\r\nbekänna sig till ett avskaffande -- eller att\r\nåtminstone utvärdera ett sådant förslag i den\r\nproposition som vi kommer att få.</pre><pre>Anf. 65 Försvarsminister ROINE CARLSSON\r\n(s):</pre><pre>Herr talman! Jag vill understryka att det bästa\r\nsättet, Paul Ciszuk, är att avvakta det förslag som\r\nregeringen kommer att lämna riksdagen på det här\r\nområdet. Då blir det ju tillfälle att diskutera denna\r\nfråga.</pre><pre>Det är naturligtvis intressant att höra företrädare\r\nför miljöpartiet nalkas försvaret på det här sättet.\r\nDen ena delen av partiet vill avskaffa försvaret, den\r\nandra oroar sig för att den allmänna värnplikten\r\ninte hanteras på rätt sätt och att vi får en urgröpning\r\nav försvaret, så att det endast återstår att ta\r\nställning till en yrkesmilitär. Det vittnar om vilken\r\notrolig spännvidd det är i miljöpartiet i dessa frågor.</pre><pre>Som tur är, herr talman, tror jag mig veta att\r\nmiljöpartiet aldrig kommer att få ett inflytande här\r\ni landet som på något sätt har betydelse för det\r\nsvenska försvarets organisation och inriktning.</pre><pre>Jag vill säga som socialdemokrat, att vi alltid har\r\nslagit vakt om den allmänna värnplikten och\r\nfolkförsvaret, och det kommer vi att fortsätta att\r\ngöra. För oss är inte alternativet yrkesmilitär. Det\r\nalternativet existerar inte hos socialdemokratin,\r\nmen tydligen existerar det fortfarande hos\r\nmiljöpartiet.</pre><pre>Anf. 66 PAUL CISZUK (mp):</pre><pre>Herr talman! När det gäller spännvidd trodde jag\r\natt det fanns en god spännvidd också inom\r\nsocialdemokratin i försvarspolitiska sammanhang,\r\noch det hoppas jag att det gör fortfarande. I många\r\nsammanhang har socialdemokraterna velat kämpa\r\nför en nedrustningspolitik, och då givetvis även i\r\nSverige.</pre><pre>För vårt partis del står vi för att målet måste vara\r\nen militär nedrustning. Det är givetvis ett\r\nlångsiktigt mål som vi måste arbeta för. Därmed är\r\ninte sagt att det går att åstadkomma utan att vi ser\r\npå omvärlden och på vår sårbarhet här i landet.\r\nMen vi kan ta fram alternativ som gör att vi kan\r\nminska vår sårbarhet. När vi har fått till stånd en\r\nsådan utveckling att alla länder i Europa har ett\r\nicke provokativt försvar, då hoppas jag att även\r\nsocialdemokraterna ställer upp för nedrustning. Jag\r\nhoppas verkligen att ni också har det långsiktiga\r\nmålet total avmilitarisering, även om vi inte precis\r\nnår dit i dag.</pre><pre>Överläggningen var härmed avslutad.</pre><pre>8 § Bordläggning</pre><pre>Anmäldes och bordlades</pre><pre>Propostioner</pre><pre>1990/91:87 Näringspolitik för tillväxt</pre><pre>1990/91:89 Förhandsbesked och dispenser i\r\nskattefrågor</pre><pre>1990/91:91 Hinder för export av farliga varor</pre><pre>1990/91:94 Ändring i radioansvarighetslagen\r\n(1966:756) m.m.</pre><pre>1990/91:95 Registrering som skatteskyldig\r\nåterförsäljare eller förbrukare av bränsle</pre><pre></pre><pre>9  § Anmälan om interpellationer</pre><pre>Anmäldes att följande interpellationer framställts</pre><pre>den 14 februari</pre><pre>1990/91:148 av Sten Andersson i Malmö (m) till\r\nstatsrådet Bengt Lindqvist om socialtjänstlagen och\r\nrätten till valfri bosättning:</pre><pre>På grund av socialtjänstlagens bosättningsregler\r\nhar många asylbeviljade med klar\r\nkommunplacering orsakat problem, framför allt för\r\nstora kommuner, som t.ex. Malmö.</pre><pre>Det jämfört med andra europeiska länder stora\r\nantalet asyler, vilka beviljats i Sverige, har\r\ninneburit att invandrarverket nödgats teckna avtal\r\nmed flertalet kommuner om placering av\r\nasylbeviljade.</pre><pre>Efter det att kommunplacering av asylbeviljad\r\nblivit klar och flyttning till mottagande kommun\r\nverkställts uppstår i många fall problem. T.ex.\r\nkommunplacerade i små kommuner beslutar sig för\r\natt flytta till storstäderna, trots att dessas avtal med\r\ninvandrarverket redan är uppfyllt. Länsrätten gav\r\nnyligen en familj, kommunplacerad i Övre\r\nNorrland, rätt att bosätta sig i Malmö. Detta trots\r\natt familjen, två vuxna och åtta barn, erhållit bostad\r\ni en sexrumsvilla. Mannen hade påbörjat en\r\nutbildning och läste svenska. Men familjen trivdes\r\ninte. Vännerna var långt borta och någon moské för\r\nfredagsbönen fanns inte!</pre><pre>Malmö tecknade avtal 1989 om 600 asylplatser.\r\nFacit för året blev betydligt fler, där många utöver\r\nde avtalade redan var placerade i andra kommuner!</pre><pre>Är statsrådet beredd se över socialtjänstlagen med\r\nhänsyn till de problem som aktualiserats i ovan\r\nställda interpellation?</pre><pre>1990/91:149 av Stig Bertilsson (m) till statsrådet\r\nErik Åsbrink om idrottsrörelsens ekonomiska\r\nvillkor:</pre><pre>Den marginalskattereform som genomförts i vårt\r\nland har sedan länge varit nödvändig. Moderata\r\nsamlingspartiet tillhörde dem som allra först\r\nförespråkade marginalskattesänkningar. Den\r\nomläggning som nu verkställts har emellertid\r\nfinansierats på ett sätt som moderata\r\nsamlingspartiet inte kan acceptera.</pre><pre>Det har sedan länge stått klart att idrottsrörelsen är\r\nen av de stora förlorarna i skatteomläggningens\r\nspår. Omläggningen utgör ett direkt hot mot många\r\nföreningar genom att deras ekonomi urholkas.\r\nSjälvfinansieringsgraden inom idrotten minskar,\r\nbidragsberoendet ökar och rundgången av skatter\r\noch bidrag breder ut sig allt mera. För detta\r\nvarnade idrottsrörelsen och bl.a. även moderata\r\nsamlingspartiet inför omläggningen.</pre><pre>\r\nLovade kompensation</pre><pre>Regeringen lovade vid flera tillfällen att idrotten\r\ngenom olika ''motverkande åtgärder'' skulle\r\nkompenseras för ''icke avsedda effekter''. Av den\r\nnyligen framlagda budgetpropositionen framgår att\r\nså inte blir fallet. Idrottsrörelsen förlorar årligen\r\nflera hundra miljoner kronor som en följd av\r\ngenomförandet av den totalfinansierade\r\nskatteomläggningen. Den direkta följden blir att\r\nideellt arbetande föreningsledare på sin fritid\r\ntvingas agera uppbördsmän åt staten. Detta i en tid\r\nnär det mera än någonsin är angeläget att slå vakt\r\nom de ideella arbetsinsatserna inom föreningslivet.</pre><pre>Framför allt är det den utökade\r\nmervärdesbeskattningen som drabbar\r\nidrottsrörelsen. Höjd och breddad moms på rese-,\r\nhotell- och restaurangkostnader, telefonräkningar,\r\nfastighetsskötsel såsom vatten och avlopp, el, olja\r\noch övrig energi samt reparations- och\r\nprojekteringsarbeten är inte avdragsgilla för\r\nföreningarna utan utgör en direkt merkostnad i en\r\nredan hårt ansträngd ekonomi.</pre><pre>Statsrådet har tidigare avvisat det av moderata\r\nsamlingspartiet i denna situation framlagda\r\nförslaget om att ideella föreningar skulle kunna\r\ngöras tekniskt skattskyldiga och därmed ges\r\navdragsrätt för erlagd moms på varor och tjänster.\r\nStatsrådet har hänvisat till ökat krångel och risk för\r\nfusk.</pre><pre>Besynnerligt ter det sig därför att statsrådet nu\r\nuppmanar ideella föreningar -- bl.a. i ett brev ställt\r\ntill västgötaidrotten -- att försöka kringgå den\r\nutökade momsen genom att bilda ekonomiska\r\nföreningar för driften av sina anläggningar. Detta\r\ntorde förorsaka föreningarna ett betydande\r\nmerarbete och krångel jämfört med exempelvis\r\navdragsrätt för inbetald moms. Statsrådets förslag\r\ninnebär dessutom en direkt uppmaning till idrotten\r\natt börja ägna sig åt skatteplanering, något som\r\nman vanligtvis inte förknippar med ideella\r\nföreningars verksamhet. Skötseln av anläggningar\r\nutgör ju ingen huvuduppgift för idrottsföreningarna\r\nutan är en direkt följd av att den idrottsliga\r\nverksamheten skall kunna fullföljas.</pre><pre>\r\nNollsummespel</pre><pre>Reglerna för ekonomiska föreningar\r\növerensstämmer i stort med aktiebolagslagens\r\nbestämmelser. Rimligen måste därför de\r\nekonomiska föreningar som i så fall bildas ta ut\r\nmomsbelagd hyra av de föreningar som de ersätter\r\nsom ägare eller driftsansvariga för\r\nidrottsanläggningarna. Med andra ord ett\r\nnollsummespel eftersom nuvarande momsregler\r\ninte medger momsavdrag om skattskyldig\r\nverksamhet saknas. Eller avser statsrådet att\r\nföreslå teknisk skattskyldighet för ekonomiska\r\nföreningar?</pre><pre>Dessutom inställer sig frågan hur denna\r\n''bolagisering'' rimmar med grundtanken om\r\nidrotten som en folkrörelse. Avsikten med\r\nekonomiska föreningar är ju att de genom\r\nekonomisk verksamhet skall främja\r\nmedlemmarnas ekonomiska intressen.</pre><pre>Statsrådet har också föreslagit att föreningar inte\r\nskall ta emot driftsbidrag från kommunerna till sina\r\nanläggningskostnader utan i stället låta\r\nkommunerna stå för dessa kostnader direkt. Detta\r\neftersom kommunerna numera kan dra av\r\nmomskostnaderna vilket föreningar inte kan. Även\r\ndetta torde kort och gott vara att betrakta som\r\nskatteplanering.</pre><pre>Dessutom är det långt ifrån i alla fall som\r\nkommunerna står för föreningarnas samtliga\r\ndriftskostnader för egna anläggningar. Det\r\nkommunala bidraget är ofta satt till en given\r\nprocentsats av de faktiska kostnader som\r\nföreningarna kan styrka.</pre><pre>Att statsrådet nu börjat lämna förslag som dessa\r\nvisar att även statsrådet insett att de åtgärder som\r\nföreslogs i budgetpropositionen inte räcker som\r\nmotverkande åtgärder mot skatteomläggningens\r\neffekter.</pre><pre>\r\nEnkelt och rättvist</pre><pre>Sett mot denna bakgrund framstår förslaget om\r\nteknisk skattskyldighet med avdragsrätt för moms\r\npå varor och tjänster för ideella föreningar som\r\nenkelt, rättvist och snabbt genomförbart -- inte\r\nminst i jämförelse med de av statsrådet lämnade\r\nbyråkratiska och krångliga förslagen. Vårt förslag\r\nangriper konkret grundorsakerna till problemen i\r\nstället för att koncentrera sig på följderna.</pre><pre>Sett i ett längre perspektiv bör också idrottens\r\navgifts- och skattesituation som helhet ses över.\r\nInom idrottsrörelsen ser man med oro på den\r\nekonomiska utvecklingen. Med tanke på den\r\nbetydelse som idrottsrörelsen har i det svenska\r\nsamhället bör därför snarast tillsättas en utredning\r\nsom belyser de ideella föreningarnas avgifts- och\r\nskattesituation.</pre><pre>Är statsrådet, mot bakgrund av vad som ovan\r\nanförts, beredd</pre><pre>att medverka till att en utredning, syftande till att\r\nideella föreningar får avdragsrätt för ingående\r\nmervärdeskatt, snabbt genomförs?</pre><pre>att medverka till att en utredning om de ideella\r\nföreningarnas avgifts- och skattesituation kan\r\ngenomföras?</pre><pre>1990/91:150 av Göran Magnusson (s) till\r\narbetsmarknadsministern om sysselsättningen i\r\nVästmanlands län:</pre><pre>Ett av Sveriges mest industrialiserade län är\r\nVästmanland. Andelen industrisysselsatta är drygt\r\n30 % mot riksgenomsnittets drygt 22 %.</pre><pre>Under de senaste månaderna har antalet varslade\r\npersoner ökat markant; länet har i förhållande till\r\nsin befolkning de flesta varslen i landet.</pre><pre>Sveriges Verkstadsförening har i en prognos för\r\nbranschen sagt att antalet arbetstillfällen i landet\r\nkan komma att minska med ca 50 000. Med hänsyn\r\ntill Västmanlands höga industrialiseringsgrad är det\r\nlogiskt att anta att länet drabbas hårt om prognosen\r\nslår in. Det förtjänar framhållas att många av\r\narbetstillfällena är knutna till bilindustrin.</pre><pre>Sysselsättningsproblemen i länets Bergslagsdel är\r\nväl kända. Nu är det också kommuner i södra delen\r\nav Västmanland som drabbas. Bland större företag\r\nsom minskar sysselsättningen finns ABB och\r\nOutokumpu Copper i Västerås, Bulten i\r\nHallstahammar och Volvo i Köping. Också andra\r\nföretag och i andra kommuner varslas om avsked\r\nför personal.</pre><pre>Vilka åtgärder är arbetsmarknadsministern beredd\r\natt medverka till för att motverka den minskade\r\nsysselsättningen och effekterna av den?</pre><pre>10 § Anmälan om frågor</pre><pre>Anmäldes att följande frågor framställts</pre><pre>den 13 februari</pre><pre>1990/91:407 av Marianne Andersson i Vårgårda (c)\r\ntill socialministern Ingela Thalén om finansieringen\r\nav utlovad kompensation till pensionärer:</pre><pre>Regeringen har nu till slut lovat kompensera de\r\npensionärer som hamnar under\r\nsocialbidragsnormen på grund av skattereformens\r\nfinansiering. Det är bra och borde varit en\r\nsjälvklarhet från början när man valt en\r\nfinansiering av skattereformen som leder till dessa\r\neffekter. Enligt uppgift kommer kommunerna att\r\ntvingas betala det mesta av denna kompensation.\r\nKommunernas ekonomi är redan tidigare hårt\r\nträngd och dessutom är skattestopp infört. Detta\r\nvittnar om nonchalans mot den kommunala\r\nverksamheten.</pre><pre>Jag vill därför fråga socialministern:</pre><pre>På vilket sätt avser regeringen att finansiera\r\nkompensationen till pensionärerna för\r\nskattereformen?</pre><pre>1990/91:408 av Lars Leijonborg (fp) till\r\nutrikesministern Sten Andersson om\r\nfärjeförbindelserna mellan Sverige och Estland:</pre><pre>Sedan sommaren 1990 finns en färjelinje mellan\r\nStockholm och Tallinn. Rederiet, Estline, har en\r\nhyttkapacitet på omkring 500 platser på varje tur.\r\nSedan situationen i Baltikum dramatiserades under\r\njanuari månad har beläggningen endast varit ca 80--\r\n150 passagerare per tur. En betydande del av dessa\r\npassagerare har dessutom betalat sin resa i ryska\r\nrubel. Dessa fakta pekar på att rederiet för\r\nnärvarande trafikerar sträckan med stora förluster.\r\nFärjelinjen till Stockholm betraktas i de baltiska\r\nstaterna som något av en livlina till friheten. Den\r\nunderlättar resorna och kontakterna med\r\nBaltikum. Om turtätheten minskade eller trafiken\r\nhelt upphörde skulle detta vara en mycket negativ\r\nfaktor eftersom ett viktigt inslag i frihetskampen\r\nutgörs av en betydande och regelbunden kontakt\r\nmed omvärlden. Det är viktigt att vi från svensk\r\nsida på allt sätt främjar kontakterna mellan Sverige\r\noch Baltikum. I den politiken bör ingå att slå vakt\r\nom färjelinjen. Regeringen bör t.ex. uppmana\r\nolika offentliga organ att förlägga sina konferenser\r\npå Estlandsfärjan. Detta skulle utgöra ett viktigt\r\nstöd från svensk sida. Den svenska staten bör enligt\r\nmin mening dessutom under en viss tid kunna gå in\r\nmed ett direkt ekonomiskt stöd till rederiet. Med\r\nhänvisning till det anförda vill jag fråga\r\nutrikesministern vilka initiativ regeringen avser att\r\nvidta för att säkerställa förekomsten av\r\nfärjeförbindelser mellan Sverige och Estland.</pre><pre>1990/91:409 av Barbro Westerholm (fp) till\r\nstatsrådet Maj-Lis Lööw om asyl för homosexuella\r\nflyktingar:</pre><pre>Homosexuella förföljs och straffas i en rad länder,\r\nbl.a. i Sovjetunionen. Enligt tidningsuppgifter får\r\nett par sovjetmedborgare inte asyl i Sverige trots att\r\nde riskerar flerårigt straff i sitt hemland på grund av\r\nsin sexuella läggning.</pre><pre>Med anledning av det ovan anförda vill jag ställa\r\nföljande fråga:</pre><pre>Vad avser statsrådet vidta för åtgärder så att\r\nSverige beviljar asyl för flyktingar som förföljs i sitt\r\nhemland på grund av sin sexuella läggning?</pre><pre>1990/91:410 av Berith Eriksson (v) till\r\nutrikesministern Sten Andersson om Iran och\r\nmänskliga rättigheter:</pre><pre>Sverige har i FNs kommission för mänskliga\r\nrättigheter vid olika tillfällen agerat för att brotten\r\nmot mänsklig rätt i Iran skall uppmärksammas och\r\nfördömas.</pre><pre>Det har tyvärr visat sig att FNs ansvarige för\r\nrapporten över situationen i Iran inte ger en korrekt\r\nbild över situationen i landet. Förra året motsatte\r\nsig Sverige den resolution som föreslagits eftersom\r\nden inte nog tydligt fördömde brotten mot de\r\nmänskliga rättigheterna i Iran.</pre><pre>Enligt flera källor har det under 1991 skett en\r\nökning av regimens våld mot oppositionen, och\r\ndärmed brotten mot de mänskliga rättigheterna.\r\nDet är viktigt att det uppmärksammas i årets\r\nrapport från kommissionen.</pre><pre>Den fruktansvärda situationen i Iran får inte\r\nglömmas på grund av Gulfkriget.</pre><pre>Jag vill därför fråga utrikesministern:</pre><pre>--  Hur avser Sverige agera för att FN-\r\nkommissionens rapport om brotten mot de\r\nmänskliga rättigheterna i Iran i år innefattar ett\r\nkraftigt fördömande och krav på avsevärda\r\nförbättringar?</pre><pre>den 14 februari</pre><pre>1990/91:411 av Gullan Lindblad (m) till\r\nsocialministern om stiftelsen Noaks Ark:</pre><pre>Noaks Ark/Röda Korset bedriver sedan ett flertal\r\når tillbaka ett omfattande arbete med dels\r\nförebyggande HIV/aids information, dels arbete\r\nmed redan HIV-smittade. Resultatet av alla de\r\ndelar Noaks Ark/Röda Korset arbetar med kan inte\r\nnog överskattas. Det kanske mest imponerande är\r\nden omfattande volontärverksamheten som\r\nengagerar över 500 personer, speciellt inriktad på\r\npreventiv information, men också i stiftelsens\r\nHospice-verksamhet.</pre><pre>Den verksamhet som Noaks Ark/Röda Korset\r\nbedriver är mer eller mindre utan motsvarighet i\r\nSverige. Det offentliga har ingen möjlighet att\r\nersätta detta. Enligt uppgifter planerar regeringen\r\ninte att räkna upp anslaget för 1991. Det betyder att\r\nstiftelsen kommer att redovisa ett driftunderskott\r\npå två miljoner kronor. Det är mot bakgrund av den\r\nunika verksamhet som bedrivs mycket\r\noroväckande.</pre><pre>Jag vill därför ställa följande fråga till statsrådet.</pre><pre>Ämnar statsrådet verka för att stiftelsen Noaks Ark\r\nfår uppräkning av anslaget ur regeringens aids-\r\nanslag så att verksamheten kan fortsätta bedrivas\r\ntill gagn för såväl det preventiva arbetet som för\r\nvård av redan aids-sjuka?</pre><pre>11 § Kammaren åtskildes kl. 16.13</pre><pre>Förhandlingarna leddes</pre><pre>av  andre vice talmannen från sammanträdets\r\nbörjan t.o.m. 3 § anf. 28 (delvis) och</pre><pre>av  tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}