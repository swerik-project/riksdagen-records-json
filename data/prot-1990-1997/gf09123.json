{"dokumentstatus":{"dokument":{"hangar_id":"2387834","dok_id":"GF09123","rm":"1991/92","beteckning":"123","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"123","slutnummer":"0","datum":"1992-06-01 00:00:00","systemdatum":"2005-10-27 14:02:34","publicerad":"1992-06-01 00:00:00","titel":"Riksdagens snabbprotokoll 1991/92:123 Måndagen den 1 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{E0D80A9F-54A0-45C7-9BC3-CAB1D9F7F410}","dokument_url_text":"http://data.riksdagen.se/dokument/GF09123/text","dokument_url_html":"http://data.riksdagen.se/dokument/GF09123","dokumentstatus_url_xml":"http://data.riksdagen.se/dokumentstatus/GF09123","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:123</div>\r\n<div class=\"sidhuvud_datum\">Måndagen den 1 juni</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 §  Meddelande om återtagande av plats i\r\nriksdagen</pre><pre>Talmannen meddelade att Birger Rosqvist (s)\r\nfr.o.m. denna dag återtagit sin plats i riksdagen,\r\nvarigenom tjänstgöringen som ersättare upphört\r\nför Krister Örnfjäder.</pre><pre>2 §  Justering av protokoll</pre><pre>Justerades protokollet för den 25 maj.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:170 till EES-utskottet</pre><pre>1991/92:176 till utrikesutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Skatteutskottets betänkanden 1991/92:SkU30 och\r\nSkU33--SkU35</pre><pre>Justitieutskottets betänkande 1991/92:JuU28</pre><pre>Lagutskottets betänkanden 1991/92:LU28, LU37\r\noch LU39</pre><pre>Socialförsäkringsutskottets betänkande\r\n1991/92:SfU16</pre><pre>Kulturutskottets betänkanden 1991/92:KrU28,\r\nKrU29 och KrU31</pre><pre>Utbildningsutskottets betänkanden\r\n1991/92:UbU24 och UbU27</pre><pre>Trafikutskottets betänkande 1991/92:TU22</pre><pre>Jordbruksutskottets betänkanden 1991/92:JoU22,\r\nJoU23 och JoU25</pre><pre>Näringsutskottets betänkanden 1991/92:NU26,\r\nNU30, NU32 och NU35</pre><pre>Meddelande om uppskjuten votering</pre><pre>Talmannen meddelade att de ärenden som hann\r\ndebatteras färdigt under dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>5 §  Samarbete med länderna i Central- och\r\nÖsteuropa</pre><pre>Föredrogs</pre><pre>Utrikesutskottets betänkande</pre><pre>1991/92:UU30 Samarbete med länderna i Central-\r\noch Östeuropa (prop. 1991/92:150 delvis).</pre><pre>Anf. 1  IAN WACTHMEISTER (nyd):</pre><pre>Fru talman! Solen skiner över den lilla ön med de\r\nhöga skatterna. Riksdagen är tom, som vanligt. En\r\nav de stora svenska innovationerna har just\r\navverkats, nämligen ytterligare en klämdagshelg.</pre><pre>Livet på parkett, som vi lever, går emellertid mot\r\nsitt slut. Om vi tittar utanför vår egen lilla värld ser\r\nvi att järnridån i dag är borta. Det började med att\r\nBerlinmuren föll, och sedan föll det ena efter det\r\nandra. För oss innebar det att vi tvingades se att\r\nvåra grannländer fanns. Tidigare överlät vi\r\nbekvämt detta till deras egna förtryckare. Under 50\r\når låtsades vi att de inte fanns. Men nu lever vi i en\r\nvärld där vi tvingas se, och nu måste vi tvingas oss\r\natt tänka i konsekvens med vad vi ser, och att\r\nhandla.</pre><pre>Till stor del är det en grym värld, även om det också\r\när en värld med stora möjligheter. Det är en grym\r\nvärld om vi ser på våra grannländer öster om oss.\r\nDet är en värld där begreppet neutralitet är\r\nobegripligt, såvida det inte bara översätts med\r\nfeghet.</pre><pre>Det är krig i f.d. Jugoslavien, det är okontrollerade\r\nflyktingströmmar på väg hit. Det finns 40 000\r\nsovjetiska -- nu för tiden kallas de ryska -- soldater i\r\nLitauen, 30 000 i Estland och 30 000 i Lettland. Det\r\nskulle motsvaras av att vi i Sverige hade över\r\n100 000 främmande soldater som vi inte ville ha\r\nhär -- beväpnade ockupationstrupper, medan vi\r\nsjälva inte skulle vara beväpnade.</pre><pre>De länder som har det läget kallar vi fria. Dem\r\ngratulerar vi till deras frihet -- observera att det inte\r\när de själva som gör det.</pre><pre>När det gäller de baltiska staterna är vår historia\r\nbesvärande, för att inte säga beklämmande. Vi\r\nmåste nu sätta punkt för denna beklämmande\r\nhistoria som vi har skrivit -- inte de. Och vi måste\r\ngöra det på ett hedervärt sätt. Vi måste begripa att\r\npolitiskt gnabb och gnäll om vilka\r\nfinansieringsformer man skall använda för att\r\nbetala sina hedersskulder är genanta.</pre><pre>Frågan om det s.k. baltguldet gäller en förskingring\r\nsom vi har gjort och som vi nu skall stå för. Nu\r\nmåste vi vakna upp och förstå att det krävs något av\r\noss -- här i vår värld och för våra grannar.</pre><pre>Formerna för hur vi återbetalar vår skuld är viktiga.\r\nSymboliken är viktig, innehållet är viktigt. Det vet\r\nvi från kontakter med dem som vi nu äntligen skall\r\nåterbetala till; vi vet vad de själva tycker. Därför\r\nmåste vi skrida till handling, och göra det på ett\r\nvärdigt sätt.</pre><pre>Jag imponeras då inte av de nya brösttoner som\r\nkommer från herr Schori  &amp;  Co., som till nyligen --\r\nack så gärna -- drack kaffe och konjak med\r\nbalternas egna förtryckare och som nu skall försöka\r\nställa upp som deras räddare. Men jag anser att\r\növriga borde kunna enas om ett snyggt agerande.</pre><pre>Därför, fru talman, yrkar jag bifall till Ny\r\ndemokratis reservation i utrikesutskottets\r\nbetänkande 30.</pre><pre>Anf. 2  BENGT HURTIG (v):</pre><pre>Fru talman! Det är tillfredsställande att denna fråga\r\nnu tycks få sin lösning. Den historiska belastningen\r\nav att det guld som anförtrotts Sveriges förvaltning\r\n1940 överlämnades till Sovjetunionen kan därmed\r\nundanröjas.</pre><pre>Med dagens guldpris rör det sig om ca 192 milj.kr.\r\ntill Estland och 873 milj.kr. till Litauen. Regeringen\r\nvill nu dela upp beloppet så att 144 milj.kr. belastar\r\nanslaget G 1 under budgetåret 1992/93, medan 131\r\nmilj.kr. skall förskotteras enligt anslaget för\r\nbudgetåret 1993/94.</pre><pre>Nu är ju detta anslag avsett för biståndssamarbete\r\nmed hela Östeuropa. Det betyder att även polacker\r\noch ryssar i princip får vara med och betala på den\r\nskuld som Sverige ådrog sig när samlingsregeringen\r\növerlämnade Estlands och Litauens guld till Sovjet\r\n1940.</pre><pre>Det tycker vi är mindre bra. Det finns en risk med\r\nden här tekniken -- att Sverige kommer att\r\nbeskyllas för att medel som Sverige först utfäst sig\r\natt använda till biståndssamarbete sedan används\r\nför att betala av en egen skuld. Därför menar vi att\r\nmedlen bör skaffas fram på annat sätt. Om detta\r\nmåste ske genom att statsskulden ökas, så får vi stå\r\nut med det för den här gången, eftersom det är\r\nviktigt att få frågan ur världen på ett hedersamt\r\nsätt.</pre><pre>Vill esterna och litauerna få sitt guld i form av\r\nguldtackor, så bör de också få det.</pre><pre>Jag vill med detta yrka bifall till meningsyttringen\r\nav Bertil Måbrink avseende mom. 1.</pre><pre>Anf. 3  HÅKAN HOLMBERG (fp):</pre><pre>Fru talman! Dagens debatt handlar om det estniska\r\noch litauiska guld som deponerades i Sverige vid\r\nandra världskrigets början och som 1940\r\nutlämnades till Sovjetunionen. Men rubriken till\r\ndagens betänkande är en annan, nämligen\r\n''Samarbete med länderna i Central- och\r\nÖsteuropa''.</pre><pre>Det här är inte riktigt lyckligt. Det svenska\r\nsamarbetet med Central- och Östeuropa omfattar\r\nbetydligt mer är kompensation för det utlämnade\r\nguldet. Det viktigaste i det samarbetet är givetvis\r\nde långsiktiga åtaganden som Sverige, och andra\r\nländer, gör för att steg för steg återknyta de\r\nekonomiska, politiska och mänskliga kontakterna\r\nmellan de etablerade demokratierna i väst och de\r\nnya demokratier som nu försöker etablera sig på\r\nden sovjetiska kommunismens ruiner. Om\r\nhuvuddragen i det samarbetet råder enighet i\r\nriksdagen.</pre><pre>Den svenska samlingsregeringens beslut att\r\nutlämna Estlands och Litauens guld till\r\nSovjetunionen var en skamlig handling. Man kan\r\nmöjligen på ett intellektuellt plan begripa eller\r\nförsöka förstå hur samlingsregeringen resonerade,\r\nmen man kan aldrig försvara beslutet på några\r\nmoraliska grunder. Vi har alltså en hedersskuld att\r\nbetala tillbaka.</pre><pre>Det naturliga skulle givetvis vara att samma guld\r\nsom deponerades här i Sverige nu återlämnades,\r\ngärna i högtidliga former med flygande fanor och\r\nklingande spel. Men till skillnad från andra länder\r\nsom fick ta emot baltiska gulddepositioner, t.ex.\r\nStorbritannien, har inte Sverige den möjligheten.\r\nGuldet finns ju inte kvar. Det har redan lämnats\r\nut -- till fel mottagare. Det är just det som är\r\nutgångspunkten för debatten.</pre><pre>Guldet som sådant kan alltså inte återställas, annat\r\nän om man på något mystiskt sätt skulle kunna\r\nåstadkomma beslut i den riktningen i det ryska\r\nparlamentet. Vad som återstår för vår del är att i\r\nnågon form kompensera Estland och Litauen för\r\nden skada de lidit genom samlingsregeringens\r\nagerande. Ingenting utesluter givetvis att\r\nkompensationen sker i form av guldtackor, om\r\ndetta bedöms lämpligt av de baltiska ländernas\r\nföreträdare.</pre><pre>Eftersom det guld som deponerats här inte finns\r\nkvar måste givetvis kompensationen ske med\r\nsvenska medel. Det innebär ofrånkomligen att den\r\nsvenska budgeten belastas på det ena eller andra\r\nsättet.</pre><pre>Jag skall gärna erkänna att jag hade föredragit att\r\ndenna guldkompensation hade behandlats som en\r\nfråga för sig, vid sidan av de medel som ställts till\r\nförfogande för östsamarbetet. Det är visserligen\r\ninte alls säkert att detta hade inneburit att en större\r\ntotalsumma hade avsatts. Statsbudgeten innebär ju\r\nofrånkomligen restriktioner, oavsett vilken\r\nregering det är och vilken riksdagsmajoritet som\r\nföreligger. Men däremot skulle man ha kunnat\r\ntydligt markera att det här var fråga om att\r\nkompensera för ett oacceptabelt förfarande med\r\nestniska och litauiska statsmedel, något som skulle\r\nha varit moraliskt nödvändigt även om inte ett öre\r\nhade avsatts för samarbete med länderna i Öst- och\r\nCentraleuropa.</pre><pre>Den socialdemokratiska regeringen hade kunnat ta\r\nett sådant initiativ i höstas, om inte förr så efter den\r\nmisslyckade statskuppen i Moskva. Den nya\r\nregeringen hade kunnat ta ett liknande initiativ\r\nsenare under hösten. Nu har vi i stället fått en\r\nsituation då kompensationen för det utlämnade\r\nguldet behandlas i en klump med övriga medel för\r\nÖst- och Centraleuropa.</pre><pre>Efter begäran från utskottet om precisering av hur\r\nregeringen har tänkt sig att finansiera\r\nguldkompensationen, finns nu ett förslag som\r\ninnebär att ramen för östbiståndet i år utökas,\r\nsamtidigt som den föreslås minska under 1993/94.</pre><pre>Det är inte ett idealiskt förslag, men av de\r\ntillgängliga alternativen är det i varje fall det minst\r\ndåliga. Socialdemokraterna i utskottet stöder\r\nförslaget, även om de genom ett särskilt yttrande\r\nvill ge intryck av motsatsen. Regeringen kritiseras i\r\ndet särskilda yttrandet för att den inte anvisat\r\nnågon annan finansiering än den som sker via\r\nöstbiståndet. Jag kan som sagt hålla med om att\r\nlösningen inte är idealisk. Men socialdemokraterna\r\nredovisar inte tillstymmelsen till alternativ. De har\r\nhaft lång tid på sig att presentera ett sådant, både\r\nnär de satt i regeringen och därefter, men ingenting\r\nhar kommit.</pre><pre>Jag har på ett sätt nästan större respekt för den linje\r\nsom Ny demokrati för någon månad sedan\r\nföreträdde här i kammaren, nämligen att guldet\r\nskulle finansieras från de pengar som avsatts för u-\r\nlandsbistånd. Det är visserligen från mina\r\nutgångspunkter och värderingar oacceptabelt att\r\nlåta u-länderna lida för något som Sverige bör klara\r\nupp på egen hand. Men förslaget innebar i varje fall\r\natt en finansiering redovisades utifrån de\r\nprioriteringar som detta parti har.</pre><pre>Av någon anledning presenterar Ny demokrati i\r\ndag ett annat förslag, nämligen att riksbanken skall\r\nåläggas att till statsverket inleverera de behövliga\r\nmedlen. Ett likartat förslag presenteras av\r\nvänsterpartiet, som vill att riksbanken skall ta\r\nmedel ur sin reserv.</pre><pre>Detta är bara skenmanövrer. Förslaget att låta u-\r\nländerna betala var i varje fall ett förslag med\r\ntydligt erkända konsekvenser. Minus på ett ställe\r\noch plus på ett annat. Nu försöker Ny demokrati\r\noch Vänsterpartiet i stället att dölja att varje försök\r\natt kompensera det utlämnade guldet måste kosta.</pre><pre>Frågan om inleveranser från riksbanken har\r\nprövats, och ett enigt finansutskott har avvisat den\r\nvägen som varande oframkomlig. Visst kan man\r\nsätta sig över finansutskottets bedömning, men det\r\när inte gratis att göra det. Det leder till, som\r\nfinansutskottet påpekar i det yttrande som\r\nutrikesutskottet refererar i dagens betänkande, att\r\nbudgetunderskottet ökar, vilket i sin tur givetvis\r\npåverkar utrymmet för annat, u-landsbistånd eller\r\nvad det nu kan vara. Som finansutskottet uttrycker\r\nsaken, innebär detta förfaringssätt, om man nu\r\nskulle välja det, i praktiken att ett nytt ofinansierat\r\nanslag förs upp på listan över alla övriga utgifter\r\nsom vi har att ta ställning till.</pre><pre>Jag inser att det säkerligen är därför som\r\nsocialdemokraterna inte har föreslagit någonting\r\nsådant. De vill åtminstone inte ge intrycket av att\r\ndet skulle gå att ta fram en finansiering som inte på\r\nnågot sätt märks i statsbudgeten. Därför finner jag,\r\näven om man kan beklaga det, att det inte finns\r\nnågot alternativ tillgängligt utöver det som\r\nregeringen har föreslagit och som utskottets\r\nmajoritet ställt sig bakom. Jag yrkar bifall till\r\nutskottets hemställan.</pre><pre>Anf. 4  IAN WACHTMEISTER (nyd)\r\nreplik:</pre><pre>Fru talman! Jag tycker att herr Holmbergs\r\nanförande i många stycken var mycket bra. Men jag\r\ntycker inte om att han blandar ihop oss med tidigare\r\nkommunister. Vänsterpartiet, tidigare vpk, var\r\nkommunister. Det var de som var erövrarna och\r\nutpressarna till vilka vi sände de förskingrade\r\nmedlen. Det är den gamla historien, och den har\r\nsannerligen inte Ny demokrati något att göra med.</pre><pre>Vad vi har att göra med är vad som sker nu.\r\nRegering efter regering gör samma ömkliga och\r\ntveksamma markeringar. Det ungefär som om man\r\nsäger: Tja, kanske det, på något sätt och så\r\nsmåningom, när vi har sett om vi kan finansiera.\r\nHuvudsaken i detta är inte alls finansieringen.\r\nHuvudsaken är betalningen, herr Holmberg. Jag\r\nhoppas att vi är överens på den punkten.</pre><pre>Att Ny demokrati har kommit med två olika förslag\r\ni utskottet beror på att vi första gången försökte få\r\nfolk med på ett förslag som visade sig vara helt\r\nomöjligt. Alla bet sig fast vid bordskanten, och det\r\ngick inte. Nästa gång kom vi med ett annat förslag\r\nför att få det att bli bättre och se snyggare ut än vad\r\ndet nu gör. Det är vad vi har försökt göra.</pre><pre>Anf. 5  HÅKAN HOLMBERG (fp) replik:</pre><pre>Fru talman! När jag hörde Bengt Hurtig gjorde jag\r\nden reflektionen att den historiska belastning som\r\nhan talade om till icke oväsentlig del drabbar just\r\nhans eget parti.</pre><pre>Ny demokrati kan naturligtvis av lätt insedda skäl\r\ninte drabbas av detta, eftersom partiet inte ens\r\nexisterade när förtrycket pågick. Däremot är det\r\nuppenbart att man här använder samma metod som\r\nVänsterpartiet. Det förvånar mig egentligen inte.\r\nDet är fråga om två partier som var och en på sitt\r\nsätt spelar på föreställningen att det skulle gå att\r\ntrolla fram betalning av något som är angeläget\r\nutan att det märks någonstans.</pre><pre>Jag vill påminna om att Ny demokrati mig\r\nveterligen är representerat i finansutskottet. Vid\r\nbehandlingen i finansutskottet fann Ny demokrati\r\ningen anledning att göra någon som helst markering\r\ngentemot de påpekanden som finansutskottet\r\ngjorde om hur oframkomlig den väg är, som nu\r\nåterfinns i Ny demokratis reservation till\r\nutrikesutskottets betänkande, vilken Ian\r\nWachtmeister försöker försvara.</pre><pre>Anf. 6  IAN WACHTMEISTER (nyd)\r\nreplik:</pre><pre>Fru talman! Jag vill ge en kort replik till herr\r\nHolmberg. Hade vi existerat tidigare, skulle vi ha\r\nopponerat oss mot det som tidigare skett i hela den\r\nhär frågan.</pre><pre>Vad det nu handlar om är inte att trolla fram\r\nnågonting. Det handlar inte om små löjliga\r\ninrikespolitiska kontroverser. Det handlar om att\r\npå snyggast möjliga sätt kvittera bort den skamliga\r\nhedersskuld som vi fortfarande bär på. Då skall\r\nman inte göra det till någon liten budgetfråga där\r\nman skyfflar frågorna fram och tillbaka. Alla\r\npartier borde från början ha ställt upp och sagt:\r\nDetta betalar vi ut, och vi betalar ut det i guld från\r\nriksbanken. Sedan får vi efteråt tala om hur vi skall\r\nfinansiera det hela.</pre><pre>Det är den känslan av värdighet och\r\nsymbolhandling osv, som saknas i Sverige. Det är\r\ndet jag menar med att det är dags att vakna någon\r\ngång.</pre><pre>Anf. 7  HÅKAN HOLMBERG (fp) replik:</pre><pre>Fru talman! Jag håller helt och hållet med Ian\r\nWachtmeister om att hela frågan om kompensation\r\nför det baltiska guldet kunde ha hanterats betydligt\r\nbättre. Det saknas nog på många håll i Sverige en\r\nkänsla för symbolvärdet i detta.</pre><pre>När det nu äntligen kommer förslag om att man\r\nskall utge en kompensation för det guld som redan\r\nen gång har lämnats ut till fel mottagare, är den\r\nintressanta frågan om det finns finansiering eller\r\ninte. Majoriteten har en finansiering, och Ny\r\ndemokrati har inte en finansiering. Då tycker jag\r\nfaktiskt att ordet trolleri är ganska träffande.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 8  BENGT HURTIG (v) replik:</pre><pre>Fru talman! Beträffande den historiska\r\nbelastningen måste det väl ändå vara\r\nsamlingsregeringen som har ansvaret för just denna\r\nhantering.</pre><pre>Vad beträffar sympatisörer till vårt parti, de som nu\r\nfortfarande lever, befann sig en del vid denna tid på\r\nhelt orättfärdiga grunder i de arbetsläger som\r\ninrättades under andra världskriget. Denna mörka\r\ntid i Europas historia har jag ingenting emot att\r\ndiskutera i ett annat sammanhang.</pre><pre>Jag tycker inte att det är något trolleri som vi\r\nföreslår, när statsskulden är i storleksordningen 100\r\nmiljarder och det här rör sig om en påspädning på\r\nmindre än tre promille. Regeringen har ju ansett sig\r\nha möjlighet att utfästa garantier och göra\r\nutbetalningar med betydligt större belopp än detta\r\ntill banker som har råkat i kris. Det borde inte vara\r\nnågot oöverstigligt hinder att använda denna\r\nmetod.</pre><pre>Anf. 9  HÅKAN HOLMBERG (fp) replik:</pre><pre>Fru talman! Det är naturligtvis den\r\nsamlingsregering som satt under kriget som bär\r\nansvaret för just detta beslut att överlämna\r\nEstlands och Litauens guld till Sovjetunionen,\r\nBengt Hurtig. Men det kanske ändå är på sin plats\r\natt påminna om att skälet till att kommunistpartiet\r\ninte satt med i samlingsregeringen var att den\r\npolitik man då förde bl.a. innebar ett enstusiastiskt\r\nstöd till den sovjetiska ockupationen av Baltikum.</pre><pre>Anf. 10  VIOLA FURUBJELKE (s):</pre><pre>Fru talman! Låt mig inledningsvis slå fast, så att det\r\ninte skall råda något tvivel om det, att vi\r\nsocialdemokrater liksom utskottet i övrigt anser att\r\nEstland och Litauen skall ersättas för den\r\nguldreserv som dessa länder deponerade i Sverige\r\n1940, det s.k. baltguldet. I debatten är det alltså\r\ninte frågan om utan hur. Anledningen till att\r\närendet över huvud taget tar kammarens tid i\r\nanspråk är att frågan varken väckts eller beretts på\r\nett acceptabelt sätt.</pre><pre>Ersättningen för baltguldet fanns inte med i\r\nbudgetpropositionen. Det hade varit rimligt för en\r\nutgiftspost av den här storleksordningen. Trots\r\ndetta utfäste utrikesministern kort efter det att\r\nbudgeten lagts på riksdagens bord att guldet skulle\r\nkompenseras. Till en början skedde detta utan att\r\nregeringen alls redovisade hur kompensationen\r\nskulle se ut. Senare framkom i tidningsintervjuer\r\noch här i kammaren att regeringens avsikt var att\r\nfinansiera guldet, värt 273 milj.kr. i dagens\r\npenningvärde, från de i budgetpropositionen\r\nutfästa miljarderna för östsamarbete.</pre><pre>Det måste anses mycket märkligt att regeringen\r\ninte tänkte på baltguldet i arbetet med\r\nbudgetpropositionen. Det var ju inte precis någon\r\nny och oförutsedd fråga som plötsligt dök upp och\r\nkrävde en snabb och extraordinär behandling. Nej,\r\nvi vet alla att det i stället rör sig om ''en historisk\r\nbelastning i Sveriges relationer med dessa båda\r\nländer'', som utrikesutskottet skrev i ett\r\nbetänkande tidigare i år.</pre><pre>Om kompensationen för baltguldet i vederbörlig\r\nordning hade tagits med i budgetpropositionen,\r\nhade vi socialdemokrater haft möjlighet att i vårt\r\nbudgetalternativ finna en anständig finansiering för\r\ndetta. Nu blev det inte så. I stället kom frågan på\r\nbordet under pågående utskottsarbete med\r\nbudgetpropositionen -- inte från regeringen utan\r\nfrån utskottsmajoriteten, som ville att utskottet\r\nskulle lägga fram förslag till finansiering av\r\nkompensationen för baltguldet.</pre><pre>Några olika varianter till finansiering\r\npresenterades, men de gick alla ut på att ta pengar\r\nur redan utlovat bistånd. Det är något som, såvitt\r\njag förstår, inte heller Centern och Folkpartiet\r\ntyckte var särskilt tilltalande. Frågan remitterades\r\ntill finansutskottet i hopp om att man där kunde\r\nhjälpa oss i utskottet ur det finansiella trångmål\r\nregeringen försatt oss i. Men inte heller det gav\r\nnågon lösning.</pre><pre>På förslag av oss socialdemokrater återremitterades\r\nfrågan till regeringen med en begäran att\r\nregeringen skulle återkomma till riksdagen om hur\r\nman hade tänkt sig att baltguldet skulle\r\nkompenseras. Regeringen återkom i\r\nkompletteringspropositionen, men gjorde det\r\nenkelt för sig genom att inte redovisa något annat\r\nförslag till finansiering än med hjälp av\r\nöstbiståndet.</pre><pre>Vi tvingas konstatera att regeringen i så att säga\r\noträngt mål själv initierat denna historiskt\r\nbelastande fråga genom att utfästa en\r\nkompensation, men inte förmått leva upp till de\r\nutfästa löftena.</pre><pre>Från socialdemokratiskt håll har vi deklarerat att vi\r\ninte ansett den nu för kammaren presenterade\r\nlösningen utgöra en kompensation. Östmiljarderna\r\nhar ju redan utfästs för konkreta åtgärder. Flera\r\nländer, som t.ex. Lettland och Polen, har också skäl\r\natt förvänta sig att få ta del av Sveriges östbistånd.\r\nNu får de i stället indirekt vara med och betala\r\nkompensationen för baltguldet. Regeringens\r\nförslag bär ett tydligt drag av att tala med dubbla\r\ntungor.</pre><pre>Fru talman! När den socialdemokratiska\r\nregeringen 1988 presenterade det första treåriga\r\nÖsteuropaprogrammet, gjorde delar av\r\noppositionen stort väsen av att 300 milj.kr. per år\r\ntogs från icke ianspråktagna medel inom\r\nbiståndsanslaget. Det var inte något beslut som vi\r\nvar stolta över. Men då såg vi det som enda\r\nmöjligheten när utrymme snabbt behövde skapas i\r\nen i praktiken redan färdigställd budget.\r\nRegeringen och utrikesutskottet deklarerade då att\r\ndet var en tillfällig lösning. Det var redan då\r\nuppenbart att betydligt större belopp skulle\r\nbehövas så småningom, även om vi då i vår vildaste\r\nfantasi inte kunde föreställa oss den utveckling som\r\nsedan följde i Europa. Därför välkomnade vi\r\nregeringens förslag i januari om att en miljard\r\nutanför den ordinarie biståndsbudgeten skulle\r\nanslås för samarabete med Central- och Östeuropa.</pre><pre>I vår motion med rubriken En ny chans för Europas\r\nfolk har vi konkret beskrivit hur vi anser att stödet\r\ntill Östeuropa skall läggas upp. I korthet går det ut\r\npå att huvuddelen av stödet skall ges till\r\nkunskapsutvecklande bistånd genom BITS, till\r\nfolkrörelser och enskilda organisationer gemom\r\nSIDA, till kulturutbyte och stipendier genom\r\nSvenska instititutet och till näringslivsbistånd\r\ngenom SWEDECORP. Dessutom föreslår vi ett\r\nbetydande utrymme för insatser tillsammans med\r\nandra länder och biståndsgivare.</pre><pre>Huvuddelen av insatserna bör gå till länder i vårt\r\nnärområde såsom Östersjöregionen, dvs. Estland,\r\nLettland, Litauen, Polen och Ryssland -- särskilt S:t\r\nPetersburgsområdet. Också Tjeckoslovakien och\r\nUngern, länderna på Balkan, Ukraina och\r\nVitryssland, och andra stater som kommit ur\r\nSovjetväldet, skall enligt Socialdemokraterna\r\nkunna få del av resurserna beroende på den\r\npolitiska utvecklingen.</pre><pre>I en reservation till det tidigare betänkandet om\r\nsamarbete med Baltikum, Central- och Östeuropa,\r\nUU16, har vi socialdemokrater redan föreslagit en\r\nfördelning av den miljard som budgeterats för\r\n1992/93 i enlighet med vår motion och på sätt som\r\nvi funnit förenligt med de behov som finns i\r\nBaltikum och Central- och Östeuropa.</pre><pre>Utvecklingen i flera av dessa länder är nu inne i ett\r\nmycket kritiskt läge. De nyvunna demokratierna är\r\ni fara om man inte snart får fart på ekonomierna.\r\nDärför är det särskilt angeläget att de budgeterade\r\nÖsteuropamiljarderna verkligen går till projekt\r\nsom gynnar utvecklingen och inte urholkas av\r\nfinansieringen för återbetalningen av baltguldet. Vi\r\nsocialdemokrater anser att det är är fråga om två\r\nhelt olika saker.</pre><pre>Fru talman! Det är regeringen som har tagit upp\r\ndenna fråga och inte har kunnat hantera den.\r\nEstland och Litauen har uttryckt önskemål om att\r\nfå guldet kompenserat utanför östsamarbetet. Vi\r\nbeklagar regeringens sätt att lösa frågan, och vi\r\nfruktar att regeringens hantering inte kommer att\r\nmötas med full förståelse från Estland och Litauen.</pre><pre>Jag kan svårligen förstå hur Håkan Holmberg, med\r\nsitt starka engagemang för Baltikum och\r\nÖsteuropa, kan acceptera en sådan politik.</pre><pre>Fru talman! Ny demokrati har reserverat sig till\r\nförmån för en finansiering av baltguldet, som\r\nvisserligen ligger utanför den utlovade\r\nÖsteuropamiljarden, men som i stället innebär\r\nantingen att tredje världens länder får betala eller\r\natt budgetunderskottet späs på. Det är de två\r\nalternativ som Ny demokrati har redovisat i\r\nkammaren tidigare och nu. Inget av de alternativen\r\när acceptabla för oss.</pre><pre>Kompensationen av baltguldet är en alltför viktig\r\nutrikespolitisk, historisk och moralisk fråga, för att\r\nhanteras på så obeständiga grunder som en\r\növerenskommelse med Ny demokrati skulle\r\ninnebära.</pre><pre>Då inte heller regeringens förslag är förenligt med\r\nvår tidigare reservation, kommer vi\r\nsocialdemokrater att vid en eventuell votering\r\nlägga ner våra röster.</pre><pre>Anf. 11  HÅKAN HOLMBERG (fp) replik:</pre><pre>Fru talman! Jag anser, precis som Viola\r\nFurubjelke, att det är orimligt att finansierna\r\nguldkompensationen på u-ländernas bekostnad.\r\nDet är också orimligt att göra det på ett sätt som\r\nbara får till effekt att budgetunderskottet ökas. Att\r\nöka budgetunderskottet är knappast något som är\r\ntill särskilt mycket nytta för länderna i Östeuropa--\r\nsom vi egentligen skulle behöva sätta av ännu mera\r\npengar till än vad det finns ekonomiskt utrymme för\r\ni dag.</pre><pre>Jag hade varit intresserad om det hade funnits ett\r\nalternativ till hands. Men det finns ju inget.\r\nSocialdemokraterna har ju inte reserverat sig för ett\r\nalternativ, utan bara gjort ett särskilt yttrande för\r\natt vädra sitt allmänna missnöje med tillvaron.</pre><pre>När hade Socialdemokraterna tänkt att aktualisera\r\nfrågan om kompensation för baltguldet? Sanningen\r\när ju att man har svajat hit och dit. Så sent som i\r\nmars gick det att läsa i en artikel av Pierre Schori\r\natt det övriga stöd som ges är guld värt. Det innebar\r\nväl, så vitt jag kunde begripa, att frågan om guldet\r\növer huvud taget inte var så viktig. Vad exakt är det\r\nSocialdemokaterna vill göra i stället?</pre><pre>Anf. 12  VIOLA FURUBJELKE (s) replik:</pre><pre>Fru talman! Jag vet att Håkan Holmberg inte tycker\r\natt det här är ett bra förslag. Det har han tydligt\r\ndeklarerat i tidningsartiklar och intervjuer, och det\r\ngår att läsa rakt utskrivet och mellan raderna.</pre><pre>Håkan Holmberg angriper oss för att ha vacklat\r\nfram och tillbaka. Det vill jag på det bestämdaste\r\ntillbakavisa. Det har inte rått några tvivel om att\r\nSocialdemokraterna är med på att baltguldet skall\r\nkompenseras, och det är alltså inte någon\r\nstridsfråga. Men vi anser att det sätt som frågan har\r\nväckts på är oacceptabelt.</pre><pre>Att Österuopamiljarderna är guld värda kan\r\nHåkan Holmberg tolka på det sätt han gör, men så\r\ntolkar inte jag det. I stället tolkar jag det så att, i\r\nenlighet med de utsagor som har gjorts från Estland\r\noch Litauen, samarbetet för att få fart på\r\nekonomierna i det här skedet är det allra viktigaste.\r\nBaltguldet skall därutöver självklart kompenseras.</pre><pre>Anf. 13  HÅKAN HOLMBERG (fp) replik:</pre><pre>Fru talman! Jag påminner om att\r\nSocialdemokraterna under sin tid i\r\nregeringsställning hade goda möjligheter att\r\nförbereda en vettig lösning på frågan. Om man\r\nhade gjort det, hade man kunnat ta fram den\r\nganska kvickt t.ex. efter kuppen i augusti. Det hade\r\nju varit fint att i valrörelsen kunna säga att\r\nregeringen nu skulle, som första åtgärd när de\r\nbaltiska länderna återfick sin frihet, kompensera\r\nguldet.</pre><pre>Men inget sådant skedde, och det är naturligtvis\r\ntrist. Det är trist att frågan av både den gamla och\r\nden nya regeringen har hanterats på ett sätt som jag\r\ninte är helt nöjd med.</pre><pre>Men om det skall vara någon mening att opponera\r\nsig mot det yttrande som utskottet har lagt fram,\r\nmåste man ha ett alternativ att stödja sig på.\r\nSocialdemokraterna står fast vid att baltguldet skall\r\nkompenseras. Okej, jag kan acceptera det. Men\r\nom man läser det särskilda yttrandet, för någon\r\nreservation är det ju inte fråga om, inser man att\r\nSocialdemokraterna också står fast vid att inte\r\npresentera något alternativ till den finansiering som\r\nföreslås. Det tycker jag inte är något vidare\r\nmärkvärdigt.</pre><pre>Anf. 14  VIOLA FURUBJELKE (s)replik:</pre><pre>Fru talman! Jag börjar där Håkan Holmberg\r\nslutade.</pre><pre>Om vi skulle lägga fram ett alternativ till den\r\nföreslagna finansiering av kompensationen av\r\nbaltguldet som här ges, innebär det att vi accepterar\r\natt det här gäller samma fråga. Vi skiljer på dessa\r\nfrågor. Östeuropabiståndet är en sak, och\r\nkompensationen av baltguldet är en helt annan sak.</pre><pre>Håkan Holmberg säger att vi har haft gott om tid\r\npå oss att förbereda detta och betala tillbaka det,\r\nt.ex. efter kuppen i augusti förra året. Jag är\r\növertygad om att Håkan Holmberg vet att man inte\r\nvaskar fram 273 milj.kr. över en natt, i synnerhet\r\ninte mitt under pågående budgetår.</pre><pre>Det rimliga hade varit att regeringen hade arbetat\r\nin detta i budgetpropositionen i januari. Det\r\nförsöker Håkan Holmberg dölja. Förmodligen har\r\nregeringen också haft den här frågan i bakhuvudet\r\nmycket länge. Det är en väl känd hedersskuld som\r\nSverige har till Estland och Litauen. Det är, som jag\r\nsade i mitt anförande, inte någon plötsligt\r\nuppdykande fråga som skulle behöva en lösning så\r\nsnabbt.</pre><pre>Talmannen anmälde att Håkan Holmberg anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 15  IAN WACHTMEISTER (nyd)\r\nreplik:</pre><pre>Fru talman! För det första vill jag vända mig emot\r\nvad Viola Furubjelke och även andra har sagt när\r\nde talar om finansieringen i alternativet där man\r\nskall ta från u-hjälpen. De kallar det för ''på u-\r\nländernas bekostnad''. Jag vill erinra hela\r\nkammaren om att bekostnaden ständigt är den\r\nsamma. Det är nämligen på skattebetalarnas\r\nbekostnad allting sker i Sverige. Det kan vara bra\r\natt veta.</pre><pre>När det gäller regeringarnas agerande, kan jag\r\nhålla med om att nuvarande regering karakteriseras\r\nav att det nog var snålheten som bedrog visheten,\r\nmedan det när det gäller den förra regeringen, dvs.\r\nViola Furubjelkes egna kamrater, var\r\nopportunismen och den neutrala fegheten som\r\nbedrog den självklara hedern och moralen. Nu när\r\nman har facit och vinden har vänt är man piggare.</pre><pre>Anf. 16  VIOLA FURUBJELKE (s) replik:</pre><pre>Fru talman! Jag kan inte låta bli att gå i replikskifte\r\nmed Ian Wachtmeister. Först vill jag nämna det jag\r\nnoterade i hans inledningsanförande: Brösttoner\r\nfrån Pierre Schori och liknande herrar.</pre><pre>Jag skrev då i marginalen att jag förstår att det i Ny\r\ndemokratis ledares föreställningsvärld inte\r\nexisterar en tanke på att socialdemokraterna i\r\nutskottet skulle kunna företrädas av en kvinna. Det\r\nfinns inte så många sådana i Ny demokrati. Detta\r\när en parantes.</pre><pre>För att i sak bemöta vad Ian Wachtmeister sade vill\r\njag erinra om hur Ian Wachtmeister här i\r\nkammaren, när vi tidigare i år debatterade det här\r\närendet, gjorde stor teater av att man först gav bort\r\npengarna till Östeuropa och sedan tog tillbaka dem.\r\nNu säger Ian Wachtmeister att det inte spelar så stor\r\nroll om man tar dem från tredje världen och ger\r\ndem till Östeuropa i stället. Är det inte precis\r\nsamma sak? Ian Wachtmeister talar om\r\nopportunism. Jag vill i stället replikera att detta\r\nluktar populism och opportunism.</pre><pre>Anf. 17  IAN WACHTMEISTER (nyd)\r\nreplik:</pre><pre>Fru talman! Jag är mycket ledsen om Viola\r\nFurubjelke uppfattade mitt uttalande om Pierre\r\nSchori som en förolämpning mot henne genom att\r\njag inte vände mig till henne. Jag nämnde Pierre\r\nSchori därför att han representerade den\r\nutrikespolitik som Sverige tidigare förde. Han var\r\nsvensk representant i form av en mycket aktiv\r\nkabinettssekreterare m.m. Därav kom uttalandet\r\nom Pierre Schori. Jag tror att de övriga förstod\r\nganska bra vad jag menade med det.</pre><pre>Det finns ingen opportunism från vår sida i det här.\r\nPopulismen i detta skulle möjligen vara att vi\r\nförsöker uttrycka saken så att folk förstår den. Folk\r\nhar mycket svårt att förstå detta, som det har\r\nskildrats hittills. De förstår inte hur Sveriges\r\nriksdag och regering kan hålla på och käbbla om\r\nhuruvida man skall betala tillbaks en hedersskuld.\r\nFör vår del handlar det inte om opportunism. Det\r\när enbart en känsla för, och ett ställningstagande\r\ntill, den nationella heder som Sverige behöver visa\r\nupp.</pre><pre>Anf. 18  VIOLA FURUBJELKE (s) replik:</pre><pre>Fru talman! Jag är övertygad om att svenska folket\r\nhar alldeles klart för sig att Ny demokrati är berett\r\natt halvera biståndet till tredje världen för att i\r\nstället lägga det i Baltikum och Östeuropa. Det är\r\ndess värre en politik som inte har något stöd hos\r\nfolk i allmänhet. I det hänseendet är populismen\r\nmissriktad.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 19  PEETER LUKSEP (m):</pre><pre>Fru talman! Riksdagen har alldeles nyss fått ett lika\r\ntråkigt som beklämmande besked från\r\nSocialdemokraterna. De tänker inte heller nu rösta\r\nför att Estland och Litauen får tillbaka sitt guld.\r\nDet kan synas följdriktigt om man känner till\r\nsocialdemokratisk politik gentemot Baltikum\r\nsedan tidigare, men det är ändå överraskande för\r\nmig som trodde att man inte bara i ord, utan också\r\ni handling, har ändrat uppfattning.</pre><pre>När regeringen och utrikesminister Margaretha af\r\nUgglas i början av detta år utfäste sig för att\r\nregeringen ansåg att Sverige skall kompensera\r\nEstland och Litauen för guldet och i\r\nbudgetpropositionen också hade tillräckligt med\r\npengar avsatta till regeringens disposition under\r\nanslaget för samverkan med Östeuropa, hamnade\r\nSocialdemokraterna i en stunds förvirring. De\r\nvisste inte vilket ben de skulle stå på.</pre><pre>De ansåg att förfaringssättet var fel, men de kunde\r\ninte säga om de själva tyckte att guldet skulle\r\nkompenseras eller inte. De försökte hänvisa till\r\nbiståndssamarbetet via BITS, SIDA och andra\r\nförträffliga organisationer. Där måste jag säga att\r\njag helt håller med Margaretha af Ugglas om att allt\r\nsamarbete med de baltiska länderna börjar med att\r\nvi först betalar våra skulder.</pre><pre>Det särskilda yttrandet från Socialdemokraterna\r\nsom är fogat till utskottets protokoll är för mig en\r\nslags politisk alkemi där man försöker göra guld av\r\ntomma ord. Hur skall Socialdemokraterna\r\nfinansiera detta guld? I och för sig slipper de nu att\r\nfinna finansiering för detta, när de avstår från att\r\nrösta i denna kammare. Menar de allvar med att de\r\nvill finansiera detta? Blev frågan känd för\r\nSocialdemokraterna först i och med att den\r\nborgerliga regeringen ansåg att vi skall kompensera\r\nde baltiska staterna för guldet? Var den helt okänd\r\nför Viola Furubjelke och andra socialdemokrater\r\ndessförinnan så att man inte kunde väga in den i\r\nsina egna ställningstaganden till budget och\r\nmotioner om östsamarbete?</pre><pre>Allra värst är att man bara något år efter det att\r\nPierre Schori och andra ledande socialdemokrater\r\nuttolkade balternas ställningstagande som att\r\nbalterna själva inte ville ha självständighet, har\r\nmage att fortsätta med sina uttolkningar av baltiska\r\nställningstaganden. Man uttolkar det så att balterna\r\ninte vill att man förfar annorlunda med\r\nfinansieringen av guldkompensationen än vad\r\nSocialdemokraterna vill i sina olika\r\nställningstaganden. I grunden ligger här ett\r\nmissnöje med att den egna socialdemokratiska\r\nregeringen, när den hade chansen, blev den\r\nregering som inte förmådde eller inte ville\r\nkompensera de baltiska staterna för guldet, och ett\r\nlika stort missnöje med att det nu finns en borgerlig\r\nregering som har bestämt sig för att faktiskt uträtta\r\ndetta.</pre><pre>Jag tror att det är viktigt att detta sker snabbt. I en\r\ntid när både Estland och Litauen står inför att\r\ninföra egna valutor är det oerhört angeläget att det\r\nfinns möjlighet att utnyttja de guldreserver som\r\ndessa länder och folk hade arbetat ihop tidigare\r\nsom stöd för den egna valutan. Inför detta behov\r\nlägger Socialdemokraterna ner sina röster och står\r\nutan konkreta alternativ. Jag tror inte att man i\r\nEstland och Litauen har haft några stora\r\nförhoppningar på stöd från svensk socialdemokrati\r\ni något skede av självständighetsprocessen, men\r\ndetta är ändå mer än beklämmande.</pre><pre>Jag yrkar bifall till utskottets hemställan.</pre><pre>Anf. 20  VIOLA FURUBJELKE (s) replik:</pre><pre>Fru talman! Jag tycker att det klingar falskt när\r\nPeeter Luksep nu beskriver hur man redan tidigt\r\nhade pengar för att ersätta baltguldet. Talar inte\r\nPeeter Luksep om Östeuropamiljarderna, den\r\ntremiljardersram som är utfäst av regeringen? Den\r\ngjorde man stort nummer av. Den skulle kunna\r\ngynna en positiv utveckling i Baltikum, Central-\r\noch Östeuropa. Om ni redan i början av\r\nbudgetarbetet hade haft för avsikt att inkludera\r\nkompensation av baltguldet i detta, skulle det\r\nsäkert ha stått mycket framskjutet i\r\nbudgetpropositionen. Jag håller med Peeter\r\nLuksep om att detta är en mycket viktig fråga.</pre><pre>Skälet till att vi socialdemokrater inte tidigare\r\ninitierade detta, och inte heller gjorde det i vårt\r\nbudgetalternativ, är att vi har lyssnat på Estland och\r\nLitauen när de har sagt att de i första hand värderar\r\ndet utvecklingsbistånd som de hoppas så mycket av\r\nfrån Östeuropamiljarderna. Vi har också lyssnat till\r\nLettland och Polen och andra Östeuropaländer. De\r\nhoppas också mycket av dessa pengar. Vi\r\nvälkomnade miljardramarna. Vi ser fram emot att\r\ndet skall bli något positivt av dem. Det är beklagligt\r\natt de urholkas genom att man tar bort sammanlagt\r\n273 milj.kr. för ersättning av baltguldet.</pre><pre>Fru talman! Vi har tidigare fördelat hela den här\r\nmiljarden. I en reservation till ett tidigare\r\nbetänkande har vi fördelat den. I konsekvens med\r\ndet -- vi är nämligen ett hederligt parti -- kan vi inte\r\nen gång till använda samma medel. Vi vill inte\r\nheller liera oss med Ny demokrati, eftersom deras\r\nlösning inte passar oss alls, som jag talade om i mitt\r\nanförande. Den kan vi inte acceptera. Därför är det\r\nenda rimliga för oss socialdemokrater att lägga ner\r\nvåra röster.</pre><pre>Anf. 21  PEETER LUKSEP (m) replik:</pre><pre>Fru talman! Viola Furubjelke vet mycket väl att det\r\ni regerings budgetproposition fanns ett mycket stort\r\nbelopp under rubriken samarbete med Östeuropa\r\ntill regeringens disposition. Socialdemokraterna\r\nkritiserade också storleken på detta belopp. Det\r\nskulle i och för sig ha möjliggjort för regeringen att\r\nkompensera guldet inom ramen för det beloppet.\r\nNu valde regeringen att omfördela mellan åren så\r\natt mer kunde inrymmas under det kommande\r\nbudgetåret i samarbetet med Östeuropa. Jag tycker\r\natt det är positivt.</pre><pre>Jag blir mycket bekymrad när Viola Furubjelke\r\nsäger vad balterna tycker om den frågan. Jag ser\r\nframför mig utskrifter av Pierre Schoris uttalande i\r\nMagasinet för ett par år sedan. Där sade han att om\r\nman själv talar med företrädare från estniska eller\r\nlettiska folkfronten framställer de inte sådana krav,\r\ndvs. krav på självständighet.</pre><pre>Jag vet inte vad det är för balter som Viola\r\nFurubjelke eller Pierre Schori brukar tala med,\r\nmen jag blir illa berörd när de refererar Estlands\r\noch Lettlands inställning som om det funnes en\r\nnationell inställning eller en regeringsinställning i\r\nfrågan om hur den svenska staten skall sköta sin\r\nbudget. Detta är påståenden som Viola Furubjelke\r\nantingen måste precisera eller ta tillbaka.</pre><pre>Anf. 22  VIOLA FURUBJELKE (s) replik:</pre><pre>Fru talman! Peeter Luksep har inte på något sätt\r\nmonopol på att träffa baltiska företrädare. Det gör\r\nvi allihop nästan varje vecka i dessa tider.</pre><pre>Ett flertal baltiska parlamentariker, inkl. president\r\nLandsbergis och Estlands Tiit Vähi när han besökte\r\nSverige, har uttalat att man i första hand ser fram\r\nemot de utvecklingsprojekt som\r\nÖsteuropamiljarderna skall ge. Man vill\r\nnaturligtvis också bli kompenserade för baltguldet.\r\nJag hoppas att det är tillräckligt konkret.</pre><pre>I övrigt är det riktigt att vi socialdemokrater\r\nkritiserade regeringen för att den bara lade en tom\r\nram för Östeuropabiståndet. Det gjorde vi därför\r\natt vi fann det mycket angeläget att dessa projekt\r\nkommer i gång mycket snabbt. Därför tog vi också\r\nett initiativ i utskottet till att bättre fördela\r\npengarna. Vi hade nämligen gjort en sådan\r\nfördelning i vår motion. Utskottet instämde i\r\ndenna. Tillsammans fördelade vi en stor del av\r\nmiljarden. Vi protesterade mot att\r\nutskottsmajoriteten ville sätta av 199,5 miljoner\r\nkronor till regeringens disposion, underförstått för\r\natt det skulle kunna vara ett bidrag till\r\nkompensationen av baltguldet. Vi fullföljde i vår\r\nreservation fördelningen av hela miljarden i\r\nenlighet med de behov vi anser finns i Östeuropa\r\noch Baltikum.</pre><pre>Fru talman! Det är beklämmande om Peeter\r\nLuksep inte tror att vi socialdemokrater är lyckliga\r\növer Baltikums frihet. Det är vi självfallet. Det har\r\nsagts många gånger här i kammaren. Det är att ta\r\nskamgrepp när man för in den frågan i frågan om\r\nfinansieringen av baltguldet. Jag anser att det är vi\r\nsocialdemokrater som har den anständiga\r\nhållningen i den här frågan.</pre><pre>Anf. 23   PEETER LUKSEP (m):</pre><pre>Fru Talman! Jag har inte försökt påstå att vi har\r\nmonopol på kontakter med Baltikum, utan det är\r\nväl tvärtom Viola Furubjelke som försöker uttolka\r\nvad Estlands och Litauens nationella uppfattning i\r\nden här frågan skulle vara. Jag tror att hon gör sig\r\nskyldig till en mycket grov misstolkning om hon\r\npåstår att Tiit Vähi skulle ha sagt att\r\nbiståndsprojekten har en vikt som ens är jämförbar\r\nmed baltguldets. Jag tror att de som gör det känner\r\nden baltiska historien och balternas politiska\r\ninställning mycket dåligt. Jag ville som ett exempel\r\nbara visa att socialdemokraterna när de tidigare\r\nförsökt uttolka detta lyckats lika illa som jag tror att\r\nde har gjort den här gången.</pre><pre>Vad som är allvarligt i Viola Furubjelkes repliksvar\r\när att hon inte säger ett ord om hur\r\nSocialdemokraterna vill att guldet skall\r\nkompenseras. Om någon litauisk eller estnisk\r\npolitiker skulle fråga oss i dag: När får vi pengarna\r\nför guldet? kan jag inte referera vilket svar\r\nsocialdemokraterna skulle lämna, och det kan\r\ntydligen inte Viola Furubjelke heller.</pre><pre>Talmannen anmälde att Viola Furubjelke anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 24  MARGARETA VIKLUND (kds):</pre><pre>Fru talman! Jag kom i går hem från en resa till\r\nEstland, där jag besökte Tallinn, Tartu och\r\nsvenskbygderna. Jag hade med mig ca 70 svenska\r\nresenärer. Vi mötte där parlamentariker,\r\ndaghemspersonal, läkare, annan sjukvårdspersonal\r\noch vanligt folk. Vi hade ett seminarium och\r\nbesökte en del institutioner. Jag såg både sådant\r\nsom var positivt och sådant som var negativt. Jag\r\nsåg vilja och önskan att förändra, men jag såg också\r\nmycken modfälldhet. Eftersom jag varit där\r\ntidigare, vid ett tillfälle före Estlands ''frihet'', har\r\njag en bild som jag kan jämföra med. Vid mitt\r\nförsta besök i Estland upplevde jag alla människor\r\nsom fruktansvärt nedtyngda, håglösa och\r\nbetryckta. Blickar och ansiktsuttryck tycktes vara\r\nutan liv och hopp. Den här gången upplevde jag\r\ninte samma tyngd över människorna, även om jag\r\nförstår och kunde se att många har det mycket\r\nsvårt.</pre><pre>Kyrkorna var öppna, gudstjänster kunde hållas,\r\nbiblar såldes i diverseaffärer på landsbygden, kaféer\r\nvar öppna, varuhus lockade in människor, även om\r\ndet som där fanns var fruktansvärt dyrt i esternas\r\nögon. Jag såg unga flickor i kläder för medelålders\r\ntanter, kanske från någon sändning från Sverige.\r\nJag såg också hur man med enkla medel lyckats\r\ntrolla fram sköna kreationer. Jag såg massvis med\r\ntomma hopvikta staplade kartonger under en\r\ntrappa i en kyrka. Förmodligen var de resterna från\r\nnågon hjälpsändning, kanske från Sverige. Trots att\r\ndet var många kartonger hade de ändå inte räckt till\r\nså att var och en av gudstjänstbesökarna vid\r\ngårdagens gudstjänst i den kyrkan hade kunnat få\r\nen kartong, om det då hade varit utdelning. Det såg\r\njag vid en hastig överblick.</pre><pre>Det som var det mest upprörande i den bild jag såg\r\nvar de gamla som sakta stapplade fram eller bara\r\nstod och tittade. De ser oerhört fattiga, trötta och\r\nuppgivna ut.</pre><pre>I Estland tycks det i dag finnas gott om\r\ndaghemsplatser. Många har inte råd att lämna sina\r\nbarn till daghem, så många av platserna står\r\ntomma. En daghemsplats kostar per månad vid det\r\ndaghem vi besökte ungefär vad man i Sverige\r\nbetalar för en Twistpåse.</pre><pre>Trots att stämningen verkade lättare än då jag var\r\ndär för cirka två och ett halvt år sedan vågar många\r\nestländare som jag talade med inte tro på\r\nframtiden. De är oroade över hur deras barns\r\nframtid skall bli, över om det finns något hopp för\r\ndem. Dagens föräldrageneration i Estland vill på\r\nintet sätt att deras barn skall få uppleva det de\r\nsjälva upplevt.</pre><pre>Den största oron och det största hotet mot\r\nframtiden är det stora antalet ryska soldater som\r\nfortfarande finns kvar i landet. De baltiska staterna\r\nupplever ingen frihet förrän de främmande\r\nsoldaterna är borta. De upplevs som ett mycket\r\nstort skrämmande och hämmande hot.</pre><pre>Jag anser att Sverige med kraft skall hävda att de\r\nryska soldaterna skall ut från de baltiska staterna så\r\nfort som möjligt. Jag anser att vårt land genom FN\r\noch andra internationella organ, via diplomatiska\r\nkanaler och direkt hos berörda parter skall utöva\r\npåverkan så att de soldater som inte hör hemma i\r\nBaltikum kommer bort, dvs. sänds hem, så fort som\r\nmöjligt.</pre><pre>Här anser jag att världssamfundet, inkl. Sverige,\r\nhar ett stort ansvar och stora möjligheter att hjälpa\r\nde baltiska folken.</pre><pre>Jag vill än en gång understryka att Sverige med\r\nskärpa skall kräva att OSS-soldaterna, de ryska\r\nsoldaterna, lämnar de baltiska staterna. Just nu är\r\nkanske det viktigare än guldet.</pre><pre>Jag hörde ingen tala om något guld och Sveriges\r\nskuld. Kanske var det av finkänslighet. Men det är\r\nen hederssak att betala skulden, lämna tillbaka\r\nguldet, så fort som möjligt. Men egentligen är det\r\nf.d. Sovjetunionen som skall lämna tillbaka guldet,\r\neftersom vi en gång lämnat det baltiska guldet dit.\r\nMen det är det väldigt tyst om.</pre><pre>Som redan diskuterats här har utskottet undersökt\r\nflera eventuellt möjliga vägar för att få loss vår\r\nhedersskuld, guldet, i den framlagda budgeten. Det\r\nförslag som utskottet redovisar är, som jag ser det,\r\nden nu möjliga vägen att snabbt återgälda skulden.</pre><pre>Jag tillstyrker således utskottets hemställan och har\r\nsvårt att förstå uppsåtet bakom Ny demokratis\r\nreservation, vilken om den bifalls ytterligare skulle\r\nfördröja återbetalningen.</pre><pre>Socialdemokraternas särskilda yttrande är en för\r\nmig obegriplig markering i ett förslag som man\r\negentligen är överens om. Guldet skall ju betalas\r\ntillbaka. Orden ''den som är utan skuld, kaste första\r\nstenen'' är applicerbara på den markeringen.</pre><pre>Trots att vi kristdemokrater inte har varit indragna\r\ni tidigare förvecklingar när det gäller baltguldet, vill\r\nvi att det skall betalas igen så fort som möjligt. De\r\nbaltiska staterna och det baltiska folket behöver\r\nvårt stöd på många olika sätt.</pre><pre>Anf. 25  VIOLA FURUBJELKE (s) replik:</pre><pre>Fru talman! Margareta Viklund säger i sitt\r\nanförande att det är viktigt att vi snabbt betalar\r\ntillbaka baltguldet. Hon säger också att hon sett hur\r\neländigt det är och beskriver hur mycket man\r\nbehöver utvecklingsprojekt och behöver få fart på\r\nsina ekonomier.</pre><pre>Det är för mig en logisk kullerbytta att då säga att\r\ndet som nu snabbast skall göras är att betala tillbaka\r\nbaltguldet. Såvitt jag kan se är det som snabbt ger\r\nutveckling i Baltikum och som kan stärka\r\ndemokratin och stabiliteten i Estland, Lettland,\r\nLitauen, Polen och andra östeuropeiska länder att\r\nman ser till att de kan få fart på sina ekonomier,\r\ndvs. att Östeuropamiljarderna används för den\r\nutveckling som de är tänkta för.</pre><pre>Jag tror att Margareta Viklund, som inte var med i\r\ntidigare diskussioner i kammaren om den här\r\nfrågan, säkerligen själv inser att det är på det sättet.\r\nAtt betala tillbaka baltguldet är en hederssak, och\r\ndet skall vi göra, men baltguldet, som man vill skall\r\nbetalas i form av guldtackor, vill man ha som en\r\nreserv att lägga i bankfack. Man tänker såvitt jag\r\nförstår inte omsätta detta i utvecklingsprojekt. Av\r\ndet skälet är utvecklingsprojekten och\r\nÖsteuropamiljardens användning i enlighet med\r\ndet socialdemokratiska förslaget det enda vettiga i\r\ndet här läget. Baltguldet skall kompenseras så snart\r\nsom man får ekonomiska möjligheter till detta.</pre><pre>Anf. 26  MARGARETA VIKLUND (kds)\r\nreplik:</pre><pre>Fru talman! Jag tycker, Viola Furubjelke, att det är\r\nviktigt att vi lämnar tillbaka baltguldet så snart som\r\nmöjligt, kanske inte bara för att man behöver det --\r\ndet gör man visst -- utan också för att visa att vi\r\nverkligen vill stödja balterna och stå fast vid vad vi\r\nhar sagt och vad vi känner att vi är skyldiga att göra\r\nmot dem.</pre><pre>Jag tycker alltså att det är oerhört angeläget att vi så\r\nfort som möjligt lämnar tillbaka detta guld, oavsett\r\nvilka förvecklingar som har förekommit tidigare.\r\nDen miljard som vi nu skall satsa på Östeuropa,\r\nbl.a. Baltikum, skall ju utgå varje år under tre år.\r\nTotalt gäller det ungefär 3 miljarder kronor, och det\r\när en fantastiskt stor gest, som jag tror att också de\r\nbaltiska folken ser fram emot med glädje.</pre><pre>Men jag tror också att det behövs symboliska\r\nhandlingar och personliga kontakter med\r\nmänniskorna där. De behöver verkligen få se att vi\r\ngenom olika aktiviteter, både i denna kammare och\r\npå andra ställen, stöder deras kamp. Ett inslag i den\r\nkampen är att se till att de ryska soldaterna kommer\r\nut så snabbt som möjligt.</pre><pre>Anf. 27  VIOLA FURUBJELKE (s) replik:</pre><pre>Fru talman! Jag håller med Margareta Viklund i det\r\nmesta av det hon säger. Självfallet måste vi stödja\r\nbalterna i deras kamp för självständighet, för att få\r\nut de ryska trupperna och på alla andra sätt.</pre><pre>Vi skiljer oss åt därvid, att Margareta Viklund\r\nanser att kompensationen av baltguldet kan\r\nkomma före utvecklingsprojekten. Vi tycker att det\r\när två skilda frågor och anser att\r\nÖsteuropamiljarden skall användas för\r\nutvecklingsbistånd och baltguldet skall\r\nkompenseras så snart som det finns ekonomiskt\r\nutrymme för detta. Det skall ske så snabbt som\r\nmöjligt, men då menar jag i den ordning som jag\r\nhär har beskrivit, dvs. att miljarden i första hand\r\nskall användas för utvecklingsprojekt.</pre><pre>Kompensationen av baltguldet är självfallet av stort\r\nsymbolvärde, och det har att göra med hur man blir\r\nsedd som nation -- det inser jag absolut -- men jag\r\ntror att Estlands och Litauens folk är mera betjänta\r\nav att Östeuropamiljarden fördelas på det sätt som\r\nvi socialdemokrater har beskrivit.</pre><pre>Anf. 28  MARGARETA VIKLUND (kds)\r\nreplik:</pre><pre>Fru talman! Det är mycket viktigt att de baltiska\r\nstaterna får det stöd som de behöver, i form av\r\npengar och projekt, så att de får i gång handeln och\r\nutvecklingen, och att vi symboliskt och materiellt\r\nvisar att vi verkligen stödjer dem.</pre><pre>Vad jag kan förstå är väl den summa som riksdagen\r\nnu har beslutat att bidra med till de baltiska\r\nstaterna det största bidrag som kammaren någonsin\r\nhar ställt sig bakom just när det gäller biståndet till\r\nde baltiska staterna.</pre><pre>Talmannen anmälde att Viola Furubjelke anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 29  IAN WACHTMEISTER (nyd)\r\nreplik:</pre><pre>Fru talman! Margareta Viklund borde vid det här\r\nlaget veta att Ny demokrati vill och alltid har velat\r\natt baltguldet skall betalas ut. Dessutom har vi\r\nockså sagt att detta skall göras på ett hedervärt sätt,\r\noch inte efter en massa inrikespolitiskt käbbel.\r\nDessutom skall det betalas tillbaka som guld, för att\r\nbacka upp valutan, inte för att man skall ha det\r\nliggande i små högar någonstans, och på det viset få\r\nekonomin att fungera -- så gör land efter land,\r\nvilket kanske inte alla i denna kammare känner\r\ntill -- och också för att inte andra, kanske något\r\nljusskyggare krafter, skall ta hand om hjälpen,\r\nkrediten eller vad det nu kan vara som vi ger i annat\r\nfall.</pre><pre>Dessutom har vi sagt -- förra veckan och i dag, och\r\nvi kommer att säga det tills det inte längre behöver\r\nsägas -- att soldaterna givetvis måste ut ur de\r\nbaltiska staterna, dels därför att balterna är våra\r\nvänner, dels därför att den frågan angår även oss.</pre><pre>Anf. 30  MARGARETA VIKLUND (kds)\r\nreplik:</pre><pre>Fru talman! Det är mycket positivt att Ny\r\ndemokrati och Ian Wachtmeister vill betala tillbaka\r\nbaltguldet, och jag vill tro att det finns en ärlig vilja\r\noch mening bakom det som man säger här. Då blir\r\njag litet bekymrad när man inte kan ställa sig\r\nbakom utskottets förslag, som egentligen innebär\r\natt vi så snabbt som möjligt skall lämna tillbaka\r\nguldet. Det förvånar mig.</pre><pre>Anf. 31  IAN WACHTMEISTER (nyd)\r\nreplik:</pre><pre>Fru talman! Jag får upprepa att vi har velat få den\r\nhär saken ur världen för länge sedan. Det är\r\nutskottet, regeringen, Margareta Viklunds egna\r\nkamrater m.fl. som har sett till att frågan har\r\nförhalats.</pre><pre>Anf. 32  MARGARETA VIKLUND (kds)\r\nreplik:</pre><pre>Fru talman! Ny demokrati och Ian Wachtmeister\r\nvill gärna framstå som hedervärda personer, och\r\ndet är okej, men jag ifrågasätter mycket starkt\r\nhedervärdheten när de vill ta från tredje världen för\r\natt vi skall kunna göra oss fria från den här skulden.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 33  LARS SUNDIN (fp):</pre><pre>Fru talman! Den borgerliga regeringen, liksom den\r\ntidigare socialdemokratiska, har gjort mig besviken\r\ni den okänsliga hanteringen av frågan om det s.k.\r\nbaltguldet, dvs. hur Estland och Litauen skall\r\nkompenseras för det guld som de 1939 deponerade\r\nhär och som Sverige utlämnade till Sovjetunionen\r\n1940, sedan denna makt ockuperat de små baltiska\r\nstaterna.</pre><pre>Då Estland, Lettland och Litauen förra året\r\nutropade sig som självständiga och erkändes som\r\nsådana, var det många svenska politiker som gav\r\nlöften om att baltguldet skulle betalas tillbaka,\r\nockså politiker som efter valet blev statsråd. Men i\r\nregeringsdeklarationen stod det ingenting om\r\nguldet, inte heller i budgetpropositionen i januari.</pre><pre>Det var först efter påstötningar i form av en fråga\r\nav mig som utrikesministern i februari sade att det\r\nvar regeringens uppfattning att esterna och\r\nlitauerna borde ersättas för vad de en gång\r\ndeponerat här. Därefter har riksdagen bifallit en\r\nmotion av Elver Jonsson och mig och anmodat\r\nregeringen att lämna förslag till riksdagen om hur\r\nkompensationen till Estland och Litauen skall\r\nfinansieras. Det gjorde regeringen i\r\nkompletteringspropositionen. Det är bara det att\r\nEstland och Litauen önskat återbetalningen i\r\nguldtackor, och därom stod det ingenting i\r\npropositionen.</pre><pre>Nu säger utskottets majoritet, efter en ny motion av\r\nElver Jonsson och mig där vi föreslår att\r\nåterbetalningen skall ske i form av guldtackor, att\r\ndet kan vara lämpligt att så sker.\r\nUtskottsmajoriteten tycker att den frågan får\r\ndiskuteras mellan den svenska regeringen och\r\nberörda baltiska regeringar. Utskottet utgår från att\r\ndessa överläggningar kommer att ske så snabbt som\r\nmöjligt.</pre><pre>Klart är nu alltså, fru talman, att Sverige skall\r\nbetala Estland och Litauen kompensation för deras\r\ndeponerade guld, i guldtackor om de så vill, och det\r\nså snart som möjligt. Det är alltid något.</pre><pre>Fru talman! Den svenska hanteringen av baltguldet\r\nfrån 1940 till 1992 är inget lysande inslag i vår\r\nhistoria. Man kan bara hoppas att det inte i\r\nframtiden kommer att vara en belastning i våra\r\nrelationer till Estland och Litauen.</pre><pre>Anf. 34  VIOLA FURUBJELKE (s):</pre><pre>Fru talman! Jag vill bara helt kort fråga Lars Sundin\r\nom han är nöjd med det sätt på vilket regeringen\r\nhar föreslagit att kompensationen av baltguldet\r\nskall ske.</pre><pre>Anf. 35  LARS SUNDIN (fp):</pre><pre>Fru talman! I det här läget är detta den minst dåliga\r\nlösningen av denna fråga, men helt nöjd är jag\r\nnaturligtvis inte.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>6 §  Alkoholbeskattningen, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU25 Alkoholbeskattningen, m.m.\r\n(prop. 1991/92:116).</pre><pre>Anf. 36  PETER KLING (nyd):</pre><pre>Fru talman! Jag skulle vilja börja med en liten\r\ndemonstration. Jag har just hällt upp ett glas\r\nalkohol, och den volymen i flaskan motsvarar\r\nvärdet av tillverkningen och eventuella vinster, som\r\nen företagare skulle ha sett det. Resterande volym\r\ni flaskan är skatt, som svenska staten alltså tar ut.</pre><pre>Vart vill jag komma med den här demonstrationen?\r\nJo, det finns två skäl till den höga beskattningen.\r\nDet är det fina skälet, som är nummer ett, och det\r\när det fula skälet, som är nummer två. Det fina\r\nskälet är att staten, dvs. vi politiker, genom\r\nförmynderi, skall se till att svenskarna dricker\r\nmindre, och då höjer vi skatten.</pre><pre>Jag tog upp den här frågan för ett halvår sedan med\r\nBengt Westerberg och påstod att mörkertalet är\r\nnågonstans mellan 35 och 40 %. Centralförbundet\r\nför alkohol- och narkotikaupplysning, CAN, sade\r\ndå vid sina undersökningar att det var 18--20 %. I\r\ndag sitter jag själv med i alkoholkommissionen, och\r\nnu säger CAN att mörkertalet är omkring 30 %.\r\nDet är inte orimligt att det i verkligheten är mellan\r\n35 och 40 %, som jag sade för ett halvår sedan. Förr\r\ndrack svenskarna Gordons gin. I dag dricker de\r\nGårdens gin.</pre><pre>Skäl nummer två är det fula skälet, och det är\r\nsjälvfallet att staten skall få in så mycket intäkter\r\nsom möjligt. Men det pratas det sällan om i denna\r\nkammare. Intäkterna av skatten är i dag omkring\r\n12 miljarder kronor. Ny demokrati tror inte på\r\nargumentet att vi skall höja skatterna för att minska\r\nden totala konsumtionen i Sverige. Det är bara så,\r\nmina damer och herrar, att det då tillverkas mer,\r\nköps mer taxfree och mer illegal sprit.</pre><pre>Vad måste vi då göra? Jo, vi inom Ny demokrati vill\r\nsänka skatterna för att något så när skydda våra\r\nintäkter när vi går med i EG. Vi kan inte sälja en\r\nvara som kostar tre gånger mer än den gör i våra\r\nkonkurrentländer. För att kunna behålla några\r\nintäkter av skatten 1995 måste vi anpassa oss.</pre><pre>Ny demokratis förslag är följande: Vi vill sänka\r\nskatten med 500 miljarder kronor 1992, och denna\r\nsänkning skulle enbart rikta sig till hotell- och\r\nrestaurangbranschen. Vi vill sänka skatten med\r\nytterligare 1 miljard 1993 och 2 miljarder 1994.</pre><pre>Att minska konsumtionen -- hur ser Ny demokrati\r\npå detta? Jo, självfallet ser vi det inte så att vi skall\r\nhöja skatten, utan vi har flera argument som vi\r\ntycker är mycket viktigare.</pre><pre>1. Att stärka familjerna, familjebanden. Det är där\r\nmånga alkoholproblem skapas -- det måste vi\r\npolitiker också lära oss.</pre><pre>2. Ökad omtanke om varandra. Vad menar jag med\r\ndet? Jo, ni kanske känner igen situationen när en\r\ngod vän får alkoholproblem. Vad säger vi då till\r\nvarandra? Jo, Bengt har fått problem -- det är synd\r\npå en så bra kille. Det går två tre månader, och vad\r\nsäger vi då? Jo, Bengt dricker en flaska om dagen --\r\ndet är synd på en så bra kille. I stället borde vi\r\nsamlas i vänskapskretsen och ta hand om vår\r\nkompis. Det är mycket viktigt att vi har en omtanke\r\nom varandra.</pre><pre>3. En kraftigt ökad upplysning, speciellt riktad till\r\nungdomar, om att alkoholen är farlig om man\r\ndricker och hanterar den på fel sätt och om att\r\nalkohol kostar mycket för samhället. Kan man få\r\nsvensken att förstå detta, är jag övertygad om att\r\ndet är den enda vägen att gå för att minska\r\nkonsumtionen. Jag kan ta exemplet när vi förde en\r\nkraftig kampanj mot rökning. Vad hände här i\r\nSverige då? Jo, rökningen gick rakt ned; den\r\nminskade kraftigt efter den\r\nupplysningskampanjen. Vad händer i dag, när det\r\ninte förs någon kampanj? Jo, rökningen ökar bland\r\nungdomar.</pre><pre>4. Vi måste få en avdramatisering av alkoholen,\r\ndvs. att det inte skall vara spännande att dricka\r\nsprit. Man kan ta t.ex. en whisky för att det är gott,\r\ninte för att det är spännande.</pre><pre>Till sist, fru talman, vill jag tala litet om\r\nfärjeförbindelsen Simrishamn--Allinge. Den\r\nklassas i dag som kort rutt. Det finns en parallell\r\nrutt mellan Ystad och Rönne, och den klassas som\r\nlång rutt. Det innebär att det där får säljas skattefri\r\nsprit. Färjelinjen Simrishamn--Allinge går inte ihop\r\nekonomiskt -- som man kan förstå -- utan den går i\r\nkonkurs gång efter gång. Det finns motioner från\r\nsocialdemokrater och moderater, som har påpekat\r\ndetta och vill klassa om färjelinjen Simrishamn--\r\nAllinge till lång rutt. Om vi skall få\r\nkonkurrensneutralitet mellan våra företag är det ju\r\nsjälvklart att vi måste klassa om också denna rutt\r\ntill lång rutt och tillåta försäljning av skattefria\r\nvaror.</pre><pre>Jag trodde faktiskt ett tag att detta skulle gå igenom\r\ni skatteutskottet. Det kändes positivt när\r\nskatteutskottet tog upp frågan. Men jag bedrog mig\r\nsom vanligt. I stället var en kommentar att det\r\nkanske skulle vara bättre att klassa om den andra\r\nrutten till kort rutt och ta bort taxfree-\r\nförsäljningen, dvs. ännu ett stick rakt i ansiktet på\r\nföretagen.</pre><pre>Nej, våga nu för en gångs skull bifalla de här\r\nmotionerna! Ni har faktiskt så gott som hela\r\nsvenska folket bakom er.</pre><pre>Med detta, fru talman, vill jag yrka bifall till\r\nreservation 1 under mom. 1 och reservation 2 under\r\nmom. 3.</pre><pre>Anf. 37  LARS BÄCKSTRÖM (v):</pre><pre>Fru talman! I skatteutskottets betänkande 25\r\nbehandlas den viktiga frågan om\r\nalkoholbeskattningen, ett område som ofta\r\ndiskuteras i svensk politik och tas upp i svenska\r\nanekdoter -- inget är väl så outgrundligt som den\r\nsvenska alkohollagstiftningen. Det finns de partier\r\nsom säger att politikerna inte vågar tala om\r\nalkohol, men det tror jag vi vågar. Det är inte något\r\nstörre problem att våga det, och vi måste tala om\r\ndetta, för alkoholfrågan är mycket viktig.</pre><pre>Ett syfte med alkoholbeskattningen är att få in\r\npengar till statskassan, men det är naturligtvis inte\r\ndet avgörande syftet. Det finns givetvis andra\r\nmetoder att skaffa in pengar.\r\nAlkoholbeskattningens främsta syfte enligt min och\r\nVänsterpartiets bedömning är att minska\r\nalkoholbruket. Man talar ibland om att det gäller\r\natt minska missbruket, men naturligtvis är\r\nmissbruk och bruk intimt förknippade med\r\nvarandra. Man kan inte tänka sig ett missbruk av\r\nalkohol utan ett bruk av alkohol i grunden.</pre><pre>Det är inte så att mitt parti eller jag själv\r\nförespråkar någon allmän förbudslinje. Jag tillhör\r\ninte de organiserade nykteristerna. Jag är inte\r\nnykterist. Men jag vågar trots detta tala om behovet\r\nav en skärpt politik mot såväl alkoholmissbruk som\r\nalkoholbruk, och i det sammanhanget är\r\nbeskattningen ett viktigt instrument.</pre><pre>Under den allmänna motionstiden lade vi i\r\nVänsterpartiet fram en rad yrkanden kring\r\nalkohollagstiftningen. Vi sade i vår motion Sk351\r\natt det förslag som har presenterats i betänkandet\r\nfrån den utredning som har studerat detta område\r\nborde ligga till grund för en ny lag. Biträdande\r\nfinansministern har nu lagt fram ett sådant förslag,\r\noch riksdagen kommer att anta denna lag. Jag\r\ntycker i princip att denna lag är bra, dvs. att man\r\nhar en beskattning som är strikt relaterad till\r\nalkoholhalten.</pre><pre>En annan förbättring -- detta säger jag en passant,\r\nmen det är ändå viktigt att nämna -- går ut på att\r\nman nu inrättar två klasser för det s.k. starkölet och\r\natt vi därmed de facto får tillbaka mellanölet i en\r\nlägre skatteklass. Jag tror att denna förändring kan\r\nleda till att konsumtionen styrs över till detta något\r\nmindre alkoholstarka öl.</pre><pre>I den meningen är det förslag som har lagts fram\r\nbra, men även om principen är bra, kan man\r\ndiskutera nivån. Vi sade i ett yrkande i en av våra\r\nmotioner att man borde höja skattenivån så att\r\nintäkterna ökar med 10 %. Vi insåg att det finns en\r\nrisk för att kammaren avslår detta yrkande, så vi\r\nhar ett andrahandsyrkande om att riksdagen i varje\r\nfall bör regeringen till känna att det bör ske en snar\r\nhöjning av de allmänna skattenivåerna.</pre><pre>Det har också funnits andra motionärer som har\r\ngått i samma riktning. Under allmänna\r\nmotionstiden väcktes motion So291 av Karin\r\nIsraelsson m.fl., som också förespråkade en 10-\r\nprocentig höjning. Med anledning av den\r\nproposition som behandlas av skatteutskottet i\r\nbetänkande nr 25 har Karin Israelsson m.fl. väckt\r\nen ny motion, i vilken man talar om en höjning med\r\n5 procentenheter.</pre><pre>Vårt yrkande i denna fråga är som sagt ett\r\nandrahandsyrkande, om förslaget från januari\r\nfaller.</pre><pre>Det är motiverat att hålla ett högt skatteuttag,\r\neftersom vi vet att det finns ett starkt samband\r\nmellan pris och konsumtionsnivå. Genom\r\nskattehöjningar håller vi uppe prisnivån.\r\nAlkoholskatten har inte höjts sedan våren 1990,\r\noch då bara med 5 %. Alkoholen har också under\r\nde senare decennierna haft en prisutveckling som\r\ngör det befogat att nu justera upp nivåerna.</pre><pre>Fru talman! Vänsterpartiet var inte representerat\r\nvid utskottets slutbehandling av denna fråga på\r\ngrund av att jag som representant för\r\nVänsterpartiet deltog i en riksdagsresa till\r\nStrasbourg, men vi vill här i kammaren under\r\növerläggningarna yrka bifall till utskottets\r\nhemställan angående mom. 1 med den ändring som\r\nföljer av ett bifall till motion 1991/92:351 yrkande\r\n40, att riksdagen ger regeringen till känna vad i\r\nmotionen anförts om behovet av en snar höjning av\r\nskatten på alkohol. Vi kunde ha brutit ut andra\r\nyrkanden ur vår motion till kammarbehandlingen,\r\nmen vi menar att detta är ett yrkande som alla\r\nledamöter som vill driva en aktiv alkoholpolitik och\r\näven använda pris- och skatteinstrumentet borde\r\nkunna samlas kring.</pre><pre>I diskussionen kring detta betänkande vill jag, fru\r\ntalman, också ta upp ett litet särproblem, som jag\r\npersonligen har kommit att inse under ärendets\r\nbehandling efter det att propositionen hade lagts\r\nfram. Vi får nu en beskattning som är strikt\r\nrelaterad till alkoholhalten, och det är ju ett faktum\r\natt varje system kan brukas eller missbrukas.\r\nDrycker med en mycket låg produktionskostnad\r\noch en mycket låg alkoholhalt kommer med detta\r\nsystem att bli relativt sett billiga för konsumenten.\r\nI nuvarande läge gör inte detta så mycket. Vi kan\r\ntänka oss ganska lätta viner, som är producerade\r\nunder tämligen manuella förhållanden; det är dyrt\r\natt producera dessa drycker. Om man däremot tar\r\nvanlig sprit, blandar den med vatten och tillsätter\r\nlitet färg och någon allmän smakessens får man en\r\ndryck som nästan inte kostar någonting att\r\nproducera, och om den har en låg alkoholhalt\r\nkommer den också att bli mycket lågt beskattad. I\r\nklartext, fru talman, blir detta färdigblandad grogg\r\npå flaska. Ur nykterhetspolitiskt hänseende skulle\r\ndetta kunna vara en mycket tvivelaktig produkt ute\r\npå marknaden. Då kan någon säga: Sådana\r\nprodukter finns inte i dag. Nej, det är sant, men i en\r\nmarknadsekonomi kommer nog någon producent,\r\nnågon handelsman att inse denna möjlighet, och\r\ndet finns redan en del sådana här drycker ute på den\r\ninternationella marknaden.</pre><pre>I EG, i den europeiska unionen, som Sverige nu\r\nkanske kommer att närma sig, råder principen om\r\nCassis de Dijon, som förvisso var just en\r\nalkoholdryck, och detta gör att vi kan få svårt att\r\nvägra att ta in drycker av detta slag. Vi får då ett ur\r\nnykterhetspolitiska hänseenden allvarligt problem.</pre><pre>Genom utskottsordningen har vi i Vänsterpartiet\r\nvarit förhindrade att ställa yrkanden under\r\nutskottets behandling, men jag tror att detta är ett\r\nproblem som måste uppmärksammas under\r\nkommande dagar för att vi inte skall få ett\r\nnykterhetspolitiskt problem, dvs. att tämligen\r\nalkoholsvaga drycker säljs till mycket mycket låga\r\npriser.</pre><pre>Vi har också i våra motioner tagit upp frågan om\r\nEG och den europeiska unionen, och vi har sagt att\r\nriksdagen borde ha gjort ett tillkännagivande.\r\nUtskottet säger då att det inte finnas några behov\r\nav allmänna tillkännagivanden, eftersom\r\nregeringen känner till behoven och vikten av att\r\nförsvara en svensk restriktiv alkoholpolitik. Det\r\nkanske är så att det i regeringen finns starka krafter\r\nsom känner det ansvaret, men det finns också i\r\nregeringskansliet människor med en mycket liberal\r\nsyn på nykterhets- och drogpolitiska frågor. Jag\r\nvet, fru talman, att vi här i kammaren skall hålla en\r\nkorrekt ton och inte använda nedsättande epitet, så\r\njag säger ingenting om dessa personer, men under\r\nandra förhållanden skulle jag kunna ta till mycket\r\nstarka ord om människor som talar om exempelvis\r\nfri haschförsäljning. Detta inger mig oro, och jag\r\nbeklagar därför att utskottet inte markerade att vi\r\nmåste hålla en restriktiv drog- och alkoholpolitisk\r\nlinje.</pre><pre>Min anmälda talartid, fru talman, är gången. Jag\r\nvill avslutningsvis bara deklarera att vi i\r\nVänsterpartiet naturligtvis står bakom alla\r\nyrkanden i de motioner vi har väckt under allmänna\r\nmotionstiden och senare vad gäller dessa frågor,\r\nmen för att förenkla ärendebehandlingen i\r\nkammaren nöjer vi oss med att yrka bifall till vad\r\nutskottet har hemställt under mom. 1 samt till vår\r\nmotion 351, yrkande 40.</pre><pre>Anf. 38  PETER KLING (nyd) replik:</pre><pre>Fru talman! Vänsterpartiet säger i sin motion att\r\nman vill höja skatten med 10 % för att staten skall\r\nfå in mer skatt. Men staten får ju inte inte in mer\r\nskatt på detta sätt, utan det innebär ju mer eller\r\nmindre att man ger klartecken till en ökning av\r\nmörkertalet i Sverige. Det har ju under de senaste\r\ntio åren visat sig att staten inte har fått in mer\r\nskatteintäkter genom höjda skatter på alkohol.\r\nDäremot har mörkertalet ökat. Det har vi fått\r\nbekräftat från CAN, som på sju åtta månaders tid\r\nhar höjt sin uppskattning av mörkertalet från 18 till\r\n30 %. Nog ökar mörkertalet. Jag tror inte att man\r\nfår in mer skatter genom detta förslag.</pre><pre>Anf. 39  LARS BÄCKSTRÖM (v) replik:</pre><pre>Fru talman! Det finns förvisso en skillnad mellan\r\noss i Vänsterpartiet och Ny demokrati när det gäller\r\nsynen på hur man skall bekämpa alkoholmissbruk\r\noch alkholbruk och försöka bringa ner det. Vi säger\r\natt ett av instrumenten är prisinstrumentet och att\r\nman då måste använda skatteinstrumentet. Ny\r\ndemokrati säger sig också vilja bekämpa\r\nalkoholmissbruk, men man vill inte använda\r\npriserna som ett instrument, utan man anvisar\r\nandra vägar. Om några av dessa andra vägar kan vi\r\nsäkert vara överens, t.ex. om vikten av att ha\r\ngemenskap i samhället. Vi betonar vikten av sociala\r\ninsatser. Jag vet inte i vilken mån Ny demokrati tar\r\nupp det. Ny demokrati, som säger sig vara\r\nmarknadsekonomins anhängare, vill emellertid\r\nicke använda marknadens mest effektiva vapen,\r\npriset, för att bekämpa alkoholbruket. Vi tror på\r\natt marknaden kan fungera även när det gäller att\r\nbekämpa alkoholmissbruket och dämpa\r\nalkoholbruket. Det är tydligen en skillnad mellan\r\noss och Ny demokrati.</pre><pre>Anf. 40  PETER KLING (nyd) replik:</pre><pre>Fru talman! Som jag nämnde alldeles nyss har\r\nt.o.m. CAN för ett halvår sedan redovisat siffror på\r\n18--20 %. I dag medger man att mörkertalet ligger\r\npå ungefär 30 %. Det är de siffror jag fick senast,\r\nnär alkoholkommissionen för ett par tre veckor\r\nsedan hade en sammankomst. Jag tror personligen\r\natt siffrorna för mörkertalet ligger på 35--40 %.\r\nCAN antyder nämligen att det är mycket svårt att\r\nmäta detta och att talet förmodligen ligger litet\r\nhögre än vad som har redovisats i deras uppgifter.</pre><pre>Sedan vill jag ta en parallell till detta. En dag ringde\r\nmig en krögare -- som jag inte känner och som inte\r\när med i Ny demokrati -- och påstod att han hade\r\nhaft väldiga problem med berusade ungdomar. Han\r\ntog ett antal kronor för en starköl. Han sänkte\r\nsedan priset till 20 kr, och då fick han dit nyktra och\r\nstädade ungdomar och fick mycket mycket mindre\r\nproblem med sin restaurangverksamhet. Han ville\r\natt jag vid något lämpligt tillfälle skulle ta upp detta\r\ni kammaren. Det är denna politik som vi i Ny\r\ndemokrati tror på. Vi tror inte på att man genom\r\nförmynderi, genom lagar och genom höjningar av\r\nskatter kan få svensken att dricka mycket mindre,\r\nutan effekten blir då precis densamma som på\r\nmotorvägar: Är det en fin väg som man kan köra i\r\n110 på, så kör folk i 110, även om vi begränsar\r\nhastigheten till 90.</pre><pre>Anf. 41  LARS BÄCKSTRÖM (v) replik:</pre><pre>Fru talman! Det är riktigt att det finns ett mörkertal\r\ni Sverige. Att det är ett mörkertal betyder ju precis\r\natt det är fråga om ett mörker, och ingen vet ju så\r\nmycket om vad som döljs i mörkret. Detta är själva\r\npoängen med begreppet, och det kan vi diskutera.</pre><pre>Det är också ett faktum att det finns mörkertal i alla\r\nländer där man så att säga kulturellt brukar\r\nalkohol. Det är ett faktum att man brygger cider\r\noch vin i Frankrike och Italien, fast alkoholskatten\r\ndär är vida lägre än här. Det är inte så att all alkohol\r\nköps per butik i länder med låg alkoholskatt. Så är\r\nicke fallet i verklighetens värld utanför Sverige. Tro\r\nmig, jag har varit utomlands och iakttagit detta\r\nfaktum. På nästan varenda gård på kontinenten\r\nhåller man på med vin och cider.</pre><pre>Det är alltså icke så enkelt att man slutar producera\r\nalkohol hemma bara skatten på alkohol sänks.\r\nNågon skatt skall vi ju ha. Och i ekonomin är det ju\r\nmarginalen som är det intressanta, om man tjänar\r\npå det. Det är ett faktum att man inte kommer till\r\nrätta med illegal tillverkning av alkohol bara genom\r\natt sänka skatterna. Så fungerar det inte.</pre><pre>Talmannen anmälde att Peter Kling anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 42  KARIN PILSÄTER (fp):</pre><pre>Fru talman! I alla kulturer berusar och drogar sig\r\nmänniskor med någonting och på något sätt -- det\r\nvet vi. Alkohol är och har alltid varit en del av den\r\nsvenska kulturen. Väldigt många svenskar tycker\r\natt alkohol är ett trevligt och passande inslag i olika\r\nsammanhang.</pre><pre>Vi dricker t.ex. champagne för att fira -- det kan\r\ngälla födelsedag, tävlingsvinst, examen, barns\r\nfödelse, ett nytt jobb eller kanske ett bra\r\nvalresultat. Vi dricker vin för att det är litet festligt,\r\nför att det passar till en god middag eller för att det\r\när fredagskväll och veckans jobb är slut. Vi dricker\r\nkonjak och sliskig likör till kaffet för att det är gott.\r\nVi dricker svalt vitt vin eller kanske en gin och tonic\r\npå verandan, på balkongen eller vid sommarstugan\r\nen solig eftermiddag, som i dag. Vi dricker öl till\r\nchipsen framför Tipsextra. Vi dricker snaps till\r\njulbordet, till sillen på midsommar, till kräftorna i\r\naugusti och många gånger däremellan.</pre><pre>De flesta av våra alkoholvanor är kultur som är\r\nimporterad -- från Frankrike, Sydeuropa,\r\nTyskland, Storbritannien m.m. Genom\r\nårhundraden har impulser och vanor kommit hit till\r\nSverige. Och att vi dricker brännvin vid våra\r\ninhemska högtider och till den traditionella svenska\r\nmaten är ganska naturligt; Sverige ingår i det s.k.\r\nbrännvinsbältet.</pre><pre>Exemplen på när och hur vi svenskar dricker\r\nalkohol kan göras många -- hur många som helst.\r\nKort sagt är det så att många människor tycker att\r\ndet är trevligt att bruka alkohol, och därför finns\r\ndet och kommer säkert alltid att finnas.</pre><pre>Men alkohol är också en drog, ett gift. Hade det\r\ninte funnits sedan årtusenden och ingått i den\r\neuropeiska kulturen utan uppfunnits i dag skulle\r\ndet säkert omedelbart ha förbjudits.</pre><pre>Alkoholbruket har många och stora negativa\r\neffekter, inte minst när bruket övergår i missbruk.\r\nDe samhälleliga nettokostnaderna för alkoholen\r\nkan beräknas till ungefär 100 miljarder.\r\nAlkoholbruk skadar människor. De direkta\r\nsjukvårdskostnaderna, produktionsbortfallet,\r\nförsäkringsutgifterna, kostnaderna för skador på\r\nmänniskor i omgivningen inkl. trafikskador, m.m.\r\nkostar alltså mer än tio gånger så mycket som\r\nintäkterna i form av alkoholskatter. Då är inte på\r\nnågot sätt allt mänskligt lidande inräknat -- jag\r\ntänker då både på den som missbrukar men framför\r\nallt på familjen och de närmaste.</pre><pre>Vi vet att ju lägre totalkonsumtionen är desto\r\nmindre blir skadorna och omvänt. Därför måste vi\r\nha en aktiv alkoholpolitik som även innefattar olika\r\ntyper av restriktioner.</pre><pre>De viktigaste inslagen i en aktiv alkoholpolitik är\r\ninformation, tillgänglighet och priset. Det är här\r\nalkoholskatten kommer in i sammanhanget. Syftet\r\när självfallet att minska konsumtionen, precis som\r\nsyftet med miljöavgifter är att minska utsläppen.\r\nSkatten skall alltså inte konstrueras för att\r\nmaximera statens inkomster utan för att minimera\r\nalkoholskadorna.</pre><pre>Fru talman! I regeringens proposition 1991/92:116\r\nföreslås en ny princip för beräkning av\r\nakoholskatten; skatten är relaterad enbart till\r\nalkoholhalten i drycken och inte, som den\r\nnuvarande, kopplad även till försäljningspriset.\r\nDet är bra. Det är ju så att säga procenten man vill\r\nåt, inte tillverkningsmetoderna eller\r\nförpackningen. Om denna princip är alla partier\r\nockså överens.</pre><pre>Den här omläggningen innebär att de billiga\r\nsorterna blir litet dyrare och de dyrare sorterna litet\r\nbilligare. Med det borde också syftet med de\r\nmotioner där man föreslår en generell höjning vara\r\nuppfyllt.</pre><pre>Man räknar med att de vanligaste sorterna öl, vin\r\noch sprit blir ungefär 10 % dyrare med det här\r\nförslaget. Utskottet konstaterar också att dessa\r\nhöjningar är tillräckliga med tanke på den\r\nnuvarande låga inflationen. Man anser precis som\r\nsocialutskottet att nivån för närvarande är väl\r\navvägd.</pre><pre>Ny demokrati vill i sin reservation i stället sänka\r\nalkoholskatten framöver -- alltså inte nu utan\r\nsedan -- och det, som man själv säger, framför allt\r\nav två skäl: för det första för att anpassa Sverige till\r\nförhållandena utomlands, så att vi kan konkurrera\r\nmed utlandet och behålla försäljningen av\r\nalkoholdrycker inom landet, och för det andra för\r\natt minska det s.k. mörkertalet.</pre><pre>''Därtill kommer'', säger man, ''att sunda\r\numgängesformer allvarligt försvåras av vår\r\nprispolitik. Så t.ex. har man knappast råd längre att\r\numgås på ett normalt sätt på restauranger och\r\ndansställen.'' Man har dessförinnan också sagt:\r\n''Det gäller också att skapa förutsättningar för goda\r\numgängesformer inom familjerna -- -- --.'' I sin\r\nreservation yrkar man därför bifall till den motion,\r\nSk656 av Ian Wachtmeister m.fl., där det förelås\r\n''att Systembolaget bör ge sina storkunder\r\nvederbörlig grossistrabatt''.</pre><pre>Av motionstexten framgår att ''man på så sätt skulle\r\nkunna uppnå ett läge där det kostar ungefär lika\r\nmycket att dricka ute på lokal som hemma i\r\nensamheten.''</pre><pre>I en annan motion, So249, också den av Ian\r\nWachtmeister m.fl., föreslås att alkoholskatten\r\nskall sänkas med 500 miljoner 1992 för inköp från\r\nhotell- och restaurangbranschen och att skatten\r\nsänks med ytterligare en miljard 1993 och\r\nytterligare två miljarder 1994, för att anpassa\r\npriserna till EG-nivå.</pre><pre>Med anledning av den motionen vill Ny demokrati\r\nge regeringen till känna vad man anför om\r\nalkoholbeskattningen -- det är alltså Ny demokratis\r\nyrkande här i kammaren. Jag skulle därför vilja\r\nbörja med att fråga Peter Kling: Är det\r\nstorkunderna som skall få grossistrabatt, eller är\r\ndet hotell- och restaurangbranschen som skall få\r\nnedsatt alkoholskatt, om ni får bestämma? Och vad\r\när sunda umgängesformer, och hur umgås man på\r\nett normalt sätt på dansställen och restauranger?\r\nOch vad är goda umgängesformer i familjen?</pre><pre>Medan jag väntar på besked om detta kan jag\r\nkonstatera att om Ny demokratis förslag om 500\r\nmiljoner i sänkning av alkoholskatten skulle gå\r\nigenom skulle det sänka inköpskostnaden för\r\nhotell- och restaurangbranschen med ungefär en\r\ntredjedel. Vad sedvanlig grossistrabatt i den här\r\nbranschen ligger på vet jag inte, men låt oss säga att\r\näven det handlar om en tredjedel -- jag antar att ni\r\nmenar att man skall få rabatt även på skatten, trots\r\natt det rimligtvis strider mot alla principer i andra\r\nbranscher.</pre><pre>För att ta reda på vad era förslag skulle få för\r\neffekter har jag tittat runt på en del krogar av olika\r\nslag här i närheten och antecknat priser -- man får\r\nju offra sig litet för den goda sakens skull. Påslaget\r\npå alkohol innebär alltifrån en fördubbling till en\r\nsexdubbling av priserna. En vanlig stor starköl kan\r\nkosta allt från 20 kr. till 50 kr. på vanliga hyggliga\r\nrestauranger.</pre><pre>Det är uppenbart att den ökande konkurrensen\r\nmellan krogarna i Stockholm på senare år har haft\r\nen helt annan effekt på priserna än vad era förslag\r\nskulle ha. Det är faktiskt fullt tillåtet att ta betalt\r\nmed ungefär vad man själv vill på en restaurang i\r\nStockholm -- det dirigeras inte någonstans ifrån.\r\nDäremot har länsstyrelsen blivit mer generös med\r\natt ge tillstånd, och därför har det uppstått en ökad\r\nkonkurrens.</pre><pre>Försäljningspriserna på restaurangerna står inte\r\nheller i proportion till priset på Systembolaget, utan\r\ndet kan vara helt andra prisrelationer: en dyrare\r\ndryck kan vara billigare på restaurangen och\r\ntvärtom.</pre><pre>Om man skall uppnå den i er motion utlovade\r\neffekten -- att priset på en drink på restaurang inte\r\nskall vara högre än hemma -- krävs det nog något\r\nhelt annat än den föreslagna typen av rabatter. Det\r\när väl inte alldeles obekant att det också är betydligt\r\ndyrare att äta en bit mat på en restaurang än att äta\r\nden hemma. En del i den prisskillnaden är det\r\nallmänna skatteläget, och det jobbar vi med. Men\r\natt det inte är så alldeles lätt att spara vet vi ju, och\r\nsärskilt Ny demokrati har i det sammanhanget inte\r\nvarit något föredöme.</pre><pre>Om vi går vidare till de mer långsiktiga förslagen\r\nnär det gäller generella sänkningar kommer vi in på\r\nbetydligt allvarligare spörsmål. I reservationen\r\nanges tydligt att syftet med sänkningarna är att\r\nbehålla försäljningen i landet. Frågan är om ni över\r\nhuvud taget har något intresse av att minska\r\nkonsumtionen, eller om syftet är att upprätthålla\r\nnivån.</pre><pre>Alkoholbruket är vårt absolut största\r\nfolkhälsoproblem alla kategorier. Vi kan aldrig få\r\nbort problemen helt, men genom att försöka\r\nkombinera alla de åtgärder som vi känner och som\r\nfungerar kan vi nå en bra bit på vägen. Influenser\r\nutifrån genom resor och kontakter, och framför allt\r\ngenom invandrare, påverkar oss givetvis.</pre><pre>Det tråkiga med influenser i alkoholkulturen tycks\r\nvara att vi mest lägger nya vanor till de gamla -- vi\r\nbyter inte vanor. Jag tror inte att svensken skulle få\r\nett mer avdramatiserat förhållande till sprit genom\r\natt den skulle säljas i livsmedelsbutiker. Däremot\r\ntror jag möjligen att det omvända förhållandet kan\r\ntänkas någon gång i framtiden.</pre><pre>Fru talman! I detta betänkande behandlas även\r\nfrågor om taxfreeförsäljning på färjor. En viktig\r\nfrågeställning är då uppenbarligen om Bornholm\r\nligger på kort eller långt avstånd från Sverige. Flera\r\nmotionärer pekar på det förhållandet att olika\r\nfärjesträckningar från Skåne till Bornholm har fått\r\nolika villkor. Rimligtvis skall samma villkor gälla,\r\noch utskottet väntar sig därför att regeringen i\r\nförhandlingar med Danmark framöver skall lösa\r\nfrågan så, att man bestämmer sig för att Bornholm\r\nantingen ligger nära eller långt bort.</pre><pre>När det gäller taxfreeförsäljning i övrigt är\r\nprincipen att sådan bara sker vid resa från ett land\r\ntill ett annat. I några motioner föreslås att man\r\nskulle ha taxfreeförsäljning även på\r\nGotlandsfärjan. Gotland ligger i Sverige, och det\r\nbör så förbli -- åtminstone så länge gotlänningarna\r\nsjälva vill. Det vore orimligt med specialregler om\r\nskattefri sprit på båten bara för att det eventuellt\r\ngår dåligt med turismen. Det finns fler ställen som\r\nhar svårt med turismen. Det brukar inte minst Ny\r\ndemokrati påpeka i alla möjliga och omöjliga\r\nsammanhang.</pre><pre>Olika specialregler för att försöka rädda olika\r\nbranscher är ingen bra lösning. Det finns många fler\r\norter som har ekonomiska problem. De\r\ngrundläggande strukturproblemen i svensk\r\nekonomi låter sig inte lösas med vare sig sänkt\r\nturistmoms eller skattefri sprit på Gotlandsbåten.</pre><pre>Fru talman! Sammanfattningsvis innebär utskottets\r\nförslag att propositionen om en ny princip för\r\nalkoholbeskattning bifalles och att därmed skatten\r\nför de vanliga, dvs. billigare dryckerna höjs. I och\r\nmed detta används en viktig del av de\r\nalkoholpolitiska instrumenten i praktiken, dvs.\r\npriset. Alkohol är en del av vår kultur, men den\r\nmåste hanteras varsamt och med respekt.</pre><pre>När jag tänker på t.ex. alla de kvinnor som får stryk\r\ni sina hem, på alla de barn som lider och får sin\r\nuppväxt och kanske sin framtid förstörd och på alla\r\ndem som blivit påkörda av rattfyllerister, då klirrar\r\ntalet om ''upplysning'' och fri tillgång till billig sprit\r\nlika iskallt som isbitarna i den grogg vanligt folk\r\nsjälvklart inte skall förmenas. I det politiska arbetet\r\nmåste många intressen vägas samman och de\r\nsvagaste människorna skyddas. Det är därför vi\r\nskall ha en hög och rak alkoholskatt.</pre><pre>Fru talman! Jag vill därmed yrka bifall till utskottets\r\nhemställan i betänkande SkU25.</pre><pre>Anf. 43  PETER KLING (nyd) replik:</pre><pre>Fru talman! Jag skulle vilja börja med att säga till\r\nKarin Pilsäter att totalkonsumtionen i landet inte\r\nhar gått ner, trots att vi har höga alkoholskatter och\r\ntrots att de skatterna har höjts ganska kraftigt de\r\nsenaste 10--15 åren. Det visar alla undersökningar.\r\nT.o.m. CAN säger nu att mörkertalet har ökat de\r\nsenaste åren.</pre><pre>De 500 miljonerna vi vill ge i grossistrabatter vill vi\r\nskall gå till hotell- och restaurangbranschen direkt.\r\nBranschen skulle få en skattsänkning på 500\r\nmiljoner på inköpen. Vi vill sänka Systembolagets\r\npriser generellt 1993 med 1 miljard. Det gäller alla\r\ninköp. Vi vill sänka priserna 1994 med ytterligare 2\r\nmiljarder.</pre><pre>Karin Pilsäter frågar vad det är vi menar inte är\r\nnormalt. Det är inte normalt att komma till en\r\nrestaurang eller ett dansställe och vara bra berusad,\r\nför att det är så dyrt att dricka på själva stället. Det\r\när normalt att komma nykter till ett dansställe eller\r\nen restaurang och möjligtvis ta någon öl eller någon\r\ngrogg där, lugnt och städat. Det anser vi vara\r\nnormalt.</pre><pre>Om vi nu höjer skatten på sprit här i Sverige och vi\r\ngår med i EG, tappar vi statens intäkter. Då köper\r\ninte svensken sin sprit eller öl här i Sverige. Då åker\r\nsvenskarna med släpkärror till Danmark och\r\nTyskland och hämtar hit den. När de sedan inte får\r\nsälja den, ordnar de med föreningar och sällskap,\r\nför att kringgå lagarna. Så är det bara. Det måste\r\nockså Karin Pilsäter inse.</pre><pre>Varför kan man inte ha taxfreeförsäljning på\r\nGotlandsfärjan och därigenom sänka\r\nbiljettpriserna avsevärt, så att vi svenskar har råd\r\natt åka till vår vackra ö Gotland? Och varför skall vi\r\ngynna Finland med taxfreeförsäljningen och lägga\r\növer turismen till Finland? Det är bättre att vi får\r\ntaxfreeförsäljning på trafiken till Gotland och\r\ndärmed ökar turismen och drar in bidragen.\r\nGotlandsrederierna sponsras faktiskt med 140\r\nmiljoner. Ändå kostar en biljett för en familj på\r\nfyra personer 1 600 kr. Motsvarande biljett\r\nGöteborg--Danmark kostar 700 kr. Om man åker\r\ntill Åland kostar det 300. Där är det nämligen\r\nkonkurrens också.</pre><pre>Man kan kringgå dessa bestämmelser. Någon skall\r\ntydligen öppna en rutt från Stockholm via Åland till\r\nGotland och där ha taxfreeförsäljning. Det hjälper\r\ninte med förbud. Vi måste inse att vi måste införa\r\ntaxfreeförsäljning på Gotlandstrafiken så\r\nsmåningom.</pre><pre>Anf. 44  KARIN PILSÄTER (fp) replik:</pre><pre>Fru talman! För det första undrar jag varför Ny\r\ndemokrati inte yrkar på 500 miljoner i rabatt till\r\nhotell- och restaurangbranschen, utan på något\r\nannat. Det är lättare om man yrkar på det man vill\r\ngöra.</pre><pre>För det andra vill jag säga att vi vet att\r\ntotalkonsumtionen sjönk under tidigare delen av\r\n80-talet. Sedan har alkoholskatterna halkat efter\r\ngentemot den övriga prisutvecklingen. Vi vet att\r\nkonsumtionen sjunker i samband med höjningar.\r\nDet är också en av anledningarna till att man skall\r\nhöja lagom ofta, så att det får den effekten.</pre><pre>När det gäller den s.k. utlandsanpassningen vill jag\r\nkonstatera att utlandet för er uppenbarligen är\r\ndetsamma som Väst- och Sydeuropa, dvs. EG-\r\nländerna. Alkoholkommissionen håller på att\r\nstudera behovet av en Europaanpassning. Vi får\r\nåterkomma och se vad kommissionen kommer\r\nfram till. Alkoholskadorna i både medicinsk och\r\nvidare bemärkelse är dessutom mycket större i de\r\nländerna än de är i Sverige. Man har helt andra\r\nvanor och traditioner, en annan kultur än i Sverige.\r\nDet har inte ett dugg att göra med vare sig\r\nsystembolag eller skattesatser. Som jag sade\r\ntidigare ändras detta kanske med tiden, i takt med\r\nökade kontakter och med invandringen från dessa\r\noch andra länder, som sätter sin prägel på Sverige.\r\nVi kanske kan lära oss ett mer måttligt beteende,\r\nprecis som vi har lärt oss att äta pizza och lasagne.\r\nMen ändringen i beteendet måste komma först.</pre><pre>Dessutom tycker och tänker vi i Sverige inte i alla\r\nsammanhang som andra européer. Schlager-EM var\r\nväl det senaste exemplet på det. Den svenska juryn\r\noch Svensktoppsjuryn har inte samma synpunkter\r\npå schlager som man har i andra länder. Vi kanske\r\ninte måste ha samma synpunkter på hur man\r\ndricker alkohol heller.</pre><pre>Vi vet ingenting om mörkertalet. Men vi har\r\nkonstaterat att om man sänker restaurangmomsen\r\neller matmomsen med ett antal procent, innebär\r\ndet inte att skattefusket upphör för det. Er\r\nskattesänkning innebär tydligen inte heller en\r\ntillräckligt stor förändring för att det skulle\r\nförsvinna helt och hållet.</pre><pre>Jag tror att vi skulle kunna få en helt annan\r\nrestaurangkultur om restaurangerna själva trodde\r\natt ni hade rätt, dvs. om man sänker priserna\r\nkommer många människor att gå på restaurang och\r\näta mat osv. Men det skulle man inom\r\nrestaurangbranschen ha insett själva, om det\r\nverkligen var på det viset. Det är inte nödvändigt\r\natt ta 40 kr. för en öl på en restaurang. En del\r\nrestauranger tar 20 kr. och får dit trevligt folk.\r\nAndra fortsätter att ta 40 kr. Även om man sänker\r\npriserna med en tredjedel på Systemet, blir det bara\r\nnågra enstaka kronor. Det är inte där problemet\r\nligger.</pre><pre>Anf. 45  PETER KLING (nyd) replik:</pre><pre>Fru talman! Jag kan inte hålla med om att det rör\r\nsig om några enstaka kronor. Som jag nämnde förut\r\när den totala skatten 12 miljarder. Inköpen från\r\nhotell och restauranger står för ungefär 8--10 %\r\nDet innebär 1,2 miljarder i skatt. Om man sänker\r\nmed 500 miljoner får jag det till en sänkning med\r\nungefär 40 % på priserna för hotell och\r\nrestauranger. Men jag kanske räknar fel.</pre><pre>Karin Pilsäter säger att konsumtionen är högre i\r\nEuropa. Ja, men där finns heller inga\r\nupplysningskampanjer om alkohol, som vi i Ny\r\ndemokrati vill ha här i Sverige. Vi vill ha en\r\nkampanj i samband med en liberalare syn på\r\nalkoholen, som den kampanj som genomfördes\r\nmot rökning. Jag har flera gånger hävdat, och jag\r\nkommer att säga det igen, att det är två saker som\r\nvi politiker måste tala om i denna\r\nupplysningskampanj. Alkoholen är farlig, om man\r\nhanterar den fel. Alkoholen kostar samhället så\r\nmycket som Karin Pilsäter har nämnt förut, mellan\r\n80 och 120 miljarder. Det är litet olika åsikter om\r\nsiffrorna. Detta skall man tala om för svensken.\r\nSedan skall man säga till svensken: Nu är det din\r\nsak att avgöra detta. Vi skall som politiker inte vara\r\nnågra förmyndare och säga: Fy, nu skall vi höja\r\nskatterna, nu skall vi låsa in detta, för att Svensson\r\ninte skall dricka. Det håller inte. Mörkertalet har\r\nonekligen ökat. Det inser t.o.m. CAN i dag.</pre><pre>Anf. 46  KARIN PILSÄTER (fp) replik:</pre><pre>Fru talman! Upplysning är säkert jättebra. Men jag\r\ntror inte att man med några upplysningskampanjer,\r\nhur goda de än är, på ett enkelt och snabbt sätt\r\nförändrar århundradens, ja nästan årtusendens\r\ninlärda och invanda kultur. I Sverige och i många\r\nandra länder är det så att man dricker så mycket att\r\nman blir redlös innan man ger upp. Det kan vi inte\r\nändra på med någon annonskampanj på ett par år.\r\nMed tiden, genom att vi har mycket kontakter med\r\nandra människor som kommer hit, kanske vi byter\r\nbeteende. Men det får vi göra först.</pre><pre>Peter Kling pratar om upplysning och säger att\r\nbeskedet skall vara: Nu är det din sak. Peter Kling\r\nglömmer då att det inte är familjens sak att avgöra\r\nom pappa skall bli alkoholist och börja slå barnen.\r\nNär pappa gör det, måste vi som politiker säga att\r\nvi tar kamp för att skydda de svaga. Vi kan inte säga\r\natt familjerna får avgöra det här själva.</pre><pre>Jag tror att samma sak gäller för\r\ntaxfreeförsäljningen. För övrigt förekom fel\r\nprisuppgifter här. I gårdagens Dagens Nyheter stod\r\ndet att en biljett till Gotland kostar 260 kr. Vad det\r\nberor på vet jag inte, men det var i alla fall vad som\r\nsades i annonsen. Det kostar dessutom väsentligt\r\nmera att hyra en stuga på Gotland än att hyra en\r\nstuga någon annanstans i Sverige. Det är\r\nförmodligen dessa faktorer som gör att folk inte har\r\nråd att gå på restaurang i Visby och inte själva\r\npriserna.</pre><pre>Anf. 47  LARS BÄCKSTRÖM (v) replik:</pre><pre>Fru talman! Jag som representant för\r\nVänsterpartiet och Karin Pilsäter som representant\r\nför regeringssidan är överens om grunddraget i den\r\nhär nya alkoholbeskattningen. Det är bra. Vi tycks\r\nvara överens om att prisinstrumentet skall\r\nanvändas aktivt.</pre><pre>Men vi är inte eniga på en punkt. Vänsterpartiet\r\nhar i sitt yrkande påpekat att vi vill ha ett\r\ntillkännagivande om behovet av snara höjningar av\r\nskatten på alkohol. Det vill regeringssidan inte gå\r\nmed på. Det tycker jag är beklagligt, och jag kan\r\ninte förstå skälet. Är det för att man är rädd för\r\ninflationen? Man skulle i så fall kunna lösa det\r\ngenom att ta bort alkolhol och tobak från\r\ninflationsindex. Det vore en åtgärd. Det är litet\r\nsynd att skattehöjningar som är motiverade av\r\nnykterhets- och hälssoskäl och på sociala grunder\r\nskall vara ett problem så till vida att inflationen\r\nskulle pressas upp.</pre><pre>Kan EG vara orsaken? Det vore i så fall mycket\r\nallvarligt. Det är därför vi säger att vi inte skall gå\r\nmed i EG. Det är en av många anledningar. Är det\r\npå grund av EG som man inte vill gå med på detta\r\nyrkande om snara höjningar?</pre><pre>I debatten tog jag upp att vi kan få ett problem med\r\ndrycker med låg alkoholhalt som säljs till mycket\r\nlåga priser. Man ''specialsyr'' för att sälja ut billig\r\nalkohol. Hur skall vi kunna stoppa detta i ett EG-\r\nsammanhang? Ser inte Karin Pilsäter detta\r\nproblem över huvud taget?</pre><pre>Anf. 48  KARIN PILSÄTER (fp) replik:</pre><pre>Fru talman! Precis som Lars Bäckström påpekar är\r\nvi helt överens om att vi skall använda\r\nprisinstrumentet. Eftersom omläggningen innebär\r\natt alla vanliga drycker som säljs på systembolaget\r\noch restaurangerna får högre skatt, anser vi att man\r\ni praktiken har gjort en sådan höjning även om man\r\ninte har gjort någon generell uppskrivning. Det\r\nhandlar om en höjning på ungefär 10 % på alla\r\nvanliga, billiga drycker. Det är möjligt att det finns\r\npersoner som även missbrukar de riktigt dyra\r\nsorterna, men i så fall tror jag inte att det är priset\r\nsom avgör. Det viktiga är att vi höjer priserna nu.</pre><pre>Det är ingen omtanke om inflationen eller något\r\nannat som gör att vi inte har velat göra ett\r\ntillkännagivande utan mera det faktum att vi är så\r\npass överens. Det står i betänkandet och är fastlagt\r\ni många beslut att prisinstrumentet skall användas.\r\nFör min del litar jag helt på att regeringen inte\r\ntvekar att höja skatten. Jag vet att man är\r\nintresserad av att få in pengar och av den här frågan\r\ni sig. Däremot kanske vi har olika stor tilltro till att\r\nregeringen faktiskt kommer att använda det här. I\r\noch med att det här innebär en ganska kraftig\r\nhöjning tycker vi att det är onödigt att nu göra\r\nnågot ytterligare påpekande.</pre><pre>Lars Bäckström tar upp lågalkoholhaltiga drycker,\r\nfärdigblandade groggar. Det är svårt att räkna ut\r\nvad det skulle bli för priser. Det finns några sorter\r\nav den här typen av blandade drycker -- dock inte\r\nmed riktigt låg alkoholhalt --, och det finns sådana\r\ni andra länder. Så vitt jag förstår har det inte blivit\r\nnågon riktigt stor försäljningssucce. Det beror\r\nförmodligen på att det helt enkelt inte är särskilt\r\ngott. Om dessa drycker skulle dyka upp och bli ett\r\nproblem får vi ta itu med det -- särskilt om det\r\nskulle visa sig att man börjar sälja färdigblandade\r\nsvaga groggar i vanliga livsmedelsbutiker. Jag ser\r\ninte att det problemet finns i dag. Jag är beredd att\r\nvänta med att göra någonting tills det börjar dyka\r\nupp. Det finns tillräckligt många problem att lösa i\r\ndet här sammanhanget, utan att man måste försöka\r\nta tag i dem som ännu inte existerar.</pre><pre>Anf. 49  LARS BÄCKSTRÖM (v) replik:</pre><pre>Fru talman! Man skall naturligtvis lösa bara de\r\nproblem som existerar, men man skall ha\r\nhandlingsberedskap för vad som kan inträffa. Man\r\nskall framför allt tänka på sådant från de partiers\r\nsida som snabbt vill in i den europeiska unionen\r\nEG. Vi kan inte rätta till det när vi har hamnat i det\r\nläget. Då råder Cassis de Dijon-principen. Så länge\r\nvi har EES-förhållande med gränskontroller har vi\r\nett garanterat försäljningsmonopol. Vi kan stänga\r\nsådana här produkter ute. Karin Pilsäter säger att\r\nde inte är så populära internationellt. Nej, det kan\r\nså vara, men utomlands har man inte heller\r\nSveriges höga alkoholskatter. Man får då inte den\r\nrelativa prisskillnaden som man kan uppnå här med\r\nfärdigblandade drinkar. Detta oroar mig ur\r\nnykterhetspolitisk synvinkel.</pre><pre>Det sägs i direktiven till den alkoholpolitiska\r\nkommissionen att man sannolikt kommer att få\r\nmindre möjligheter att använda prisinstrumentet.\r\nJag kan tro på krafter inom Folkpartiet liberalerna,\r\nCentern och Kristdemokraterna som har en\r\nrestriktiv syn. Men alla har inte denna restriktiva\r\nsyn, inte ens i dessa partier. I Moderata\r\nsamlingspartiet tenderar man att gå åt andra\r\nhållet -- det nydemokratiska tänkandet. Det finns\r\nt.o.m. tjänstemän i kanslierna som har en mycket\r\nfrivol syn på drogbruk. Det oroar mig. Därför hade\r\ndet funnits skäl att göra ett tillkännagivande. Även\r\nom man säger att man vill göra något är det ett\r\nfaktum att priserna på alkohol inte har justerats\r\nlöpande, så som borde ha skett. Det har många\r\nmotionärer pekat på -- inte bara från\r\nVänsterpartiet. Karin Israelsson m.fl. har drivit\r\ndenna linje. Jag hoppas att det finns krafter som ser\r\natt det finns alkoholpolitiska behov av en prisnivå\r\nsom hålls uppe med inflationen.</pre><pre>Hur vill t.ex. Folkpartiet liberalerna lösa problemet\r\nmed EG-anpassningen och alkoholpolitiken? Det\r\när en sak som oroar mig mycket. Om man står fast\r\nvid EES-avtalet klarar man det. Men jag förstår\r\ninte hur man skall klara det om man ansluter sig till\r\nEG.</pre><pre>Anf. 50  KARIN PILSÄTER (fp) replik:</pre><pre>Fru talman! Lars Bäckström talar om EG-\r\nanpassning och EG-förhandlingar. Den\r\nalkoholpolitiska kommissionen skall se över vilka\r\nmodeller man kan hitta för att arbeta med det här.\r\nMan har det uppdraget. Det ingår också i den\r\nsvenska regeringens förhandlingsuppdrag att ta\r\nhand om dessa frågor så att vi kan fortsätta att\r\nbedriva en aktiv alkoholpolitik i Sverige. Jag tror\r\ninte att jag är den rätta eller att dagen är den rätta\r\nför att diskutera exakt hur det skall utformas.</pre><pre>Lättdryckerna finns inte i Sverige i dag. Jag tror\r\ndärför inte att vi i dag behöver hitta på en\r\nhandlingslinje för hur vi skall bemöta dem. Jag tror\r\natt den alkoholpolitiska kommissionen är ett bra\r\nforum för att finna lösningar på ett eventuellt\r\nproblem i det avseendet.</pre><pre>Anf. 51  KARL HAGSTRÖM (s):</pre><pre>Fru talman! I det betänkande som vi nu diskuterar\r\nbehandlas alkoholskatten, som vi har hört. Jag skall\r\nbegränsa mig till den tullfria försäljningen. I övrigt\r\nvill jag instämma i vad Lars Bäckström och Karin\r\nPilsäter anfört angående alkoholpolitiken.</pre><pre>Frågan om tullfri försäljning i samband med\r\nfärjetrafik till och från Sverige har varit föremål för\r\nriksdagens behandling många gånger tidigare. De\r\nnu aktuella frågorna om förbindelserna med\r\nDanmark, särskilt Bornholm, har blivit en\r\nföljetong för riksdagens skatteutskott.</pre><pre>Så sent som 1989 omklassificerades linjen Ystad--\r\nRönne, efter överenskommelse mellan Danmark\r\noch Sverige, till s.k. lång rutt. Det innebär att man\r\npå denna linje kan ha taxfreeförsäljning av\r\nalkoholdrycker och att alkohol och tobak kan\r\ninföras enligt samma regler som i övrigt gäller för\r\nexempelvis trafiken mellan Sverige och Finland.</pre><pre>I ett par motioner krävs nu att även\r\nfärjeförbindelsen Simrishamn--Allinge skall\r\nomklassificeras till lång rutt, med samma\r\ntaxfreebestämmelser som linjen Ystad--Rönne.</pre><pre>Den socialdemokratiska inställningen till hur linjen\r\nYstad--Rönne bör klasificeras är känd sedan\r\ntidigare. Vi kan därför inte tillstyrka motionärernas\r\nkrav.</pre><pre>Vi anser dock, i likhet med vad utskotet skriver i\r\nsitt betänkande, att frågan om kort eller lång rutt så\r\nlångt möjligt bör lösas på likartat sätt för jämförliga\r\nfärjelinjer. Utskottet utgår från att regeringen\r\nförsöker lösa frågan i sin kommande förhandling\r\nmed Danmark.</pre><pre>Fru talman! Jag yrkar härmed bifall till utskottets\r\nhemställan i denna del.</pre><pre>Anf. 52  ULF ERIKSSON (nyd):</pre><pre>Herr talman! Det gäller sänkning av\r\nalkoholskatten. Ny demokrati har skrivit en motion\r\ni vilken vi säger att vi under år 1992 vill sänka\r\nalkoholskatten med 500 milj.kr., för att därefter\r\nunder åren 1993 och 1994 fortsätta sänkningen med\r\nen resp. två miljarder kronor.</pre><pre>Detta kan ses ur många synvinklar, och mycket har\r\nredan sagts. Jag ser emellertid det här mycket ur\r\nden sociala aspekten. Precis som vi sagt tidigare\r\nhandlar det om människors sätt att leva och umgås.\r\nVi är på väg in i Europagemenskapen -- åtminstone\r\nönskar vi i Ny demokrati att vi snarast möjligt blir\r\nmedlemmar i EG -- och då skall vi också lära oss att\r\nleva och arbeta som européer i övrigt.</pre><pre>Sedan gammalt är Europa både historiskt och\r\nkulturellt sammanvävt, och det ingår i\r\nkulturmönstret hur vi lever och umgås med\r\nvarandra. I det sammanhanget har alkoholen en\r\navgörande betydelse. Vi svenskar kan ej på ett\r\nnaturligt sätt gå ut med våra familjer för att äta på\r\nrestaurang som våra grannar i Europa, som\r\nfransmän, tyskar och engelsmän. Den svenska\r\ngenomsnittsfamiljen har helt enkelt inte råd att gå\r\nut och umgås på restaurang, det kostar helt enkelt\r\nför mycket pengar. Det händer någon enstaka gång\r\nkanske i samband med födelsedag att de går på\r\nrestaurang. Restaurangerna besöks i stället\r\nhuvudsakligen av människor med plastkort i\r\nsamband med representation eller av människor\r\nsom äter dagens rätt. I samband med dagens rätt\r\ningår inte så mycket sprit.</pre><pre>På tal om ungdomar och problem med alkohol kan\r\nvi konstatera att det visst finns problem i Sverige\r\nprecis som i andra länder, men de problemen löser\r\nvi inte genom att höja priserna, som Lars\r\nBäckström var inne på. Tvärtom måste vi ha\r\nhumana priser, så att ungdomar kan umgås ute på\r\nrestaurang och därmed också lära sig att hantera\r\nsprit. Det finns så mycket känslor med i samband\r\nmed ordet alkohol, men det här är ett sätt att lära\r\nsig att umgås med spriten.</pre><pre>Ungdomar som har möjlighet att i utelivet umgås\r\nmed andra ungdomar eller med familjen lär sig\r\nockså att hantera spriten på ett naturligt sätt. Vi\r\nslipper då många av dagens problem som att\r\nungdomar kommer ut till dansstället redan\r\nberusade. På dansstället dricks det kanske litet till\r\neller man har med sig någonting som dricks utanför\r\nlokalen, vilket är det vanligaste. Det fördärvar\r\nsituationen ytterligare.</pre><pre>I detta sammanhang är turismen viktig. Om vi har\r\nnågorlunda humana priser på restaurang och\r\nhotell, får vi också besök av våra europeiska\r\ngrannar. Detta upplever vi tyvärr inte i dag. Sverige\r\när helt enkelt för dyrt. Vi närmar ju oss EG och då\r\nbör vi anpassa oss till denna marknad, vilket\r\nmedför att vi får en ökad spritförsäljning inom\r\nlandet. Vi kan då få våra grannar i Europa att åka\r\nhit och umgås på restaurang i Sverige, i annat fall\r\nåker vi i Sverige i större utsträckning utomlands och\r\nkonsumerar alkohol där.</pre><pre>Vi har även talat om den illegala marknaden\r\ntidigare. Med vår politik i denna fråga anser jag att\r\näven den minskar.</pre><pre>Herr talman! Jag stöder våra motioner i detta\r\närende och hoppas att vi kan övertyga våra kolleger\r\ni andra partier att göra detsamma.</pre><pre>Anf. 53  DAN ERIKSSON i Stockholm\r\n(nyd):</pre><pre>Herr talman! Det är dags att börja se nyktert på\r\nalkoholpolitiken. Vi är nog alla i denna kammare\r\növerens om att att det är önskvärt att\r\nalkoholkonsumtionen minskar. Dock är det så att\r\nden bör minska mest hos dem som står för den\r\nhögsta konsumtionen. Hittills har man fixerat sig\r\nvid prisinstrumentet. Om\r\nnykterhetsetablissemanget hade velat höja skatten\r\npå T-sprit, skulle det åtminstone ha funnits en viss\r\nlogik.</pre><pre>Alla har väl hört historien om amerikanen som var\r\npå besök i Stockholm och som beställde in tre\r\nwhisky. När han sedan fick notan frågade han: Var\r\när resten av flaskan? Det här förhållandet\r\nskrämmer naturligtvis bort många människor. Det\r\ntalas om hur dyrt det är i Sverige, och att det talas\r\nom att det är dyrt i Sverige gör att många människor\r\ninte åker hit.</pre><pre>Skötsamma människor har tröttnat på att bli\r\nbehandlade som byfånar under parollen att vi\r\nmåste ställa upp för dem som missbrukar alkohol.\r\nFolk uppfattar det som att vi trasslar till det för dem\r\nsom sköter sig, men inte gör någonting åt A-laget,\r\nsom sitter på bänkarna i våra centrumanläggningar.\r\nDen hittills förda politiken har varit för mycket\r\ninriktad på att enbart höja skatterna.</pre><pre>I dag, år 1992, får vi inte ens ta i varorna själva på\r\nsystembolaget. Att handla en flaska rödvin på\r\nsamma ställe som vi handlar kött är naturligtvis helt\r\notänkbart för nykterhetsmaffian här i riksdagen.\r\nDet är hög tid för politiker och förbudsivrare att ta\r\nupp huvudet ur sanden och i fortsättningen utgå\r\nfrån den verklighet som omger oss när den framtida\r\nalkoholpolitiken skall utformas.</pre><pre>Jag förstår att förbudsivrarna helst skulle se att\r\nalkoholen helt förbjuds, vilket prövades på 20-talet\r\ni USA. Resultatet blev emellertid att maffian växte\r\nsig stark och gjorde sig stora pengar.</pre><pre>En annan metod är det s.k.\r\nprisregleringsinstrumentet, dvs. att höja\r\nalkoholskatten för att på så sätt få ned\r\nalkoholkonsumtionen. Det synsättet stämmer i vad\r\ngäller den legala konsumtionen. I denna metod\r\ningår emellertid också att låtsas som om det\r\nregnade och att inte bry sig om de ökande\r\nmörkertalen. Dessa mörkertals ökning har Peter\r\nKling redan redogjort för.</pre><pre>Vi vet att hembränningen är skrämmande utbredd,\r\näven om mörkertalen är svåra att utläsa. Det är en\r\nvanlig missuppfattning att hembränning\r\nhuvudsakligen sker på landsbygden. De flesta\r\nungdomar som man talar med i dag i Stockholm\r\nsäger att det numera inte är några som helst\r\nproblem med att få tag i hembränd sprit. När jag\r\nvar i deras ålder -- det är inte så länge sedan -- var\r\ndet över huvud taget svårt att få tag i sprit.</pre><pre>Förr köpte man några flaskor på systembolaget,\r\noch när dessa var tömda fanns det ingen mer sprit\r\natt tillgå. Numera är det alltför ofta så att tillgången\r\ni det närmaste är obegränsad, eftersom det bränns\r\nhemma. Detta förhållande oroar mig oerhört med\r\ntanke på de stora kvantiteter som det innebär med\r\nhembränd sprit. Det har också förvånat mig med\r\nvilken öppenhet man under de senaste åren talar\r\nom HB, dvs. hembränt -- även i kretsar i vilka man\r\nabsolut inte förväntar sig något dylikt.</pre><pre>På grund av högprispolitiken är det mer regel än\r\nundantag att människor träffas innan de går ut, för\r\natt som det heter grunda. I många fall dricks det\r\noönskat snabbt och mycket. Senare i krogkön når\r\nalltför många en okontrollerad alkoholtopp. De\r\nsom då är för berusade kommer inte in på stället,\r\noch det är lätt att bråk uppstår, vilket ofta är fallet\r\nutanför våra krogar. Vad är då det första man gör\r\nnär man kommer till krogen efter att ha druckit\r\nhemma? Jo, man beställer in en stor starköl, så är\r\ndet.</pre><pre>För det första måste vi acceptera att alkohol\r\nförekommer i de allra flesta kulturer, för att inte\r\nsäga överallt, och absolut sedan urminnes tider i vår\r\negen kultur. Det lär blir mycket svårt att ändra på\r\ndetta faktum. Vad vi däremot kan göra något åt är\r\npå vilket sätt vi konsumerar alkohol. Det är\r\nbetydligt bättre att alkohol konsumeras\r\ntillsammans med andra människor på restaurang\r\neller på kafé, än i ensamhet i hemmet. För att uppnå\r\ndetta förhållningssätt måste alkoholpolitiken\r\nändras, så att vi får lägre priser på restauranger och\r\nsaklig information om alkohol.</pre><pre>Kampanjer av typen Non Smoking Generation har\r\nbevisligen haft bra effekt på rökningen. När\r\ninformationen minskade, ökade rökningen. Det är\r\nviktigt att vi ger sådan information om alkohol\r\nockså. Vi vet att bra kampanjer ger bra resultat. På\r\nmellanstadiet i skolan ser man rätt väl vilka som\r\nbefinner sig i riskzonen för att i framtiden bli socialt\r\nutslagna eller hamna i brottslig verksamhet. Det\r\nsyns ganska tydligt vilka som löper den risken, ofta\r\nt.o.m. redan på lågstadiet. Där måste vi sätta in\r\nrejäla resurser samt agera kraftfullt och direkt, inte\r\nefter hundratalet svårare brott, som nu alltför ofta\r\när fallet. Varje vettigt satsad krona här har vi\r\nmångdubbelt tillbaka. Så låt oss nu satsa rejält på\r\nvåra ungdomar. Det är där vi kan göra nytta. Det\r\när de värda. Vidare skall vi jaga gubbarna på\r\nbänkarna, bry oss om och inte låta dem vara i fred.\r\nMen jag tror att det är svårare än när det gäller våra\r\nungdomar. Det är med dem vi kan jobba, så att de\r\ninte riskerar att i framtiden bli socialt utslagna.</pre><pre>Nykterhetsetablissemanget anser däremot att\r\nprisinstrumentet är det allena saliggörande.\r\nNykterhetsmaffian här i riksdagen, med Karin\r\nIsraelsson i spetsen -- hon är inte här i dag, men när\r\nman debatterar alkoholskatter får man räkna med\r\natt bli påhoppad -- har slagit till igen. Den här\r\ngången är huvudet djupare i sanden än någonsin.\r\nNu tror man att man med höjda alkoholskatter får\r\nen så mycket friskare befolkning att de\r\nsamhällsekonomiska vinsterna blir så stora att\r\nkarensdagar inte behöver införas.</pre><pre>Herr talman! Man tar sig för pannan. Vad blir nästa\r\nsteg? Är det att tillsätta gift i brännvinet för att\r\nmänniskor skall sluta dricka? Man undrar ibland.</pre><pre>Nej, vi kommer inte undan alkoholen. Den är för\r\ninrotad i vårt samhälle. Dessutom är det så, hör och\r\nhäpna, att det kan vara gott med ett glas vin eller\r\nett glas öl ibland.</pre><pre>Lars Bäckström talar om drogliberaler. Jag vill inte\r\ninrätta mig på den skalan. Det jag menar är att vi\r\ninte kommer ifrån alkoholen. Den är för inrotad.\r\nDäremot skall vi försöka se till att vi konsumerar på\r\nett vettigare sätt och definitivt tar avstånd från alla\r\nandra droger.</pre><pre>Lars Bäckström talar vidare om marknaden och\r\nmarknadskrafter. Det är litet illa när det råder en\r\nmonopolsituation. Någon idealisk marknad är det\r\nväl knappast tal om.</pre><pre>Karin Pilsäter pratar om misshandel, och det är\r\nbeaktansvärt. Bevisligen minskade misshandeln\r\nnär systemet stängde på lördagar, åtminstone i\r\nbörjan, innan anpassningen skett. Nu har jag ingen\r\nfärsk statistik på detta, men det är intressant att se\r\nvad som händer på längre sikt. Det tar ett tag innan\r\nanpassning sker. Höjer vi priserna drastiskt är det\r\nklart att den legala konsumtionen minskar. Men på\r\nlitet sikt ökar hembränningen.</pre><pre>Det pratas också en hel del om Frankrike och\r\nalkoholskadorna där. Det är naturligtvis sidor som\r\nvi inte skall ta efter. I vindistrikten dricker man vin\r\ntill lunch och till middag varje dag. Det är därför\r\nsom informationen är så viktig när vi nu skall\r\nanpassa oss för att gå med i EG. Vi måste tala om\r\nkonsekvenserna för människor utan alltför många\r\npekpinnar, vi måste tala om vad som gäller och hur\r\nman skall dricka alkohol på rätt sätt.</pre><pre>(Applåder)</pre><pre>Anf. 54  LARS BÄCKSTRÖM (v) replik:</pre><pre>Herr talman! Det är sex nydemokrater som har\r\nanmält sig på talarlistan. Jag kommer förvisso icke\r\natt begära replik på alla. Dock gör jag det vid detta\r\ntillfälle eftersom jag nämnts vid namn.</pre><pre>Dan Eriksson i Stockholm talar om\r\nnykterhetsmaffian. Jag tycker att det är synd att\r\nanvända ett sådant begrepp i ett så allvarligt ämne.\r\nVi vet vad ''maffia'' står för i Italien. Att säga att de\r\nmänniskor i Sverige som arbetar för att bringa ned\r\nalkoholskadorna skulle vara en typ av maffia är ett\r\ndåligt språkbruk.</pre><pre>Dan Eriksson säger att han inte vill bli kallad\r\ndrogliberal. Det kanske han inte vill. Men han\r\ntänjer sina argument så att han nästan liknar en, när\r\nhan hävdar att ökad tillgänglighet och lägre priser\r\ninte leder till ökad konsumtion av alkohol.</pre><pre>Han säger att han har erfarenhet av verklighetens\r\nvärld. Då vill jag säga att i verklighetens värld\r\nbetyder ett stort utbud och låga priser också att\r\nkonsumtionen av alkohol är hög. Detta är ostridigt.\r\nVet man inte om detta lever man i en mycket\r\nsärpräglad värld.</pre><pre>Jag har, herr talman, erfarenhet som\r\nstudentpolitiker. Jag stötte en gång i världen på\r\nstudentpartier som drev parollen ''Mer öl på\r\nkåren''. De levde också i en slags verklighet, men\r\nden var mycket begränsad.</pre><pre>Vi pratar om erfarenheter, och Dan Eriksson\r\nnämner hembränd sprit. Sådan finns, men så\r\nkraftigt utbredd är förekomsten inte. Min\r\nhembyggd är Uddevalla och jag rör mig i olika\r\nmiljöer. Det rinner inga floder av hembränd sprit.\r\nDet mesta som dricks, både på fester och i andra\r\nsammanhang, är inköpt genom det monopolföretag\r\nsom finns. Men det Ny demokrati vill är att få ut\r\nspriten i Konsumbutikerna och i ICA-affärerna.\r\nVin skall kunna köpas där till lågt pris. Det kommer\r\natt vara förödande för nykterhetspolitiken. Inse\r\ndet! Stå inte som studentkuriosapolitiker och\r\nförorda mer öl och fri öl, så blir allt bra. Det är\r\npinsamt att höra sådant.</pre><pre>Anf. 55  DAN ERIKSSON i Stockholm (nyd)\r\nreplik:</pre><pre>Herr talman! Jag talar om en nykterhetsmaffia, och\r\njag står fast vid det. Var det något som man\r\nreagerade på i Sveriges riksdag, innan jag blev\r\npolitiker själv, var det att politiker bestämde alltför\r\nmycket hur människor skulle ha det. Jag tror att det\r\nfinns betydligt bättre sätt, att genom upplysning få\r\nmänniskor att dricka på ett vettigt sätt.</pre><pre>Problemen förekommer där det dricks mest, där\r\ndet dricks alldeles för mycket. Jag tror inte att man\r\nkommer åt de problemen genom att höja priserna\r\ndrastiskt. De som är alkoholiserade handlar spriten\r\nändå. Resten av familjen får mindre pengar att\r\nkonsumera för. Detta är ett stort problem, det inser\r\njag. Det är därför som vi vill ha kampanjer bland\r\nungdomar tidigt, för att vi skall få färre\r\nalkoholister. Det är oerhört viktigt. Vi skall inte\r\nglömma de alkoholister som finns i dag. Men tyvärr\r\nvisar de erfarenheter som finns att det är ett mycket\r\nsvårt problem. Men vi får aldrig ge upp.</pre><pre>Vad gäller övriga Europa förekommer knappast\r\nnågon upplysning att tala om beträffande\r\nalkoholens skadeeffekter. Där föreligger har helt\r\nklart andra förutsättningar än de vi har att räkna\r\nmed.</pre><pre>Det är möjligt att hembränningen än så länge har\r\nmindre omfattning än alkoholförsäljning på\r\nSystemet. Där tror jag att Lars Bäckström har rätt.\r\nMen hembränningen har ökat markant den senaste\r\ntiden. Det är naturligtvis svårt med tanke på\r\nmörkertal att säga hur mycket. Här finns också en\r\nviss fördröjning. När man drastiskt höjer priserna,\r\ngår konsumtionen ned tillfälligt. Men vad den blir\r\npå lång sikt är det naturligtvis svårt att sia om. Men\r\natt den har ökat lär vi kunna vara överens om i alla\r\nfall.</pre><pre>Anf. 56  LARS BÄCKSTRÖM (v) replik:</pre><pre>Herr talman! Informationsinsatser är naturligtvis\r\njättebra. Sådana skall vi vara eniga om att driva.\r\nMen nu är inte Sverige något unikum, det enda land\r\nsom driver kampanjer mot alkohol. Frankrike\r\növerväger nu att införa en lag mot alkoholreklam\r\nsom är vida strängare än t.o.m. den svenska. Man\r\nbedriver intensiva kampanjer mot alkoholbruk\r\nsåväl i Tyskland och Frankrike som i många\r\neuropeiska länder. Sverige är inte något unikum i\r\nfråga om detta. Man är inte dummare i Frankrike\r\noch Italien än att man begriper att alkohol ger\r\nskadeverkningar. Men man har problem med\r\nkulturella mönster som tillåter fri försäljning\r\növerallt, med kulturella mönster som säger att det\r\nskall vara låg skatt. Detta ökar bruket av alkohol.\r\nDet är bara att inse detta, Dan Eriksson.</pre><pre>Dan Eriksson säger att ökad tillgänglighet och låga\r\npriser inte ökar konsumtionen av alkohol. Detta är\r\ni så fall ett unikum i den ekonomiska teorin. För en\r\nenda produkt gäller inte sambandet att lågt pris och\r\nökat utbud ökar konsumtion och efterfrågan. Dan\r\nEriksson brukar säga att han har erfarenhet från\r\nverklighetens värld i byggsektorn. Nu börjar jag\r\nförstå krisen i byggsektorn, om man har sådana\r\nekonomiska teorier. Men jag säger till Ny\r\ndemokrati: Sluta att sprida paroller som Allmänt\r\nbilligt öl på kåren, Billigt öl är bra! Det är populism\r\nav enklaste, simplaste sort. Ursäkta dessa hårda\r\nord, herr talman.</pre><pre>Det är bara att se på verkligheten. På\r\nVattenfestivalen förra året såldes alkohol på\r\nrestauranger och sköttes prydligt och fint utan att\r\nriksdagen hade ändrat några lagar. Gå ut i\r\nverkligheten mot Mynttorget 2 och Riksplan och\r\ntänk på de restauranger som fanns där förra\r\nsommaren. Det går att hantera detta utan att driva\r\ngatupopulism och försöka få in billiga röster. Det är\r\nviktigt att bringa ned alkoholbruket. Jag är ingen\r\nmoralist. Jag är inte absolutist, inte nykterist, jag\r\nhar varit berusad. Men jag inser trots det faktum,\r\natt när man står här i kammaren, när man driver\r\npolitik, får man ta ansvar för helheten, även om det\r\ndrabbar en själv.</pre><pre>Anf. 57  DAN ERIKSSON i Stockholm (nyd)\r\nreplik:</pre><pre>Herr talman! Det är alltid lika trevligt att debattera\r\nmed Lars Bäckström, för han får ofta till det.</pre><pre>Det är viktigt att sätta in stötar där de får effekt,\r\ninte att trassla till det för vanliga människor med\r\nkortare öppettider, högre priser osv. Över 90 % av\r\nbefolkningen hanterar alkoholkonsumtionen på ett\r\nriktigt och bra sätt. Då skall man också sätta in\r\nstötarna mot de 10 % där problemen finns. Där\r\nmenar jag fortfarande att kampanjer i tidiga år är\r\ndet bästa vi kan ägna oss åt. Vi kan inte få sådan\r\nutdelning av information och kampanjer i\r\nförebyggande syfte någonstans som där. Det saknas\r\ni alldeles för stor utsträckning i dag att man tar hand\r\nom dem som riskerar att bli socialt utslagna. Det är\r\ninte bara fråga om dem som blir alkoholister, utan\r\ngäller även de som riskerar att hamna i brottslig\r\nverksamhet. Såvitt jag vet var Lars Bäckström själv\r\ntill sin tidigare profession lärare. Då borde Lars\r\nBäckström ha insett vikten av detta.</pre><pre>Vattenfestivalen fick man såvitt jag förstår tillfälliga\r\nserveringstillstånd, utan att behöva servera mat\r\nsamtidigt. Det fungerade utmärkt. Det är\r\njättetrevligt om man under en festival kan ta sig ett\r\nglas öl ute, göra det litet enklare, litet trevligare och\r\nlitet bättre. Det fungerar också utmärkt. Sådant är\r\ntrevligt, när man kan umgås med alkohol på ett\r\nvettigt sätt. Det är det som vi vill och att sänka\r\nkonsumtionen för dem som konsumerar mycket.</pre><pre>Anf. 58  KARIN PILSÄTER (fp) replik:</pre><pre>Herr talman! Dan Eriksson pratade mycket om att\r\nvi andra helst ville ha förbud eller att vi nästintill\r\nhade föreslagit det. Jag vill bara påpeka att ingen\r\ni denna kammare har föreslagit något förbud mot\r\nalkoholbruk. Man har inte heller föreslagit några\r\nökade restriktioner. Nykterhetsmaffian, vilken den\r\nnu är, får tillmätas en mängd åsikter som faktiskt\r\ninte stämmer. Jag förmodar att Dan Eriksson\r\nmenar att jag också tillhör denna s.k.\r\nnykterhetsmaffia.</pre><pre>Jag skulle i stället vilja påpeka att under den tid som\r\nni säger att hembränningen har ökat -- det är svårt\r\natt veta, men förmodligen har den ökat -- har\r\nrelativpriset på alkohol sjunkit. Om man skulle ta\r\ndet som ett ekonomiskt samband, är det snarare så\r\natt hembränningen kommer att minska när vi nu\r\nfaktiskt genomför en höjning av alkoholpriset på\r\nalla vanliga drycker, och som, det vill jag påminna\r\nom, ni ställer er bakom. Ni föreslår att priset för de\r\nvanliga konsumenterna, skall sänkas om två år. Om\r\nni tyckte att det var så oerhört viktigt att sänka\r\npriset för konsumenterna vore det logiska att\r\nföreslå att det skulle göras nu.</pre><pre>Dessuom sade Dan Eriksson att på den tiden han\r\noch jag var tonåringar var det så lätt att få tag i\r\nalkohol, men det fanns inget hembränt. Jag vill\r\nbara påpeka att man sedan dess har genomfört en\r\noerhört stor kampanj mot langning. I dag är det\r\nnästintill omöjligt för ungdomar att gå in på\r\nSystembolaget och köpa ut någonting om man inte\r\nhar åldern inne. Det är mycket svårt att locka\r\nnågon annan att köpa ut åt sig. Det är en sak som\r\nvisar att informationskampanjer fungerar och är\r\nbra. Men det räcker inte.</pre><pre>Vi vet också, genom mycket grundliga\r\nundersökningar, att de ungdomar som har fått\r\npröva alkohol hemma i familjen under s.k. ordnade\r\nformer för att lära sig ett bruk är de som sedan, när\r\nde får åldern inne, dricker mycket och dricker för\r\nmycket, medan de som inte har fått pröva hemma i\r\nnästan alla fall får en mycket måttligare\r\nkonsumtion när de blir äldre. Det sambandet kan\r\nman inte heller bortse ifrån.</pre><pre>Dan Eriksson sade att jag ömmade för de personer\r\nsom blir utsatta för missbruk, och det är sant. Men\r\ndet handlar inte bara om frun och barnen till A-\r\nlagarna. Det handlar om långt större grupper här i\r\nsamhället. Alkoholen är inte bara ett trevligt inslag\r\nända till den dag man riktigt hamnar i träsket.\r\nSkador, problem, rattfylla, dåligt humör osv.\r\nuppträder långt innan man blir alkoholiserad. Det\r\ntycker jag att ni borde tänka på.</pre><pre>Anf. 59  DAN ERIKSSON i Stockholm (nyd)\r\nreplik:</pre><pre>Herr talman! Det är riktigt att problemen är stora.\r\nJag vet inte hur många gånger jag skall säga det.\r\nMen problemen är fortfarande störst bland dem\r\nsom dricker mest. Vanliga människor hanterar och\r\nsköter detta på ett riktigt och bra sätt. Därför måste\r\nvi jobba för att inte fler skall halka dit och bli\r\nalkoholister. Vi måste ta tag i problemen från\r\nbörjan när barnen går i skolan och vidare försöka\r\natt rehabilitera de alkoholister som finns.</pre><pre>Jag tror inte att Karin Pilsäter tillhör de värsta\r\nförbudsivrarna här i riksdagen. Jag tyckte t.o.m. att\r\ninledningen till hennes anförande var riktigt bra.\r\nDäremot tycker jag att kopplingen är litet konstig\r\nmellan priser och huruvida hembränningen har gått\r\nupp och ned. Där kan jag inte hålla med riktigt. Det\r\när naturligtvis jättebra om man hindrar langning\r\nfrån Systemet. Men logiken finns inte riktigt ändå,\r\nför det är den hembrända spriten som har blivit lätt\r\natt få tag i och som säljs på öppna marknaden. Det\r\när för att hembränningen har ökat som tillgången\r\nhar ökat. Det oroar mig oerhört.</pre><pre>Anf. 60  KARIN PILSÄTER (fp) replik:</pre><pre>Herr talman! Även om Dan Eriksson inte håller\r\nmed om kopplingen att hembränningen har ökat,\r\nmedan relativpriset på alkohol har sjunkit, är det\r\nsant. Det är det vi måste titta på. Precis som alla\r\nandra i ert parti pratar Dan Eriksson om att man\r\nmåste ha kontakt med verkligheten. Detta är\r\nverkligheten. Relativpriset på alkohol har sjunkit.\r\nHembränningen har ökat. Det har blivit lättare för\r\nungdomar att få tag på hembränt samtidigt som det\r\nhar blivit svårare att få tag på alkohol från\r\nSystemet, därför att man är hårdare emot\r\nlangningen. Vi måst se de sambanden. Vill ni att\r\nungdomar skall dricka mindre är inte sänkta priser\r\nden rätta metoden. Det är inte heller rätt metod att\r\nsälja alkohol mer lättillgängligt. Då är det lättare\r\natt få tag på.</pre><pre>Det är inte bara de som har hamnat i ett riktigt\r\nmissbruk som får alkoholskador och som kostar\r\nsamhället alla dessa miljarder. Det är människor\r\nsom är långt ifrån den lilla, lilla gruppen, men som\r\när på väg dit. För att man skall hamna i ett missbruk\r\nmåste man först ha ett bruk. Man måste ha ett\r\nständigt ökande bruk för att hamna i missbruk. För\r\natt kunna minska bruket måste vi använda de\r\nmetoder som vi känner och som vi vet fungerar.\r\nPriset är en av de metoderna. Det är det vi\r\ndiskuterar här i dag. Alla de andra metoderna får vi\r\ndiskutera i andra sammanhang, men i dag\r\ndiskuterar vi priset. Jag tycker att det är bra om vi\r\nanvänder priset så att vi kan minska bruket.</pre><pre>Anf. 61  DAN ERIKSSON i Stockholm (nyd)\r\nreplik:</pre><pre>Herr talman! Det var Karin Pilsäters koppling som\r\njag reagerade mot, huruvida hembränningen har\r\nökat under några år under vilka man\r\ninflationsrensar priserna. På så sätt har priserna\r\nrealt sett gått ned något. Men det kan också bero\r\npå en viss eftersläpning. Men ser man detta över\r\nlång tid hör nog de här siffrorna ihop väldigt\r\nmycket.</pre><pre>Systembolagets priser ligger, litet höftat, 2 500 %\r\növer kostnaderna för att framställa sin egen dryck.\r\nDet är klart att det nästan är en utmanande stor\r\nskillnad när det gäller människors vilja att utföra\r\nolagliga handlingar.</pre><pre>Anf. 62  KENNETH ATTEFORS (nyd):</pre><pre>Herr talman! Karin Pilsäter och Peter Kling har\r\nredan debatterat taxfree-försäljning på färjan till\r\nGotland. Eftersom jag ändå offrade en timme i går,\r\ntänker jag hålla mitt anförande.</pre><pre>Visst är Sverige fantastiskt. Sverige har blivit\r\nbegåvat med ett underbart landskap med tidvis\r\nförträffligt väder. Vi har dessutom blivit begåvade\r\nmed 270 mil kust och diverse öar. En av dessa öar\r\nheter Gotland. Där bor 57 000 människor som inget\r\nannat vill än att klara sig själva. Åtminstone har jag\r\nträffat bara sådana gotlänningar som säger så.</pre><pre>Vet ni om att det kostar ca 300 kr. tur och retur för\r\nen fyrapersonsfamilj att åka till Åland från\r\nStockholm? Det kostar ca 800 kr. tur och retur för\r\nsamma familj att åka till Fredrikshavn i Danmark\r\nfrån Göteborg. Att åka till vår egen ö Gotland\r\nkostar 1 600 kr. tur och retur. Dessa priser har jag\r\ntagit reda på, så de priser som Karin Pilsäter sett i\r\ntidningen gällde för en person. De priser som jag\r\nhar angett gäller alltså för en fyrapersonsfamilj med\r\nbil.</pre><pre>När det gäller färjor till Finland och Danmark\r\nbehöver inte staten gå in med några subventioner,\r\nutan dessa rederier klarar sig själva och går med\r\nstrålande vinst. Gotlandslinjen måste få bidrag från\r\nstaten med 140 milj.kr. för att inte biljetterna skall\r\nbli ännu dyrare än 1 600 kr.</pre><pre>Vad beror det på att både fulare och sämre båtar till\r\nGotland kostar mycket mer för de människor som\r\nskall till och från Gotland? Jo, det beror först och\r\nfrämst på att de andra färjelinjerna har tax  free-\r\nförsäljning ombord.</pre><pre>Man kan fråga sig: Hur dumma får vi svenskar\r\negentligen vara? Skall vi verkligen straffa ut oss\r\nsjälva i det här landet? På något sätt älskar tydligen\r\nsomliga att plåga sig själva och svenskar när man\r\nbara kan stilla sitt samvete med bidrag i alla dess\r\nformer, som dessutom skall betalas av alla svenskar\r\ngemensamt, trots att man kanske aldrig kommer att\r\nsätta sin fot på Gotland. Tydligen vill vi också lösa\r\nandra länders interna problem före våra egna.</pre><pre>Vi nydemokrater tycker att det är på gränsen till\r\nåtalbart att, när det finns möjlighet att undvika\r\nskattesubventioner, inte utnyttja det. Fram till år\r\n2000 kan vi segla med taxfree om vi går med i EG.\r\nSkulle vi nu se till att taxfree-försäljning kom i gång\r\nsnarast på Gotlandbåtarna, skulle vi inte bara få ett\r\nrederi, utan fler. Flera både svenska och utländska\r\nturister kommer att besöka Gotland. Dessutom\r\nkommer en stor del av konferens- och nöjestrafiken\r\nsom i dag går till Finland att gå till Gotland. Vi gör\r\nalltså en stor nationalekonomisk vinst genom att se\r\ntill att Gotlandslinjen blir den nya kryssnings- och\r\nkonferenslinjen.</pre><pre>Hela turistnäringen och för all del hela näringslivet\r\npå Gotland kommer att få ett uppsving, som vi har\r\nberäknat till 750 milj.kr. per år. Med tanke på att\r\nstaten ger bidrag med ca 300 miljoner i\r\nregionalpolitiskt stöd samt 140 miljoner i\r\nbiljettsubventioner, alltså nästan en halv miljard i\r\nbidrag från skattebetalarna, förstår\r\nförhoppningsvis alla att Sverige här kan göra en\r\nmycket god affär.</pre><pre>Vi nydemokrater är förvånade över att inte de\r\ngotländska riksdagsmännen driver denna fråga\r\nhårdare i riksdagen. Det kan väl inte vara så illa att\r\nbåda dessa riksdagsmän tillhör nykterhetsförening\r\noch nykterhetsivrarna i riksdagen? Om så är fallet,\r\nkan vi bara beklaga att den svenska dubbelmoralen\r\nvisar sitt rätta ansikte. Vad kan det vara för skillnad\r\npå att ta sig en drink ombord på en färja på väg till\r\nön Åland och att ta sig en drink ombord på en färja\r\npå väg till ön Gotland?</pre><pre>Herr talman! Peter Kling har redan yrkat bifall till\r\nvår reservation, men för säkerhets skull yrkar jag\r\nbifall till reservation nr 2 under mom. 3 i SkU25.</pre><pre>Anf. 63  KARIN PILSÄTER (fp) replik:</pre><pre>Herr talman! Den enda logik som jag kan få ut av\r\nresonemanget om skattefri sprit på Gotlandsbåtar\r\när, att om vi sänker priserna och tar bort skatten för\r\nen viss båt, kan vi finansiera båten genom att folk\r\ndricker sprit i stället för att betala för biljetten. Det\r\nenda som detta skulle medföra är faktiskt att folk\r\ndricker mer. Detta måste vara syftet. Jag kan inte\r\nacceptera att vi försöker få in pengar till statskassan\r\noch slippa betala olika utgifter genom att locka folk\r\ntill att sitta och ''hinka'' i baren.</pre><pre>Såvitt jag vet är det inte speciellt svårt att få folk att\r\nåka med dessa båtar, utan det kanske är prislappen\r\nsom är problemet. Möjligen har det ett väldigt\r\nstarkt samband med att det faktiskt bara är ett\r\nbolag, som har monopol. Jag tycker att vi skall\r\ninrikta oss på den frågan i stället.</pre><pre>Varför är det för övrigt just Gotland ni värnar om?\r\nDet fastboende i Stockholms skärgård har också\r\nsvårt att få ekonomin att gå ihop och finna\r\nsysselsättning. Det finns många konferenshotell\r\nhär, och fler skulle kunna byggas för att ge\r\nsysselsättning året runt. Waxholmsbolaget erhåller\r\nstora skattesubventioner, och i övrigt betalas ut\r\nmånga olika typer av stöd för att behålla en levande\r\nskärgård. Varför skall inte öborna här få samma\r\nmöjligheter? För att föra resonemanget vidare:\r\nInser ni konsekvenserna av detta?</pre><pre>Anf. 64  KENNETH ATTEFORS (nyd)\r\nreplik:</pre><pre>Herr talman! Att fixa taxfree-försäljning på\r\nStockholms skärgårdsöar skulle jag gärna ställa upp\r\nför. Det är tydligen vad Karin Pilsäter vill för att\r\nlösa deras regionalpolitiska problem. Men vi vill\r\ninte alls folk skall supa sig fördärvade på\r\nGotlandsbåtar, utan vi försöker ändra\r\ntrafikströmmen, så att den går till Gotland i stället\r\nför till Åland. Det är vad vårt resonemang går ut\r\npå.</pre><pre>Som jag sade i mitt anförande kan jag inte förstå\r\nvarför det skulle vara till mer skada att ta sig en\r\ndrink på väg till Gotland än att ta sig en drink på\r\nväg till Åland.</pre><pre>Anf. 65  KARIN PILSÄTER (fp) replik:</pre><pre>Herr talman! Skillnaden mellan Åland och Gotland\r\när att Åland inte ligger i Sverige, men det gör\r\nGotland. Det kan synas litet fånigt, för de ligger i\r\nsamma hav, Östersjön. Men vi har ju den\r\nprincipen, att när man reser till andra länder, gäller\r\ninte det normala skattesystemet.</pre><pre>Jag tycker inte vi skall införa skattefri sprit på\r\nWaxholmsbolaget. Jag tog det bara som ett\r\nexempel, och jag kan ge hur många exempel som\r\nhelst. Man kan inte lösa olika orters\r\nregionalpolitiska problem genom att försöka locka\r\nfolk att dricka sprit för att betala notan i stället för\r\natt betala biljetten. En Gotlandsbiljett kostar enligt\r\ntidningsannonsen 260 kr. för en person. Man skall\r\ndricka ganska många drinkar för att bolaget skall få\r\nin denna summa, eller t.o.m. mycket mer eftersom\r\nni vill ta bort subventionerna.</pre><pre>Vi måste lösa de regionalpolitiska och de\r\nnationalekonomiska problemen på andra vägar än\r\natt införa speciella regler om skattefrihet här och\r\ndär. Det är ingen lösning.</pre><pre>Anf. 66  KENNETH ATTEFORS (nyd)\r\nreplik:</pre><pre>Herr talman! Jag kan bara påpeka att jag vet att\r\nmin vän Rolf Clarkson, som sitter här bakom mig,\r\noch den moderata partiledningen åkte till Åland på\r\nen partikonferens helt nyligen. Man lade alltså sitt\r\npartis pengar på en färja till Åland i stället för att\r\nförlägga konferensen till ön Gotland. I det senare\r\nfallet hade de pengar som Moderaterna vill ha in i\r\nstatskassan stannat i Sverige och inte gått till\r\nutlandet.</pre><pre>Vi vill alltså öka turistexporten till Gotland. Vi var\r\nsju åtta nydemokrater på Gotland i förra veckan\r\noch fick redovisade för oss hur turisttrafiken har\r\nminskat speciellt på Gotland. Vi vill öka\r\nomsättningen på Gotland med 750 miljoner. Detta\r\nhar en ekonom räknat ut för oss.</pre><pre>Anf. 67  CLAUS ZAAR (nyd):</pre><pre>Herr talman! Vi har i dagens debatt talat om\r\ninförande av tax  free-försäljning på bl.a.\r\nGotlandsrutten. Karin Pilsäter vill inte ''hinka''\r\nmed oss nydemokrater, det har jag fått klart för\r\nmig. Men jag vill i min motion gå ännu längre. Jag\r\nvill givetvis betona allvaret när det gäller nykterhet\r\nmen också möjligheterna när det gäller Gotlands\r\nunika situation.</pre><pre>Riksdagen vill ge mer pengar till färjerederiet\r\nNordström  &amp;  Thulin. Det är ungefär 400 000 kr. om\r\ndagen som vi får ge som subvention till rederiet.\r\nÄndå är priserna i den storleksordning som vi här\r\nhört talas om. Vi har också hört jämförelsen med\r\nÅlandstrafiken. Ett av Ålandsrederierna ägs ju av\r\nen gotlänning -- en gotlänning som har huvudet på\r\nskaft och tänker efter före. Det är vad som behövs\r\ni det här fallet. Vi behöver folk som ser framåt. Den\r\nhär gotlänningen har ju förutsett Ålandstrafikens\r\nexpansion, men det är väl inte fel att se på Gotland\r\npå samma sätt. Stöd och subventioner är inte någon\r\nframtid. Det hör till det förgångna, då inte sunt\r\nförnuft fick råda. Nu behövs det nya dynamiska\r\neffekter.</pre><pre>Europas utveckling och särskilt Baltikums nya\r\nmöjligheter måste tillvaratas. Det är nu tid att ge\r\nGotland en ny start. Den negativa utvecklingen\r\nmed lägre ekonomisk aktivitet -- som vi har hört\r\ntalas om -- kan inte brytas genom ett trollslag. Vi\r\nmåste vara radikala. Vi kan inte sitta här och sova\r\noch stoppa ner huvudet i sanden.</pre><pre>Gotland har möjligheter att bli Europas nya\r\nfrihandelsö. Jag vill se Gotland som en frihandelsö,\r\ningenting annat. Det skall inte som nu talas om att\r\nGotland skall räddas genom pengar till\r\nsockerbruket i Roma. Ni förstår ju själva att det\r\ninnebär en begränsning för Gotland i och med att\r\ndet är fråga om en ö. Vi fastlänningar tänker inte\r\ntillräckligt på att Gotland är en ö, där man skall\r\nsitta och begära bidrag för att få verksamheten att\r\nsnurra -- och detta bara därför att vi har hittat på\r\nbestämmelser. Vi måste vara så flexibla att vi är\r\nöppna för en ny utveckling, vilket givetvis kommer\r\natt leda till effekter på alkoholpolitiken -- som vi nu\r\nhar diskuterat en lång stund. Men det finns också\r\nmöjligheter till prövning. Man behöver inte se hela\r\nSverige som en helhet. Det finns ett område, där vi\r\nkan pröva olika möjligheter till att genomföra en ny\r\nalkoholpolitik.</pre><pre>Skall det vara det gamla vanliga politiska\r\nförmynderiet som skall blomma i sommarvärmen,\r\neller skall det bli någon ny start för Gotland? Det\r\nfrågar jag mig.</pre><pre>Se på den europeiska kartan. De flesta länder med\r\nbegränsade resurser har gjort just på det sätt, som\r\nvi nydemokrater anser att man skall göra. Men det\r\när klart att det kräver mod och också helt nya\r\ntankegångar. Alltså går det inte att låta det förbli\r\nvid det gamla, att det skall vara fråga om en ö i\r\nutlandet för att taxfree-försäljning skall kunna\r\ninföras. Vi måste komma fram till nya kloka beslut\r\nom att göra Gotland till ett frihandelsområde.</pre><pre>För att få en balanserad utveckling i Östeuropa\r\nkrävs det också ett frihandelsområde i dess närhet.\r\nLåt då Gotland få den möjligheten. Vi vet att\r\nmånga olagligheter sker i de nya öststaterna genom\r\nden maffia som finns där. Det finns alltså fler\r\nmaffior än den som det talades om för en stund\r\nsedan här i kammaren. Maffian i öststaterna är\r\nminst lika allvarlig, därför att den hotar en\r\nekonomisk återhämtning och utveckling i dessa\r\nländer. Låt därför invånarna där få en möjlighet att\r\nkomma till en frihandelsö, och låt det bli Gotland --\r\nunder kontrollerade former. Då kanske också\r\ntidningen Expressen, som innehöll ett omdöme om\r\natt de flesta politiker är tråkiga, kan få sig en\r\ntankeställare.</pre><pre>Låt oss vara öppna för frågor som i vanliga fall inte\r\nbehandlas av den här församlingen och börja\r\ndiskutera dem.</pre><pre>Därmed yrkar jag bifall till reservation 2.</pre><pre>Anf. 68  KARL-GUSTAF SJÖDIN (nyd):</pre><pre>Herr talman! Jag har tagit till orda här, eftersom jag\r\nanser att jag har ganska stor erfarenhet av\r\nmänniskors alkoholbruk. Som kvarterspolis har jag\r\nupplevt hur dessa problem så att säga kommer en\r\nin på livet.</pre><pre>Man talar ofta i debatten om att det här med alkhol\r\när ett ungdomsproblem. Jag ser det som ett\r\nvuxenproblem och ett samhällsproblem. Just\r\ngenom att man lägger så höga skatter på alkohol\r\nblir det precis så som Dan Eriksson tidigare sade,\r\nnämligen att man grundar hemma. När man skall\r\ngå ut på krogen eller något dansställe, köper man\r\nhem och sitter hemma och dricker innan man går\r\nut. Det händer inte alltför sällan att t.o.m. mamma\r\ntar med sig en liten fickplunta i väskan för att kunna\r\nöka på det hela. Detta gör man för att det är så dyrt\r\npå alla näringsställen. Det här ser ungdomarna och\r\nfår därigenom fel signaler. Alltså: När det är fest\r\nskall man se till att köpa ut mycket, och det som\r\nman inte hinner dricka upp tar man med sig ut på\r\nstan. Sådan är signalen.</pre><pre>Vänstern säger att man skall minska alkoholbruket.\r\nMen det minskas inte genom förmynderi. Man\r\nbunkrar inför helgen för egen del och för att det\r\neventuellt kommer gäster. Man bunkrar innan man\r\nåker ut till sommarstugan, eftersom den kan ligga\r\nlångt ute på landet. Det kan vara ungefär som i den\r\nberömda monologen, då någon står på perrongen\r\noch ropar: Tag med dig både det ena och andra för\r\ndet kan vara väldigt vårt att få tag på det där ute i\r\nbushen. Man köper alltså ut innan man åker ut på\r\nlandet.</pre><pre>Karin Pilsäter gav en provkarta på alkoholbruket.\r\nAlkohol är ett nervgift, samtidigt som det är\r\nvärldens mest socialt accepterade drog. Därför\r\ngäller det att kunna umgås med alkohol. Trots höga\r\nskatter på alkohol och hårda restriktioner, dör det\r\netyliker före 30 års ålder på våra sjukhus. Det är\r\nsättet att konsumera alkohol som är det avgörande.</pre><pre>Om man sänker skatter och moms på försäljningen\r\ni restauranger och pubar, kan de som är ensamma\r\npå grund av familjesplittringar och annat gå ut och\r\nha ett socialt umgänge tillsammans med denna\r\ndryck, som är socialt accepterad. Då märks\r\neventuella problem, och man kan sätta stopp och\r\nsäga att han eller hon är välkommen tillbaka nästa\r\ndag för att snacka vidare. Det är bättre än att denna\r\nensamma människa skall köpa ut från systemet och\r\nsitta hemma i lägenheten och dricka för att dränka\r\nsina sorger.</pre><pre>Lars Bäckström vet inte riktigt vad han talar om.\r\nJag talar inte om studentkuriosa, utan om\r\nnågonting som jag under 20 år har arbetat med\r\nbland alla slags människor. Det förekommer\r\nmissbruk av alkohol i såväl akademikerhem som\r\narbetarhem. Det enda som möjligen skiljer är\r\nmärkena, men procentsatsen i spriten är\r\ndensamma.</pre><pre>Dessutom förekommer det väldigt mycket hyckleri\r\nnär det gäller alkohol. Om man ställer sig utanför\r\nen systembutik och tittar, ser man hur människor\r\ngår in och sedan kommer ut med t.ex. ICA- eller\r\nKonsumkassar, trots att de har handlat på\r\nSystembolaget.</pre><pre>Med så höga skatter på alkohol blir det ännu\r\nmindre pengar över till mat för alkoholisten. Eller\r\nockså gör man som en lokal alkoholist som kallas\r\nför Lill-Jocke och som jag känner till brukar göra.\r\nHan har löst problemet genom att i stället gå till\r\nmacken och köpa rödsprit, eftersom han inte har\r\nråd att köpa alkohol på Systemet.</pre><pre>Beträffande taxfree-försäljningen på\r\nGotlandsfärjorna vill jag säga följande. Om jag inte\r\när alldeles fel underrättad har man taxfree-\r\nförsäljning på båtarna som går till den tyska ön Sylt.\r\nDet verkar inte vara något problem med det, och\r\ndet är många turister på Sylt, vilket gynnar\r\nföretagarna och krogarna där. Båtarna går inom\r\nlandet, så det kan inte vara något stort problem.</pre><pre>Karin Pilsäter sade att man har en principiell\r\ninställning till detta. Men jag kan hålla med\r\nKenneth Attefors. Han sade: Om man ändå skall\r\ndricka alkohol, vad spelar det då för roll om man\r\ndricker den på väg till Åland eller till Gotland? Det\r\när faktiskt mycket smartare att behålla inkomsterna\r\ninom landet än att skänka dem utomlands.</pre><pre>Anf. 69  KARIN PILSÄTER (fp) replik:</pre><pre>Herr talman! Karl Gustaf Sjödin säger att det är så\r\ndyrt med alkohol och att vi därför dricker den\r\nhemma innan vi går på krogen. Han säger också att\r\nalkoholen är så dyr på grund av de höga skatterna.</pre><pre>I så fall borde det vara för dyrt även att dricka den\r\nhemma. Men det är det tydligen inte, utan det är\r\npåslagen på krogen som är problemet. Jag skulle då\r\nvilja säga att en flaska vin som kostar omkring 40\r\nkr. på systemet i dag, och som kommer att kosta\r\nungefär 42 kr. efter den 1 juli, betingar ett pris på\r\n150--200 kr. på vanliga restauranger och pizzerior.</pre><pre>Med Ny demokratis förslag, som skulle innebära en\r\nsänkning med mellan en tredjedel och 40 % -- det\r\när svårt att räkna ut exakt -- skulle inköpspriset\r\nminska med ungefär 12 kr. Skulle en prissänkning\r\npå en flaska vin på krogen från 175 kr. till 160 kr.\r\nvara avgörande för om man sitter hemma eller går\r\nut och dricker vin? Jag tror inte det.</pre><pre>Problemet med krogpriserna -- om de nu är ett\r\nproblem, men jag kan hålla med om att det till viss\r\ndel är ett problem -- har väldigt litet med\r\nalkoholskattens storlek att göra och mycket mer\r\nmed hur man driver restauranger och de principer\r\nför påslagen som man har. Om man på\r\nrestaurangerna nöjde sig med ett påslag som liknar\r\ndet som man har på maträtterna, skulle saken\r\nkomma i ett helt annat läge. Då tror jag att vi skulle\r\nkunna få en helt annan krogkultur.</pre><pre>Jag håller med om att vi behöver ändra vår kultur.\r\nMen jag tror inte att vi ändrar den genom att göra\r\nalkoholen mycket billigare och mycket mer\r\ntillgänglig. Jag tror att vi ändrar den genom att\r\nändra vårt livsmönster. Det kommer att ta lång tid.\r\nNär det har inträffat kommer jag också att vara\r\nmed på både att sänka priset och att ändra\r\ntillgängligheten. Men ert förslag innebär att ni vill\r\ngöra det i fel ordning. Det är det som är skillnaden.</pre><pre>Anf. 70  KARL GUSTAF SJÖDIN (nyd)\r\nreplik:</pre><pre>Herr talman! Det är bra att vi är överens om att\r\nkrogpriserna är ett problem. Jag kan hålla med om\r\natt det inte bara är skatterna som är ett problem,\r\nutan att restaurangerna tar ut en ganska stor vinst.\r\nMen vi föreslår att krogägarna skall kunna köpa in\r\nalkoholen till grossistpris.</pre><pre>Vi anser även att restaurangmomsen skall sänkas så\r\natt det blir billigare för folk att gå ut och äta. Då\r\nkanske det skulle finnas anledning för fler\r\nmänniskor att starta restauranger, så att det blir fler\r\nrestauranger. Då skulle det bli ett annat\r\nkulturutbud i och med att konkurrensen ökar. I\r\nStockholm är det konkurrens t.ex. på öl. Priset\r\nvarierar mellan 20 kr. och 50--54 kr. Om den\r\nkonkurrensen fanns ute i övriga landet även när det\r\ngäller restaurangnäringen, skulle det säker bli fler\r\nrestauranger, och fler människor skulle ha råd att\r\ngå ut och äta på restaurang.</pre><pre>Anf. 71  KARIN PILSÄTER (fp) replik:</pre><pre>Herr talman! Detta bevisar att det är vi som har\r\nrätt, nämligen att detta inte har med skatten att\r\ngöra. Det är inte de sista kronorna på ölen, som\r\nredan kostar 20 kr., som är det som avhåller folk\r\nfrån att gå ut, utan det är många andra faktorer.</pre><pre>Jag tycker att vi skall försöka se till att så gott det\r\ngår ändra på folks alkoholvanor, så att totalbruket\r\nminskar. Då behöver vi ha en hög alkoholskatt. Vi\r\nmänniskor tänker nämligen inte bara med känslor\r\noch annat, utan vi tänker en hel del med\r\nplånboken. Om det kostar mycket, blir det färre\r\ninköp.</pre><pre>Anf. 72  KARL GUSTAF SJÖDIN (nyd)\r\nreplik:</pre><pre>Herr talman! Krogpriserna är ett komplext\r\nproblem. Men jag tror inte att man löser detta\r\nproblem genom att höja spritskatten.</pre><pre>Anf. 73  HARRY STAAF (kds):</pre><pre>Herr talman! Jag hade inte anmält mig till denna\r\ndebatt, eftersom jag trodde att vår representant i\r\nutskottet skulle klara den, och det har hon gjort\r\nalldeles utmärkt. Jag har emellertid noterat att\r\n25 % av nydemokraternas riksdagsgrupp har varit\r\nuppe i talarstolen. Det måste väl innebära att detta\r\när en mycket viktig fråga.</pre><pre>Jag studsade verkligen till när jag lyssnade på\r\ndebatten. Vad har nydemokraterna mot Åland?\r\nMin hustru är född på Åland. Därför har jag\r\nmycket positiva känslor för Åland.</pre><pre>Peter Kling försökte utveckla denna debatt till\r\nnågon form av allmänpolitisk debatt. Det är\r\nuppenbart att nydemokraterna har en annan syn på\r\nalkoholskatten än övriga i kammaren.\r\nNydemokraterna menar att vi skall använda\r\nalkoholskatten som ett instrument för att få in så\r\nmycket pengar som möjligt till statskassan och för\r\natt vi med hjälp av en styrning av alkoholskatten\r\nskall få för olika effekter, t.ex. ökad handel på\r\nGotland. De övriga partierna i kammaren anser att\r\nalkoholskatten skall användas för att begränsa\r\nalkoholkonsumtionen.</pre><pre>Det primära i denna fråga är ändå\r\nalkoholskadorna. Världshälsoorganisationen har\r\nsom målsättning att alkoholkonsumtionen skall\r\nminska med 25 % fram till år 2000, därför att man\r\nhar sett ett samband mellan alkoholskador och\r\nalkoholkonsumtionens storlek i ett land. Det finns\r\nnågra instrument som man traditionellt har använt\r\nför att hålla alkoholkonsumtionen nere. Det är\r\nprisinstrumentet, tillgängligheten och\r\ninformationen.</pre><pre>Av det som Peter Kling sade förstår jag att\r\nnydemokraterna underkänner prisinstrumentet.\r\nDe tror inte heller att tillgängligheten har någon\r\nbetydelse när det gäller alkoholkonsumtionen.\r\nDäremot tycks vi vara överens om informationen.\r\nJag noterar att nydemokraterna liksom\r\nkristdemokraterna anser att familjepolitiken har en\r\nmycket stor betydelse när det gäller att begränsa\r\nalkoholkonsumtionen.</pre><pre>Jag delar också nydemokraternas uppfattning att\r\nman skall göra det roligt att träffas och vara ute\r\ntillsammans. Men jag tror att man har roligare utan\r\nalkohol än med alkohol. Man har i alla fall roligt\r\nbetydligt längre.</pre><pre>Som ett resultat av mellanölsvågen, som svepte\r\növer landet när jag var i 30-årsåldern, stod en del\r\nav mina kamrater arbetsoförmögna och gungade på\r\ntorget. Nu har jag kommit upp i den åldern då en\r\ndel börjar falla ifrån. Jag skrattar fortfarande gott i\r\nmin ålder. Jag tror därför att man utan alkohol kan\r\nha det roligt längre.</pre><pre>Peter Kling talade om mörkertalet. Det är alltid\r\nsvårt att fastställa mörkertal. Så länge jag har levt\r\nhar man ansett att hembränningen nog har varit\r\nbetydligt större än nykteristerna har ansett. Jag\r\nsom är litet äldre än Dan Eriksson i Stockholm kan\r\nalltså notera att han säger att när han var ung var\r\ndet svårt att få tag i hembränt. Men även på den\r\ntiden ansåg de som tyckte att alkoholskatten var för\r\nhög att det var god tillgång på hembränt. Det är\r\nmycket bra att få en del sådana rapporter utifrån\r\nverkligheten. Att konsumtionen trots allt skulle ha\r\nökat på grund av mörkertalen strider de\r\nobservationer mot som görs när det gäller\r\nalkoholrelaterad dödlighet.</pre><pre></pre><pre>Den alkoholrelaterade dödligheten steg kraftigt i\r\nSverige från 1960-talets början och fram till 1979.\r\nDärefter har det skett en minskning, och\r\nutvecklingen följer, med några års förskjutning,\r\nrelativt väl utvecklingen av den alkoholförsäljning\r\nsom man kan mäta.</pre><pre>Nydemokraterna tror ju på informationens\r\nbetydelse. Jag noterar att man har en märklig\r\nuppfattning om vad vi sysslar med i den här\r\nkammaren: vi sitter och sover, vi har huvudet i\r\nsanden, vi tror inte att det finns gift i brännvinet --\r\noch Dan Eriksson i Stockholm tyckte att vi borde\r\nupplysa och slå gift i brännvinet. Samtidigt påstod\r\nKarl Gustaf Sjödin att sprit är ett nervgift. Ni får\r\nförsöka reda ut hur det skall vara.</pre><pre>Herr talman! Med detta ber jag att få yrka bifall till\r\nutskottets hemställan.</pre><pre>Anf. 74  KARL GUSTAF SJÖDIN (nyd)\r\nreplik:</pre><pre>Herr talman! För den som har alkoholproblem,\r\nherr Staaf, kommer spriten aldrig upp i sitt rätta\r\nvärde, hur mycket skatt man än lägger på den.</pre><pre>Anf. 75  ULF ERIKSSON (nyd) replik:</pre><pre>Herr talman! Karl Gustaf Sjödin sade vad jag hade\r\ntänkt anföra i den första delen av min replik. Då\r\ntillägger jag bara att de höga priserna i stället\r\ndrabbar den som handhar alkoholen på ett riktigt\r\nsätt; det är det som är problemet.</pre><pre>Anf. 76  HARRY STAAF (kds) replik:</pre><pre>Herr talman! Har man alkoholskatter, så är det\r\nklart att de som konsumerar får vara med och\r\nbetala. Men alkoholhanteringen är faktiskt inte\r\nalldeles gratis för samhället.</pre><pre>Man kan ha olika uppfattningar om vad\r\nalkoholhanteringen kostar samhället. En del påstår\r\natt den kostar 100 miljarder. Vi vet i alla fall att\r\nalkoholskador -- hanteringen av alkohol --\r\nförorsakar kommuner och landsting en kostnad på\r\nungefär 4 skattekronor. Jag tycker då att det är\r\nrimligt att man också använder en del av\r\nalkoholskatterna till att täcka dessa kostnader --\r\noch det räcker de faktiskt ändå inte till för.</pre><pre>Anf. 77  PETER KLING (nyd) replik:</pre><pre>Herr talman! Harry Staaf nämnde förut att jag ville\r\nfå det här med alkoholen till en allmänpolitisk\r\ndebatt, och det är fel. Själv har jag talat om\r\nalkoholskatter och ''tax free'' vid resor till Gotland\r\noch på färjelinjen mellan Simrishamn och Allinge.\r\nDe sakerna berörs faktiskt i det här betänkandet,\r\nså Harry Staaf har alltså fel när han säger att jag vill\r\nfå detta till en allmänpolitisk debatt.</pre><pre>Sedan kom vi in på frågan om Åland. Harry Staafs\r\nfru kommer visst från Åland, och det är ju roligt i\r\noch för sig. Jag känner också folk som bor där, och\r\näven folk som bor i Finland. Men jag anser\r\nfortfarande som svensk att vi skall stimulera svensk\r\nekonomi och turism i stället för finsk, tysk och\r\ndansk.</pre><pre>När det gäller prisinstrumentet vet vi alla, även\r\nHarry Staaf innerst inne, att den svarta marknaden\r\nhar ökat på grund av detta. Vi har fått större\r\nkvantitet tax free-köp, större illegal hantering av\r\nsprit och större hembränning.</pre><pre>I fråga om tillgängligheten tror jag att det är rätt väg\r\npå sikt att alkohol skall få säljas i livsmedelsbutiker.\r\nHär gäller det också för oss familjefäder att ta vårt\r\nansvar -- att lära barnen att det är lika naturligt med\r\nen flaska whisky och en öl som med en ostbit och\r\nen korv. För mina barns skull vill jag se att de lär sig\r\nden här kulturen. När de går i en livsmedelsbutik\r\nskall de se att här finns osten, här finns brödet, här\r\nfinns ölet, här finns korven, och här finns spriten.\r\nDet är alltså en kulturell förändring jag vill se.</pre><pre>Jag har tidigare talat om -- och jag tar upp det\r\nigen -- att hemmen är oerhört viktiga instrument\r\nnär det gäller alkoholbekämpningen. Både Harry\r\nStaaf och jag själv vet att om hemmen fungerar, om\r\nman har en harmoni där, så minskar risken för att\r\nvi får fler alkoholister.</pre><pre>Harry Staaf sade att tillgängligheten inte har ökat\r\nmarkant när det gäller hembränningen. Nu har man\r\nfaktiskt gjort undersökningar både i Skåne och i\r\nnorr. Många elever har t.o.m. sagt att ''det är\r\nlättare att få tag i hembränt än att köpa en burk\r\nCoca-Cola''. Nog ligger det något i vad våra\r\nungdomar säger.</pre><pre>Anf. 78  HARRY STAAF (kds) replik:</pre><pre>Herr talman! Ja, Peter Kling, det stämmer att\r\nprisinstrumentet har begränsad användning så till\r\nvida att om man höjer priset för mycket, finns det\r\nrisk för att man stimulerar den illegala hanteringen\r\nav alkohol.</pre><pre>Men Karin Pilsäter har ju försökt förklara för er att\r\nalkoholpriserna faktiskt relativt sett har sjunkit,\r\nsamtidigt som ni påstår att hembränningen har\r\nökat. Då behövs det naturligtvis mer information.</pre><pre>Tillgängligheten har faktiskt ganska stor betydelse\r\nför alkoholkonsumtionen. I Finland ökade man för\r\nnågra år sedan antalet försäljningsställen, och då\r\nökade också alkoholkonsumtionen. I USA har\r\nungefär en tredjedel av staterna\r\nmonopolverksamhet när det gäller\r\nalkoholförsäljningen, och man tycker sig kunna\r\nnotera att alkoholkonsumtionen i de staterna är\r\nnågot lägre än i de stater som inte har monopol på\r\nförsäljningen.</pre><pre>När det gäller familjen och dess roll är vi överens,\r\nPeter Kling.</pre><pre>Anf. 79  PETER KLING (nyd) replik:</pre><pre>Herr talman! Harry Staaf sade att vi inte har ökat\r\nvåra priser på Systemet i takt med inflationen. Men\r\ndet är ändå en markant skillnad. En liter på\r\nSystemet kostar mellan 250 och 300 kr., och en liter\r\nhembränt kostar 10 kr.</pre><pre>Sedan kom Harry Staaf in litet på förhållandena i\r\nUSA. Jag har själv varit där några gånger. Där har\r\nde på många ställen den kultur som jag efterlyser.\r\nJag har varit på US Open och på flera andra\r\nidrottsevenemang. Där kan man köpa korv och\r\nhamburgare, och man kan köpa öl, gin och tonic,\r\nosv. Men inte ser vi några berusade människor på\r\nidrottsevenemang i USA. Där har man den\r\nmentalitet som vi i Ny demokrati efterlyser; man\r\nhanterar alkoholen på ett helt annat sätt. Det är\r\ndärför som vi i vårt parti så mycket proklamerar att\r\nvi skall ge folk chansen -- men hjälpa dem på traven\r\ngenom att tala om, som Harry Staaf säger, att det\r\när ett gift som bryter ned kroppen om man hanterar\r\ndet fel, och likaså att det kostar samhället mycket\r\npengar.</pre><pre>Tala om det här för Svensson -- i stället för att sätta\r\npekpinnen på näsan, höja priserna och låsa in\r\nspriten, för det får motsatt effekt, jag lovar Harry\r\nStaaf det. Släpp på sikt alkoholen fri, men gå\r\nsamtidigt ut med information om de här punkterna\r\nsom jag har tagit upp. Då får vi kanske ett mjukt\r\nsamhälle och ett mjukare drickande i stället för den\r\nkraftiga berusning, den redlöshet som förekommer\r\nhos många ungdomar när vi är utomlands, och även\r\npå våra restauranger och dansställen i Sverige.</pre><pre>Anf. 80  HARRY STAAF (kds) replik:</pre><pre>Herr talman! Gör man det här bara till en fråga om\r\npris och skatter, och om att man kan få sprit\r\nbilligare om man bränner hemma själv -- då kan vi\r\nsnart sluta med Systembolaget över huvud taget.\r\nJag tror nog, Peter Kling, att vi får koppla ihop\r\ndessa aspekter med de skador som\r\nalkoholkonsumtionen ändå medför, och det ansvar\r\nsom vi politiker faktiskt har för statens kostnader\r\nför sjukvård och annat. Ni i Ny demokrati, som är\r\nduktiga på information i övrigt, bör försöka hjälpa\r\ntill att informera om alkoholens skadeverkningar\r\noch om varför vi bör ha en begränsad konsumtion i\r\nlandet.</pre><pre>Anf. 81  DAN ERIKSSON i Stockholm\r\n(nyd):</pre><pre>Herr talman! Harry Staaf frågar vad vi i Ny\r\ndemokrati har emot Åland. Svaret är: Ingenting. Vi\r\nvill likställa Åland och Gotland så att man får välja,\r\noch kanske ha lika trevligt, äta smörgåsbord osv.\r\nDet skulle få fler att välja Gotland. Gotland är illa\r\nute just nu. Vi vill där ha en likaprincip.</pre><pre>Harry Staaf säger vidare att vi skall sänka\r\nkonsumtionen av alkohol med 25 %. Det är ju bra.\r\nTyvärr är detta något slags\r\ngenomsnittsresonemang. Jag själv går på krogen\r\nganska ofta, men jag anser inte att jag behöver\r\nsänka min alkoholkonsumtion. Det handlar om hur\r\nmycket man dricker, hur ofta osv. Men däremot\r\nbehöver alla A-lagare som jag ser på bänkarna\r\nsänka sin konsumtion med 100 %. Det är en viss\r\nskillnad. Det här genomsnittsresonemanget håller\r\ninte. Vi måste ta tag i problemen där de finns.</pre><pre>Sedan talar Harry Staaf om de tre metoder vi har\r\nför att sänka konsumtionen. Han håller med om,\r\natt om vi höjer priset för mycket, får det en massa\r\nnegativa konsekvenser. Problemet nu när vi skall in\r\ni EG är att detta medel faller, och då kan vi inte\r\nskydda oss på samma sätt. Vi anser att\r\nprisinstrumentet blir svårare att upprätthålla i\r\nframtiden. Det har t.o.m. socialministern sagt.</pre><pre>Sedan till detta med tillgänglighet. Jag tycker att\r\ndet är närmast utmanande att göra det svårare när\r\ndet gäller öppettider för skattebetalare som sköter\r\nsig, medan man ser hur A-lagare som har hur\r\nmycket tid som helst att gå på systemet kan gå dit.\r\nMen de som sköter sig försvårar man för.\r\nMänniskor får den känslan att man ställer till med\r\nproblem och trassel, men ser inte nyttan.</pre><pre>Vad gäller informationen är det roligt att vi är\r\növerens.</pre><pre>När det vidare gäller huruvida det är svårt att få tag\r\npå alkohol eller inte, gift i brännvinet osv.,\r\nrekommenderar jag Harry Staaf att läsa\r\nprotokollet. Det skedde en viss missuppfattning,\r\nmen det kan lätt rättas till.</pre><pre>Om prisinstrumentet vore så effektivt som man vill\r\ngöra gällande, och slår sig för bröstet för, borde vi i\r\nSverige ha en bättre situation än vad vi faktiskt har.\r\nJag var i Kitzbühel för några år sedan. När man gick\r\nhem sent på kvällarna och nätterna, och det var\r\nnågon som stod och skrek i ett gathörn, så nog var\r\ndet en svensk. Okej, det var på svenskarnas\r\nsportlov, men ändå.</pre><pre>Sedan till detta med hembränning. Sett över tiden\r\nökar hembränningen när priserna ökar. Det torde\r\nväl stå ganska klart.</pre><pre>Anf. 82  HARRY STAAF (kds) replik:</pre><pre>Herr talman! När vi kommer med i den europeiska\r\ngemenskapen, Dan Eriksson i Stockholm, och\r\nockså Finland gör det, kommer det att bli\r\nlikställighet mellan Åland och Gotland. Det\r\nhoppas jag att vi snart kan få till stånd.</pre><pre>När det gäller konsumtionens storlek, Dan\r\nEriksson, finns det knappast någon som anser att\r\nhan har en konsumtion som är större än vad han tål.\r\nMen uppenbart har en del en sådan konsumtion. Vi\r\nhar väldigt lätt att se när andra har en för hög\r\nkonsumtion.</pre><pre>Den alkoholpolitik som vi har här i landet är inte så\r\nförfärligt besvärlig för konsumenten. Den försvårar\r\ninte särskilt mycket. Det är en sak som vi kan tåla\r\nom den får avsedd effekt. Däremot kan jag hålla\r\nmed om att det ibland kan vara litet bekymmersamt\r\nför vissa krögare, men för svensken i gemen är det\r\ninte något större bekymmer med vår\r\nalkoholpolitik.</pre><pre>Anf. 83  DAN ERIKSSON i Stockholm (nyd)\r\nreplik:</pre><pre>Herr talman! Det dröjer trots allt ett tag fram till\r\ndess att vi är med i EG. Vi vet heller inte säkert hur\r\ndet blir. Vi skall ha en folkomröstning osv. Det är\r\ningenting som är klart. Under tiden kan vi arbeta\r\nmed att likställa Åland och Gotland.</pre><pre>Vad gäller personligt bruk håller jag med Harry\r\nStaaf om att den som sist märker att någon är\r\nalkoholiserad är personen själv. Vad gäller vad som\r\ninsinuerades här om mig och mitt bruk, grundar jag\r\nmin uppfattning på de rekommendationer som\r\nläkare gör. Om vi spred informationen om hur man\r\nskall dricka alkohol för att det skall vara ett bruk\r\noch inte ett missbruk, tror jag att missbruket skulle\r\nminska. Det är därför som det är så viktigt att öka\r\ninformationen.</pre><pre>Anf. 84  HARRY STAAF (kds) replik:</pre><pre>Herr talman! Dan Eriksson i Stockholm börjar\r\ntydligen sväva på målet om vi skall gå med EG eller\r\ninte. Jag tror att det är mycket viktigt, Dan\r\nEriksson, att vi i denna kammare icke svävar på\r\nmålet när det gäller de fördelar som vi kan få om vi\r\nkommer med i den europeiska gemenskapen.</pre><pre>Anf. 85  DAN ERIKSSON i Stockholm (nyd)\r\nreplik:</pre><pre>Herr talman! Jag tvivlar inte på vad jag själv tycker.\r\nSjälvfallet ser jag fördelarna med EG som mycket\r\nstora jämfört med nackdelarna. Men att Sverige\r\noch Finland skulle bli medlemmar, och att resandet\r\ntill Åland och Gotland på så sätt skulle likställas,\r\ngör inte att man inte behöver jobba med den frågan\r\ninnan detta är klart. Vi skall självfallet arbeta för\r\natt komma med i EG.</pre><pre>Anf. 86  FANNY RIZELL (kds):</pre><pre>Herr talman! Jag är en av motionärerna bakom en\r\nmotion om tobak. Vi har där yrkat om en särskild\r\nhälso- och sjukvårdsavgift på tobaksvaror. Trots att\r\nutskottet föreslår avslag på vårt yrkande är jag inte\r\nalltför bedrövad. Det beror på att vi räknar med att\r\nkomma igen i denna fråga.</pre><pre>Tobaksbruket och de skador och verkningar som\r\ndet har i vårt land, bl.a. inom sjukvårdssektorn, är\r\nen stor fråga. De problemen är stora och viktiga att\r\nta tag i, och det finns därför skäl att återkomma,\r\nvilket vi också kommer att göra.</pre><pre>När det gäller alkoholskatten, som har diskuterats\r\ni dag, har det här sagts många kloka ord av tidigare\r\ntalare. Det har också föreslagits en del saker som\r\njag tycker är mindre kloka. Vi har olika åsikter.\r\nMen vilka åsikter vi än förfäktar kan vi inte neka till\r\natt det finns en del negativa konsekvenser i många\r\nmänniskors liv och i hela vårt samhälle. Det\r\nförekommer medicinska skador, arbetsskador och\r\ntrafikskador. Detta är skador som inte kan\r\nnegligeras, eftersom de är stora och många.</pre><pre>Vi kan heller inte blunda för att alkohol är en faktor\r\nvid många brott. Men de mest tragiska\r\nkonsekvenserna är ändå de mänskliga förlusterna.\r\nDet är ond bråd död, sjukdom och många år i misär\r\nsom kan vara total. Det är inte bara ekonomiska\r\ntillgångar som man förlorar, utan även\r\nintellektuella resurser och människor som stått en\r\nnära.</pre><pre>Dessa problem måste angripas på något sätt. Man\r\nhar här i dag talat om prisinstrumentet.\r\nPrisinstrumentet är viktigt, och vi måste använda\r\ndet, åtminstone än så länge. Jag tror inte att vi kan\r\nplocka bort det inom överskådlig tid.</pre><pre>Tillgängligheten är också en mycket viktig faktor\r\nsom man här har hänvisat till, och det är även\r\ninformationen. Det gläder mig att Ny demokrati\r\nliksom vi anser att information är viktig. Men vi har\r\nnu informerat under många år och talat mycket om\r\nhur farligt det är. Man måste nog tyvärr erkänna att\r\ninformationen har gett dålig effekt. Vi borde ge\r\ninformation som ger insikt, och det har vi tydligen\r\ninte gjort. Vi måste sprida insikten att våra barn\r\noch ungdomar är värda att skyddas från alkoholens\r\nskador.</pre><pre>Egentligen kan inga uppoffringar från\r\nvuxenvärlden vara för stora när det gäller att\r\nskydda barnen. Jag tänker på barn som växer upp\r\ni missbrukarhem, och jag tänker på barn som föds\r\nskadade. Det, om något, bevisar väl att\r\ninformationen inte har lett till insikt. Om inte\r\ninformationen leder till insikt är den till stor del\r\nmeningslös.</pre><pre>I dag har debatten till en del handlat om statens\r\ninkomster, och det är i och för sig viktigt. Men det\r\när ännu viktigare att tala om statens, samhällets,\r\nförluster i dessa sammanhang. Jag tycker att det är\r\nviktigt att minska alkoholbruket med hjälp av\r\nprisinstrumentet. Alla undersökningar som har\r\ngjorts hittills talar för att det är så.</pre><pre>Jag tror att det är viktigt att ge information. Men\r\nden måste ge insikt och ändra attityderna -- kanske\r\ntill vissa delar attityderna hos oss i\r\n''förbudsmaffian''. Det känns litet ärekränkande att\r\nkallas maffia.</pre><pre>Jag vill påpeka en sak. Det har nämnts att familjen\r\nhar stor betydelse. Det har gjorts flera\r\nundersökningar vars resultat pekar på att barn som\r\nlär sig att dricka alkohol hemma i fortsättningen\r\ndricker mer än vad barn gör som kommer från hem\r\nmed en mer restriktiv hållning. Karin Pilsäter har\r\ntidigare påpekat detta. Jag tycker att detta är\r\nmycket anmärkningsvärt och att vi bör ta till oss av\r\ndet. Vi vill ju skydda barn och unga. Det finns\r\nkanske skäl att arbeta mer med dessa frågor och\r\nkartlägga vad som behöver göras.</pre><pre>Någon sade att vi skulle se på Europas karta. Ja,\r\ndet är viktigt. Men jag tycker att det är ännu\r\nviktigare att vi ser på barnen och deras framtid. Där\r\ntycker jag inte att några insatser är för stora.</pre><pre>Jag tror att prisinstrumentet än så länge är något vi\r\nbör och skall använda. Jag yrkar bifall till utskottets\r\nhemställan.</pre><pre>Anf. 87  DAN ERIKSSON i Stockholm (nyd)\r\nreplik:</pre><pre>Herr talman! Information är viktig. Det är riktigt,\r\nsom Fanny Rizell sade, att den inte har nått fram.\r\nDet beror mest på att kampanjerna har varit så\r\nfruktansvärt dåliga. Jag vet inte hur mycket\r\nSystembolaget lade ner på kampanjen ''Spola\r\nkröken!'' och vilken effekt den fick. I förhållande\r\ntill hur mycket pengar som användes blev det nog\r\nett klent resultat.</pre><pre>Det går att bättra sig mycket på det här området.\r\nVi måste se till att rätt människor driver dessa\r\nfrågor och att det inte är några som enbart bränner\r\npengar.</pre><pre>Anf. 88  FANNY RIZELL (kds) replik:</pre><pre>Fru talman! Det är sant att informationen inte har\r\nnått fram.</pre><pre>Jag tror att det till en del beror på att det, om det är\r\nbara helnyktra människor som talar om behovet av\r\ninformation, lätt uppfattas som att folk som är\r\nmåttliga alkoholbrukare skall jagas. Men det är inte\r\nså. Måttlighetsbrukarna och nykteristerna måste få\r\nsäga att det finns vissa saker som är viktiga, bl.a.\r\natt skydda det uppväxande släktet. En alltför tidig\r\nalkoholdebut är inte bra i dessa sammanhang. Det\r\nhär måste kunna sägas även av oss som inte brukar\r\nalkohol utan att vi blir betraktade som inkrökta,\r\ninsnöade och maffia. Det är legitimt att vi säger\r\ndetta. Det finns många medicinska fakta som talar\r\nför att vi har rätt att säga detta.</pre><pre>Anf. 89  DAN ERIKSSON i Stockholm (nyd)\r\nreplik:</pre><pre>Herr talman! Informationen har präglats av för\r\nmycket pekpinnar och förbud. Det är viktigt att den\r\nblir litet mer modern.</pre><pre>Visst utgör alkoholen ett stort problem. Det är\r\ndärför jag engagerar mig så mycket i den här\r\ndebatten om barn som far illa osv. Det är därför\r\nockså viktigt att förebyggande åtgärder vidtas där\r\nproblemen finns så att det på sikt blir färre\r\nproblem.</pre><pre>Att krångla till saker för vanliga männniskor,\r\nmedan t.ex. de som är alkoholister har hur mycket\r\ntid som helst att gå till Systemet och handla,\r\nuppfattas av skattebetalarna som att helt fel\r\nåtgärder vidtas. Åtgärderna måste riktas mera\r\ndirekt, i stället för att avlossas som med avsågat\r\nhagelgevär.</pre><pre>Anf. 90  PETER KLING (nyd) replik:</pre><pre>Herr talman! Jag skulle vilja bemöta Fanny Rizell\r\nangående frågan om tobaken. Där finns klara och\r\nentydiga bevis på att tobaksrökningen i Sverige\r\nfaktiskt minskade när en upplysningskampanj\r\nsattes in om att tabaksröken är skadlig, ohälsosam\r\noch kostar samhället mycket i form av vård m.m. --\r\nvilket Fanny Rizell har nämnt, minskade faktiskt\r\ntobaksrökningen i Sverige. Nu har\r\ninformationskampanjen runnit ut i sanden, och\r\ntobaksrökningen har ökat igen.</pre><pre>Vi vill tillämpa samma princip när det gäller\r\nalkoholen. Det är fråga om att ändra attityden till\r\nalkoholen hos Svensson genom att informera om\r\natt det är farligt att konsumera alkohol på ett\r\nfelaktigt sätt. Jag har sagt detta tio gånger i dag, och\r\njag säger det för elfte gången. Det är viktigt med\r\nen ändrad attityd i samhället. Men prisinstrumentet\r\noch inlåsningseffekter på alkoholen gör att det blir\r\nprecis tvärtom. Den illegala hanteringen,\r\nhembränningen och taxfree-hanteringen ökar.</pre><pre>Låt mig ge ett exempel. Se hur det är med vägarna,\r\nFanny Rizell. Fina motorvägar, byggda för\r\nhastigheter på upp till 150 kilometer i timmen,\r\nhastighetsbegränsas till 90 kilometer i timmen. Folk\r\nkör ändå i 110 kilometer i timmen. De så att säga\r\nskiter till slut i förbuden när de inser att de på sikt\r\ninte kan acceptera dessa begränsningar.</pre><pre>Vi politiker har hela tiden gjort likadant när det\r\ngäller alkoholdebatten. Svenska folket har utsatts\r\nför pekpinnar om att de inte skall dricka mer\r\nalkohol, och därför skall ohyggligt höga skatter\r\nläggas på spritkonsumtionen. De bryr sig inte om\r\ndetta utan fixar alkoholen på annat sätt.</pre><pre>Sluta med förmynderiet! 80 % av svenskarna vill\r\nfaktiskt ha en liberalare syn på alkoholen. Vi är här\r\nför att tillgodose våra väljare, dvs. våra\r\nuppdragsgivare som har röstat in oss i riksdagen. Vi\r\nkan inte göra precis tvärtom, och vi får sluta med\r\ndenna mentalitet i riksdagen. Det är dags att börja\r\ntänka på väljarna.</pre><pre>Det som behövs för att minska\r\nalkoholkonsumtionen i Sverige är upplysning, att\r\nfamiljebanden stärks, att ta hänsyn till varandra\r\noch framför allt att avdramatisera alkoholen och\r\ngöra nyttjandet av alkohol till ett lika vanligt\r\nbeteende som att ta en korvskiva. Det skall inte\r\nvara spännande att dricka alkohol och bli berusad,\r\nutan alkohol skall drickas för att man tycker att det\r\när gott.</pre><pre>Anf. 91  FANNY RIZELL (kds) replik:</pre><pre>Herr talman! Innan vi struntar i förbuden borde vi\r\nkanske tänka litet mer på varför de finns.\r\nTobakskampanjen är ett exempel på en till viss del\r\nlyckad kampanj. Den hade en effekt.</pre><pre>Det måste bli allas vår insikt och erfarenhet, inte\r\nbara för informatörerna, att informationen är viktig\r\noch att vi måste ta till oss av den. Sedan måste\r\ninformationen föras vidare. Det här är mycket en\r\nfråga om normer och värderingar som förs vidare\r\ntill de kommande generationerna. Det är inte bara\r\ninformatörer som nu och då skall genomföra en\r\nkampanj. Det måste finnas i medvetandet att det är\r\nfråga om gifter som man måste handskas varsamt\r\noch vettigt med.</pre><pre>Anf. 92  PETER KLING (nyd) replik:</pre><pre>Herr talman! Jag vill att kampanjen skall pågå\r\nfortlöpande. Felet med kampanjen mot\r\ntobaksrökningen var att den lades ned. Då gick det\r\natt se resultatet, nämligen att tobaksrökningen nu\r\nökar bland ungdomar igen. En kampanj mot\r\nalkohol, information, upplysning, eller vad man nu\r\nkallar det för, skall fortsätta -- gärna med en timmes\r\ninformation i skolorna i årskurs åtta eller nio om\r\nalkoholens skadeverkningar. Då först blir det en\r\neffekt. Om frågan angrips på det sättet kan\r\nalkoholkonsumtionen möjligen sänkas. Men lås\r\ninte in spriten, och sätt inte höga priser på spriten!\r\nPå sikt hjälper något sådant inte i Sverige. Då blir\r\ndet en motsatt effekt. Alla svenskar mer eller\r\nmindre skiter i våra lagar -- ursäkta uttrycket, herr\r\ntalman. Men det blir så när förmynderi används\r\nmot svenskarna.</pre><pre>Anf. 93  ULF ERIKSSON (nyd) replik:</pre><pre>Herr talman! Peter Kling har sagt det mesta. Jag\r\nskall inte förlänga debatten mer i onödan.</pre><pre>Information är självfallet något oerhört viktigt,\r\nFanny Rizell. Men det är också viktigt att vi hjälper\r\ndem som har problem. Men de människor som\r\nsköter sig skall kunna konsumera måttliga mängder\r\nalkohol på eget ansvar när de så önskar utan att\r\nmyndigheterna lägger sig i, bl.a. med att lägga på\r\norimligt höga skatter.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>7 §  Begränsning i arbetsgivares avdragsrätt för\r\norganisationskostnader, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU31 Begränsning i arbetsgivares\r\navdragsrätt för organisationskostnader, m.m.\r\n(prop. 1991/92:117).</pre><pre>Anf. 94  KARL HAGSTRÖM (s):</pre><pre>Herr talman! Under hösten överlämnades till\r\nriksdagen en proposition om justeringar i\r\nbeskattningen av inkomstslaget tjänst, m.m. I\r\npropositionen föreslås bl.a. att skattereduktionen\r\nför fackföreningsavgift skall avskaffas fr.o.m. 1993\r\nårs taxering.</pre><pre>Regeringen meddelade samtidigt, med hänvisning\r\ntill undantagsbestämmelserna i 2 kap. 10 § i\r\nregeringsformen, att man avsåg att under våren\r\nåterkomma till riksdagen med förslag om att\r\navskaffa arbetsgivarnas avdragsrätt för avgift till\r\narbetsgivarorganisation, till den del avgiften inte\r\navser medel för konfliktändamål.</pre><pre>I propositionen hävdar statsrådet att\r\nfackföreningsavgiften är att betrakta som en privat\r\nlevnadskostnad -- likaså arbetsgivaravgiften.\r\nVidare hävdas att förändringen skulle innebära en\r\nbibehållen skattemässig likabehandling mellan\r\narbetsgivarens och löntagarens utgifter för resp.\r\nfackliga organisationsverksamheter. Samtidigt\r\nskulle en bättre överensstämmelse med de\r\ngrundläggande skatterättsliga principerna uppnås.</pre><pre>Mot bakgrund av de redovisade skälen, liksom\r\nstatsfinansiella skäl, föreslås i propositionen att\r\nskattereduktion för fackföreningsavgift skall\r\nslopas.</pre><pre>Herr talman! Jag hävdar att detta inte är något\r\nannat än ett försök att finna skäl till att komma åt\r\nfackföreningar i allmänhet. Inte utgör det här ett\r\nsätt att åstadkomma skattemässig likabehandling.\r\nDet här framgår tydligt när man ser på hur\r\nföretagens branschorganisationer har löst\r\nproblemet. I formell och juridisk mening går det att\r\ndela upp verksamheten och medlemsavgifterna i\r\ntvå delar: en föreningsverksamhet och ett\r\nservicebolag. Årsavgiften utgör ca 25 % av medlen.\r\nDet övriga kallas för serviceavgift och går till\r\nservicebolaget. Sedan bokförs de kostnader som\r\navser ''tjänster, som om de ombesörjs av medlem är\r\navdragsgilla såsom omkostnader i hans rörelse'' till\r\nservicebolaget. Därmed blir denna avgift\r\navdragsgill för medlemmen. Eftersom utgifter och\r\ninkomster i servicebolaget ''råkar'' bli lika stora,\r\nuppstår ingen skattepliktig inkomst där heller.</pre><pre>Till föreningsdelen förs den del av årsavgiften som\r\ninte är avdragsgill och bekostar därmed den\r\nverksamhet som inte kan anses utgöra ''kostnad för\r\nintäkternas förvärvande''. Föreningen, dvs.\r\narbetsgivarorganisationen, är inte\r\ninkomstskattepliktig för annat än kapitalinkomster,\r\noch därigenom skulle man inte heller uppnå\r\nlikabehandling om fackföreningarna skulle\r\ntillämpa ett likadant förfarande.</pre><pre>Herr talman! Det kan inte heller vara\r\nstatsfinansiellt vinstgivande om företag och\r\nfackföreningar hittar andra, här redovisade,\r\nlösningar. Det hela blir bara svårare att kontrollera,\r\nett godtyckligt system skapas, och inkomsterna till\r\nstatskassan uteblir.</pre><pre>Herr talman! Det här handlar om något annat, dvs.\r\nde skäl som riksdagen och regering borde ägna sig\r\nåt, nämligen rättvisa och likformighet. Jag\r\npåminner mig vad statsministern sade vid sitt\r\ntillträde: ''Kollektivet och kollektivismens tid är\r\nförbi''. Det uttalandet talar sitt tydliga språk om\r\nvad detta handlar om.</pre><pre>Herr talman! Jag yrkar bifall till reservationen och\r\navslag på propositionen.</pre><pre>Anf. 95  LARS BÄCKSTRÖM (v):</pre><pre>Herr talman! Detta är ett följdärende till ett\r\ntidigare beslut av kammaren. Det var ett beslut om\r\natt slopa avdragsrätten för fackföreningsavgift som\r\nvi motsatte oss. Anser Vänsterpartiet att det är en\r\ngrundläggande skatteprincip att\r\nfackföreningsavgifter skall vara avdragsgilla? Nej,\r\ndet gör vi inte. Däremot har vi sagt att det är rimligt\r\natt ha denna ordning eftersom företagen har\r\nmöjlighet att göra avdrag för sina kostnader. Det\r\nkan t.ex. gälla medlemsavgifter till\r\nArbetsgivareföreningen. Borde vi då inte vara\r\nnöjda när man försöker skapa likformighet mellan\r\nde två parterna på arbetsmarknaden?</pre><pre>Vi skulle nog ha kunnat överväga en sådan ordning\r\nom den satts in i ett totalt fördelningspolitiskt\r\nsammanhang. Det gör den naturligtvis. Den sätts in\r\ni ett totalt fördelningspolitiskt sammanhang, men\r\nmed dåligt resultat. Vi hade kunnat tänka oss att\r\növerväga att slopa denna rätt om vi hade kunnat få\r\nen fördelningspolitisk helhet som tillgodosåg de\r\nlägst avlönades och de sämst ställdas intressen.\r\nMen regeringen driver en helt annan politik.</pre><pre>Åtgärden att slopa avdragsrätten för\r\nfackföreningsavgift är en höjning av\r\ninkomstbeskattningen. För en löntagare kan det i\r\ngenomsnitt betyda ca 400 kr. i ökad skatt, för en\r\narbetare kanske något mer, ca 500 kr., och för en\r\nlågavlönad tjänsteman kanske 260 kr. enligt de\r\nuppgifter vi har fått fram från LO. Det kan sägas\r\nvara begränsade skattehöjningar, men regeringen\r\nhar ju höjt även andra skatter. Alldeles i dagarna\r\ndriver man igenom beslut om att slopa\r\nschablonavdrag. Det är ett avdrag som gynnar alla\r\noavsett inkomst, även de lägst avlönade har detta\r\navdrag. Detta är alltså två skattehöjningar som\r\ndrabbar neråt, dvs. människor med låga inkomster.</pre><pre>Samtidigt har regeringen sänkt fler skatter än man\r\nhar höjt. De har sänkt många skatter på\r\nkapitalinkomster och realisationsvinster. Listan\r\nkan göras mycket lång.</pre><pre>Jag åberopade några siffror från LO nyss. De har\r\ngjort en ganska total utvärdering av regeringens\r\nåtgärder. Den finns i en skrift som heter\r\nFördelningspolitiska effekter av regeringens\r\npolitik. Där ser man att när det gäller\r\nkapitalskatterna, finns det även där sänkningar som\r\ni genomsnitt kan gynna löntagare. Även löntagare\r\nhar vissa kapitalinkomster. Det blev en\r\nskattesänkning på ca 300 kr., men företagarna fick\r\nskattesänkningar på i genomsnitt 2 200 kr. och\r\nkapitalägare på i genomsnitt 5 400 kr. Vissa\r\nhöginkomsttagare som tillika är kapitalägare fick\r\nskattesänkningar på 20 000 kr. Vissa statsråd fick\r\nskattesänkningar med vida högre belopp än dessa\r\n20 000. Där handlade det ibland om 100 000-tals\r\nkronor. Detta är den sammanlagda effekten.</pre><pre>Regeringen har ju finansierat en del av sina\r\nskattesänkningar, inte alla, men en del.\r\nFinansieringsformerna har huvudsakligen haft sin\r\nudd riktad mot de breda löntagargrupperna,\r\nmänniskor med låga inkomster och små\r\nekonomiska omständigheter. I rapporten ser man\r\nockså skillnaden mellan löntagare och företagare.\r\nMan ser de sammanlagda effekterna av\r\nskattesänkningarna och finansieringseffekterna.</pre><pre>I inkomstintervallet 125 000--175 000 kr. tappade\r\nlöntagarna 1 350 kr., men företagargruppen vann\r\n500 kr. I inkomstintervallet 175 000--250 000 kr\r\ntappade löntagargruppen 1 200 kr., men\r\nföretagarsidan vann 1 250 kr. Det är genomsnittliga\r\nsiffror. I inkomstintervallet över 300 000 kr. var\r\nresultatet noll för löntagarna, medan företagarna\r\ngjorde förtjänster på 19 400 kr. Det är en lång\r\nsifferuppräkning jag nu har gjort, men den visar\r\nentydigt att regeringens politik har haft oerhört\r\nsneda fördelningseffekter.</pre><pre>Det är i det sammanhanget som åtgärden att slopa\r\nrätten för avdrag för fackföreningsavgift blir\r\nfördelningspolitiskt stötande. Om vi sedan lägger\r\ntill den effekt som Karl Hagström har redogjort för\r\ntidigare, att många företagare har möjlighet att\r\nkringgå det avdragsförbud som nu införs, blir det\r\nytterligare och än en gång fördelningspolitiskt\r\nstötande. Detta har ju Socialdemokraterna visat\r\nmycket tydligt i sin reservation. Det finns många\r\nmöjligheter att kringgå avdragsförbudet.</pre><pre>Herr talman! På grund av dessa aspekter kommer\r\nvi i vänsterpartiet att stödja den socialdemokratiska\r\nreservationen när kammaren går till slutbehandling\r\nav detta ärende.</pre><pre>Som Vänsterpartiets representant var jag tyvärr\r\ninte närvarande när utskottet slutbehandlade den\r\nhär frågan på grund av en resa för riksdagens\r\nräkning. Jag deklarerar nu att vi stödjer den här\r\nreservationen. Vi menar att det är fel att dra in en\r\nmöjlighet till skatteavdrag för de breda\r\nlöntagargrupperna. Det blir särskilt fel när man\r\ndriver en så dålig fördelningspolitik som regeringen\r\ntotalt sett gör.</pre><pre>Man brukar säga att intresse inte ljuger. Jag vet att\r\nKristdemokraterna har många lågavlönade och\r\nmånga grupper med små ekonomiska\r\nomständigheter. Att ändå, som Karl Staaff, jag\r\nmenar naturligtvis Harry Staaf, kommer att göra,\r\nförsvara den här politiken visar att det finns andra\r\nintressen som har tagit överhand för\r\nKristdemokraterna, nämligen intresset av att vara\r\nen lojal arbetare i den vingård som Carl Bildt leder.\r\nJag tycker att det är mycket beklagligt.</pre><pre>Anf. 96  HARRY STAAF (kds):</pre><pre>Herr talman! Även om det var en felsägning från\r\nLars Bäckströms sida, kan man ju känna sig något\r\nsmickrad över att bli kallad Karl Staaff. Hans\r\ninställning i de frågor som vi nu har att debattera\r\nvar kanske betydligt mer restriktiv än den jag har\r\noch den som utskottet har gett uttryck för.</pre><pre>Jag skall försöka att fatta mig kort.\r\nUtskottsbetänkandet är ju mycket kort. Riksdagen\r\nbeslutade i höstas att slopa skattereduktionen för\r\nfackföreningsavgifter. Redan då efterlyste\r\noppositionen att man borde ta bort avdragsrätten\r\nför avgifter till arbetsgivarorganisationer samtidigt.\r\nDessa förslag borde ha behandlats samtidigt för att\r\nfå rättvisa. Nu kommer förslaget om slopande av\r\navdragsrätten för arbetsgivares avgifter till\r\narbetsgivarorganisationer, utom när det gäller\r\nkonfliktändamål. De kommer alltså i båda fallen att\r\ngälla från den 1 januari i år. Så långt blir det nu\r\nrättvisa.</pre><pre>Det är av principiella skäl som man har velat ta bort\r\nskattereduktionen för fackföreningsavgifter. Inga\r\nandra föreningar har ju avdragsrätt för sina\r\nmedlemsavgifter. Då måste man, för att få rättvisa\r\nså långt det går, också ta bort medlemsavgiften för\r\narbetsgivarorganisationerna. Det har nu lösts så att\r\ndet blir medlemsavgiften till\r\narbetsgivarorganisationen som inte blir avdragsgill\r\nunder det att pengar som betalats in för\r\nkonfliktändamål blir avdragsgilla, eftersom man får\r\nta upp dem till beskattning när de betalas ut.</pre><pre>I de två motionerna -- en från allmänna\r\nmotionstiden och en med anledning av\r\npropositionen -- har det inte gjorts några\r\ninvändningar mot detaljutformningen av förslaget,\r\nutan de gäller mera det principiella att\r\navdragsrätten, skattereduktionen, borde ha varit\r\nkvar för fackföreningsavgifterna. Men då har vi\r\nbekymret att en förening gynnas framför andra\r\nföreningar, och det känns inte riktigt rätt.</pre><pre>Herr talman! Jag ber med detta att få yrka bifall till\r\nutskottets hemställan och avslag på reservationen.</pre><pre>Anf. 97  KARL HAGSTRÖM (s):</pre><pre>Herr talman! Harry Staaf drar nu in andra\r\nföreningar i det här sammanhanget. Här handlar\r\ndet ju om arbetsmarknadens parter. Vi tycker att\r\ndet då är ganska långsökt att dra in andra\r\nföreningar för att försöka hitta några rättviseskäl i\r\ndetta sammanhang. Men kan Harry Staaf säga att\r\nde nu föreslagna åtgärderna kommer att leda till\r\nrättvisa mellan arbetsmarknadens parter, alltså\r\nmellan fackföreningar och\r\narbetsgivarorganisationer?</pre><pre>Anf. 98  HARRY STAAF (kds):</pre><pre>Herr talman! Det här förslaget är ett försök att\r\nåstadkomma ungefär samma rättvisa som vi har\r\nhaft fram till i dag, Karl Hagström. När man\r\navskaffar skattereduktionen tar man också bort\r\navdragsrätten för medlemsavgift till\r\narbetsgivarorganisation.</pre><pre>Anf. 99  LARS BÄCKSTRÖM (v):</pre><pre>Herr talman! Helt kort till Harry Staaf. Innebörden\r\nav det här betänkandet är att man inte skapar en\r\nfull rättvisa på arbetsmarknaden. Företagarna\r\nkommer fortfarande att ha möjlighet till\r\nkringgående och kan få skatteförmåner för sina\r\nkostnader. Det är inte fördelningspolitiskt rättvist i\r\nförhållande till de åtgärder som regeringen har\r\nvidtagit i övrigt i samhället.</pre><pre>Man har vidtagit två åtgärder som slår direkt och\r\nhårt mot löntagarna, nämligen slopandet av\r\navdragsrätten för fackföreningsavgifter och\r\navskaffandet av schablonavdraget. Å andra sidan\r\nhar företagen som grupp fått en rad\r\nskatteförmåner, och det är det som jag hårdast\r\nkritiserar. Man ser inte till helheten och erkänner\r\ninte att man har en dålig fördelningsprofil.</pre><pre>Anser Kristdemokraterna, Harry Staaf, att det är\r\nen bra fördelningsprofil på regeringens politik?\r\nErkänner man att man faktiskt har tagit sig före att\r\nge företagare och höginkomsttagare\r\nskatteförmåner, eller gör man det inte? Påstår man\r\natt man driver en bra fördelningspolitik? Det är de\r\ntvå intressanta frågorna.</pre><pre>Vidare säger nu Harry Staaf att det skall vara\r\nlikställighet mellan olika organisationer. Men\r\nbrukar inte Kristdemokraterna förorda införande\r\nav avdragsrätt för gåvor till ideella organisationer\r\netc.? Ni vill alltså å ena sidan gynna vissa grupper\r\nmed avdragsrätt. Samfund och organisationer som\r\nbedriver bistånd etc. skall skattemässigt\r\nfavoriseras. Man får ibland intrycket att bidrag till\r\nsociala organisationer skall kunna föranleda\r\navdragsrätt.</pre><pre>Å andra sidan vill ni slå mot föreningar på\r\narbetsmarknadsområdet. Det är beklagligt, för ett\r\nsamhälle utan väl fungerande\r\narbetsmarknadsparter fungerar i sin tur sämre. Får\r\nvi konflikter på arbetsmarknaden som inte\r\nkanaliseras via starka och etablerade parter, får vi\r\nen dålig tillväxt i samhället. Alltför mycket av\r\narbetsmarknadskonflikter bromsar tillväxten i\r\nekonomin. Därför är det ett allmänt\r\nsamhällsintresse att ha väl fungerande parter på\r\narbetsmarknaden.</pre><pre>Anf. 100  HARRY STAAF (kds):</pre><pre>Herr talman! För att ta ett av de sista påståendena\r\nfrån Lars Bäckström först -- det som gäller\r\navdragsrätt för gåvor till kyrkor och samfund -- vill\r\njag säga att kristdemokraterna hittills inte har ställt\r\nupp för den principen, men jag hoppas att de\r\nkommer att ändra sig.</pre><pre>Vidare talar Lars Bäckström om\r\nfördelningspolitiken. Vi befinner oss i ett kärvt\r\nsysselsättningsläge med kraftiga budgetunderskott.\r\nDet är riktigt att vi kristdemokrater är intresserade\r\nav fördelningspolitiken, men för att kunna syssla\r\nmed fördelningspolitik måste man ha en något\r\nstörre kaka att fördela. För att kunna baka denna\r\nstörre kaka tror vi att man måste ha ett annat\r\nföretagsklimat än vad som har varit fallet för\r\nsmåföretagsamheten här i Sverige.</pre><pre>Vi måste också ha ungefär samma villkor för\r\nföretagen här som man har ute i Europa för att få i\r\ngång sysselsättningen. De skattesänkningar som\r\nhar skett har syftat till att få i gång\r\nsmåföretagsamheten, till att det skall vara möjligt\r\nför småföretag att växa. Det skall vara möjligt,\r\nt.o.m. lönsamt, att investera i Sverige framför att\r\ngöra det i andra länder. Lyckas man med det blir\r\ndet mer resurser, och då kan vi börja ägna oss åt\r\nfördelningspolitik.</pre><pre>Anf. 101  LARS BÄCKSTRÖM (v):</pre><pre>Herr talman! Självfallet skall vi ha fart på vårt\r\nnäringsliv, och visst kan man göra skattesänkningar\r\nsom gynnar näringslivet. Vi har från Vänsterpartiet\r\nsagt att vi kan tänka oss sänkt förmögenhetsskatt på\r\narbetande kapital i småföretag. Men vi satte in det\r\nförslaget i ett totalt fördelningspolitiskt\r\nsammanhang, och vi ville också skärpa\r\nförmögenhetsskatten och minska möjligheten till\r\nskatteundandragande.</pre><pre>Nu säger vissa att vi stödde regeringen. Nej, vi hade\r\nett självständigt alternativ, som tillgodoser både\r\nproduktivitet, näringsliv och fördelningspolitik.\r\nDetta går att förena, om man anstränger sig, och\r\ndet borde regeringen göra. Den borde anstränga sig\r\nbåde för att skaffa sig en fördelningsprofil och för\r\natt skapa tillväxt.</pre><pre>Nu säger kristdemokraten Staaf att företagen i\r\nSverige skall ha samma villkor som företag i\r\nomgivningen. Ja, skall de ha samma skattevillkor,\r\nmåste skatterna höjas i Sverige, eftersom\r\nföretagsbeskattningen i Sverige är vida lägre än i\r\nkonkurrentländerna. Men i det avseendet vill man\r\ninte skapa lika villkor.</pre><pre>Jag sade tidigare att man redan under det gångna\r\nåret har sänkt mängder av skatter för företagarna\r\noch höjt skatterna för vissa löntagargrupper, t.ex.\r\ngenom slopad avdragsrätt för fackföreningsavgifter\r\noch genom att slopa schablonavdraget. Det är den\r\ntotalt felaktiga fördelningspolitiska profilen som\r\ngör att vi vänder oss mot den här åtgärden.</pre><pre>Vi säger att rättvisa är någonting produktivt och\r\nkan skapa tillväxt. De som har prövat att skapa\r\ntillväxt genom att öka klyftorna i samhället har bitit\r\nsig i tummen. Det visar den internationella\r\nutvecklingen runt omkring oss, i USA,\r\nStorbritannien och många andra länder. Det enda\r\nsom har hänt sedan ni började genomföra era\r\nåtgärder från regeringens sida är att ni har fått upp\r\narbetslösheten och budgetunderskottet. Men\r\nindustriproduktionen har faktiskt sjunkit under\r\nvåren, trots era skattesänkningar. Jag säger att vi\r\nbehöver en uthållig tillväxt. För en sådan krävs en\r\nbra fördelningspolitik och att de åtgärder som ni\r\nföreslår avvisas.</pre><pre>Anf. 102  HARRY STAAF (kds):</pre><pre>Herr talman! Lars Bäckström har rätt i att det krävs\r\nen viss uthållighet för att få i gång tillväxten i landet\r\nigen. Vi kan faktiskt inte räkna med att de åtgärder\r\nsom vi nu beslutar får effekt förrän på litet sikt.\r\nStörre delen av den arbetslöshet som vi nu noterar\r\nför med sig att budgetunderskottet ökar, och den\r\nberor på att man för tre, fyra år sedan inte vidtog\r\nåtgärder som då borde ha satts in. När det gäller\r\ninfrastrukturen är det faktiskt fråga om\r\nförsummelser under nästan hela 80-talet.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>8 §  Avskaffandet av sanktioner mot\r\nSydafrika</pre><pre>Föredrogs</pre><pre>utrikesutskottets betänkande</pre><pre>1991/92:UU13 Avskaffandet av sanktioner mot\r\nSydafrika (prop. 1991/92:146).</pre><pre>Anf. 103  IAN WACHTMEISTER (nyd):</pre><pre>Herr talman! Det är lätt att göra parodier på svensk\r\nutrikespolitik. Om man tänker efter ser man att vi\r\nhar varit fega och undfallande mot fientliga och\r\naggressiva stormakter på nära håll och samtidigt\r\nvarit kaxiga och stöddiga mot våra internationella\r\nvänner. Vi har understött terroriströrelser, och vi\r\nhar hjälpt till att bygga upp socialistiska diktaturer.\r\nRäkningen har betalts av de svenska\r\nskattebetalarna. De får betala allting, och det\r\nhandlar om enorma miljardbelopp.</pre><pre>Vi har hyllat öststatskommunismen ända fram till\r\natt den föll i smulor. Vi har minsann tagit ställning\r\ni södra Afrika, i södra Asien och i södra Amerika,\r\nmen till varje incident i Östersjön har vi ställt oss\r\nstrikt neutrala.</pre><pre>Det är parodin på svensk neutralitetspolitik som\r\nden har varit. Jag förstår att socialdemokraterna\r\nskulle vilja skriva sin egen utrikeshistoria, precis\r\nsom kollegerna i Östeuropa faktiskt gjorde. In och\r\nsudda och ändra, så att facit ser snyggt ut! Men nu\r\nlever vi i en värld där det finns gott om tänkande\r\noch skrivande människor. Därför kommer svensk\r\nutrikespolitik att framstå som ömkansvärd och\r\nopportunistisk.</pre><pre>Eftersom kraften i våra ställningstaganden, för att\r\ninte tala om vårt opportunistiska engagemang,\r\ntycks ha ökat med kvadraten på avståndet, är vi\r\ngivetvis de verkliga specialisterna på Sydafrika.\r\nDen svenska världsbilden har varit lika bekväm\r\nsom magnifik. De goda, de kloka och rättskaffens\r\nmänniskorna bor här uppe vid norra polcirkeln, och\r\nalla de hemska, otäcka och omoraliska längst ned i\r\nsödra Afrika. Genom den fördelningen av gott och\r\nont har vi uppnått den svensktillverkade globala\r\nbalansen, tror vi.</pre><pre>Kan ni möjligen förstå att detta väcker löje i den\r\nstora världen, där praktiskt taget vartenda land,\r\nvarje regering, har betydligt svårare beslut att fatta\r\noch där det krävs betydligt större kurage än det som\r\nutvecklats, eller snarare avvecklats, under den\r\nsvenska s.k. neutralitetspolitikens mantel?</pre><pre>Vi vågade inte ta ställning för de baltiska staterna --\r\njovisst, men försiktigt och senare, när allting var\r\nklart, men inte kraftfullt när det behövdes -- men vi\r\nvågade skicka pengar och hurrarop till ANC nere i\r\nsödra Afrika. Tänk om vi hade gjort tvärtom!</pre><pre>I en ond värld, där det finns mycket allvarliga\r\nmissförhållanden och där de mänskliga\r\nrättigheterna ofta inte ens existerar som företeelse,\r\npåbjuder vi, de allvetande svenskarna, sanktioner\r\nmot vissa och utdelar u-hjälp till andra. För att\r\nförklara u-hjälpen till militärdiktaturer skyller vi på\r\nfolket och på barnen, med gamla kända knep. För\r\natt förklara sanktionerna mot Sydafrika skyller vi\r\nockså på folk, ty vi menar alltid väl, och vi är så\r\ngoda vad vi än hittar på.</pre><pre>Sydafrika har i dag en politisk ledning som är\r\ndjärvare, handlingskraftigare och de facto mer\r\nmoralisk än vad vi sett i Sverige i mannaminne.\r\nMan försöker lotsa in landet i moderna\r\ndemokratiska spår trots problem som är större än\r\nvad vi någonsin haft att lösa här i Sverige. Självklart\r\nskall vi stödja sådant. Självklart borde vi dra\r\ntillbaka alla sanktioner -- vi borde ha gjort det för\r\nlänge sedan. Men, o nej, kaxiga och rädda\r\nsamtidigt och allvetande kräver vi fler leveranser\r\ninnan godhetens stråle skall riktas från polcirkeln\r\nned mot södra Afrika.</pre><pre>Nu när vi inte längre sitter på parkett på\r\nvärldsteatern borde vi ta oss samman och bli\r\ntrovärdiga realister. Nu när förändringens vind\r\navslöjat de katastrofer som doldes under\r\nÖsteuropas kommunism och socialism borde vi\r\nkunna se problemen i deras rätta dager och i rätt\r\nproportion.</pre><pre>Vi lever i en värld där vi inte är ensamma om att\r\nvara världssamvetet. Nu har vi ett ansvar. Nu finns\r\ndet anledning att ställa krav på oss i vår del av\r\nvärlden. Utrikespolitiken måste förändras i\r\ngrunden, så att vårt engagemang ökar ju närmare\r\nvi kommer våra egna kuster. Kraven ställs alltmer\r\npå oss ju närmare problemen ligger.</pre><pre></pre><pre>Det är ynkligt att samma seghet i att häva\r\nsanktioner mot Sydafrika finns, fast med motsatta\r\nförtecken, i återbetalningen av det baltguld som vi\r\nförskingrade och som vi i morse diskuterade i denna\r\nkammare. Vi har tydligen svårt att göra rätt helt\r\nenkelt därför att vi så länge har gjort fel. Uttrycket\r\n''Vi är neutrala'' har både blivit vankelmodets och\r\növermodets ursäkt. Varför inte ge svensk utrikes-,\r\nbistånds- och sanktionspolitik samma present som\r\ndenna kammare gav de svenska\r\nfattigpensionärerna, nämligen en utredning?\r\nDenna utredning skall visa vad vi har gjort för\r\nAfrika, vad resultatet blev, vart alla pengarna tog\r\nvägen och vad man säger där nere om våra insatser.\r\nDet kan bli en hisnande läsning.</pre><pre>Jag yrkar bifall till Ny demokratis reservation under\r\nmom. 4 i utrikesutskottets betänkande nr 13.</pre><pre>Anf. 104  INGER KOCH (m):</pre><pre>Herr talman! För två veckor sedan besökte Nelson\r\nMandela Sverige. Under överläggningarna med\r\nregeringen konstaterade Mandela att det vore\r\nironiskt om Sverige, som varit\r\napartheidmotståndarnas viktigaste vän, skulle\r\nhamna på mellanhand därför att alla andra länder\r\nupphävt sina sanktioner. Han uttryckte därmed\r\nockså förståelse för de svenska förberedelserna för\r\natt avskaffa sanktionerna.</pre><pre>När nu förändringarna i riktning mot demokrati\r\nutvecklar sig snabbt i Sydafrika är det mer\r\nangeläget än tidigare att omvärlden anpassar sig till\r\nutvecklingen och stöder denna genom ekonomiskt\r\nsamarbete. Flera av de länder som tillhör vår\r\nkulturkrets har redan gjort detta -- jag tänker då\r\nnärmast på Danmark och Finland.</pre><pre>Utvecklingen efter folkomröstningen den 17 mars,\r\ndå en majoritet av Sydafrikas vita befolkning sade\r\nja till fortsatta förhandlingar med ANC och de\r\nandra befrielserörelserna, har gått snabbt och i\r\npositiv riktning. Landets olika politiska\r\ngrupperingar hade redan innan\r\nCodesaförhandlingarna inletts lyckats lägga en\r\nsolid grund av samförstånd när det gällde den\r\nframtida konstitutionen. Man var bl.a. enig om\r\nallmän rösträtt, proportionellt valsystem,\r\nsjälvständiga domstolar, ombudsmannaämbete,\r\nrättighetsförklaring, lagprövningsrätt och valda\r\nregion- och lokalstyrelser. Även om\r\nCodesaprocessen just nu har kört fast, pågår\r\nförhandlingar för att försöka lösa utestående frågor\r\nföre den 17 juni, då nuvarande parlamentssession\r\när över.</pre><pre>Det finns hos alla inblandade parter en stark vilja\r\noch en förhoppning om att snabbt komma överens.\r\nFör att komma till rätta med våldet, som har sin\r\nfrämsta grogrund i landets svåra sociala och\r\nekonomiska läge för stora delar av den svarta\r\nbefolkningen, bör även Sverige stödja och bidra till\r\nen ekonomisk stark tillväxt i Sydafrika. För att den\r\ndemokratiska omvandlingen skall kunna ske under\r\nfredliga former är en sådan tillväxt nödvändig.</pre><pre>Den svenska regeringen bör därför noga följa\r\nutvecklingen och anpassa sin hållning i\r\nsanktionsfrågan så att svensk industri inte försätts i\r\nen oförmånlig konkurrenssituation i jämförelse\r\nmed industriföretag i andra länder. Utskottet pekar\r\nockså i sitt betänkande på regeringens möjligheter\r\natt bevilja de dispenser från investeringsförbudet\r\nsom kan anses lämpliga under den tid som återstår\r\ntill dess att investeringsförbudet kan hävas.</pre><pre>Jag hoppas, herr talman, att den skisserade\r\ntidtabellen i Codesaförhandlingarna håller och att\r\nde första demokratiska valen i Sydafrika kan hållas\r\nredan i början av nästa år.</pre><pre>Jag yrkar bifall till hemställan i utrikesutskottets\r\nbetänkande.</pre><pre>Anf. 105  PIERRE SCHORI (s):</pre><pre>Herr talman! Alla som har ögon att se med och\r\nöron att höra med förstår att demokrati ännu inte\r\nråder i Sydafrika, att årtiondens rasistiska\r\nvåldssystem fortfarande dagligen och djupt\r\npåverkar utvecklingen där och att medborgarna,\r\nsåsom regimen ser det, har olika värde på grund av\r\nhudfärg.</pre><pre>Apartheid är nu under uppluckring. Orsaken till\r\ndetta är inte att de vita härskarna anser att de har\r\nhaft fel eller att de vill ge upp sina privilegier. Nej,\r\ni Sydafrika som på så många andra håll där\r\nförtryckarregimer har styrt, är det folkets kamp och\r\nomvärldens tryck som tillsammans har varit den\r\navgörande faktorn för förändringen. Sanktionerna\r\nhar effektivt bidragit till att luckra upp apartheid.\r\nNu förhandlar den vita regimen med ANC.</pre><pre>Redan i september 1924 fördömde en svensk\r\nstatsminister Sydafrikas politik. Då gällde det\r\nSydvästafrika. Det var Hjalmar Branting som i\r\ndebatten i Nationernas förbund sade att Sydafrika\r\ninte uppfyllde de krav som man hade ställt på\r\nlandet då man hade satsat på att administrera\r\nSydvästafrika. Hjalmar Branting ifrågasatte redan\r\ndå Sydafrikas roll.</pre><pre>Vid 60-talets början -- alltså för över 20 år sedan --\r\nfick vi för första gången kontakt med ANC, och\r\ndärefter har vi haft regelbundna kontakter med\r\nANC och lärt känna den svarta majoritetsrörelsen\r\nsom en demokratiskt kämpande rörelse.</pre><pre>När sanktionsdebatten inleddes i Sverige vid 70-\r\ntalets mitt sade vi från socialdemokratins sida: En\r\nneutral hållning i den pågående kampen i södra\r\nAfrika är inte möjlig. Mellan utsugare och utsugna\r\nfinns inte något neutralt område. Åtgärder måste\r\nvidtas för att få slut på ett system som både är ett\r\nont i sig och ett hot mot freden.</pre><pre>Debatten just nu, herr talman, handlar mer om\r\nsanktioner och mindre om vad apartheid är. Vad är\r\ndå detta system? Jo, det är en unik form av ondska.\r\nDet är den enda form av tyranni som brännmärker\r\nen människa ända från födseln på grund av hennes\r\nhudfärg. Barnets öde avgörs i samma ögonblick\r\nsom befruktningen äger rum. Vad hela saken gäller,\r\nsedan det ideologiska garnityret avlägsnats, är att\r\nde vita minoriteterna inte har velat ge upp sitt\r\nrelativa välstånd och sin privilegierade ställning.\r\nFör att behålla dessa privilegier har de bekänt sig\r\ntill en ohygglig och otidsenlig doktrin om\r\nrasöverhöghet.</pre><pre>Apartheidsystemet har vilat på två stöttepelare.\r\nFör det första: det fortsatta utnyttjandet av billig\r\narbetskraft och den ekonomiska och sociala\r\nexploateringen av den afrikanska befolkningen.\r\nFör det andra: det fortsatta stödet från utlandet,\r\nfrån det som rasistregimens ledare brukade\r\nbeteckna som den fria världen. Utan dessa två\r\nstöttepelare skulle apartheid rasa samman, och det\r\nvar därför vi från socialdemokratiskt håll förordade\r\nsanktioner, vilket Sverige sedan också vidtog.</pre><pre>Flera ledamöter av denna riksdag har ett förflutet\r\ni Sydafrikafrågan. Vi har Birger Hagård, som har\r\nmotionerat tillsammans med Hugo Hegeland om\r\natt sanktionerna skall avskaffas därför att de ställer\r\ntill med svårigheter för de svenska företagen.\r\nHagård är trogen sig själv och sitt parti; högern och\r\nModeraterna har alltid varit mot sanktioner.\r\nHagård har alltid varit på fel sida av barrikaderna\r\nnär det gäller frihetskampen i södra Afrika. Han\r\nvar med i Katanga-lobbyn och i kolonialismens sista\r\nstrid i Kongo, och han står på de Sydafrikastödda\r\nUnitas och Renamos sida.</pre><pre>När sanktionsdebatten fördes i kammaren för\r\nförsta gången talade högerns Hans Wachtmeister i\r\nJohannishus emot sanktioner. Den tidens talman,\r\nAllard, gav honom ordet men kallade då\r\nsanktionsmotståndaren för ''herr Wachtmeister i\r\nJohannesburg''.</pre><pre>Det råder inget tvivel om vilken sida dagens\r\nWachtmeister står på. Sanktionernas eller\r\nföretagens? Afrikanernas eller deras förtryckares?\r\nHan bryr sig föga om ofria och svarta men mera om\r\naktieägare och vita.</pre><pre>Dagens höger har nu tvingats acceptera att man är\r\nett ytterkantsparti tillsammans med Ny demokrati\r\nnär det gäller demokrati och frihet i södra Afrika.\r\nMen oj så bråttom man har! Det är mer bråttom\r\nmed att få frihet för företagen än med att få frihet\r\nför de förtryckta. För oss socialdemokrater är fria\r\nmänniskor viktigare än fria marknadskrafter, och\r\ndet är kanske det som är den klaraste skiljelinjen\r\nmellan socialdemokratin och högern och herr\r\nWachtmeister i hans vita elfenbenstorn.</pre><pre>Herr talman! Målet för Sverige måste även i\r\nfortsättningen vara att medverka till att avskaffa\r\napartheid och införa ett demokratiskt\r\nsamhällssystem i Sydafrika. ANC är den stora,\r\nsamlade demokratiska reformrörelsen i Sydafrika i\r\ndag. Om Sverige önskar effektivt stödja\r\ndemokratin i Sydafrika måste detta innefatta ett\r\nväsentligt fortsatt stöd till ANC.</pre><pre>Den viktigaste meningen i utrikesutskottets\r\nbetänkande är egentligen denna: Det är\r\nutvecklingen i Sydafrika som blir avgörande för de\r\nsvenska åtgärderna -- skall det bli majoritetsstyre\r\neller inte?</pre><pre>Med detta vill också jag yrka bifall till utskottets\r\nhemställan.</pre><pre>Anf. 106  HUGO HEGELAND (m) replik:</pre><pre>Herr talman! Pierre Schori var vänlig att nämna\r\nmitt namn och en del andra namn. Jag vill bara\r\nerinra om att också Karin Falkmer, som tyvärr inte\r\nkan delta i debatten i dag, helhjärtat har ställt upp\r\npå kravet att sanktionerna bör avskaffas\r\nomgående. Hon hävdar -- och det vill jag gärna\r\nerinra om -- att det är fullkomligt absurt att\r\ndiskutera bistånd samtidigt som man utestänger det\r\nbehövande landet från handelskontakter. Handel\r\när det mest effektiva biståndsmedel som finns, och\r\njust därför borde Sveriges handelssanktioner ha\r\navskaffats för länge sedan.</pre><pre>Anf. 107  IAN WACHTMEISTER (nyd)\r\nreplik:</pre><pre>Herr talman! Pierre Schori talade om stöd för\r\nförtryckarregimer i Sydafrika osv. Givetvis skall vi\r\ninte stödja några förtryckarregimer i Sydafrika eller\r\nnågon annanstans, men det märkliga är att vi i dag\r\nvänder oss emot en regim som försöker göra\r\nnågonting åt situationen. Samtidigt stöder vi och\r\nger u-hjälp åt en hel del regimer i resten av Afrika,\r\nregimer som definitivt inte är särdeles\r\ndemokratiska, vilket herr Schori är mycket väl\r\nmedveten om.</pre><pre>Regimen i Sydafrika är i dag en ny regim. Det är en\r\nny, modig ledning som försöker göra och har gjort\r\nmassor för att lösa Sydafrikas problem. Jag menar\r\ndå att vi åtminstone borde sluta med sanktioner,\r\ninvesteringsstopp och annat.</pre><pre>Pierre Schori talade om vita elfenbenstorn,\r\nJohannesburg och andra klyschor, som gick ut på\r\natt jag skulle ha någon sorts intresse för företag och\r\naktieägare. Jag kan då upplysa herr Schori och\r\nandra här i kammaren om att Ny demokrati står för\r\nsunt förnuft, frihet, realism och konsekvens. Jag\r\nhar tidigare utvecklat hur detta hänger ihop.\r\nDäremot går vi emot svensk självgodhet och den\r\npolitik som Pierre Schori fortfarande stöder.</pre><pre>Anf. 108  INGER KOCH (m) replik:</pre><pre>Herr talman! Pierre Schori talade om högerns\r\nförflutna. Det heter i dag Moderata\r\nsamlingspartiet.</pre><pre>Jag vill erinra om att det är en regering där\r\nModerata samlingspartiet ingår som har lagt fram\r\ndet här förslaget till ett slopande av\r\nsanktionspolitiken i de steg som redovisas i\r\npropositionen och som också utskottet har ställt sig\r\nbakom. Vi är överens i den här frågan, Pierre\r\nSchori. Socialdemokraterna har ingen reservation\r\ntill utrikesutskottets betänkande. Vi har i\r\nsamförstånd fattat det här beslutet. Den\r\nreservation som finns kommer från Ny demokrati.</pre><pre>Moderata samlingspartiet har varit emot\r\nsanktionerna. Jag är helt medveten om det.\r\nAnledningen var att det var fråga om enskilda\r\nsanktioner från ett enskilt land. Vi ställer upp på\r\nsanktioner när världssamfundet beslutar om\r\nsanktioner. Då tycker vi att de är meningsfulla. Att\r\nvi nu föreslår att sanktionerna skall avvecklas,\r\nvilket Pierre Schori också instämmer i, beror på att\r\nvi är rädda om demokratiutvecklingen. Denna är\r\nskör, och det är viktigt att den kan fortsätta.</pre><pre>Anf. 109  KARL-GÖRAN BIÖRSMARK\r\n(fp):</pre><pre>Herr talman! På senare tid har vi i våra tidningar\r\nmötts av många rubriker som rör just Sydafrika, i\r\nsynnerhet sanktionerna gentemot Sydafrika. Jag\r\nkan ta några exempel.</pre><pre>''Sanktionerna ska hävas. Regeringen väntas\r\nföreslå ny Sydafrikapolitik från halvårsskiftet'', står\r\ndet i Dagens Nyheter av den 21 februari.</pre><pre>Den 23 februari står det i samma tidning: ''Vinner\r\nde Klerk hävs sanktionerna''.</pre><pre>Den 13 mars skriver Hadar Cars i Dagens Nyheter:\r\n''Avveckla sanktionerna''.</pre><pre>Den 13 april skriver Hugo Hegeland och Birger\r\nHagård under rubriken ''Vi bör underlätta för\r\nsvenska företag''.</pre><pre>Dessa rubriken speglar en otålighet att snabbt, ja\r\nomedelbart, lyfta sanktionerna från svensk sida\r\ngentemot Sydafrika. Parallellt med detta har en\r\nannan diskussion ägt rum, inte så mycket i\r\nmassmedia men väl i den regeringsdelegation som\r\nbesökte Sydafrika, och senare i utrikesutskottet.</pre><pre>Resultatet av detta ser vi i dagens betänkande. Där\r\nkan vi se en mer balanserad och avvaktande attityd.\r\nDär finns en större medvetenhet när det gäller\r\nsanktionernas betydelse för\r\ndemokratiseringsprocessen samt en medvetenhet\r\nom att det gäller att skynda långsamt. Om inte kan\r\nmånga år av stöd för demokratiseringsprocessen i\r\nSydafrika från svensk sida förfuskas. Nu gäller det\r\natt hålla ut ända fram till målet: ett demokratiskt\r\nstyrt Sydafrika fritt från apartheid.</pre><pre>Och mycket finns förvissso att glädjas åt när det\r\ngäller utvecklingen under senare år. Samtidigt\r\nåterstår själva målgången. Och den kan visa sig bli\r\nmycket besvärlig.</pre><pre>Codesaförhandlingarna har kört fast. Vi får hoppas\r\natt detta bara är tillfälligt. Samtidigt vet vi att för att\r\nhålla tidsschemat måste Sydafrikas parlament fatta\r\nvissa konstitutionella beslut innan man stänger för\r\nett längre uppehåll, så tiden är knapp. I mitten av\r\njuni gör parlamentet ett längre uppehåll för att åter\r\nmötas först till hösten. Det kan bli en fördröjning\r\npå många månader.</pre><pre>Frågan man måste ställa sig är: Finns det en genuin\r\noch förpliktande vilja hos de vita i\r\nminoritetsregeringen att förverkliga demokratins\r\ngenomförande i Sydafrika? Kommer man att lyckas\r\nmed att hålla högerextremismen stången?\r\nInfiltration av dessa högerkrafter finns inom polis\r\noch militär -- det vet vi. Vad betyder det för den\r\nfortsatta utvecklingen?</pre><pre>Det är bra att utskottet så tydligt redogör för den\r\nordning och den process som skall gälla för Sveriges\r\nagerande i sanktionsfrågan. Regeringen har här fått\r\nett tydligt körschema.</pre><pre>På s. 11 i betänkandet finns vissa nyckelmeningar.\r\nDet gäller de förutsättningar som skall gälla för\r\nhävandet av handelsförbudet och av\r\ninvesteringsförbudet. Genom detta\r\nställningstagande är det utvecklingen i Sydafrika\r\nsom blir avgörande för de svenska åtgärderna -- det\r\när en viktig sak -- och detta skall också prövas i\r\nutrikesnämnden. Därmed finns det, såsom jag ser\r\ndet, en bra garanti för att detta sker på ett korrekt\r\nsätt.</pre><pre>Många av dem som i dag hävdar att sanktionerna\r\ngenast bör hävas har aldrig över huvud taget velat\r\nha några sanktioner gentemot Sydafrika. Det är\r\nnaturligtvis helt följdriktigt att de vill att Sverige\r\nomedelbart skall upphäva sanktionerna. Det är ju\r\ninget speciellt heroiskt i detta.</pre><pre>Tyvärr har flera länder redan lyft sanktionerna. Det\r\när enligt mitt förmenande alldeles för tidigt. Risken\r\när nu att demokratiseringsprocessen fördröjs.</pre><pre>Det sägs i argumenteringen att svensk industri\r\nskadas i den nyuppkomna situationen. Och visst\r\nkan det ligga en del i detta även om man inte skall\r\növerdriva den risken. Men sanktionspolitiken har\r\naldrig haft sin utgångspunkt i svensk industris\r\nsituation. Utgångspunkten har som vi alla vet varit\r\natt medelst påtryckningar av allehanda slag stödja\r\noch uppmuntra frihetskampen och\r\ndemokratiseringsprocessen i Sydafrika -- varken\r\nmer eller mindre. Det finns -- förhoppningsvis --\r\ningen väg tillbaka.</pre><pre>Men den demokratiska vägen kan komma att\r\nuppvisa många hinder än. Sverige skall då vara med\r\noch även fortsättningsvis spela en aktivt stödjande\r\nroll och hjälpa de krafter som önskar se en annan\r\ntingens ordning i Sydafrika. Därför är det bra att ett\r\nså gott som enigt utskott lagt fast riktlinjer för hur\r\nden svenska regeringen skall agera.</pre><pre>Vi har dock en reservation från Ny demokrati. När\r\nNy demokratis talesman här i dag, Ian\r\nWachtmeister, försvarade den ståndpunkt som där\r\nhävdas tog han över huvud taget inte ordet\r\napartheid i sin mun. Det är ändå apartheidsystemet\r\nsom ligger till grund för Sveriges agerande. Nej,\r\nutgångspunkten för Ny demokrati har varit en helt\r\nannan, nämligen svensk industris situation. Då\r\ntycker jag, med förlov sagt, att man har missat\r\npoängen.</pre><pre>När jag för 30 år sedan för första gången satte min\r\nfot i Kapstaden och skulle skicka ett telegram hem\r\noch säga att jag hade anlänt fick jag gå till posten;\r\ndär delades kön upp i två avdelningar: en dörr för\r\nvita och en dörr för svarta. Då lovade jag mig att på\r\nolika sätt försöka argumentera för att detta system,\r\napartheidsystemet, skulle försvinna. Vi är ännu\r\ninte där -- vi är på väg, och vi hoppas att det skall\r\nske under 1992.</pre><pre>Med dessa ord yrkar jag, herr talman, bifall till\r\nutskottets hemställan i betänkandet och avslag på\r\nreservationerna.</pre><pre>Anf. 110  IAN WACHTMEISTER (nyd)\r\nreplik:</pre><pre>Herr talman! Givetvis skall vi motarbeta apartheid.\r\nJag är ledsen om jag inte nämnde det. Visst finns\r\ndet fel i Sydafrika, och visst finns det massor av fel\r\ni hela världen. Men det är patetiskt att vi nu beger\r\noss ut för att göra om världen. Vi vet så väl hur\r\nandra skall lösa sina mycket större och mer\r\ngenomgripande problem men klarar inte av att lösa\r\nvåra egna.</pre><pre>Sverige är ett land där en regeringskris kostar 350\r\nmilj.kr. och räntan går upp 6 % för att man skall\r\nutbetala barnbidrag som man har lovat att betala\r\nut. Vi har en egen flyktingpolitik som kännetecknas\r\nav att vi blundar och hoppas. Men själva tycker vi\r\natt andra skall klara av allt möjligt. Tänk om\r\nvärldens största problem verkligen låg på bekvämt\r\ndiskussionsavstånd, i Sydafrika -- vilken underbar\r\nvärld det vore i övrigt! Men sanningen är att det\r\nfinns mycket större problem, också runt omkring\r\noss, och dem måste vi i så fall också attackera.</pre><pre>Jag har redan talat om hur vi ser på situationen. Vi\r\nmenar att den regim som nu finns i Sydafrika kan\r\ngöra mer nytta om den får uppbackning av oss än\r\nom vi här på bekvämt avstånd kommer med\r\npekpinnar om vad man där skall göra. Det väcker\r\ningen respekt någonstans.</pre><pre>Anf. 111  KARL-GÖRAN BIÖRSMARK (fp)\r\nreplik:</pre><pre>Herr talman! Ian Wachtmeister tycker att det är\r\npatetiskt att vi försöker ändra tingens ordning i\r\nSydafrika. Man kan naturligtvis raljera med det,\r\nsom Ian Wachtmeister gjorde. Men vi har här ändå\r\natt göra med ett av historiens mest destruktiva\r\nsystem, apartheidsystemet. Vad är det då för\r\npatetiskt i att man gör sin röst hörd för att kritisera\r\ndetta system och försöka ändra på tingens ordning?</pre><pre>Sedan kan man naturligtvis i resonemanget dra in\r\nalla möjliga andra problem runt omkring oss, i\r\nAfrika och i Sydamerika, och då får vi föra den\r\ndiskussionen -- därmed inte sagt att allt är\r\nvälbeställt på annat håll. Men nu diskuterar vi ju\r\nSydafrika, apartheidsystemet och sanktionerna --\r\ndet är det ärendet i dag gäller.</pre><pre>Det finns större problem runt omkring oss, sade Ian\r\nWachtmeister. Ja, det gör det säkert. Men systemet\r\napartheid som sådant har ingen motsvarighet. Att\r\nman på grund av ras, på grund av hudfärg, blir\r\nklassad från första dagen i sitt liv förekommer enligt\r\nvad jag vet ingen annanstans -- det finns andra\r\notäcka system, men de är inte utformade på det\r\nsättet. Drivkraften i motståndet mot detta system\r\nhar varit just att det är så orättfärdigt.</pre><pre>Jag tror säkert att det i den nya regimen finns\r\nkrafter som vill ändra på tingens ordning, men det\r\nfinns också motkrafter. Vi vet att\r\nsanktionspolitiken har ökat tempot i\r\nförändringarna av saker och ting i Sydafrika. Jag\r\noch Folkpartiet liberalerna menar att det är fel att\r\nså att säga spela ut det sista kortet innan vi har nått\r\nmålet, nämligen ett demokratiskt Sydafrika.</pre><pre>Anf. 112  IAN WACHTMEISTER (nyd)\r\nreplik:</pre><pre>Herr talman! Vi har från Sverige gjort vår röst hörd\r\nväldigt tydligt. Vi har varit otroligt tydliga, tycker\r\njag. Vad vi säger är: Nu räcker det. Vad vi talar om\r\när vad vi skall göra nu, och då säger vi: Stöd i stället\r\nen modig regeringschef som vill ändra på det som\r\nutgör problem, som vi alla är överens om finns.</pre><pre>Här sägs att de s.k. motkrafterna skulle vara så\r\nframgångsrika. I så fall får man, tycker jag, ta upp\r\nden frågan den dagen de är det. Men nu gäller det\r\nför oss att göra någonting vettigt, att stå för\r\nnågonting realistiskt och att backa upp dem som vill\r\nåstadkomma den typ av förändring som vi faktiskt\r\nvill ha. Men den svenska stilen är att man skall\r\nvänta tills allting är klart och man har hela facit. Då\r\nkan man säga: Ja, nu kan vi släppa på sanktionerna.\r\nTänk ordentligt och våga agera någon gång! Vi är\r\ninte världssamvetet.</pre><pre>Anf. 113  KARL-GÖRAN BIÖRSMARK (fp)\r\nreplik:</pre><pre>Herr talman! Tänk och våga agera, sade Ian\r\nWachtmeister. Javisst, det är ju precis vad vi gör. Vi\r\ntänker och vågar agera. Om det sedan inte faller Ny\r\ndemokrati och Ian Wachtmeister på läppen betyder\r\ndet inte att vi är handlingsförlamade, att vi inte\r\nvågar handla och att vi inte handlar. Det är bara det\r\natt vi handlar på ett annat sätt, med andra\r\nmotiveringar och med en annan bakgrund.</pre><pre>Vi har varit tydliga, sade Ian Wachtmeister. Vilka\r\n''vi'' i Ny demokrati har varit tydliga när det gäller\r\nSydafrikafrågan? Jag har aldrig någon gång varit\r\nmed om att en nydemokrat ställt sig upp och varit\r\ntydlig i Sydafrikafrågan eller när det gällt\r\napartheid. Ian Wachtmeister var det inte i dag. Han\r\nhade tillfälle att tala klarspråk från talarstolen men\r\nvalde att inte göra det.</pre><pre>Nej, jag tror att Ny demokrati -- inkl. Ian\r\nWachtmeister -- aldrig har stött sanktionspolitiken\r\ngentemot Sydafrika. Skulle jag ha fel på den\r\npunkten, så rätta mig! Men jag misstänkter att så är\r\nfallet. Det är naturligtvis lätt att stå här och vara\r\nflott och säga att vi nu skall ta bort sanktionerna om\r\nman aldrig har velat ha dem över huvud taget.</pre><pre>Vi skall försöka att stödja den här regimen och de\r\ngoda krafter som finns i Sydafrika, men stödet är\r\nframför allt riktat till offren för apartheid, nämligen\r\nden svarta befolkningen i Sydafrika.\r\nUtgångspunkten för Folkpartiet liberalernas\r\nagerande i den här frågan är nämligen stödet för\r\nden afrikanska befolkningen, som är drabbad av\r\napartheid. Utgångspunkten är att det är dem vi\r\nskall stödja. Där har vi klara signaler om hur vi skall\r\nagera i sanktionsfrågan, och jag är glad över att den\r\nhär regeringen har lyssnat på dem och över att en\r\nså enig riksdag står bakom de önskemålen från\r\noffren för apartheid.</pre><pre>Andre vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 114  HUGO HEGELAND (m) replik:</pre><pre>Herr talman! Karl-Göran Biörsmark var vänlig nog\r\natt hänvisa till en artikel i Svenska Dagbladet som\r\nBirger Hagård och jag har skrivit. Det var för övrigt\r\nden 13 april, ifall någon till äventyrs har glömt det.</pre><pre>Karl-Göran Biörsmark nämnde första gången han\r\nkom till Sydafrika för 30 år sedan, till Kapstaden,\r\noch att han då fick se två olika köer för svarta och\r\nvita. Jag vill då nämna att jag när jag för 45 år sedan\r\nför första gången kom till USA också upplevde\r\napartheid. Jag är ju litet äldre än Karl-Göran\r\nBiörsmark, men därmed tyvärr inte sagt att jag är\r\nmer begåvad. I USA fanns det då olika soffor i\r\nparkerna för vita och svarta. I bussarna skulle\r\nsvarta ta plats från bakre delen och vita från främre\r\ndelen. Det var straffbart att göra tvärtom. Det\r\nintressanta är att inte någon här i Sverige, om vi nu\r\nundantar Gunnar Myrdal och hans berömda bok\r\nAn American Dilemma, talade om apartheid i\r\nUSA. Så sent som 1970 hade 13 delstater i USA\r\nförbud mot rasäktenskap.</pre><pre>Anf. 115  KARL-GÖRAN BIÖRSMARK (fp)\r\nreplik:</pre><pre>Herr talman! Det som Hugo Hegeland fick uppleva\r\ni USA var naturligtvis lika förnedrande för de\r\nmänniskor som blev utsatta för det. Det förekom\r\nkritik från många -- från Europa, från Sverige, när\r\ndet gällde det problemet. Även inom USA förekom\r\nkritik. Det finns dock en stor skillnad mellan\r\nSydafrika och USA, nämligen själva\r\nkonstitutionen. I USA fanns inte apartheid\r\ninskrivet i några lagar på samma sätt. Det har satts\r\ni system på ett annat sätt i Sydafrika.\r\nFrihetsrörelsen i USA hade en enorm kraft och gott\r\nstöd från många vita.</pre><pre>Situationen i Sydafrika har varit helt annorlunda.\r\nNu ser vi tecken på en ny situation, där även vita\r\nställer upp för det svarta Afrika. Men det har tagit\r\nlång tid. Vi är ännu inte framme vid den viktigaste\r\ndelen, som skiljer USA från Sydafrika. I USA hade\r\nde svarta rösträtt. I Sydafrika har de det ännu inte\r\ni dag.</pre><pre>Anf. 116  HUGO HEGELAND (m) replik:</pre><pre>Herr talman! Karl-Göran Biörsmarks\r\nhistoriebeskrivning är rätt udda. I USA har man\r\nhaft apartheid sedan århundraden. I dag är den\r\navskaffad. Det blev t.o.m. inbördeskrig på 1860-\r\ntalet, som bekant. Engelsmännen i Sydafrika\r\navskaffade slaveriet redan 1830. Apartheid i\r\nSydafrika, de olika lagarna, kom till 1948. Det var\r\nmycket olycksaligt, ett stort misstag. Det är jag den\r\nförste att erkänna. Jag vill också erinra om att\r\nmånga framträdande vita sydafrikaner har sagt att\r\ndet är en fullkomligt ohållbar situation och försökte\r\nför 10 år sedan få regeringen att inse att den är inne\r\npå en helt felaktig politik. Jag tycker att\r\nhistoriebeskrivningen är något haltande.</pre><pre>Anf. 117  KARL-GÖRAN BIÖRSMARK (fo)\r\nreplik:</pre><pre>Herr talman! Jag tog fasta på vad Hugo Hegeland\r\nsade, nämligen vad han såg då han anlände till USA\r\nför 45 år sedan. Nu hämtar Hugo Hegeland kraft\r\nfrån 1800-talet för att leda i bevis att situationen var\r\nän värre i USA. Det är klart att situationen var helt\r\nannorlunda då, om vi skall gå tillbaka över 100 år i\r\ntiden och se det i det perspektivet. Jag tog upp det\r\nperspektiv som Hugo Hegeland nämnde, nämligen\r\nhur det var för 45 år sedan.</pre><pre>Nej, Hugo Hegeland, det finns ingen ursäkt för\r\ndetta system. Det finns ingen bra bas för detta\r\nsystem att fungera. Vi skall från svensk sida\r\nkritisera det varhelst det uppträder, antingen det är\r\ni Sydafrika, USA eller i något annat land.</pre><pre>Det är inte så, som Hugo Hegeland har skrivit i\r\nartikeln, att de svenska sanktionerna inte har någon\r\nekonomisk betydelse för Sydafrika men tydligen en\r\npsykologisk betydelse för ANC. Den första delen\r\nstämmer inte, men den andra delen gör det. Vi har\r\nmånga bevis för att processen i Sydafrika har\r\npåskyndats på grund av sanktionerna. De har också\r\nen psykologisk betydelse för ANC, precis som\r\nHugo Hegeland skriver. Där är vi överens. Det är\r\nen viktig del i det hela. Precis som jag har sagt\r\ntidigare är utgångspunkten för vårt agerande\r\napartheids offer.</pre><pre>Andre vice talmannen anmälde att Hugo Hegeland\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 118  BERTIL MÅBRINK (v):</pre><pre>Herr talman! Sanktionerna mot Sydafrika har haft\r\neffekt. Betydande genombrott har gjorts på vägen\r\ntill ett demokratiskt och icke-rasistiskt Sydafrika.\r\nDet är ANC och den demokratiska rörelsen som\r\nmed internationellt opinionsstöd har tvingat den\r\nvita minoriteten till eftergifter.</pre><pre>Men vi är inte framme vid målet ännu -- apartheid\r\nfinns kvar. Fortfarande kvarstår ett tjugotal\r\nraslagar. Fortfarande saknar den svarta\r\nfolkmajoriteten rösträtt. Nationalistpartiet\r\nförsöker bromsa förhandlingarna som skall leda till\r\nett demokratiskt och icke-rasistiskt styre i\r\nSydafrika.</pre><pre>Det politiska våldet är ett stort hot mot den\r\ndemokratiska utvecklingen. Internationella\r\njuristkommissionen besökte Sydafrika i mars i år\r\noch drog slutsatsen att fria och demokratiska val\r\ninte kan hållas i de områden som är värst drabbade\r\nav det politiska våldet, Natalprovinsen och\r\nJohannesburgs förstäder. Inkathaledaren Buthelezi\r\nbär ett tungt ansvar för att våldet upptrappats. Det\r\nriktar sig huvudsakligen mot ANC-anhängare.\r\nApartheids envetna försvarare verkar nu desperata\r\növer ANC:s framgångar och går därför hårdare\r\nfram.</pre><pre>Frank Chikane, generalsekreterare i det\r\nsydafrikanska kyrkorådet, sade när han besökte\r\nSverige tidigare i år: ''Vi har sett ett politiskt våld\r\nsom går att stänga av och sätta på som en kran.\r\nBara genom att en övergångsregering får kontroll\r\növer säkerhetsstyrkorna kan våldet sluta.''</pre><pre>Det är om en sådan interimsregering och om\r\nutformningen av en demokratisk grundlag, som\r\nCodesaförhandlingarna förs. Man förväntade sig\r\natt Codesa 2 nu i maj skulle besluta bilda en\r\ninterimsregering. Men nationalistpartiet bromsar.\r\nNu skall Codesas råd försöka lösa frågorna och\r\ninkalla Codesa 3 till slutet av juni, så att man där\r\nkan besluta bilda interimsregeringen. Om det inte\r\ngår, om denna regering inte är tillsatt i juli, har\r\nfackföreningsrörelsen Cosatu varslat om\r\nstridsåtgärder i form av strejker och\r\ndemonstrationer.</pre><pre>I det läget får de svenska påtryckningarna inte\r\nförsvagas. Avvecklingen av sanktionerna skall ske i\r\ntakt med avvecklingen av apartheid. Det är vad\r\nutrikesutskottet skriver i sitt betänkande, att det är\r\n''utvecklingen i Sydafrika som blir avgörande för de\r\nsvenska åtgärderna''.</pre><pre>Handelsförbudet kan, enligt utskottet, upphävas\r\nförst ''när det föreligger en bindande\r\növerenskommelse om en interimsregering i\r\nSydafrika''. Investeringsförbudet kan hävas när\r\ndenna regering bildats. Om några dispenser skall\r\nbeviljas efter en överenskommelse om en\r\nrepresentativ interimsregering, skall de ''självfallet\r\ninte ges i avsikt att kringgå investeringsförbudet'',\r\nskriver utskottet.</pre><pre>Detta skall regeringen följa, om den får riksdagens\r\nbemyndigande att avveckla investeringsförbudet\r\nefter samråd i utrikesnämnden. Optimistiska\r\nuttalanden som gjorts av statsministern om att det\r\nbara är en fråga om veckor, innan sanktionerna kan\r\nhävas, tyder dock på en brådska som snarare drivs\r\nfram av påtryckningar från vissa svenska företag än\r\nav beslutsamt apartheidmotstånd. Det är inte\r\nveckorna det gäller utan resultatet, att utvecklingen\r\nblivit oåterkallelig på vägen mot ett demokratiskt\r\noch icke-rasistiskt Sydafrika.</pre><pre>Med det här för ögonen och med tanke på\r\nnationalistpartiets försök att bromsa processen,\r\nhade det kanske varit motiverat att begära att\r\nriksdagen skulle vänta till hösten, när vi\r\nförhoppningsvis ser resultatet av\r\nCodesaförhandlingarna. Men för detta föreligger\r\nuppenbarligen inte någon majoritet i riksdagen, så\r\njag avstår från att ställa förslaget. Men jag lovar att\r\nvi noggrant skall följa utvecklingen i Sydafrika och\r\nregeringens åtgärder. Och det kommer säkert hela\r\nden breda svenska antiapartheidrörelsen att göra.</pre><pre>Alla företag har emellertid inte lika bråttom att\r\nkomma tillbaka till Sydafrika med tanke på våldet.\r\nFörst när det har stoppats, kan den ekonomiska\r\nåteruppbyggnaden starta.</pre><pre>Sverige bör, i enlighet med vad utskottet uttalar,\r\n''på alla sätt fortsätta att söka motverka våldet i\r\nSydafrika''. ANC vill få civila övervakare. Sverige\r\nkan göra något för att få säkerhetsrådet att bevaka\r\nprocessen. Även frivilligorganisationerna och de\r\nutländska beskickningarna, bl.a. den svenska,\r\nbehövs i det arbetet.</pre><pre>I FN bör Sverige också verka för att påverka\r\nsäkerhetsrådet så att vapenembargot inte hävs\r\nförrän en demokratisk författning antagits. Till dess\r\nmåste även oljebojkotten fortsätta.</pre><pre>Återhållsamhet skall iakttas i kontakterna med det\r\nofficiella Sydafrika till dess demokratiprocessen\r\nkan sägas vara oåterkallelig.</pre><pre>I Codesa arbetar parterna på mycket ojämlika\r\nvillkor. Hemlandsregeringarna kan finansiera sin\r\nverksamhet med skattemedel och får stora direkta\r\nbidrag från Pretoria. Nationalistpartiet kan\r\nanvända miljontals kronor av\r\njustitiedepartementets medel. ANC har inte dessa\r\nmöjligheter. I den förestående valprocessen måste\r\nSverige medverka till att minska dessa orättvisa\r\nförutsättningar. Biståndet till ANC och den breda\r\ndemokratiska rörelsen måste öka.</pre><pre>Sverige bör ge ökat bistånd för uppbyggnaden av\r\ngräsrotsorganisationer och demokratiska\r\norganisationer som exempelvis civicrörelsen, som\r\nhar miljontals medlemmar, och\r\nfackföreningsrörelsen Cosatu med 1,3 miljoner\r\nmedlemmar.</pre><pre>Bistånd kommer att behövas för de reformer som\r\ninterimsregeringen måste inleda för att minska de\r\nskriande sociala och ekonomiska orättvisorna, som\r\napartheidregimen kommer att efterlämna. Nelson\r\nMandela betonade att den behövs omedelbart, ''för\r\njag kan inte uppmana vårt folk att skjuta upp sin\r\nhunger, skjuta upp sina behov, sina krav på\r\nförändringar''.</pre><pre>Herr talman! Jag yrkar med detta bifall till\r\nutrikesutskottets hemställan i betänkande nr 13.</pre><pre>Anf. 119  INGER KOCH (m) replik:</pre><pre>Herr talman! Till grund för de optimistiska\r\nuttalanden som statsministern har gjort och som\r\nBertil Måbrink hänvisade till ligger bedömningar\r\nav hur långt demokratiprocessen har kommit.\r\nEnligt alla deltagare i denna process, och det är rätt\r\nmånga, har man enats om många framtida lagar och\r\nom hur den framtida konstitutionen skall se ut, och\r\nockså om avskaffandet av de lagar som nu finns\r\nkvar inom ramen för apartheid.</pre><pre>Det är demokratibedömningen som ligger till grund\r\nför statsministerns uttalande. Den tror jag att vi\r\nskall dela. Han har haft full insikt, efter många\r\nolika samtal.</pre><pre>Bertil Måbrink tog också upp frågan om ett ökat\r\nstöd till ANC. ANC har hittills varit en rörelse med\r\nen stor väpnad fraktion. I den framtida\r\ndemokratiska processen är det inte ANC som\r\nrörelse som kommer att ingå som en part. ANC\r\nmåste omvandla sig till ett politiskt parti. Sverige\r\nhar icke stött några politiska partier när det gäller\r\ndemokratiska val. Däremot är det viktigt att vi\r\nstöder en fortsatt demokratiprocess. Det är en\r\nannan sak. Det stödet bör inte kanaliseras genom\r\nett politiskt parti.</pre><pre>Anf. 120  HANS GÖRAN FRANCK (s):</pre><pre>Herr talman! I det utskottsbetänkande som vi nu\r\ndiskuterar har det gjorts ett antal förbättringar som\r\nstämmer bra överens med vad som yrkades i den\r\nsocialdemokratiska motionen, men också med det\r\nsom har kommit fram i dagens inlägg av K.-G.\r\nBiörsmark. Det som utskottet har sagt är viktigt,\r\nnämligen att det handlar om att inte förändra den\r\nsvenska sanktionspolitiken förrän en\r\növergångsregering som behärskar situationen så att\r\nman får kontroll över polis och militär och\r\nverkligen kan genomföra fria demokratiska val\r\nkommer till stånd.</pre><pre>I utskottsbetänkandet finns restriktiva skrivningar\r\nom att man inte skall kunna ge dispenser i avsikt att\r\nkringgå investeringsförbudet så länge de politiska\r\nförhållandena i landet motiverar en restriktiv\r\ntolkning av förbudet.</pre><pre>När det gäller frågan om vad som skall kunna hända\r\nefter det att en övergångsregering har kommit till\r\nstånd är syftet att det skall ske i två etapper. Den\r\nförsta etappen gäller en övergångsregering av något\r\nsvagare slag. I den andra etappen skall det bli en\r\növergångsregering med starkare ställning och\r\nmakt.</pre><pre>Det viktiga -- som har tagits upp i vår motion och\r\nsom K.-G. Biörsmark har varit inne på i dag -- är\r\nnödvändigheten av att ge stöd åt de demokratiska\r\nkrafterna. De bör få ett sådant bistånd att deras\r\nställning kan säkras.</pre><pre>Tyvärr kan nog inte valen äga rum så tidigt som\r\nInger Koch räknade med. Optimistiska bedömare\r\nräknar nog inte med att det första valet kan ske\r\nförrän 1993. Från moderat håll, inkl.\r\nstatsministern, ser man över huvud taget väl\r\noptimistiskt på situationen. Jag har ingenting emot\r\noptimism, men det skall vara en optimism som\r\ngrundar sig på en realistisk hållning.</pre><pre>Det visade sig nu att Codesa 2 inte har kunnat nå\r\nden uppgörelse som man hoppades på. Det är inte\r\nförsta gången som det uppstår svårigheter i\r\nförhandlingsproceduren. Gång på gång har det\r\nblivit vissa tillbakagångar och bakslag. Nu rör det\r\nsig om förhållandevis viktiga saker. Det handlar om\r\natt man skall kunna skapa en vetorätt för senaten\r\noch även på annat sätt. Minoriteten skall ges alltför\r\nstora möjligheter att förhindra den demokratiska\r\nutvecklingen. Nu har man tid på sig fram till den 17.\r\nFörmodligen kan det även bli fråga om en extra\r\nsession efter den 17.</pre><pre>Utöver att hålla fast vid den linje som\r\nutrikesutskottet har lagt fram bör vi ge allt tänkbart\r\nstöd till de demokratiska krafterna. Man skall inte\r\ningå några nya avtal med den sittande regeringen\r\ninnan de har nått en uppgörelse genom Codesa 3.\r\nDet skulle ytterligare kunna stimulera till att skapa\r\nsvårigheter i demokratiseringsprocessen.</pre><pre>Jag tror också att det är mycket viktigt att det sker\r\nen fortsatt intensiv bevakning av situationen i\r\nSydafrika. Under bara de senaste månaderna har\r\ndess värre 700 personer dödats. Det sker också\r\nallvarliga saker av annat slag. Enligt ny information\r\nsom jag har kan man räkna med att det fortfarande\r\nfinns 400 politiska fångar. För vissa av dem som\r\nbefinner sig i exil är det forfarande svårigheter att\r\nåtervända -- och framför allt att återvända utan\r\nrepressalier.</pre><pre>Till Ian Wachtmeister vill jag säga att den stora\r\nskillnaden mellan problemen i Sydafrika och alla\r\nandra oförrätter som sker i världen är att Sydafrika\r\ninförde ett apartheidsystem där man i lag och\r\ngrundlag har slagit fast olikheter mellan människor.\r\nDet är unikt att det står i både lag och grundlag att\r\nmänniskor inte har lika värde. Det har också fått\r\nstora konsekvenser. Enligt FN:s siffror kostade det\r\n1,5 miljon människor livet i södra Afrika under\r\n1980-talet. 7 miljoner människor har förlorat sitt\r\nmedborgarskap i republiken Sydafrika genom den\r\ns.k. hemlandspolitiken. 200 000 människor satt i\r\nfängsligt förvar under undantagstillståndet 1985--\r\n1990. Mycket måste göras för att man skall kunna\r\nläka såren.</pre><pre>Vi såg i går hur de högerextrema krafterna på nytt\r\ntar nya tag i Sydafrika. I den första\r\ndemonstrationen efter valet i mars hotar man nu\r\nmed inbördeskrig om ANC kommer med i\r\nregeringen. Det är inte bara de högerextrema\r\nkrafterna som är allvarliga. De är trots allt\r\nförhållandevis svaga. Det allvarliga är infiltrationen\r\ninom militär och polis. Det utövas där ett sabotage\r\nmot den demokratiska processen och stimulerar\r\nt.o.m. till våld, vilket har fått förödande\r\nkonsekvenser under senare tid i Sydafrika.</pre><pre>Anf. 121  INGER KOCH (m) replik:</pre><pre>Herr talman! Bedömningar av den demokratiska\r\nprocessen kan göras på olika sätt. Jag har fullt\r\nförtroende för de bedömningar statsministern har\r\ngjort efter ingående samtal med alla parter.</pre><pre>Vi skall inte vara överoptimistiska, sade Hans\r\nGöran Franck. Men vi skall inte vara för\r\npessimistiska heller. Vi skall komma ihåg att det\r\nhos alla inblandade parter finns en stark vilja och\r\nförhoppning att snabbt komma överens. Det skall\r\nvi inte underskatta. En av orsakerna är det ökade\r\nvåldet.</pre><pre>Anf. 122  HANS GÖRAN FRANCK (s)\r\nreplik:</pre><pre>Herr talman! Det är inte bara statsministern som\r\nhar haft ingående samtal med den här\r\ndelegationen. Det har vi haft litet till mans. Vi kan\r\nha haft det på olika sätt. Jag vill inte påstå att den\r\ninformation som jag har fått tillsammans med andra\r\nledamöter i riksdagen är sämre än den som\r\nstatsministern har fått. Det som återspeglas som jag\r\ntycker är särskilt oroande -- jag tog också upp detta\r\nvid ett utskottsammanträde -- är överoptimismen\r\natt det rör sig om ett par veckor och sedan är allting\r\nklart. Det var precis så statsministern sade. Man\r\nförväntar sig att övergångsregeringen skall vara på\r\nplats mycket snabbt. I dessa sammanhang förväxlar\r\nman sina önskningar med fakta om hur situationen\r\nser ut.</pre><pre>Man behöver egentligen, Inger Koch, bara\r\nnoggrant läsa det tal som Nelson Mandela höll i\r\nSolna. Det var ett mycket instruktivt tal. Han\r\ntalade om att Codesa 2 har bromsats och att det inte\r\nblev det ''breakdown'' som vi hade hoppats på när\r\ndet gäller de nya relationerna. Han talade vidare\r\nom de fyra punkterna som kan leda till vetorätt.\r\nHan gick också in på de viktiga frågorna om\r\ndödsskvadronerna, den dolda polisens operationer\r\noch den korruption som förekommer inom den\r\nsydafrikanska administrationen. Utvägen är inte\r\nbara förhandlingar utan även opinionstrycket,\r\nsanktionerna utifrån den övriga världen och\r\naktionerna inom Sydafrika. Det är riktigt som\r\nBertil Måbrink sade, det är inte bara fråga om en\r\nstrejkaktion utan man håller nu på att förbereda en\r\ngeneralstrejk i Sydafrika om det inte blir resultat\r\ninom den närmaste tiden.</pre><pre>Anf. 123  HUGO HEGELAND (m):</pre><pre>Herr talman! Utrikesutskottet delar inte den syn\r\nsom kommer till uttryck i min och Birger Hagårds\r\ngemensamma motion, U8, och inte heller synen i\r\nmotionerna U7 och U9. Det sägs: ''vilka anger att\r\nsanktionerna bör lyftas omgående utan att några\r\nvillkor kopplade till demokratiseringsprocessen\r\nanges''.</pre><pre>Det är en svårförståelig inställning\r\nutskottsmajoriteten har.\r\nDemokratiseringsprocessen pågår. Det är faktiskt\r\nfråga om en unik händelse i världshistorien. Ett\r\nland, som i flera århundraden har styrts av en\r\nminoritet vita med en stor majoritet rösträttslösa\r\nsvarta, har slagit sig ner vid förhandlingsbordet och\r\ndiskuterar nu, förhandlar nu, hur man skall\r\nutforma en ny demokratisk konstitution där alla\r\nmedborgare oavsett rastillhörighet skall ha en röst\r\nvar, skall ha samma rättigheter.</pre><pre>Det är en fråga om en genomgripande\r\nstrukturförändring, en djupgående\r\nsinnesförändring, hos en betydande majoritet av\r\nden vita befolkningen, mer är tillräcklig för att alla\r\nländer omgående bör upphäva kvarstående\r\nsanktioner. Flertalet länder har också gjort det.\r\nMen Sverige framhärdar som vanligt med sitt\r\nspeciella världssamvete, med ett engagemang som\r\nbrukar växa med kvadraten på avståndet till berört\r\nland.</pre><pre>Trots att vi haft diktaturer nära inpå våra gränser,\r\ndiktaturer där man drivit en hårdare\r\nsegregationspolitik än i Sydafrika och där man efter\r\nandra världskriget mördat miljoner medborgare --\r\njag tänker i första hand naturligtvis på Sovjet -- har\r\njag inte hört någon svensk socialist kräva\r\nsanktioner mot ett sådant land. Så när det gäller\r\nsanktionspolitiken -- och inte bara vår förmenta\r\nneutralitetspolitik -- har det hela tiden talats med\r\ndubbla tungor.</pre><pre>Jag kan inte underlåta, herr talman, att erinra om\r\nvad ingen mindre än Per Wästberg -- en av våra\r\nstörre kännare av apartheidsystemet -- skrev i\r\nDagens Nyheter den 18 februari i år: ''Det är\r\nknappast någon tvekan om att ANC:s ledning vill\r\nbli kvitt sanktionerna, men är bunden till ett\r\nkongressbeslut. Mandela, Boesak, Thabo Mbeki\r\ninser, off record, att sanktionerna börjat motverka\r\nsitt syfte.''</pre><pre>När skall majoriteten i utrikesutskottet inse det?\r\nFör inte är väl svensk utrikespolitik bundet av\r\nkomgressbeslut, fattade av ANC?</pre><pre>Sebastian Mallaby, sedan 1986 medarbetare i The\r\nEconomists utrikesredaktion och eminent kännare\r\nav länderna i södra Afrika, har nyligen utgivit\r\nboken After Apartheid. Boken har fått fina\r\nrecensioner på olika håll i världen, t.ex. i The New\r\nYork Times Book Review den 15 april 1992. I\r\nboken erinras om allt vad president De Klerk har\r\ngjort, långt innan de konstitutionella\r\nförhandlingarna kommer att vara avslutade.</pre><pre>President De Klerk har sålunda börjat avskaffa den\r\nrasligt betingade obalansen i skolorna och vad\r\ngäller boendet. Han har garanterat två miljarder\r\nrand till en särskild utvecklingsfond som skall\r\nkomma till rätta med den stora eftersläpningen\r\navseende offentliga tjänster för den svarta\r\nbefolkningen. Han har infört särskilda premier och\r\nstimulanser för förstagångsköpare av bostad i syfte\r\natt snabbt öka tillväxten av husägare bland den\r\nsvarta befolkningen. Han har öppnat sjukhus,\r\ntidigare enbart för vita, för alla raser. Han har\r\ntillåtit vita skolor att avskaffa rasspärren vid\r\ninträde.</pre><pre></pre><pre>Han har övertalat parlamentet att avskaffa de s.k.\r\nLand Acts, dvs. gruppområdeslagarna, så att svarta\r\nbönder får odla mark utanför de s.k. Home-lands.\r\nHan har lovat att hjälpa svarta farmare med\r\nkrediter, råd och utbildning som tidigare har varit\r\nförbehållna vita.</pre><pre>Bostadssegregationen, som började avvecklas\r\nredan innan de Klerk kom till makten, har inte\r\nlängre någon laga kraft. Jordlagarna och lagen om\r\nbefolkningsregistrering är också avskaffade.</pre><pre>I motionerna U608 (s) och U616 (v) yrkas\r\nemellertid att sanktionerna inte bör upphävas\r\nförrän en bred övergångsregering bildats. Så långt\r\ngår inte utskottsmajoriteten utan skriver att\r\n''handelsförbudet jämte övriga sanktioner och\r\nrekommendationer enligt punkt 2.5. till 2.8. i\r\npropositionen kunna upphävas när det föreligger\r\nen bindande överenskommelse om en\r\ninterimsregering i Sydafrika''. Detta står på s. 11 i\r\nbetänkandet.</pre><pre>Här underskattar utskottet den tid det tar för att\r\nåstadkomma en sådan överenskommelse. Det\r\nborde vara alldeles tillräckligt att parterna\r\nförbundit sig att arbeta för en författning, grundad\r\npå allmän och lika rösträtt och en gemensam\r\nröstlängd för alla väljare.</pre><pre>Det är självklart att ett sådant arbete tar tid. Hur\r\nlång tid tog det inte här i Sverige att utarbeta en ny\r\nförfattning?</pre><pre>Redan i sitt berömda s.k. Rubicon-tal i Durban den\r\n15 augusti 1985 förklarade president de Klerk:\r\n''There can be no turning back'', dvs. det finns\r\ningen återvändo till apartheid, vi måste förhandla\r\noss fram till en demokrati.</pre><pre>Sedan hade man folkomröstning den 17 mars i år.\r\nDen resulterade som bekant i att en klar majoritet\r\nav landets vita uttalade sig för demokrati. Då borde\r\ngivetvis sanktionerna upphävas.\r\nSydafrikadelegationen föreslår emellertid att ''de\r\nsvenska sanktionerna skulle upphävas samtidigt\r\nmed att de sista resterna av apartheidpolitiken\r\navskaffas, steg för steg''.</pre><pre>Detta är också en förvånande skrivning. Bortsett\r\nfrån det mycket tautologiska uttrycket ''de sista\r\nresterna'', torde det bli mycket svårt att peka ut\r\nresterna av apartheidpolitiken. Vilka politiska\r\ndammsugare skall utses för att kontrolla detta?</pre><pre>Vi, Birger Hagård, jag, och många i Moderata\r\nsamlingspartiet, instämmer givetvis helt i den\r\navvikande mening som framförts av Karin Falkmer\r\ni den s.k. Sydafrika-delegationens rapport --\r\neftersom vi hela tiden har varit emot\r\nsanktionerna -- och som utmynnar i följande\r\nslutsats: Det gagnar inte vare sig Sverige eller\r\nSveriges intressen om Sverige intar en särställning\r\noch vidhåller sanktionspolitiken. Den\r\ndemokratiseringsprocess som inleddes för två år\r\nsedan är oåterkallelig och alla vägar tillbaka till\r\napartheid är stängda. Sverige bör därmed snarast\r\nfölja övriga flertalet europeiska länders, inklusive\r\nFinlands och Danmarks, exempel och snarast lyfta\r\nsanktionerna.</pre><pre>Låt mig för säkerhets skull få påpeka, herr talman,\r\natt Sydafrika är mycket mer än apartheid. I stället\r\nför att, som traditionella festtalare, -- det är ju\r\ningen fest i dag, tyvärr -- citera landets första\r\nnobelpristagare i litteratur, vilken obestridligen\r\nförtjänade priset och inte längre behöver tänka på\r\natt lägga beteckningen ''Misslyckad\r\nNobelpristagare'' till sitt efternamn, vilket hon\r\ntidigare funderat på efter att så många gånger ha\r\nstått på Svenska Akademiens ''korta lista'' -- för att\r\nnu inte nämnda Milan Kundera, som jag sätter\r\nännu högre -- vill jag nämna ännu en fängslande\r\nroman som sydafrikanen Damon Galgut -- blott\r\nartonårig, och inte så litet påminnande om Per\r\nWästbergs brådmogenhet -- skrev, nämligen ''A\r\nSinless Season'', publicerad år 1982 och som sedan\r\nlanserades i hela den engelskspråkiga världen som\r\nen Penguinbok. År 1985 översattes den till svenska\r\noch utgavs av Bonniers förlag under titeln Tid utan\r\nsynd.</pre><pre>Jag vill gärna, som ledamot av kulturutskottet,\r\nåterge vad Damon Galgut skriver på sista sidan om\r\nhur huvudpersonen betraktar havet. ''Scott ser\r\nkanske något av sig själv -- av människan -- i detta\r\neviga väsen, ser sitt eget varaktiga väsen i vattnets\r\ngråt över klipporna, i de vilande djupens frid, i\r\nskummets växlande raseri och stillhet.'' Det där står\r\natt läsa på sid. 198. Detta är inte speciellt\r\nsydafrikanskt, även om den olycksaliga\r\napartheidsregimens tid föranlett många tårar,\r\ntyvärr lika litet verkningsfulla som gråten över\r\nklipporna. Det är djupt mänskligt.</pre><pre>Avslutningsvis, herr talman, tycker jag att det är\r\ntråkigt att den officiella svenska inställningen till\r\nsanktionerna och till Sydafrika är så negativt\r\npräglad. Hur mycket hellre hade jag inte sett en\r\npositiv insats i dagens läge, när vi nu fått en\r\ngenomgripande strukturförändring, som faktiskt är\r\nhistorisk.</pre><pre>Det är ju i arbetet på utvecklandet av landets\r\ndemokrati, på landets ekonomiska utveckling som\r\nSydafrika behöver stöd. Det får inte landet genom\r\nfortsatta sanktioner, som i första hand drabbar de\r\nsvarta. Ett bidrag till en positiv utveckling får\r\nlandet om vi omedelbart låter svenska företag där\r\nverka, utan sanktionshämmande restriktioner.</pre><pre>Vad mycket positivt skulle vi inte kunna göra inom\r\nutbildning, hälsovård och boende, även om våra\r\ninsatser relativt sett blir begränsade. Varför inte här\r\nbli först på plan i stället för att bli sist på plan när\r\ndet gäller sanktionernas hävande.</pre><pre>Herr talman! Jag yrkar bifall till Birger Hagårds och\r\nmin motion nr 1991/92:U8 och avslag på utskottets\r\nhemställan.</pre><pre>Anf. 124  HANS GÖRAN FRANCK (s)\r\nreplik:</pre><pre>Herr talman! Jag begärde närmast ordet därför att\r\nHugo Hegeland åberopade personer som inte är\r\nnärvarande. Det avgörande är vad ANC i detta\r\närende har sagt. Jag kan återigen gå till det\r\ndokument som finns och det tal som Nelson\r\nMandela höll. Han sade i sitt tal: Sanktioner är\r\nverkligen en brännande fråga, och vi vill verkligen\r\ninte agera på ett sådant sätt som kan bli negativt för\r\nvåra vänner, därför att de har stött våra positioner.\r\nHan säger vidare att han inte tror att Sverige eller\r\nnågot annat land kommer att ha någon olägenhet\r\nav det och att han är övertygad om att det är\r\nnödvändigt att upprätthålla sanktioner intill\r\ninstallationen av en interimsregering. Det är den\r\nståndpunkt som han angav. Jag vill dessutom säga\r\natt de i delegationen ingående personerna sade\r\nenskilt att detta verkligen var deras uppfattning.</pre><pre>Jag är glad över att utrikesutskottet har kunnat\r\nange en position som ligger så pass nära det som\r\nkan anses vara en rimlig politik, och jag vill nämna\r\natt även andra länder intar samma position, som\r\nCanada, Australien, Nya Zeeland och ett antal\r\nstater i USA med federal lagstiftning, för att nämna\r\nnågra exempel. Vi är alltså inte alls ensamma om\r\ndetta slags politik.</pre><pre>Vad som nu gäller är att slutföra denna\r\nsanktionspolitik på ett hedervärt och bra sätt och\r\ninte avbryta den, innan vi har nått fram till det mål\r\nsom är uppsatt.</pre><pre>Ju mer jag lyssnade till det som Hugo Hegeland\r\nsade kunde jag notera att det var de gamla\r\nargumenten mot sanktionspolitik över huvud taget\r\nsom han framförde. Från den synpunkten sett var\r\ndet här anförandet även riktat till andra som nu var\r\nnegativa.</pre><pre>Anf. 125  HUGO HEGELAND (m) replik:</pre><pre>Herr talman! Hans Göran Francks argument låter\r\nockså mycket gamla. Varför inte citera vad Nelson\r\nMandela sade vid sitt besök i Stockholm. Det lät\r\nnästan som en ursäkt för att de fortfarande höll fast\r\nvid sitt beslut om önskemål om fortsatta sanktioner.\r\nHan kan ju inte heller komma ifrån detta\r\nkongressbeslut, eftersom det är fattat av ANC. Alla\r\nsom är något initierade de vet ju hur det är och\r\nerkänner mellan skål och vägg att de har samma\r\nuppfattning, nämligen att sanktionerna är helt\r\nverkningslösa. I den utsträckning de är\r\nverklingsfulla, drabbas i första hand den svarta\r\nbefolkningen.</pre><pre>Citera nu i stället hans uttalande i samband med\r\nbesöket! Han var väldigt tydlig och sade att han har\r\nfull förståelse för om Sverige avskaffar\r\nsanktionerna omedelbart -- eller relativt snart --,\r\ndärför att han liksom alla andra inser att de är rätt\r\nverkningslösa.</pre><pre>Det man underskattar i Sverige, inte minst Hans\r\nGöran Franck och alla andra med liknande\r\nuppfattning, är att det är ett konstiutionellt\r\nproblem att tillsätta en interimsregering. Hans\r\nGöran Franck som jurist bör verkligen vara väl\r\nmedveten om vilka maktbefogenheter man kan ge\r\nnär man har lagar och det finns en regering. Man\r\nhar tre parlament för närvarande. Hur skall man då\r\növerföra en del av maktbefogenheterna till en\r\ninterimsregering? Det är denna process som tyvärr\r\när mycket komplicerad och som gör att\r\nförhandlingarna drar ut på tiden. Men om det\r\ntycker jag att ingen talar, utan man tror att det skall\r\ngå på nolltid.</pre><pre>Anf. 126  HANS GÖRAN FRANCK (s)\r\nreplik:</pre><pre>Herr talman! De här glidande formuleringarna som\r\nHugo Hegeland framförde om vad Mandela skulle\r\nha sagt är Hugo Hegelands tappning. Jag har\r\nMandelas ord på papper här. Där står att man\r\nönskar att sanktionerna upprätthålls till dess att en\r\ninterimsregering har installerats. Det är det som det\r\nrör sig om. Jag tycker inte att man skall hänvisa till\r\nprivatsamtal med någon svensk person eller\r\nhänvisa till sådant som människor har sagt privat,\r\nvilket är okontrollerbart. Det viktiga är trots allt\r\ndet som sägs offentligt och det som sades inför en\r\npublik i Solna. Jag tycker dessutom att det borde\r\nvara hedervärt även i Hugo Hegelands öron att man\r\nhar politiska ledare som följer kongressbeslut.</pre><pre>Anf. 127  HUGO HEGELAND (m) replik:</pre><pre>Herr talman! Om man nu till äventyrs har begåvade\r\npolitiska ledare, det lär väl finnas sådana också på\r\ndenna jord, skall man frångå felaktiga beslut. Har\r\nman fattat ett dumt beslut, behöver man inte stå\r\nfast vid det. Då kan man påverka detta, tycker jag.\r\nDet är inget argument.</pre><pre>Hans Göran Franck viftar med ett papper. Varför\r\ninte vifta med de uttalanden som Nelson Mandela\r\ngjorde här i Stockholm när han var här på besök.\r\nHan uttalade sin fulla förståelse för att Sverige så\r\nsnart som möjligt ville upphäva sanktionerna. Det\r\ngjorde han därför att han vet bättre än både Hans\r\nGöran Franck och jag att de är helt verkningslösa.\r\nKarin Falkmer har påpekat i ett inlägg som hon\r\nskulle ha hållit i dag, men hon har blivit förhindrad,\r\natt det är rätt makabert att vi håller på med\r\nsanktioner samtidigt som vi skall försöka bistå\r\nlandet och talar om olika former av bistånd. Vi\r\nbistår verkligen inte landet genom fasthållandet vid\r\ndet sanktionsbeslut som en stor majoritet av\r\nvärldens länder har sagt nej till.</pre><pre>Andre vice talmannen anmälde att Hans Göran\r\nFranck anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 128  BIRGER HAGÅRD (m):</pre><pre>Herr talman! Jag hade i och för sig inte för avsikt\r\natt delta i den här debatten. Hugo Hegeland har\r\nskött de ståndpunkter som vi har lagt fram i en\r\nmotion på ett alldeles förträffligt sätt.</pre><pre>Däremot kände jag mig manad när jag fick höra\r\nvad Pierre Schori inledningsvis hade att säga i dag.\r\nHan var vänlig nog att apostrofera mig för att\r\ndärmed illustrera den totalt olika syn som han och\r\njag har på skeendet i världen. Han erinrade om hur\r\njag själv sällade mig till kritikerna när Katanga var\r\naktuellt en gång i tiden. Förvisso. Jag var ingalunda\r\nensam. Jag tänker på den store folkrättsexperten\r\nTorsten Gihl, som tog bladet från munnen och\r\nstarkt kritiserade FN:s angrepp där nere. Inte tror\r\njag att Pierre Schori heller i dag kan säga att han\r\nhar fått uppleva paradiset i Mobutus Zaire.</pre><pre>Det är alldeles riktigt att jag, när Pierre Schori och\r\nhans läromästare Sten Andersson kallade UNITA\r\noch dess president Savimbi för banditer, hörde till\r\ndem som kritiserade Pierre Schori och Sten\r\nAndersson.</pre><pre>Om några månader går Angola till val. Den fredliga\r\nstriden står mellan UNITA och MPLA. Det är\r\nmycket möjligt, Pierre Schori, att den kommande\r\npresidenten i Angola kommer att heta Jonas\r\nSavimbi.</pre><pre>Det är alldeles riktigt att jag också självfallet har\r\nkritiserat den sanktionspolitik som Sverige har\r\nvelat driva och har drivit mot Sydafrika. Skälet var\r\natt den tidigare i så oerhört stor utsträckning låg\r\nnära Moskvas ståndpunkter. Av någon underlig\r\nanledning har Pierre Schori gång efter annan\r\nhamnat mycket nära Moskvaståndpunkterna. Jag\r\ntänker på stödet till sandinisterna i Nicaragua, på\r\nVietnam en gång i tiden, på prisandet av Castro så\r\nsent som 1986. Det är förvånansvärt att Pierre\r\nSchori, och även socialdemokratin i sina mest\r\nextrema delar, så ofta har hamnat nära de\r\nkommunistiska uppfattningarna i olika\r\nsammanhang och att man fortfarande håller fast vid\r\ndetta när kommunismen nu är död.</pre><pre>På samma sätt är det naturligtvis logiskt att man har\r\nstött ANC, och att man i ANC vill se en företrädare\r\nför hela Sydafrika. Så är det naturligtvis inte. I\r\nsjälva verket kan man beklaga det ensidiga stöd\r\nsom Sverige har gett till ANC som rörelse, eftersom\r\ndet nu i realiteten är ett politiskt parti och för den\r\nskull, precis som Inger Koch framhöll, inte bör\r\nuppbära det svenska stödet till en fortsatt\r\ndemokratiseringsprocess.</pre><pre>Precis som Hugo Hegeland påpekade är det\r\nnaturligtvis inte gjort i en handvändning att\r\nförvandla Sydafrika till en demokrati. Men det kan\r\ninte heller finnas någon rimlig anledning att från\r\nsvensk sida applådera att ett minoritetsförtryck\r\neventuellt skulle ersättas av ett annat\r\nminoritetsförtryck eller kanske t.o.m. av ett\r\nmajoritetsförtryck. Det gäller naturligtvis från\r\nsvensk sida att stimulera ansträngningarna att få till\r\nstånd ett konstitutionellt system som garanerar\r\nminoritetsrättigheter i olika sammanhang.</pre><pre>Jag vill också vända mig till Hans Göran Franck.\r\nHan tog upp frågan om hemländerna. Sju miljoner\r\nmänniskor förlorade sitt sydafrikanska\r\nmedborgarskap. De kommer att återfå detta om de\r\nvill det. Vi ser att delstaterna Transkei, Ciskei och\r\nVenda förvisso vill komma in i unionen igen.\r\nDäremot verkar det inte i exempelvis\r\nBophuthatswana finnas någon slags kompakt\r\nönskan om att få återinträda i en gemenskap med\r\nde andra delarna. Om det är ett spel för gallerierna\r\neller inte kan jag inte säga. Det kan väl inte Hans\r\nGöran Franck säga heller. Men allt är inte så klart\r\ndär nere som man tror. Efter att ha vistats på plats\r\nförstår man de komplicerade problem som det rör\r\nsig om.</pre><pre>Det hindrar inte att man från svensk sida naurligtvis\r\nborde avskaffa dessa sanktioner så fort som möjligt\r\noch därmed också låta Sverige sälla sig till den skara\r\nciviliserade stater som vill uppmuntra\r\nreformarbetet i stället för att på olika sätt förhala\r\ndet och kanske t.o.m. stjälpa det. Det kan\r\nnaturligvis aldrig vara meningen att något sådant\r\nskall ske. Som Hugo Hegeland också kom fram till\r\nhar i realiteten det mesta av apartheid avskaffats.\r\nDet är den slutgiltiga demokratiseringsprocessen\r\nsom återstår, en demokratiseringsprocess som\r\ningalunda bara omfattar de svarta utan naturligtvis\r\nde vita, de färgade och indierna. Vi glömmer\r\nmånga gånger bort att Sydafrika i själva verkat är\r\nsammansatt av en mängd olika, jag vill inte säga\r\nstammar, utan folk. En tidning som vänder sig till\r\nden svarta befolkningen där nere ironiserade över\r\nden vita stammen. Det kan man göra. Men det\r\nfinns elva stycken olika, stora etniska grupperingar\r\noch alla har de sina krav att ställa. Alla har rätt att\r\nvara med i det framtida arbetet.</pre><pre>Herr talman! Jag yrkar bifall till motion U8.</pre><pre>Anf. 129  PIERRE SCHORI (s) replik:</pre><pre>Herr talman! Jag vill tacka Birger Hagård och Hugo\r\nHegeland för deras inlägg. Det var också min\r\nmening att locka fram Birger Hagård ur grytet för\r\natt visa, genom att få det i skrift i protokollet, att vi\r\nhar de sista resterna av en kämpande kolonialism\r\näven i denna riksdag.</pre><pre>Vi som i nästan 30 år har deltagit i kampen mot\r\nrasdiktaturen, mot kolonialismen -- det gäller\r\nFolkpartiet och Socialdemokraterna -- har alltid\r\nfunnit att det på andra sidan, hos högern, har\r\nfunnits likgiltighet eller t.o.m. aktivt stöd. Jag\r\ntrodde att den tiden var förbi när jag som ny kom\r\ntill riksdagen. Men jag fann till min förvåning att\r\nhär satt Birger Hagård som på sin tid stödde\r\nKatangalobbyn. Det var ett drama där Dag\r\nHammarskjöld miste sitt liv. Här sitter en person\r\nsom också stöder Renamo, som har gett upphov till\r\nen hel armé av unga människor, kvinnor och barn, i\r\nMoçambique utan näsor och öron till följd av\r\nRenamos terroristiska metoder. UNITA, som\r\nBirger Hagård också stöder, är nu föremål för en\r\namerikansk undersökning på grund av att man har\r\ndödat sina egna ledare. Det är möjligt att herr\r\nSavimbi kan vinna valet på grund av att han\r\nrepresenterar den största folkgruppen i landet. Det\r\nmå så vara, det är en annan sak.</pre><pre>Men jag ber att få tacka herrarna för att de har\r\nframträtt här. Det visar att det finns en röd tråd\r\ngenom högern, från 30-talet fram till nu. Man har\r\ninte ändrat uppfattning. Det var det jag ville ha\r\nfram. Det är alltså en ideologisk betonad\r\nuppfattning, medan Ny demokratis är mer\r\nbiologisk.</pre><pre>Anf. 130  BIRGER HAGÅRD (m) replik:</pre><pre>Herr talman! Det var ett litet märkligt inlägg som\r\nPierre Schori gjorde. Men det är alldeles givet att\r\nom han studerar den svenska högerns förgångna\r\noch även studerar våra insatser i nuet, skall han\r\nfinna att vi alltid har ställt upp för friheten. Vi har\r\ngjort det i Baltikum, vi har gjort det på andra\r\nställen också och vi gör det nu i Afrika. Men det är\r\ninte en ensidig frihet för en viss grupp, utan det är\r\nfrihet för alla. Det gäller mänskliga rättigheter för\r\nalla. Det är också i det här fallet fråga om att\r\nåstadkomma konstitutionella rättigheter för alla,\r\ninte bara för en viss grupp, en viss åskådning.</pre><pre>Anf. 131  HANS GÖRAN FRANCK (s)\r\nreplik:</pre><pre>Herr talman! Jag vill bara erinra Birger Hagård om\r\natt hemlandspolitiken, som har behandlats\r\nåtskilliga gånger här i riksdagen då vi har gått in på\r\ndess olika aspekter, av riksdagen med rätta\r\nbetecknats som en av de mest avskyvärda delarna\r\nav apartheidpolitiken.</pre><pre>Jag vill dessutom tillägga att en stor del av\r\napartheidlagarna fortfarande är kvar. Det rör sig\r\nom ett 20-tal. Men även när apartheidlagarna har\r\navskaffats kommer allvarliga effekter av apartheid\r\nfortfarande att vara kvar. Apartheidlagstiftningen\r\nhar berövat miljontals människor deras möjlighet\r\natt bedriva jordbruk, då deras mark har\r\nbeslagtagits med hjälp av den s.k. marklagen. Över\r\n3,5 miljoner människor beräknas ha drabbats av\r\nden avskydda tvångsförflyttningspolitiken. Genom\r\napartheid saknar över sju miljoner människor\r\nbostad. Man står alltså inför mycket allvarliga\r\nproblem. Det gäller nu att verkligen hålla huvudet\r\nkallt när man vill ge stöd åt de demokratiska\r\nkrafterna, så att det går att få till stånd en verkligt\r\ndemokratisk process, inte bara med fria\r\ndemokratiska val, utan också med en\r\ngrundläggande förändring av det sydafrikanska\r\nsamhället så att resterna av apartheidpolitiken kan\r\nkomma bort.</pre><pre>Till slut vill jag bara, när det gäller frågan om\r\nsanktionernas betydelse, åberopa vad en annan\r\nsydafrikansk politiker sade på en kongress. Det var\r\npå nationalistpartiets kongress i september förra\r\nåret. Han sade ordagrant så här: ''De\r\ninternationella sanktionerna tvingade\r\nnationalistpartiet och regeringen att överge sin\r\napartheidpolitik mot maktdelning och\r\nförhandlingar.'' Det är alltså sanktionspolitiken\r\nsom har varit anledningen till att nationalistpartiet\r\nhar tvingats ändra sin politik. När vi nu står inför\r\nmålet, i en inte alltför avlägsen framtid, gäller det\r\natt hålla fast vid denna fruktbara politik till slutet.</pre><pre>Anf. 132  BIRGER HAGÅRD (m) replik:</pre><pre>Herr talman! Hemlandspolitiken har sannolikt i allt\r\nväsentligt varit misslyckad. Men det jag vill fästa\r\nuppmärksamheten på, Hans Göran Franck, var att\r\nallt inte är fullt så enkelt som vi kan tro att det är\r\nnär vi sitter i den snöiga nord. Här har vi\r\nBophuthatswana där man uppenbarligen inte är\r\nhelhjärtat intresserad av att komma in i de större\r\nsammanhangen, utan tvärtom tycker sig ha funnit\r\nvissa fördelar. Detta kan vi diskutera fram och\r\ntillbaka. Jag har inte någon som helst anledning att\r\nsäga att hemlandspolitiken är bra. Men det är som\r\nsagt var inte fullt så enkelt.</pre><pre>Det är alldeles givet att vi i Sydafrika i framtiden\r\nmöter enorma sociala problem, vi möter enorma\r\nekonomiska problem och vi möter enorma\r\nutbildningsproblem. Vi kan t.o.m. konstatera\r\nredan i dag att det finns hungersnöd på sina håll.\r\nDärför borde Sverige, som ett humanitärt inriktat\r\nland, avstå från mer eller mindre\r\ndemonstrationsartade pekpinnar, dessa sanktioner,\r\nsom trots allt inte har gjort någon större nytta. Man\r\nborde avstå från detta och förena sig med de andra\r\nländer som nu i stället vill bygga upp något nytt,\r\nsatsa på de Klerk och på den vilja till samförstånd\r\nsom han har visat. Här finns det utrymme för stora\r\nsvenska insatser omedelbart.</pre><pre>Anf. 133  RICHARD ULFVENGREN\r\n(nyd):</pre><pre>Herr talman! Det var en debatt i amerikanska\r\nkongressen och helt plötsligt sade någon ''I was\r\nthere.'' Jag skall försöka inleda på samma sätt. Det\r\när många som har sagt att de har varit där, och då\r\ntalar vi om Sydafrika. Det har varit 30 år sedan, 45\r\når sedan, osv.</pre><pre>En delegation var där i våras. Men tyvärr var inte\r\nalla partier med i den. Ny demokrati fick ingen\r\nplats. Men jag har ändå haft förmånen -- jag ser det\r\nsom en förmån -- att ha varit i Sydafrika. Det ligger\r\nlångt bort och det är kanske inte ett land som man\r\nså lätt tar sig till om man inte har anledning. Men\r\njag jobbade i Zambia, som ligger ganska nära\r\nSydafrika. Jag hade tillfälle att vistas där ett par\r\ngångar. Jag har rest runt både i Kenya och\r\nZimbabwe och sett litet olika sidor av Afrika, dels\r\nZambia som är mycket afrikanskt, dels Zimbabwe\r\nsom jag tycker är en ganska bra modell. De vita och\r\nde svarta samsas på ett bra sätt. Sydafrika tycker\r\njag också är ganska funktionellt i dagens läge. Jag\r\nvar där 1989--1990. Men det är klart att det finns\r\nproblem. Jag är helt medveten om det.</pre><pre>De största problemen tror jag finns främst ute på\r\nlandsbygden och kanske bland lågutbildade\r\nmänniskor. I städerna tror jag att det är ganska bra.\r\nMan brukar kalla oss för rasister, men jag kan\r\nberätta att jag blev jagad av rasister i en liten stad i\r\nSydafrika. Jag och mina vänner umgicks med ett\r\npar svarta ungdomar på en bar som vi tyckte var\r\nmycket trevligare än de andra stela ställena. Men\r\ndet gick inte alls för sig. Visst fanns det apartheid.\r\nJag blev alltså jagad.</pre><pre>I städerna måste jag säga att jag har haft fantastiska\r\nupplevelser. Jag kom dit med förutfattade\r\nmeningar. Jag hade läst mycket i tidningarna om\r\nhur illa det skulle vara. Men när man kommer in i\r\nen butik och ser en svart expedit och vit kille som\r\npackar upp lådor undrar man om man har kommit\r\nrätt, så här framstod det inte i tidningarna och det\r\nstämde inte med de skyltar med svart och vitt som\r\nKarl-Göran Biörsmark talat om. Det har hänt en\r\ndel trots allt. Det tycker jag att vi skall ta fasta på.</pre><pre>Jag träffade en vit taxichaufför. Jag träffade t.o.m.\r\nen vit ''bag-lady'' som plockade sopor i en park. Det\r\ntrodde jag inte heller fanns. Men det finns problem\r\nhos alla raser; färgade, svarta och vita. Jag träffade\r\nen invandrare, en kille från Zambia, som också var\r\ntaxichaufför. Eftersom jag hade varit i Zambia\r\nbörjade vi språkas vid. Han menade att han hade\r\ndet mycket bättre i Sydafrika än i Zambia. Allting\r\när ju relativt.</pre><pre>Jag kan göra listan över dessa saker lång, men det\r\när inte min avsikt att förmildra omständigheterna\r\npå något sätt. Jag vill bara belysa att det skett en\r\notrolig utveckling.</pre><pre>Till sist: Vi måste se till de positiva effekterna. Vi\r\nmåste åka dit, turista där och informera oss i stället\r\nför att avskärma oss och säga: Nej, nej, vi skall inte\r\nha med det där att göra, vi skall ha bojkott och\r\nsanktioner. Åk dit i stället! Främst skulle ungdomar\r\nkunna göra insatser. Vi ungdomar borde resa dit,\r\nträffa ungdomar, både färgade, svarta och vita. Vi\r\nungdomar bryr oss inte om hudfärgen, det gör man\r\ninte när man är ung. Man vill träffa ungdomar, och\r\ndå spelar hudfärgen ingen roll.</pre><pre>Jag måste säga att de Klerks son har gjort stora\r\ninsatser. Han hade en färgad flickvän. Nu nådde\r\nhan inte ända fram utan föll för påtryckningar. Det\r\nvar modigt ändå och visar en viss tendens.</pre><pre>Anledningen till att jag egentligen gick upp var att\r\ndet sades vissa saker mot Ny demokrati som inte\r\nvar så trevliga. Jag hoppas att alla i denna kammare\r\när emot apartheid och ser det som någonting\r\nfruktansvärt som inte hör hemma i en internationell\r\nvärld i vår moderna tid. Jag hoppas att det inte finns\r\nnågon i något parti som skulle förespråka\r\napartheid. I så fall är det det dummaste jag hört\r\nsedan jag kom till riksdagen. Jag hoppas att vi kan\r\nslippa sådana insinuationer i fortsättningen. Det\r\nvar, Pierre Schori, en grov förolämpning.</pre><pre>Nu gäller det att vara positiv. Vi har olika sätt att\r\nnå samma mål. Vi och några inom Moderaterna vill\r\nhäva sanktionerna nu direkt. Vi tror att det gäller\r\natt åka dit, träffa sydafrikaner och börja göra\r\naffärer med dem. Det tror jag kan påverka\r\nprocessen och påskynda den, så att sydafrikanerna\r\nfår sin efterlängtade demokrati. Ni andra vill vänta\r\noch vara litet försiktiga. Om vi nu avskaffar\r\nsanktionerna, kan vi alltid gå tillbaka senare, även\r\nom jag hoppas att vi slipper. Det går ju alltid att gå\r\ntillbaka till det gamla. Varför skall vi vara så fega?\r\nLåt oss prova. Varför skall vi alltid vänta till sist?</pre><pre>Allra sist till Pierre Schori, som vill hjälpa genom\r\nANC. Jag läste att man hade satsat 660 milj.kr. i\r\nANC:s kampanj. Vi träffade i utrikesutskottet en\r\nföreträdare för ANC. Tyvärr kunde inte Nelson\r\nMandela komma själv. Vi fick höra att man\r\nbehöver mer pengar för att bygga upp sin\r\norganisation. Jag tycker att man för 660 milj. kr.\r\nkan bygga en ganska bra organisation, men\r\npengarna kanske har gått till andra saker, vad vet\r\njag.</pre><pre>Ett sista råd till Pierre Schori: Bespara en gammal\r\navdankad socialistisk partisekreterare. Tack för\r\nmig.</pre><pre>Anf. 134  KARL-GÖRAN BIÖRSMARK\r\n(fp):</pre><pre>Herr talman! Det är alltid intressant att höra\r\nRichard Ulfvengren i diskussioner om tredje\r\nvärlden. Richard Ulfvengren har erfarenhet och\r\ntalar med auktoritet.</pre><pre>Richard Ulfvengren säger att det har hänt en hel del\r\ni Sydafrika. Visst har det gjort det, det har fler av\r\noss framhållit här i dag. Det har hänt mycket under\r\nde senaste 30 åren sedan jag var där för första\r\ngången. Men de exempel som Richard Ulfvengren\r\ntog fram är ändå bara en krusning på ytan. Visst\r\nkan man plocka fram exempel som visar att det\r\nfinns svarta som har det relativt bra. Men det är\r\nsom sagt bara en krusning på ytan. De djupa\r\nproblemen finns kvar, nämligen det stora\r\ndemokratiproblemet att det inte finns rösträtt för\r\nde svarta. Jag är rädd för den överoptimistiska\r\ntonen, att man tror att vi är där nu. Jag tror att jag\r\när mer realistisk när jag säger att det finns många\r\nvåra hinder på vägen dit. Vi behöver bara se hur\r\nhögerextremisterna resonerar, diskuterar och\r\nagerar.</pre><pre>Richard Ulfvengren säger att vi skall släppa\r\nsanktionerna nu, och om det skulle visa sig att\r\nutvecklingen inte går i den riktning som vi önskar\r\nskall vi återinföra dem. Det är väl en omväg. Om vi\r\nnu har sanktioner och vi skall få se, precis som det\r\nsägs i utskottets betänkande, en demokratisk\r\nförfattning i Sydafrika, då släpper vi sanktionerna.\r\nDetta måste väl ändå vara den logiska\r\nuppbyggnaden. Varför skall vi släppa dem innan vi\r\när framme vid målet?</pre><pre>Richard Ulfvengren antydde att sanktionerna inte\r\nhar så stor betydelse. Det finns många uttalanden\r\noch konkreta exempel som visar att sanktionerna\r\nhar och har haft stor betydelse för en\r\ndemokratiseringsprocess i Sydafrika. Jag har\r\nframför mig ett uttalande från biträdande minister\r\noch ansvarig för utvecklings-  och\r\nutbildningsfrågorna som säger så här: Naturligtvis\r\nlider vi av era sanktioner. Så pass isolerade från\r\nomgivningen som vi är lider vi av dem.</pre><pre>Att nu spela ut sista kortet, innan spelet är över,\r\ntycker jag vore ett fatalt misstag.</pre><pre>Anf. 135  RICHARD ULFVENGREN (nyd)\r\nreplik:</pre><pre>Herr talman! Att nu häva sanktionerna och sedan\r\nåterinföra dem är naturligtvis inte någon\r\nidealmodell. Det var bara ett exempel på att om det\r\nskulle gå helt käpprätt, skulle man naturligtvis\r\nkunna gå tillbaka till er modell, även om jag inte\r\ntror på sanktioner. Vi hörde ju på nyheterna i går\r\natt ett antal människor i Jugoslavien uttalade sig\r\nnegativt om sanktionerna och menade att de inte\r\nhade något positivt med sig. Man bad t.o.m.\r\nsvenskarna att fara dit pepparn växer, det kanske är\r\nSydafrika det.</pre><pre>Självfallet tycker jag att man inte skall ha några\r\nsanktioner alls. Men naturligtvis har sanktionerna\r\nlett till både något gott och något ont. Framför allt\r\nhar de i och för sig stärkt Sydafrika. Man har där\r\nlärt sig att leva oberoende i många avseenden och\r\nkunnat utveckla sin industri. Men det hela är en\r\nstor bluff. I Zambia, där jag var, finns en stor\r\nomlastningscentral för exempelvis Zambias\r\näppelexport. Den är dubbelt så stor som\r\näppelskörden i Zambia. Till bl.a. Sverige\r\nimporteras väldigt mycket äpplen från Zambia.\r\nMan har bara bytt till nya lådor. Det finns\r\nPepsiburkar där det står Botswana, men de tappas i\r\nSydafrika. Alla förbud och sanktioner kringgås. Vi\r\nmåste kunna se den verkligheten också. Vi\r\nimporterar alltså en hel del grejor från Sydafrika,\r\näven om det står något annat på lådorna. Vad är det\r\nför moral? Är det okej?</pre><pre>I Zambia, som ju nu fått en ny president, talar man\r\nom att man är emot ANC. Jag besökte ANC:s\r\nvapenförråd i Lusaka ett antal gånger och deltog i\r\nANC:s möten. Det var ganska intressant. Zambias\r\npresident äter sydafrikansk mat och dricker\r\nsydafrikanska viner. Jag var mycket nära att få\r\nLena Hjelm-Wallén att ta ett glas sydafrikanskt vin\r\nnär hon var där och hälsade på. Det misslyckades\r\ntyvärr, för hon är nykterist.</pre><pre>Till sist måste jag säga att det här egentligen är en\r\nlarvig diskussion. Några vill att vi skall häva\r\nsanktionerna under 1992, och vi vill göra det direkt.\r\nFortsätter vi diskussionen sex månader till kanske\r\nalla får rätt.</pre><pre>Anf. 136  KARL-GÖRAN BIÖRSMARK (fp)\r\nreplik:</pre><pre>Herr talman! Jag vill till sist hålla med Richard\r\nUlfvengren om att affärsmännen visst hittar olika\r\nvägar att kringgå systemet. Det är jag den förste att\r\nerkänna. De tillkortakommandena får vi leva med\r\nnär vi arbetar med sanktioner. Därmed inte sagt att\r\ntotalbilden är att sanktionerna är ineffektiva och\r\nsaknar betydelse. Vi har klara indikationer på att vi\r\ninte skulle vara där vi är i dag när det gäller\r\nutvecklingen i Sydafrika om inte sanktionerna hade\r\nfunnits.</pre><pre>Anf. 137  PIERRE SCHORI (s):</pre><pre>Herr talman! Jag tänkte bara säga några ord om\r\nsanktionernas effektivitet. De har bidragit, det har\r\nvi hört från många i dag, till att regimen i Sydafrika\r\ninsett att den måste ändra sig. När vi ville tillämpa\r\nsanktioner var det därför att vi ville vara med i den\r\ninternationella opinionsbildningen,\r\npåtryckningarna, mot regimen för att skapa\r\ndemokratiska förhållanden i Sydafrika. Men det\r\nfanns också ett annat skäl, och det var insikten om\r\natt apartheid vilar på två stöttepelare: dels det\r\ninterna rasistiska förtrycket, dels det yttre stödet\r\nfrån bl.a. handel och teknologiskt kunnande. Vi\r\nville helt enkelt inte heller delta i att stötta upp det\r\nandra apartheidsbenet utan såga av det genom att\r\nskära av kontakterna från Sverige med Sydafrikas\r\nregim.</pre><pre>Därtill fanns naturligtvis uppmaningarna och\r\nvädjandena från den svarta\r\nmajoritetsbefolkningen, men inte bara från den.\r\nHerr Hegeland, som är kulturellt intresserad,\r\nkunde ju ha lyssnat på Sydafrikas senaste\r\nnobelpristagare i litteratur, Nandine Gordimer.\r\nNär hon var här i Stockholm i december uttalade\r\nhon sig just om att sanktonerna skulle fortsätta.</pre><pre>Det här har varit en historisk debatt, som rört sig\r\nända från tiden för Katanga och fram till nu och\r\nsom har varit viktig.</pre><pre>Jag vill avsluta med att säga att det ändå är som vi\r\nbrukar säga i utrikesutskottet: För alla\r\neventualiteters skull -- med tanke på att det verkar\r\nsom att statsministern är duktig på att utfärda\r\nfrisedlar och ibland överpröva riksdagen -- har vi\r\nskrivit att det är utvecklingen i Sydafrika som blir\r\ndet avgörande för de svenska åtgärderna.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>\r\n9 §  Godkännande av protokoll nr 10 till\r\nkonventionen angående skydd för de mänskliga\r\nrättigheterna och de grundläggande friheterna</pre><pre>Föredrogs</pre><pre>utrikesutskottets betänkande</pre><pre>1991/92:UU29 Godkännande av protokoll nr 10 till\r\nkonventionen angående skydd för de mänskliga\r\nrättigheterna och de grundläggande friheterna\r\n(prop. 1991/92:165).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>10 §  Miljöpolitik</pre><pre>Föredrogs</pre><pre>jordbruksutskottets betänkande</pre><pre>1991/92:JoU18 Miljöpolitik.</pre><pre>Anf. 138  INGE CARLSSON (s):</pre><pre>Herr talman! För nästan precis ett år sedan,\r\nmåndagen den 3 juni 1991, diskuterade vi -- liksom\r\ni dag -- miljöpolitik i denna kammare. Men till\r\nskillnad från vad som är fallet i dag hade vi då\r\nomfattande och framåtsyftande förslag från\r\nregerinen att behandla. Långsiktiga mål till skydd\r\nför människors hälsa och miljö lades fast, liksom ett\r\nantal etappmål som skulle uppnås under vägen.\r\nTrots detta var den dåvarande oppositionen inte\r\nnöjd. ''En stor besvikelse, för litet, för splittrat, för\r\nsent'', löd kommentarerna.</pre><pre>Men hur ser det ut i dag, när de som då var i\r\nopposition har regeringsansvaret och alla de\r\nmöjligheter som följer av detta att kunna\r\nförverkliga sin politik? Jo, trots alla invändningar\r\noch alla synpunkter som fördes fram i debatten för\r\nett år sedan har inte regeringen lyckats samla ihop\r\nsig till några förslag på miljöns område. Det har\r\nvarken kommit någon proposition om\r\nförpackningsavfall eller något förslag om\r\navfallsavgift.</pre><pre>Enligt regeringsförklaringen skulle tydliga\r\nmiljömål formuleras och bestämda miljökrav skulle\r\nställas, samtidigt som effektiva styrmedel --t.ex.\r\nmiljöavgifter -- skulle komma till användning.\r\nIngenting av detta har vi sett förverkligas eller ens\r\nföreslås under detta riksdagsår.</pre><pre>Det som har genomförts har varit sådant som redan\r\nvar förberett av den socialdemokratiska\r\nregeringen. Så har regeringen äntligen bestämt sig\r\nför att fatta förberedande beslut om att ta fram\r\nnaturresursräkenskaper. Man har också\r\nförverkligat riksdagsbeslutet från 1991 om att\r\ninföra miljöklasser för personbilar, lastbilar och\r\nbussar, men detta skedde under stor vånda. Den så\r\nomtalade gröna bilagan till finansplanen var\r\ningenting annat än redan kända sanningar.</pre><pre>Eftersom några förslag från regeringen inte finns,\r\ndiskuterar vi här i dag 42 motionsyrkanden från den\r\nallmänna motionstiden. Bland dessa yrkanden\r\nfinns ett krav på att regeringen nu skall redovisa\r\nkonkreta förslag om hur miljöpolitiken skall föras\r\nvidare. Detta yrkande avvisas av den borgerliga\r\nmajoriteten i utskottet.</pre><pre>Herr talman! Nu startar miljökonferensen i Rio.\r\nDär samlas politiska ledare från hela världen för att\r\nenas om en strategi för hur vår jord skall kunna\r\növerleva. Regeringen har, enligt tidigare beslut,\r\ndeltagit i förberedelserna inför Riokonferensen.\r\nMen hur har regeringen drivit de så viktiga\r\nklimatfrågorna? Det har vi inte fått något svar på,\r\ntrots att vi har frågat tidigare. Använde sig Carl\r\nBildt av möjligheten att påverka USA, när han för\r\nen tid sedan träffade den amerikanske presidenten?</pre><pre>Sverige skall vara pådrivande i miljöfrågor, säger\r\nregeringen i regeringsförklaringen. Men i\r\ninternationella sammanhang börjar man nu fråga\r\nsig vart Sverige har tagit vägen. Trots\r\nmiljöministerns försäkringar uppfattas t.ex.\r\nbeslutet om energiskatterna av internationella\r\nbedömare som ett stort steg bakåt. Trots\r\nkrampaktiga försök från miljöministern och\r\nCenterpartiet att bevisa motsatsen, har vi tvingats\r\nkonstatera att Sverige har tagit en paus när det\r\ngäller miljöpolitiken. Men nu går det inte att vänta\r\nlängre. Regeringen måste förbereda nästa steg i\r\nmiljöpolitiken nu.</pre><pre>Detta steg bör ta fasta på att Sverige aktivt skall\r\nmedverka i en internationell utveckling som är\r\nvaraktig och hållbar. Sverige är ''ett\r\nrikemanskvarter i den globala byn''. Vi tillhör den\r\nfjärdedel av mänskligheten som utnyttjar tre\r\nfjärdedelar av jordens resurser. Men vi har också\r\nteknik och kunskaper att ställa till förfogande i\r\nmiljöns tjänst. Det gör att vi, tillsammans med\r\növriga industriländer, har ett alldeles särskilt ansvar\r\nför utvecklingen av miljöpolitiken. Vi och övriga\r\nindustriländer måste ta på oss uppgiften att gå före.\r\nVår uppgift är att skapa en långsiktigt hållbar\r\nutveckling, som kan förena framsteg för de\r\nmänskliga samhällena med vad människan och\r\nnaturen tål.</pre><pre>Miljöpolitiken har utvecklats steg för steg. I och\r\nmed 1991 års miljöpolitiska beslut lades det fast en\r\nstrategi för hur miljöpolitiken skall utvecklas de\r\nnärmaste åren. Alla samhällets sektorer måste ta\r\nsitt miljöansvar. Långsiktiga mål till skydd för\r\nmänniskors hälsa och för miljön har lagts fast,\r\nliksom även ett antal etappmål för att minska de\r\nskadliga utsläppen. Men för att man skall nå\r\nresultat måste miljöpolitiken och\r\nopinionsbildningen kring miljöfrågorna hela tiden\r\nutvecklas.</pre><pre>Trafik-  och energisystemet måste ställas om. I\r\nregeringsförklaringen talas det om en omfattande\r\nmodernisering av järnvägen under 1990-talet. Det\r\nhar inte kommit några nya förslag utöver dem som\r\nlades fram för riksdagen under 1991. Det har inte\r\nheller tagits några nya initiativ för att man skall\r\nkunna infria de mål som miljöministern har angivit\r\nangående bensinfria fordon år 2000. Borttagandet\r\nav etanolskatten är långt ifrån tillräckligt i detta\r\nsammanhang. Förändringen av energiskatterna\r\nsnarare motarbetar miljön än gynnar den. Det\r\ninnebär ingen ekonomisk fördel att använda rena\r\nbränslen såsom naturgas eller den miljömässigt\r\nbästa oljan. Kol blir förmånligare än biobränslen,\r\nenligt den borgerliga miljöpolitiken.</pre><pre>Herr talman! Vi socialdemokrater föreslår att\r\nregeringen tillsätter en kommision som i ljuset av\r\nFN-konferensens resultat och den process som har\r\nsatts i gång får i uppgift att initiera åtgärder för en\r\nstegvis anpassning till en hållbar uteckling i Sverige.\r\nKommissionen bör arbeta i nära samverkan med\r\nfolkrörelser, näringsliv, kommuner och\r\nmyndigheter. Man bör tillvarata de erfarenheter\r\nsom har vunnits genom de olika miljöprojekt som\r\ndrevs under förra mandatperioden, t.ex.\r\nmiljöprojekt Göteborg och norra Skåne.</pre><pre>Mot denna bakgrund yrkar jag bifall till reservation\r\nnr 1.</pre><pre>I vad gäller styrmedel för att uppnå en ekonomisk\r\nhållbar utveckling måste sådana utvecklas\r\nsuccessivt. Framväxten av en ny miljöanpassad\r\nteknik måste underlättas och påskyndas, så att\r\nenergisnåla metoder och miljövänliga produkter\r\nverkligen kommer till användning.</pre><pre>Det har redan införts vissa miljöavgifter och\r\nskatter, vilka verkar i miljövänlig riktning.\r\nMiljöavgiftsutredningen, som arbetade under förra\r\nmandatperioden, har utvecklat metoder och lagt\r\nfram förslag. Ytterligare utredningar för att\r\nutarbeta principer behövs alltså inte. Redan nu kan\r\nnya avgifter och skatter införas, när detta bedöms\r\nvara lämpligt. Det kan behövas justeringar av\r\ninförda skatter och avgifter för att de skall nå\r\navsedd effekt.</pre><pre>Däremot behövs det en systematisk genomgång av\r\nskattesystemet för att man skall kunna\r\nuppmärksamma skatter som motverkar hushållning\r\nmed naturresurser och utvecklingen mot en god\r\nmiljö. På en del områden skulle en skattehöjning\r\nvara motiverad, men den måste då motsvaras av en\r\nskattesänkning på något annat område. Dessutom\r\nfår inte skatte-  och avgiftssystemet full effekt om\r\ndet inte kan kombineras med investeringar i\r\nmiljövänliga alternativ.</pre><pre>Tillämpningen av ekonomiska styrmedel måste\r\ndessutom breddas. Kommunala taxor bör kunna\r\nanvändas i styrande syfte. Avfallstaxorna,\r\navloppsavgifter, tillsyns-  och kontrollavgifter är\r\nnågra exempel på taxor som bör ses över.</pre><pre>Vi föreslår att regeringen tillsätter en utredning\r\nsom får i uppdrag att studera hur användningen av\r\nekonomiska styrmedel kan breddas samt hur\r\nskattesystemet skall få en mer miljöanpassad profil.</pre><pre>Mot den bakgrunden yrkar jag bifall till\r\nreservation 3.</pre><pre>När det gäller kommunerna pågår nu en översyn av\r\ndet kommunala miljöarbetet. I det sammanhanget\r\nanser vi att det är lämpligt att man också går igenom\r\nde kommunala översiktsplanerna, inte minst för att\r\nse vilka förändringar som behöver göras för att\r\nbättre tillgodose naturresurs-  och miljömålen.</pre><pre>Man kan t.ex. konstatera att kommunerna inte\r\nägnar godstransporterna någon uppmärksamhet i\r\nplaneringsarbetet, trots att dessa står för en\r\nbetydande del av de miljö-  och hälsofarliga\r\nutsläppen. Därför bör kommunerna uppmanas att\r\nsnarast ta med godstransporterna i planeringen.</pre><pre>Jag kommer på grund av kammarens tidsbrist inte\r\natt yrka bifall till reservationerna 5, 6 och 7 om\r\nmiljövården och regionala miljöanalyser. Men vi\r\nsocialdemokrater står självfallet bakom dessa\r\nreservationer. Jag nöjer mig med att yrka bifall till\r\nreservationerna 1 och 3.</pre><pre>Anf. 139  BO G. JENEVALL (nyd):</pre><pre>Herr talman! Jag antar att de flesta talare som\r\negentligen skulle ha talat i detta ämne är i Rio eller\r\npå väg dit. Vi skall hoppas att de får en trevlig men\r\nframför allt givande resa. Den hoppas jag även ger\r\ninsikt om att det finns något utanför Sverige, och att\r\nvi kan vidga vyerna litet grand i den svenska\r\nmiljödebatten.</pre><pre>En god miljö är på sikt kanske den viktigaste frågan\r\nför mänskligheten, om vi exkluderar krig,\r\nförföljelse och annat elände. Om vi inte tar tag i\r\nmiljöproblemen globalt kommer de kanske att leda\r\ntill ett värre krig än vi någonsin har skådat.</pre><pre>Vi har en god miljö, speciellt i det här landet. Det\r\nmärker vi inte minst dessa underbara dagar. Det\r\nhar vi naturligtvis till stor del på grund av att vi i det\r\nhär landet har tagit tag i våra miljöproblem, och vi\r\nhar kommit mycket långt. Vi har kommit så långt\r\natt våra åtgärder nu handlar om enstaka procent\r\neller t.o.m. delar av procent. Jag menar inte att vi\r\npå något vis skall lägga av med våra fortsatta\r\nansträngningar. Men vi måste höja ögonbrynen litet\r\ngrand och titta bortom skogen. Det är trots allt så\r\natt 80--90 % av de föroreningar som vi trots allt får\r\nin här i landet är importerade.</pre><pre>Miljön känner ju, som vi vet, inga gränser. Vi vet\r\nockså tämligen väl varifrån dessa föroreningar\r\nkommer. Det gäller både luftföroreningar och\r\nvattenföroreningar. Vi vet att den avgörande delen\r\nav föroreningarna kommer från de gamla\r\nöstländerna. Den östra delen av vårt fina innanhav\r\när på väg att bli mycket skadad.</pre><pre>Trots att vi i Sverige har den absolut längsta kusten\r\nav länderna runt Östersjön, svarar Sverige för bara\r\nca 13 % av föroreningarna. Jag har tagit del av en\r\nutredning där det sägs att det skulle kosta 5,5\r\nmiljarder kronor att förbättra detta med en\r\nprocentenhet. Vi tror att det skulle vara\r\nförnuftigare att ta en del, kanske t.o.m. bara en\r\nmindre del, av dessa pengar och satsa dem där\r\nmiljöförstöringen är som värst. Det gäller\r\nskorstenarna i öster utan något som helst\r\nreningsskydd och avloppsvattnet som på många\r\nhåll, för att inte säga de flesta, rinner helt orenat ut\r\ni vattnet.</pre><pre>Jag har haft möjlighet att resa runt i samtliga dessa\r\nberörda länder och haft möjlighet att studera dessa\r\nmiljöproblem på nära håll. Det är mycket\r\nskrämmande. Jag är säker på att flera av\r\nkammarens ledamöter har haft möjlighet att göra\r\ndetsamma.</pre><pre>Jag glömmer aldrig några timmar en natt i Halle i\r\nÖsttyskland, som jag körde igenom för att försöka\r\nfinna ett hotellrum, vilket misslyckades. Luften\r\nunder dessa timmar då jag befann mig i en bil inne\r\ni staden var till den milda grad retande för\r\nluftorganen att jag hade svårigheter att andas, och\r\nögonen rann. Man kan då tänka sig hur det är för\r\nde människor som skall bo och arbeta där.</pre><pre>I södra Polen finns det inte tillräckligt med syre i\r\nluften för att en människa skall kunna andas på ett\r\nnormalt sätt.</pre><pre>Detta är med andra ord saker som vi borde ta itu\r\nmed innan vi lägger alltför stor energi och kostnad\r\npå den svenska decimalen.</pre><pre>Gotland är ju på väg att bli ett nav i Östersjön. Vi\r\nkanske skulle fundera på att göra Gotland till något\r\nslags miljöcentrum, där de olika länderna kan\r\nsamlas kring ett Östersjöns miljöcentrum.</pre><pre>Det krävs en god ekonomi för att tackla dessa\r\nproblem. Det är just en god ekonomi som i dag inte\r\nfinns i de berörda länderna. De har inte heller\r\nkunskapen och teknologin. De famlar omkring i sitt\r\nmörker. Vi har både kunskapen och teknologin,\r\noch vi har faktiskt även en god ekonomi, även om\r\nvi tycker att vi blir allt fattigare. Vi kanske skulle ta\r\ntag i dessa problem.</pre><pre>Vi har ju inte bara kunskaperna och arbetskraften.\r\nVi har dessutom för tillfället ledig arbetskraft. Vi\r\nhar t.o.m. arbetslösa människor, och vi har\r\narbetslösa människor med stora kunskaper. I stället\r\nför att betala duktiga svenska människor\r\narbetslöshetsersättning för att inte göra någonting,\r\nvore det väl förnuftigt att hjälpa till att lösa\r\nproblemen i dessa länder med de resurser som vi\r\nhar i det här landet. Detta borde vi ta itu med nu\r\ndirekt och göra något.</pre><pre>Detta är dessutom en hjälp till självhjälp. Jag sade\r\nju att vi importerar 80--90 % av föroreningarna,\r\noch ingenting kan vara bättre än att vidta dessa\r\nåtgärder. Det skulle på sikt mycket kraftigt\r\nförbättra miljön här i Sverige.</pre><pre>Det finns all anledning att samordna dessa resurser.\r\nVi har kunskapen, vi har tekniken, och vi har trots\r\nallt en god ekonomi. Vem vet, kanske det nya\r\nInvesteringsaktiebolaget Sverige, som vi skall\r\nklubba igenom här på onsdag, kan vara med och\r\nhjälpa till. Det räcker faktiskt att vi hjälper till med\r\nmjuka lån. Dessa länder är säkert villiga att på sikt\r\nvara med och betala tillbaka. Vi har även\r\nbiståndsmedel som vi skulle kunna använda, även\r\nom det är att svära i kyrkan.</pre><pre>Man kanske också skulle börja fundera över om\r\nman kunde göra något förnuftigt med de militära\r\nresurserna i världen, både här och på andra ställen.\r\nSå länge de ryska trupperna finns kvar i Baltikum,\r\nkanske man rent av skulle ålägga dem att använda\r\nsina resurser för att hjälpa till att lösa en del av de\r\nmiljöproblem som de faktiskt har medverkat till.</pre><pre></pre><pre>Östersjön är nu i ett tillstånd av HIV-smitta. Låt oss\r\ninte se den utvecklas till aids.</pre><pre>Det betänkande som vi i dag debatterar behandlar\r\nju också olika former av miljöavgifter, miljöskatter\r\noch liknande. Detta är åtgärder som har\r\ndebatterats länge, och det finns naturligtvis\r\nfördelar även med dessa. Men vi skall inte gå\r\nsnabbare fram än vad man gör internationellt. Vi\r\nskall gärna gå i första ledet, men vi kan med hänsyn\r\ntill konkurrensen inte ålägga våra företag\r\nhindrande avgifter. Låt oss ta dessa steg jämsides\r\nmed de övriga EG-länderna. Det är ju ändå åt det\r\nhållet som vi marscherar.</pre><pre>Herr talman! Jag vill slutligen yrka bifall till\r\nreservation 2 vid mom. 1 och reservation 4 vid\r\nmom. 7.</pre><pre>Anf. 140  EVA ZETTERBERG (v):</pre><pre>Herr talman! Annika Åhnberg brukar med den\r\näran företräda Vänsterpartiet i miljödebatten. Nu\r\när Annika glädjande nog snart på väg till Rio och\r\nmiljökonferensen, där jag tror att hon kommer att\r\ngöra ett utmärkt arbete. Jag hade önskat att vi hade\r\nkunnat skicka med Annika, förutom goda\r\nhälsningar, ett mycket miljöpolitiskt medvetet\r\nSverige.</pre><pre>Vi borde ha stärkt vår miljöpolitik i detta land, så\r\natt Sverige med kraft kunde representera ett nytt\r\nmiljötänkande i världen. Jag tror att inte bara\r\nAnnika Åhnberg utan hela den officiella och den\r\ninofficiella svenska delegationen med detta i ryggen\r\nskulle kunna driva våra frågor med större kraft.</pre><pre>Det ser i dag inte ut som att vi har ett kraftfullt och\r\nlivskraftigt miljöpolitiskt agerande i vårt land. Jag\r\ntycker heller inte att vi tar så stora steg framåt i och\r\nmed detta betänkande. Det är mycket små steg som\r\ntas. Det hade exempelvis varit i högsta grad\r\nönskvärt att ta med de förslag som kvinnorna här i\r\nriksdagen har kommit med om hur man inom FN:s\r\nramar kan omvandla militära resurser till\r\nmiljöresurser.</pre><pre>Man bör i första hand skära ner de militära\r\nresurserna, men där de finns kvar bör man använda\r\nsig av den teknologi och de mänskliga resurser som\r\nfinns på förbanden. Sverige har här genom våra\r\nriksdagskvinnor gjort ett utmärkt arbete i FN:s\r\nregi. Jag hade önskat att Sverige med all kraft hade\r\nkunnat driva denna fråga i Rio.</pre><pre>Vi hade också hoppats på att över huvud taget driva\r\nfrågorna om att minska försvarskostnaderna i vår\r\nvärld, eller att kunna visa på hur Sverige går före\r\ngenom att stänga en eller flera reaktorer. Då hade\r\nvi med kraft kunnat driva de miljöpolitiska\r\nfrågorna i världen.</pre><pre>Ny demokrat representant har här talat om hur vi\r\nborde uppmana Rysslands trupper att omvandla sig\r\ntill miljötrupper på andra sidan Östersjön. Det är\r\ngott och väl. Men man bör väl ändå i första hand\r\nbörja på hemmaplan. Det är våra egna resurser som\r\nvi kan använda oss av.</pre><pre>För vänsterpartiet är miljöfrågorna av\r\ngrundläggande betydelse för mänsklighetens\r\nframtid. Vi vet allihop att mänskligheten alltför\r\nlänge förbrukat jordens tillgångar i stället för att\r\nbruka dem. Denna insikt måste styra vår politik\r\nframöver.</pre><pre>Vänsterpartiet har i motioner och olika förslag här i\r\nriksdagen lagt fram några konkreta punkter för hur\r\nmiljöpolitiken skall utvecklas. Några exempel på\r\ndetta är att skatter och avgifter måste ligga på\r\nråvaror och inte på förnybara energikällor, att\r\nanställda måste få ökat inflytande över\r\nmiljöarbetet, att miljöarbetet måste bedrivas på\r\nalla nivåer, inte minst lokalt, och att alla kommuner\r\nborde bli ekokommuner. Konsumenterna måste\r\nges ökade möjligheter att förbättra miljön. Det\r\ninternationella miljöarbetet måste bedrivas\r\nkraftfullt, bl.a. när det gäller klimatfrågor, vilket är\r\nen annan sådan punkt.</pre><pre>Vi har också pekat på hur naturresursräkenskaper\r\nskall tas fram som komplement till de traditionella\r\nnationalräkenskaperna. Vi anser även att anslagen\r\ntill instituten för miljöforskning måste öka. Vidare\r\nborde man se till att hanteringen av kemikalieavfall\r\noch farliga varor sker i slutna kretslopp, och den\r\nbiologiska mångfalden måste säkras. Allt detta\r\nåterfinns mer detaljerat i Vänsterpartiets motioner.</pre><pre>Några av de förslag som jag har tagit upp avstyrker\r\nutskottet i detta betänkande. Det gäller t.ex. hur\r\nexterna miljörevisorer skulle kunna vara ett bra\r\nkomplement till övervakning från myndigheter och\r\nandra instanser. Det förslaget har tyvärr inte har\r\nfått gensvar.</pre><pre>Jag skall här inte alltför ingående redogöra för de\r\nolika förslagen. Jag konstaterar bara att\r\nVänsterpartiet står bakom samtliga de motioner\r\nväckts från Vänsterpartiet och de förslag som har\r\nlagts fram på miljöområdet. Men jag yrkar särkskilt\r\nbifall till det handlingsprogram för ett fortsatt\r\nmiljöarbete som vi föreslagit, dvs. yrkande 1 vid\r\nmom. 2. Vi kan i dag inte se att de svar som\r\nutskottet ger i betänkandet är tillfredsställande.\r\nDet krävs snabba resultat för att kunna påvisa att\r\nSverige bedriver en aktiv miljöpolitik.</pre><pre>Fru talman! Jag yrkar också bifall till yrkande 3 vid\r\nmom.8, som gäller vår motion Ju646. Yrkande 3\r\nhandlar om sambandet mellan inre och yttre miljö.\r\nVi anser att fackliga organisationer måste få ett\r\nstörre inflytande vad gäller miljöfrågorna och mer\r\natt säga till om. Jag vill också instämma i s-\r\nreservationerna 1, 3 och 5.</pre><pre>Anf. 141  LENNART DALÉUS (c):</pre><pre>Fru talman! Jag vill till att börja med yrka bifall til\r\nutskottets hemställan i betänkande JoU18 i dess\r\nhelhet.</pre><pre>Det betänkande som vi idag behandlar rör ett antal\r\nmotioner på miljöområdet. Dessa motioner visar\r\nglädjande nog på en mycket stor bredd i\r\nmiljöengagemanget i riksdagen och visar också på\r\nen mycket stor kompetens och ett ökat engegemang\r\ni dessa frågor, och det vill jag gärna ha sagt. Det är\r\nkanske det viktigaste att notera i denna\r\nmiljödebatt.</pre><pre>Den stund vi har fört debatten har den varit\r\nberättigat lågmäld. Man skulle närmast kunna säga\r\natt debatten har förts samtalvis. Det tyder på att\r\nman i stora stycken i dag är överens med regeringen\r\nom de ambitioner som regeringen har visat och de\r\nmålsättningar som regeringen har för det framtida\r\nmiljöarbetet.</pre><pre>Det finns naturligtvis några dissonanser och delade\r\nuppfattningar. Det är dem som man måste dra fram\r\ni ljuset. Det är inte riktigt som Inge Carlsson\r\ntidigare sade, nämligen att den föregående\r\nregeringen kraftfullt och tydligt gjorde en\r\nmarkering i och med den miljöproposition som han\r\nhänvisar till. Sanningen var att den tidigare\r\nregeringen samlade ihop alla de miljöförslag som\r\nlegat och väntat under en följd av år, och vilka tidigt\r\nefterlysts från den dåvarande oppositionen. Sedan\r\nlämnade regeringen dessa förslag som en samlad\r\nklump vid ett tillfälle. Det var den arbetsmetodik\r\nman valde.</pre><pre>Den nuvarande regeringen kommer att successivt\r\nmen minst lika tydligt redovisa sina förslag i olika\r\npropositioner. Några av dem känner kammaren\r\nredan till. Det kommer en samlad proposition, som\r\ndock inte kommer att handla om förpackningar,\r\nnågot som Inge Carlsson tidigare nämnde. Det blir\r\nett förslag som gäller hela kretsloppet där man\r\nkommer att kunna ta in också den offensiva delen,\r\ndvs. ett effektivt och riktigt sätt att koppla ihop\r\nanvändningen med hur vi skall sköta\r\navfallshanteringen. Det är just denna tydliga\r\nkretsloppsinriktning som är mycket angelägen för\r\nregeringen.</pre><pre>Regeringen kommer naturligtvis att lämna förslag\r\nsom gäller arbetet att komma till rätta med\r\nklimatförändringarna och tydliga förslag när det\r\ngäller mångfalden och biotekniken. När det gäller\r\ndessa senare delar kan det kanske vara värt att\r\nunderstryka något som jag tror att Inge Carlsson\r\nmissade, nämligen att Sverige faktiskt har varit\r\npådrivande på dessa områden inför\r\nRiokonferensen.</pre><pre>Det är en felsyn att man i andra länder uppfattar\r\nSverige som ett svagt land på miljöområdet. Jag\r\ntror inte att vi hade fått fram den konvention om\r\nbiologisk mångfald som nu ligger för\r\nundertecknande om inte Sverige så entydigt varit\r\npådrivande när det gäller flera av de åtgärder som\r\nfinns med i konventionen. Det är att beklaga att\r\nman t.ex. från USA har signalerat att man inte\r\ntänker skriva på konventionen. Det är å andra\r\nsidan ett ganska gott betyg. Det tyder på att det\r\nfinns bett i konventionen och att den har substans\r\noch tydlighet, en tydlighet som Sverige i stor grad\r\nhar bidragit till.</pre><pre>Detsamma kan sägas om frågan om krig och miljö,\r\nsom ju flera talare redan har berört. Det är en av\r\nde tyngre frågor som Sverige har drivit i det\r\ninternationella arbetet, under viss klagan från\r\nandra länder. Det är en fråga där man önskat att vi\r\nhade kommit längre. Men Sverige har inte sparat\r\nnågon möda när det gällt att få till stånd åtgärder\r\noch få in material i de olika handlingar som nu skall\r\nhanteras i Rio.</pre><pre>Fru talman! Det finns i flera av reservationerna inte\r\nså mycket substans. Det rör sig om marginella\r\nförändringar i förhållande till det arbete som\r\nregeringen bedriver i dag. Det är naturligtvis\r\nrimligt och acceptabelt att man framför förslagen.\r\nMotionärerna vet ju nu att det som berörs i de allra\r\nflesta motionerna är sådant som antingen är\r\nföremål för utredning i eller utanför\r\nregeringskansliet. Man kan här nämna\r\nmiljöskyddskommittén, som till våren kommer med\r\nett betänkande. Det kan också röra sig om frågor\r\nsom redan är strategiskt redovisade i bl.a.\r\nkompletteringspropositionen.</pre><pre>Jag har all respekt för de förslag som nu förs fram i\r\nmotionerna. Det är motioner och resonemang som\r\nvisar på en bredd och en ambition i riksdagen att\r\nföra miljöfrågorna framåt. Jag är glad att\r\nregeringen och inte minst Centern kan ta ledningen\r\ni detta arbete.</pre><pre>Fru talman! Jag vill än en gång yrka bifall till\r\nutskottets hemställan.</pre><pre>Anf. 142  EVA ZETTERBERG (v):</pre><pre>Fru talman! Det är naturligtvis bra, Lennart Daléus,\r\natt debatten förs på samtalsnivå och inte i form av\r\npajkastning. Men att utgå ifrån att alla partier\r\ndärmed skulle var överens eller vara särskilt nöjda\r\nmed den miljöpolitik som regeringen för, är i mina\r\nögon att missuppfatta politiken. Från\r\nVänsterpartiet anser vi att regeringen för en mycket\r\npassiv miljöpolitik. Det finns en rad frågor där man\r\nborde ha kunnat skjuta fram positionerna, och i\r\nandra frågor har regeringen endast följt upp den\r\ntidigare regeringens arbete.</pre><pre>Jag vill som en punkt ta upp det som flera av oss har\r\nvarit inne på, nämligen försvarskostnaderna och\r\nhur försvarsresurser skulle kunna omvandlas till\r\nmiljöresurser. Man har från många håll uttryckt\r\nstort intresse för detta. Men vad jag kan utläsa av\r\ndet betänkande från försvarsutskottet som vi har att\r\nbehandla framöver, handlar det om en höjning av\r\nrent försvarsmässiga kostnader. Jag har inte sett\r\nnågra konkreta exempel på att några regementen i\r\nSverige skulle ombildas till miljöregementen. Det\r\nhade ju varit att mycket konkret peka på hur\r\nSverige för positionerna framåt inför Riomötet.</pre><pre>Jag tycker att Lennart Daléus nöjer sig med litet i\r\ndet avseendet.</pre><pre>Jag tycker i och för sig att det är bra att Lennart\r\nDaléus, som representant för majoriteten, inte för\r\nsamma resonemang som Ny demokratis\r\nrepresentant gör, nämligen att allt, om det inte\r\nfanns så mycket förskräcklig miljöförstöring ute i\r\nvärlden, skulle vara gott och väl -- omfattningen av\r\nmiljöförstöringen i Sverige är i promille eller\r\nprocent, Sverige har i stort sett en bra miljö som\r\nsköts väl.</pre><pre>Min och Vänsterpartiets uppfattning är att det finns\r\nen god miljö i Sverige, men att miljön värnas inte\r\npå långa vägar på det sätt vi önskar är möjligt. Den\r\ndiskussion som förs inför Rio-konferensen går ut på\r\natt om man i alla länder i världen skulle förbruka\r\nenergiresurser på det sätt som Sverige och andra\r\nrika länder gör skulle utvecklingen vara ohållbar.\r\nVi vet alla att så inte är möjligt, utan det är här som\r\nmiljöpolitiken måste ändras. Förnyelsebara\r\nenergikällor måste tas till vara för att säkra miljön\r\nför framtiden. Jag är glad åt att majoriteten inte\r\nställer sig bakom det resonemang som Ny\r\ndemokrati för.</pre><pre>Anf. 143  LENNART DALÉUS (c) replik:</pre><pre>Fru talman! Jag vill gärna stryka under den\r\niakttagelse som Eva Zetterberg gör om Centerns\r\nsyn på var ansvaret ligger. Det kan sammanfattas i\r\nden enkla sanningen att Sverige är det enskilda land\r\nsom från miljösynpunkt mest påverkar Sverige\r\nnegativt. Alltså är det nyttigt att åtgärder vidtas i\r\nSverige.</pre><pre>Parallellt med detta skall det naturligtvis finnas ett\r\nstarkt internationellt engagemang, där Sverige på\r\nolika sätt stöttar de länder som har svårt att\r\nkombinera en rimlig utveckling med en sund miljö.\r\nJag har naturligtvis, fru talman, inga illusioner om\r\natt Vänsterpartiet skall vara alldeles nöjt med\r\nregeringens miljöarbete. Men man borde kunna\r\nlyfta fram några frågor där Vänsterpartiet delar inte\r\nminst Centerns uppfattning om angelägenheten att\r\nlösa dem.</pre><pre>Låt mig ta biotekniken som ett sådant exempel. Jag\r\ntror mig veta att Vänsterpartiet delar den\r\nuppfattning som ligger bakom Centerns\r\nengagemang att lyfta fram den frågan som en av de\r\nallra viktigaste på miljöområdet -- kopplat också till\r\nden biologiska mångfalden. Det är ingen hemlighet\r\natt Centern har en stark uppfattning om\r\nkärnkraften, som man också på olika sätt försöker\r\nförmedla i regeringsarbetet.</pre><pre>När det gäller försvarsresurserna tror jag inte att\r\nEva Zetterberg har den förhoppningen att\r\nregeringen på några månader, snart ett år, skulle ha\r\nhaft möjlighet at så till den grad infiltrera det\r\nmilitära maskineriet att regementen hade gjorts om\r\ntill miljöregementen.</pre><pre>Vi kommer att fortsätta att hävda kopplingen\r\nmellan miljön och den militära påverkan. Vi har\r\ngjort det i ett omfattande arbete inför Rio-\r\nkonferensen. I miljödepartementet, särskilt i\r\nmiljövårdsberedningen, kommer man att arbeta för\r\natt visa denna koppling och se konkret vad som går\r\natt uträtta på den svenska scenen.</pre><pre>Fru talman! Jag återvänder till frågan om energin.\r\nDet är ingen hemlighet att satsningen på bioenergi,\r\ndvs. satsningen bort från fossila bränslen och\r\nkärnkraften, är bärande i Centerns politiska arbete\r\noch utgör dess bättre en kraftfull satsning i\r\nregeringens arbete.</pre><pre>Anf. 144  EVA ZETTERBERG (v) replik:</pre><pre>Fru talman! Ja, jag håller med Lennart Daléus.\r\nCentern och Vänsterpartiet har gemensamma\r\nåsikter i vissa frågor när det gäller bioteknik och\r\nannat. Det tycker vi är bra, och vi tycker att det går\r\nbra att samarbeta. Däremot beklagar vi att Centern\r\ninte har fått större gensvar inom regeringen för en\r\nhel del av miljöfrågorna. Vi inser att det kanske\r\ninte är på grund av Centern som det hela har\r\nfallerat, utan i stället på grund av moderater och\r\nfolkpartister.</pre><pre>Vidare har vi frågan om det internationella\r\nengagemanget, Lennart Daléus. Vi vet att Sverige\r\när engagerat och har gjort insatser på vissa\r\nområden. Men jag anser att det inte är tillräckligt.\r\nVi har i det här betänkandet lagt fram förslag om\r\nhur engagemanget kan stärkas ytterligare.</pre><pre>Man borde kunna gå längre på en rad områden.\r\nÄven jag inser att man till i dag inte skulle kunna\r\nlägga fram ett förslag om att totalt ändra budgeten\r\nför ett regemente inom försvaret. Men jag tycker\r\natt man inom försvaret inte har kommit särskilt\r\nlångt med att föra fram frågorna. Jag trodde att vi\r\nvar överens om att det behövs kraftigare\r\nansträngningar för att genomföra det som\r\nfortfarande är idéer. Vi vet att det tar ett bra tag till\r\natt komma fram till förverkligandet. Jag hoppas att\r\nvi kan jobba för detta tillsammans.</pre><pre>Anf. 145  LENNART DALÉUS (c) replik:</pre><pre>Fru talman! Det är viktigt att framhålla att det går\r\natt se på två sätt på det internationella arbetet och\r\nengagemanget. Har Sverige gjort så mycket som\r\ndet över huvud taget går för att kraftig och tydligt\r\ndriva de viktiga internationella miljöfrågorna? Där\r\när svaret ja. Vi har gjort det som går att göra för att\r\ngå framåt i det internationella miljöarbetet.</pre><pre>Å andra sidan kan vi ställa frågan om den situation\r\nsom råder i förhandlingsarbetet räcker. Har vi\r\nkommit tillräckligt långt? Då är svaret nej. De\r\nresultat som vi i dag kan se på det internationella\r\nmiljöområdet, de utkast som finns till\r\növerenskommelser, de färdiga förslag som finns\r\nosv., är helt otillräckliga med hänsyn till den\r\nmiljösituation som råder i världen i dag.</pre><pre>Det viktiga är ändå att kunna gå från denna\r\nkammare, och från regeringsarbetet, och fråga sig\r\nom Sverige har gjort tillräckligt och gjort allt vad\r\nman kan för att driva frågorna framåt. Svaret är,\r\nutan att tveka: Ja, det har Sverige gjort.</pre><pre>Eva Zetterberg tog upp de militära frågorna igen.\r\nJag delar uppfattningen att det skall bli spännande\r\natt så småningom få se förslag från\r\nförsvardepartementet och regeringen, och så\r\nsmåningom i betänkandet från försvarsutskottet,\r\nmed dessa kopplingar. Jag vill försäkra Eva\r\nZetterberg om att Centern har varit och är starkt\r\nengagerat i frågan om kopplingen mellan miljön\r\noch militär påverkan. Frågan har utgjort en viktig\r\ndel i vårt internationella arbete och kommer i\r\nväxande utsträckning att utgöra en del av\r\nengagemanget på nationell nivå.</pre><pre>Talmannen anmälde att Eva Zetterberg anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 146  INGE CARLSSON (s) replik:</pre><pre>Fru talman! Efter den lilla debatt vi har haft nu\r\nanser Lennart Daléus att vi socialdemokrater står\r\nbakom regeringens ambitioner när det gäller\r\nmiljöpolitiken. Så är inte fallet.</pre><pre>Det riktas en stark kritik mot miljöministern inte\r\nbara från oss socialdemokrater utan även från\r\nmånga andra håll. Självfallet är vi ledsna och\r\nbesvikna över den politik och de ambitioner som\r\nhittills har visats under året. Jag tänker då på de\r\nuppgörelser som Olof Johansson inledde sin karriär\r\nmed, dvs. försämringen och slopandet av\r\nenergiskatterna, vilket gynnade både olja och kol\r\npå bekostnad av biobränslena. Det var något som\r\nvi gick emot. Landets miljöorganisationer tappade\r\nockså förtroendet för Olof Johansson.</pre><pre>Tillsammans med skolminister Beatrice Ask lade\r\nOlof Johansson ned den grupp, med Bodil Jönsson\r\ni Lund som ledare, som arbetade på en grönare\r\nläroplan. Tillsammans med EG-ministern Ulf\r\nDinkelspiel avstyrkte Olof Johansson förslaget om\r\nen ökad återvinning av förpackningar med\r\nhänvisningar till kommande medlemskap i EG,\r\nosv. Listan kan göras mycket lång.</pre><pre>Vi tycker att det är djupt beklagansvärt att\r\nregeringen under ett helt år inte har gjort annat än\r\natt genomföra en del av de beslut som den\r\nsocialdemokratiska regeringen fattade förra året.</pre><pre>Lennart Daléus säger att en hel del förslag skall\r\nläggas fram till hösten. Vi socialdemokrater har\r\nalltid varit öppna för en dialog och en diskussion,\r\ninte minst med Centerpartiet. Vi hoppas att det nu\r\nskall bli litet mer fart, att det inte skall bli en paus i\r\nmiljöarbetet och att man kommer fram starkt under\r\nhösten. Annars kommer förtroendet, som är svagt\r\ninte minst bland ungdomarna, att bli än mindre för\r\nCenterpartiet och övriga regeringspartier.</pre><pre>Anf. 147  LENNART DALÉUS (c) replik:</pre><pre>Fru talman! Man kan recensera på olika sätt. Jag är\r\nlitet oklar över med vilket mandat Inge Carlsson\r\nkan konstatera att de svenska\r\nmiljöorganisationerna har tappat förtroendet för\r\nOlof Johansson. Jag tror inte att det är en riktig\r\nbeskrivning. I själva verket tror jag att det bland\r\nmiljöengagerade människor i det här landet finns\r\nett starkt förtroende för Olof Johansson och för\r\nCenterns miljöengagemang. Det gäller inte bara\r\nmiljöengagemanget utan också kompetensen och\r\nförmågan att driva frågorna.</pre><pre>Fru talman! Det är inte sant att Sverige skulle ligga\r\nlångt efter när det gäller energiskatter och\r\nliknande. I själva verket innehar Sverige\r\ntätpositionen när det gäller t.ex. att med hjälp av\r\navgifter ge sig på problemet med koldioxiden, dvs.\r\nen av växthusgaserna.</pre><pre>Det är inte sant att miljöutbildningen inte är en\r\nhögt prioriterad fråga i Centerns och regeringens\r\narbete. Det som är paradoxalt är att det här inte är\r\nförsta gången vi använder arbetsgrupper med\r\nmiljöutbildning som ett av ansvarsområdena. Jag\r\nhade förmånen att 1981 vara ordförande just i en\r\nsådan arbetsgrupp i samarbete med flera olika\r\ndepartement som hade till syfte att stimulera\r\nmiljöutbildningen. Det var en av de första\r\narbetsgrupperna som den sedan tillträdande\r\nsocialdemokratiska regeringen omsorgsfullt lade\r\nned.</pre><pre>Jag säger inte detta för att intressera någon för\r\nhistorieskrivning. Men det finns olika sätt att arbeta\r\nmed miljöutbildning och visa det engagemanget.\r\nDet gör den nuvarande regeringen och centern.</pre><pre>Fru talman! Vidare har vi skillnaderna i förslag.\r\nNär vi hade en kärnkraftsdebatt, en debatt om\r\nVindelälven, en debatt om almarna eller en debatt\r\nom de tunga momenten när det gäller\r\nförsurningsproblemet, framkom rejäla skillnader.\r\nDet var fråga om att ge och ta. Man kunde se rejäla,\r\ntydliga skillnader rent av i uppfattningen om\r\nhuruvida det var ett problem som man diskuterade\r\neller inte. Var kärnkraften besvärlig eller inte?\r\nFanns det ett försurningsproblem eller inte?</pre><pre>Fru talman! Jag är övertygad om att om någon\r\ninvånare från Mars plötsligt skulle landa på jorden\r\noch av någon outgrundlig anledning ge sig på att\r\nläsa jordbruksutskottets betänkande nr 18, skulle\r\ndenne med ledning av reservationerna ha svårt att\r\nförstå vad det egentligen är vi bråkar om.\r\nGrundattityden är gemensam. Regeringen kommer\r\natt fortsätta den tydliga miljöpolitik som delvis\r\nredovisas i utskottets betänkande.</pre><pre>Anf. 148  INGE CARLSSON (s) replik:</pre><pre>Fru talman! Jag har inte tagit upp något om\r\nmiljöutbildning och kärnkraft i mitt anförande. Jag\r\ntog i stället upp att vi inte anser att den nuvarande\r\nregeringen har tillräckligt stora ambitioner på\r\nmiljöområdet.</pre><pre>Det har inte kommit fram några nya konkreta\r\nförslag från den borgerliga regeringen under det\r\nhär riksdagsåret. Man har genomfört beslut som\r\nfattades i samband med den socialdemokratiska\r\nmiljöministerns propositioner. Det är väl inte så\r\nkonstigt att jag då kritiserar Olof Johansson och\r\nCenterpartiet. Det gör även andra av era\r\npartibröder. Moderata samlingspartiets ordförande\r\ni ungdomsorganisationen Ulf Kristersson har\r\nuttalat sig i Dagens Nyheter, där han säger att Olof\r\nJohanssons märkliga ambitionslöshet äventyrar\r\nden borgerliga regeringens trovärdighet, och att\r\nmiljöpolitiken alltid är ett trovärdighetstest för en\r\nregering, inte minst bland unga väljare.</pre><pre>Likadant har Folkpartiets partisekreterare Peter\r\nÖrn offentligt uttryckt sin otålighet över att det inte\r\nnu händer något. Han har bl.a. efterlyst en\r\ntydligare handlingslinje när det gäller Sveriges\r\nmiljöpolitik inom EG.</pre><pre>Det finns flera citat som Lennart Daléus säkerligen\r\nhar tagit del av. Jag är som socialdemokrat oroad\r\növer att man ute i världen, i stora tidningsartiklar i\r\nutländska tidningar, ifrågasätter svensk\r\nmiljöpolitik.</pre><pre>Vi har i många år från Centern, men kanske mest\r\nfrån Vänsterpartiet och Miljöpartiet under förra\r\nmandatperioden, fått mycket hjälp att genomföra\r\nen bra långsiktig miljöpolitik. Därför tycker vi att\r\ndet är anmärkningsvärt att inte miljöministern och\r\nCenterpartiet kan rå på de andra. Det finns mycket\r\nkvar som vi tycker att ni borde ge er i kast med och\r\nkomma fram till riksdagen med förslag om. Nu har\r\nni varit tomhänta i över ett år. Jag tycker att det är\r\ndags att ni börjar arbeta på miljödepartementet och\r\nkommer fram med litet vettiga synpunkter, bl.a. på\r\nde områden som jag tog upp i mitt\r\nhuvudanförande.</pre><pre>anf. 149  LENNART DALÉUS (c) replik:</pre><pre>Fru talman! Inge Carlsson berör Ulf Kristerssons\r\nresonemang från Moderata ungdomsförbundet när\r\ndet gäller Centerns miljöarbete. Det kan vara litet\r\ntråkigt att diskutera det, när han inte är här.</pre><pre>Vi har haft två stora miljöfrågor som har dominerat\r\nmiljödebatten de senaste åren. Det har varit\r\nkärnkraften och trafikens miljöpåverkan. Om man\r\nvill söka sanningsvittnen kan man inte direkt påstå\r\natt Moderata ungdomsförbundet har sprungit\r\nbenen av sig för att engagera sig i kärnkraftsfrågan\r\neller för att komma till rätta med trafikens\r\nmiljöproblem. Om Inge Carlsson skall söka\r\nsanningsvittnen för sin tes om Centerns miljöarbete\r\när det kanske att gå åt fel håll.</pre><pre>Den andra iakttagelsen man kan göra är att här står\r\nvi allihop och talar om hur viktigt det är med\r\ninternationella miljöfrågorna och att vi måste\r\nengagera oss i de internationella miljöfrågorna.\r\nHur kan då Inge Carlsson bortse från att en stor del\r\nav miljöarbetet i kanslihuset under de gångna\r\nmånaderna har varit inriktat just på att göra ett bra\r\narbete vid en av de viktigaste konferenser och\r\ninternationella möten som vi kommer att få\r\nuppleva på länge, nämligen miljökonferensen i\r\nRio. Sverige har tveklöst varit pådrivande där. Man\r\nkan inte säga att det är viktigt med internationellt\r\narbete och sedan inte räkna in detta internationella\r\narbete när man summerar regeringens verksamhet.</pre><pre>Fru talman! Sedan hävdar man att det inte finns\r\nnågot nytt. Centern har genom Olof Johansson\r\nlyckats få miljöfrågorna att genomsyra de andra\r\ndepartementen. Det är en stor miljöseger. Det är\r\nen framgång för miljön att miljöfrågorna finns med\r\nsom en del av finansplanen och att det finns med\r\nen tydlig strategi för miljöavgifters användning och\r\nutnyttjande av ekonomiska styrmedel i\r\nkompletteringspropositionen.</pre><pre>Jag kommer ihåg den tiden, det var inte länge\r\nsedan -- det var någon gång på mitten av 80-talet --,\r\nnär Naturresurs- och miljökommittén bl.a. arbetade\r\nmed en utredning om utnyttjandet av ekonomiska\r\nstyrmedel. Då reserverade sig Socialdemokraterna\r\nsystematiskt mot användningen av ekonomiska\r\nstyrmedel. Nu har Centern lyckats få fram det till\r\nen dominerade del av regeringens miljöarbete. Då\r\nuppmärksammas detta över huvud taget inte av\r\nInge Carlsson. Jag kan förstå det eftersom det är\r\nintressant med debatten, men det har ingenting\r\nmed bakgrunds- och verklighetsbeskrivningen att\r\ngöra.</pre><pre>Nu kommer regeringen med tydliga förslag under\r\ndet kommande året. Med den bas vi redan nu har\r\natt stå på i regeringsarbetet, kan vi se fram mot ett\r\nfruktbart, tydligt och riktigt miljöarbete, dessutom\r\nförhoppningsvis inspirerat av ett gott resultat i Rio\r\nunder de kommande veckorna.</pre><pre>Talmannen anmälde att Inge Carlsson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 150   HARRY STAAF (kds):</pre><pre>Fru talman! Jordbruksutskottetbetänkande\r\n1991/92:JoU18 Miljöpolitik berör en rad områden\r\nsom tagits upp motionsvägen. Det finns inte någon\r\nregeringsproposition som behandlas. Det kan\r\nkanske bero på att riksdagen behandlade en mycket\r\nomfattande proposition på miljöområdet våren\r\n1991. Vi minns alla den framskjutna miljödebatten\r\n1988. Den borde ju resultera i något. Tyvärr\r\nträngdes väl miljödebatten undan i 1991 års\r\nvalrörelse. Jag säger tyvärr, eftersom miljödebatten\r\nberör omsorgen om så viktiga ting som vårt vatten\r\noch vår luft.</pre><pre>När Kds bildades för snart 30 år sedan, var insikten\r\ni de här frågorna inte lika påtaglig som den är i dag.\r\nNär vi tog upp frågorna om våra livsbetingelser,\r\nmedförde det att några belackare kallade\r\nKristdemokraterna för vatten- och luftpartiet. Visst\r\när det en paradox. Det går inte att leva på vatten\r\noch luft, men vatten och luft är helt avgörande för\r\nlivet på jorden.</pre><pre>Miljödebatten är komplex. Den berör den globala\r\nmiljön och den kräver nationella\r\növerenskommelser. Den berör också den enskilda\r\nindividens livsstil och påverkan på miljön. I princip\r\när det enskilda människors miljöintresse och\r\nprioriteringar som är helt avgörande för hur vår\r\nlivsmiljö påverkas. Om vi är ledande\r\norganisationsmänniskor eller företagsledare har vi\r\nkanske större möjligheter att påverka, men jag tror\r\natt det är ett folks samlade miljökunskap och\r\nintresse som har en avgörande betydelse för hur\r\nmiljöfrågorna kan drivas.</pre><pre>I dessa dagar knyts intresset till Riokonferensen.\r\nDen är oerhört viktig, men det kan också finnas\r\nskäl att påminna om gräsrotsarbetet. Då tänker jag\r\npå en fyrpartimotion med Margareta Wiklund som\r\nförsta namn som är fogad till detta betänkande.\r\nDen sammanfattas i betänkandet: ''Som enskilda\r\nkan vi i det dagliga livet påverka miljösituationen\r\ngenom att få in ett miljötänkande och ett praktiskt\r\nmiljöhandlande i vardagen. Viktiga fora för ett\r\nökat miljömedvetande är förutom hemmet och\r\nfamiljen även förskolan och skolan. I deras\r\nuppgifter måste ingå att göra barn och ungdom\r\nmiljömedvetna. Konkreta miljöfrågor behöver\r\näven diskuteras inom föräldrautbildningen samt\r\ningå i förskole-  och lärarutbildningen.''</pre><pre>Nu avstyrker utskottet den här motionen med\r\nhänvisning till förra årets miljöpolitiska beslut.\r\nMotionen utgår nog tyvärr från det faktiska läget,\r\nsom det har varit. Nog är det skrämmande att\r\nmiljöfrågorna hittills har haft en relativt\r\nundanskymd plats i undervisningen.</pre><pre>I den öppna förskola i Falkenberg dit jag har följt\r\nmina barn har jag kunnat notera positiva resultat.\r\nKommunen anordnade förra året en miljökurs för\r\ndagbarnvårdarna i deras fortbildning.</pre><pre>Uppsala kommun håller på med en intressant\r\nsatsning. Drygt 1 000 barn från förskola till\r\nhögstadium skall odla grönsaker och kompostera\r\nskolans matrester. Målet är att utveckla former för\r\nmiljöundervisning baserad på odling, källsortering\r\noch kompostering. Samtidigt aviseras på en del håll\r\nneddragning av konsumentekonomiska kurser.\r\nDenna neddragning är en olycklig utveckling ur\r\nmiljösynpunkt.</pre><pre>När det gäller kompostering kommer jag väl ihåg\r\nhur jag som nybliven kommunfullmäktigeledamot,\r\nutifrån Kds program, protesterade mot att\r\nkompostering inte var tillåten i kommunen. Det\r\nmoderata kommunalrådet tog sig an saken, men\r\ndet var inte så enkelt. Länsstyrelsen sade nej, och\r\ndetta fick ordnas på ett finurligt sätt. Nu nästan 25\r\når senare faller de sista bastionerna för denna\r\nförbudsmentalitet ute i kommunerna.</pre><pre>Fru talman! Om man tar den här långa utvecklingen\r\nför rätt enkla frågor i beaktande, kan man förstå\r\nsvårigheterna att utveckla ekonomiska styrmedel\r\nför en bättre miljö. Om ekonomiska styrmedel skall\r\nbli verkningsfulla måste flera länder, och helst de\r\nstora producentländerna, vara relativt överens. EG\r\nhar en viktig roll på det här området. I det arbetet\r\nskall vi finnas med i beslutsprocessen.</pre><pre>När det gäller miljösamarbetet vill jag erinra om\r\nAlf Svenssons riksdagsperiod 1985--1988. Under\r\nden allmänna motionstiden varje år framförde han\r\nmotionskrav om ett miljösamarbete med Polen.\r\nDet samarbetet skulle ge bättre miljö och nya\r\narbetstillfällen i såväl Sverige som Polen.\r\nRiksdagens behandling av motionerna resulterade\r\ninte då i några positiva åtgärder. I dag har vi ett\r\nmiljösamarbete i gång, och nu vill Ny demokrati\r\nutöka det.</pre><pre>Eftersom jag tidigare har kritiserat skattereformen\r\nför att den inte beaktat miljöaspekterna, tycker jag\r\natt det är intressant med en motion från ett av\r\npartierna bakom skattereformen om\r\nskattereformens miljöeffekter. Jag tror att det finns\r\nen hel del att göra på det området. Vi får nu\r\navvakta vad utredningsarbetet kan komma fram\r\ntill.</pre><pre>Fru talman! Slutligen kan jag inte låta bli att erinra\r\nnågot om -- när informationen i dessa dagar duggar\r\ntätt om den katastrofala miljösituationen i det forna\r\nSovjetunionen och Östtyskland -- att det faktiskt\r\ninte är så många år sedan vissa debattörer undrade\r\nom man var riktigt normal när man ifrågasatte det\r\nsystemets välsignelser. Det är först under senare år\r\nsom det har blivit rumsrent att tala om ekonomiska\r\nstyrmedel i miljödebatten.</pre><pre>Anf. 151  LENNART DALÉUS (c):</pre><pre>Fru talman! Jag delar självfallet mycket av det som\r\nHarry Staaf säger i sina olika inlägg om\r\nmiljöfrågorna. Låt mig bara mycket kort, närmast\r\nnostalgiskt, säga att vi var ju många som i arbetet\r\nmed miljöfrågorna och särskilt i kampen mot\r\nkärnkraften, kände stöd och delaktighet från Kds.\r\nDet är med samma tillförsikt som vi ser fram mot\r\nett fortsatt engagemang i den riktningen från Kds.\r\nDet får gärna vara kopplat med ett med Centern\r\ngemensamt starkt engagemang när det gäller att\r\nkomma till rätta med problemen med biltrafiken\r\noch dess miljöeffekter. Jag hoppas som sagt att det\r\nstödet och det gemensamma synsättet och\r\nengagemanget kommer att finnas också i\r\nfortsättningen.</pre><pre>Anf. 152  HARRY STAAF (kds):</pre><pre>Fru talman! Jag vill erinra Lennart Daléus om att\r\nKristdemokraterna har ställt sig bakom den\r\ntrepartiuppgörelse som gäller energin. Jag hoppas\r\nockså mycket på att vi skall komma fram till\r\nmiljövänliga trafiksystem.</pre><pre>Anf. 153  LENNART DALÉUS (c):</pre><pre>Fru talman! Jag går inte alls i polemik med Harry\r\nStaaf. Jag konstaterar bara att det känns skönt att\r\ndet här starka engagemanget för att bli av med\r\nkärnkraften och att lösa trafikens miljöproblem\r\nlever kvar också hos Kds.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>11 §  Reglering av priserna på fisk m.m.</pre><pre>Föredrogs</pre><pre>jordbruksutskottets betänkande</pre><pre>1991/92:JoU20 Reglering av priserna på fisk m.m.\r\n(prop. 1991/92:120).</pre><pre>Anf. 154  KAJ LARSSON (s):</pre><pre>Fru talman! Den svenska fiskerinäringen befinner\r\nsig i en mycket besvärlig situation. Detta beror till\r\nstor del på att torsktillgången minskat mycket\r\nunder senare år. Orsakerna till detta är naturligtvis\r\nflera. För det första har saltvatteninströmningen till\r\nÖstersjön från västerhavet uteblivit under de\r\nsenaste 15 åren, vilket gör att torsken har\r\nsvårigheter att fortplanta sig. För det andra orsakar\r\nmiljön och föroreningarna i våra hav en minskning\r\nav fisktillgången. För det tredje bidrar också ett\r\nintensivare och effektivare fiske av yrkesfiskare till\r\nminskningen.</pre><pre>Fångsterna av torsk, då huvudsakligen i Östersjön,\r\nhar från den 1 juli 1991 t.o.m. vecka 20 i år minskat\r\nfrån 35 000 ton till ca 15 000 ton. En sådan\r\nminskning innebär en intäktsförlust på ca 200\r\nmilj.kr. brutto. Som en jämförelse uppgick förra\r\nårets totala inkomster för yrkesfisket till knappt 900\r\nmilj.kr.</pre><pre>En del fartyg, huvudsakligen från Västkusten, har\r\nunder detta år i ökad utsträckning gått över till att\r\nfiska sill och skarpsill. I Östersjön har fångsterna\r\nunder januari till april i år, jämfört med\r\nmotsvarande period 1991, medfört en ökning av\r\nsillfångsterna med ca 10 000 ton och\r\nskarpsillfångsterna med ca 20 000 ton. Jag tror att\r\ndet i allt väsentligt är det större tonnaget som har\r\nfångat dessa kvantiteter och att de har avsatts för\r\nindustriändamål.</pre><pre>Jag skulle tro att dessa industrifångster har medfört\r\nintäkter på ca 20 milj.kr. Den huvudsakliga\r\nanledningen till att fångsterna gått till\r\nfiskmjölsanvändning är att det inte är möjligt att\r\nlönsamt fiska sill i Östersjön för mänsklig\r\nkonsumtion. Eller uttryckt med andra ord: Vi äter\r\nför litet sill i Sverige.</pre><pre>Det visar sig att flera fiskeföretag som under senare\r\ntid har investerat i stora fiskefartyg har stora\r\nekonomiska svårigheter. En del har också gått i\r\nkonkurs. Däremot har de mindre garnbåtarna än så\r\nlänge klarat sig någorlunda.</pre><pre>Fiskeriverket har i skrivelse till regeringen\r\nföreslagit en rad åtgärder till stöd för yrkesfisket.\r\nDetta gäller närmast ekonomiska lättnader i form\r\nav förlängning av amorteringstiden samt\r\nförlängning av ränte-  och amorteringsfriheten.\r\nDetta avser fiskelån och garantilån som\r\nfiskeföretagen runt hela Sverige har. Det är viktigt\r\natt regeringen nu vidtar åtgärder för att minska\r\nbördan för landets yrkesfiskare.</pre><pre>Fru talman! Från denna talarstol har det vid flera\r\ntillfällen betonats att det är viktigt och angeläget att\r\nSverige har en bärkraftig och bra fiskerinäring.\r\nFisket har stor betydelse för försörjningen i många\r\nregioner, inte minst i glest bebyggda trakter. Detta\r\när inte något som förändrats. Vi socialdemokrater\r\nhar kvar denna åsikt, och förhoppningsvis delas den\r\nav flera partier.</pre><pre>Detta tror jag när jag läser utskottets betänkande\r\nnr 20, som vi i dag skall behandla. Betänkandet är\r\nnågot annorlunda på det viset att där inte finns\r\nnågra reservationer, men det innehåller bl.a. fyra\r\ntillkännagivanden.</pre><pre>Regeringen föreslog i propositionen en\r\nneddragning av normkvantiteten för sill med 25 %,\r\neller uttryckt i ton 10 000 ton. Det skulle bli en\r\ninkomstminskning med ca 11 milj.kr. för\r\nyrkesfisket. Den förändring som yrkesfisket blivit\r\ndrabbat av och de ekonomiska svårigheter som\r\nblivit följden av detta var anledningen till att vi\r\nsocialdemokrater inte kunde acceptera denna\r\nneddragning. Det var av den anledningen som vi\r\nmotionerade om oförändrad normkvantitet.</pre><pre>Det var med stor tillfredsställelse vi kunde\r\nkonstatera att övriga partier i utskottet ställde upp\r\npå vårt förslag och att det kunde bli enighet i en för\r\nyrkesfisket viktig fråga.</pre><pre>Längs våra kuster har under senare år fisket med\r\nkust- och havsfiskeredskap ökat betydligt, det s.k.\r\nhusbehovsfisket. En mycket stor del av dem som\r\nbedriver detta fiske är inte beroende av fisket för\r\nsin försörjning. Utvecklingen av lätthanterliga\r\nredskap i kombination med stort fritidsbåtsbestånd\r\noch ökad fritid har medfört att många som är\r\nverksamma inom andra yrken kan på sin fritid\r\nbedriva ett fiske som i omfattning närmar sig eller\r\ntangerar yrkesfiskets omfång under vissa perioder.</pre><pre>För både yrkesfisket och sportfisket är detta ett\r\nstort problem. Utskottet har vid ett flertal tillfällen\r\nbehandlat frågan, men någon åtgärd har inte\r\nvidtagits.</pre><pre>När utskottet i år behandlade vår motion, som gick\r\nut på att ge regeringen i uppdrag att återkomma till\r\nriksdagen med förslag till redskapsbegränsning för\r\ns.k. husbehovsfiskare, fick förslaget en positiv\r\nbehandling, och utskottet föreslår riksdagen som\r\nsin mening att ge regeringen till känna vad som\r\nanförts i motionen. Men det är viktigt att betona att\r\nalla som lever och bor i Sverige och som på sin fritid\r\nvill fiska i havet skall ha denna möjlighet. Det är en\r\nbegränsning av redskap som är nödvändig.</pre><pre>Bevarande av de naturlekande vilda laxstammarna\r\nhar också varit föremål för många diskussioner i\r\nutskottet. Det finns mycket lax i Östersjön, men det\r\när den naturproducerande laxstammen och dess\r\ngenetiska mångfald som är utrotningshotad.</pre><pre>Det var därför med tillfredsställelse som utskottet\r\nkunde enas om ett tillkännagivande att ge\r\nregeringen i uppdrag att tillsammans med ansvariga\r\nmyndigheter snarast vidta åtgärder i syfte att\r\nskydda de naturlekande vilda laxstammarna.</pre><pre>Fru talman! Det fjärde tillkännagivandet som\r\nutskottet gör gäller Laxfond Vänern. Stiftelsen\r\nLaxfond Vänern har som mål att bygga upp en\r\ngrundfond om 90 miljoner. Stiftarna, som är\r\nkommun, stat och landsting, skall bidra med medel.\r\nFondens huvudsakliga uppgift är att bygga upp ett\r\nbra turistfiske.</pre><pre>Vi socialdemokrater ser det som en bra lösning att\r\ninföra en särskild fiskevårdsavgift som kan bidra till\r\nfinansieringen och stödjer därför motionsförslagen\r\nsom har dessa krav.</pre><pre>Vi socialdemokrater är för att införa en allmän\r\nfiskevårdsavgift i Sverige, vars syfte är att inbringa\r\nmedel till vården av det svenska fisket och till glädje\r\nför alla sportfiskeintresserade människor i Sverige.\r\nDetta förslag har tidigare avslagits här i kammaren\r\nav de borgerliga partierna och Ny demokrati.</pre><pre>Förslaget att nu snabbutreda ett införande av\r\nsärskild fiskevårdsavgift i Vänern strider därför inte\r\nmot vår uppfattning. Vi ser det också som en\r\nbörjan, en möjlighet att kunna vandra vidare och\r\ninföra en allmän fiskevårdsavgift i Sverige. Jag tror\r\natt denna fråga mognar sakta men säkert.</pre><pre>Fru talman! I både betänkandet och\r\nregeringspropositionen framhålls att det svenska\r\nfisket genomgått stora förändringar. Det bör\r\nunderstrykas att det svenska fisket i och med Efta-\r\noch EES- överenskommelserna kommer att få en\r\nfullständig frihandel utan något gränsskydd. Detta\r\nkommer helt självklart att utsätta näringen för ett\r\nhögt förändringstryck och stor konkurrens.</pre><pre>Mot denna bakgrund är det utomordentligt viktigt\r\natt utforma en fiskepolitik som tar hänsyn till de\r\nnya förutsättningar som råder i omvärlden. Jag\r\ntänker då inte minst på EG:s övergripande\r\nfiskepolitik och olika EG-länders utformning av\r\ndensamma.</pre><pre>Enligt uppgift skriver jordbruksministern för\r\nnärvarande på direktiv till en ny utredning för\r\nyrkesfiskets utvecklingsmöjligheter. Detta har\r\nockså begärts i utskottet. Jag anser att det är av stor\r\nvikt att yrkesfiskets nya villkor belyses med en\r\nparlamentarisk grupp med företrädare för\r\nriksdagspartierna.</pre><pre>Enligt vår uppfattning är det av stor vikt att Efta-\r\navtalet och EES-avtalet belyses och att avtalens\r\nolika delar analyseras; inte minst de, enligt min\r\nmening, svårtolkade och ibland motstridiga\r\nbestämmelser som föreligger.</pre><pre>För att utforma en ny fiskepolitik är det dessutom\r\nav stor vikt att understryka att det inte uppkommer\r\nnågot tidsmässigt glapp, i form av utebliven\r\nnationell fiskepolitik, mellan frihandelsavtalen och\r\nEG-medlemskapet. Således är det viktigt att den\r\nkommande utredningen klart dokumenterar och\r\nanalyserar EG:s fiskepolitik och olika EG-länders\r\nnationella fiskepolitik. Att utreda det svenska\r\nfiskets kostnads-, marknads- och\r\nkonkurrenssituation ger också underlag till de\r\nregionalpolitiska och strukturella åtgärder som\r\nmed vissa kriterier är tillåtna i Efta-avtalet och\r\nEG:s fiskepolitik.</pre><pre>I detta sammanhanget är det viktigt att komma ihåg\r\natt det svenska fisket har mycket stora skillnader i\r\nförutsättningar beroende på olika kuststräckors\r\nbeståndssituation och uppbyggd struktur i\r\nfiskeflottan. Detta måste också beaktas i den\r\nkommande utredningen; inte minst om\r\nmålsättningen är att ett kustfiske skall få\r\nmöjligheter att utvecklas.</pre><pre>Det är slutligen viktigt, fru talman, att också\r\nunderstryka betydelsen av de fiskeutsättningar som\r\nunder ett flertal år beviljats inom ramen för\r\nnormprisregleringen. För regleringsåret 1992/93\r\nhar regeringen förelagit riksdagen en höjning från\r\n6,8 miljoner till 9,7 miljoner.</pre><pre>Detta är ett bra förslag, som har tillstyrkts av\r\nutskottet, vars resultat under föregående år väl har\r\ndokumenterats av fiskeriverket. Under tiden har\r\nstaten fått in satsade pengar genom ökat fiske och\r\nökad avsalu. Våra viktiga konkurrensländer inom\r\nexempelvis EFTA har framgångsrikt bekostat\r\nutsättningsmöjligheter för yrkesfisket och andra\r\nfiskande. Detta stöd måste betraktas som förenligt\r\nmed EG:s fiskepolitik, eftersom det ej är att\r\nbetrakta som konkurrensnedvridande. När\r\nnormprissystemets finansiering upphör, senast vid\r\nutgången av år 1993, bör utsättningar av lämpliga\r\nfiskarter för kommersiellt bruk ingå som en viktig\r\ndel i den kommande utredningen.</pre><pre>Mina frågor till företrädarna för regeringspartierna\r\när därför i dag: Delar ni min uppfattning att de\r\nproblemområden som jag nämnt skall bl.a. ingå i\r\ndirektiven till fiskeutredningen? Om svaret på den\r\nfrågan är ja, hoppas jag att ni omedelbart verkar för\r\natt direktivens slutliga utformning blir sådan att de\r\ntäcker bl.a. dessa problemområden. Jag har ännu\r\ninte sett förslagen till direktiv, men jag är ändå, fru\r\ntalman, mycket oroad för att de kommer att\r\nomfatta ett mycket snävt område, både vad avser\r\ndet som man skall arbeta med och vad gäller\r\ntidsramen.</pre><pre>Anf. 155  LENNART BRUNANDER (c):</pre><pre>Fru talman! När vi nu diskuterar betänkandet om\r\nfiske, priser på fisk och en del andra saker som har\r\nmed fiske att göra, kan jag konstatera att det är en\r\nnöjd Kaj Larsson som stått här och talat. Jag tror\r\natt Kaj Larsson med tillfredsställelse kan notera att\r\nvi fortfarande har ett jordbruk som har möjlighet\r\natt lägga fram förslag i dessa frågor. På det sättet\r\nhar vi kunnat få en del saker att hända -- i varje fall\r\nkommer de att hända.</pre><pre>Som Kaj Larsson inledningsvis sade har fisket stor\r\nbetydelse för många regioner i Sverige. Det gäller\r\nframför allt kuststräckorna och kustorterna, och\r\ndet är för de här landområdena och samhällena\r\nviktigt att fisket får sådana ekonomiska\r\nförutsättningar att det kan fortsätta.</pre><pre>Som Kaj Larsson också var inne på är tillgången på\r\ntorsk ganska avgörande för att de som utövar fiske\r\nskall ha en bra ekonomi. När torsken nu kommer\r\natt minska blir det naturligtvis bekymmer. Att\r\ndessutom priserna på lax och sill -- fisk som det är\r\nganska gott om i Östersjön -- är låga ger ingen tröst\r\noch heller ingen lösning på problemet. Men det är\r\nändå viktigt att man ger fiskarna möjlighet att\r\nnyttja den resurs som finns.</pre><pre>Varför är det så ont om torsk? Det finns många\r\norsaker till det. En är det som vi diskuterade i det\r\nföregående ärendet, nämligen Östersjöns miljö.\r\nDet är naturligtvis viktigt att vi löser problemen på\r\ndet området. Regeringen har också satsat betydligt\r\nmer pengar på att ge ett stöd till Östeuropa, inkl.\r\nde baltiska länderna. I detta ligger en ganska stor\r\nsatsning på miljöåtgärder som skall kunna ge\r\nförbättrade förutsättningar framöver i Östersjön.</pre><pre>Men naturligtvis räcker inte det. Det finns mycket\r\nsom måste göras också här hemma. Vad som\r\nbekymrar mig är det som Kaj Larsson var inne på,\r\nnämligen saltvattensutbytet i Östersjön. Det är\r\nriktigt att det styrs av förhållanden som vi inte kan\r\npåverka, i varje fall inte i någon nämnvärd grad.\r\nMen det är också viktigt att säga att vi inte skall\r\nvidta åtgärder som försvårar saltvattensutbytet i\r\nÖstersjön.</pre><pre>Det är därför som jag tycker att det är fel att man\r\nbygger en bro över Öresund, som de facto kommer\r\natt få en sådan inverkan. Den prövning som nu sker\r\nkommer att visa i vilken mån jag har rätt, men\r\nunder alla omständigheter kan det inte vara en\r\npositiv faktor utan måste bli en negativ faktor.\r\nEftersom man lever på marginalen i detta\r\navseende, skall man vara försiktig.</pre><pre>Vi hade under behandlingen i utskottet också att ta\r\nhänsyn till och bedöma motioner. I flera av de\r\nmotioner som hänvisats till utskottet tog man upp\r\nnormkvantiteten på sill och strömming. Kaj\r\nLarsson sade att utskottet hade gått en\r\nsocialdemokratisk motion till mötes, och det är\r\nriktigt. Jag kan tillägga att det också fanns motioner\r\nfrån flera övriga partier med samma krav. Det var\r\ndet som gjorde att det var möjligt att få en enig\r\nuppslutning inom utskottet till förmån för ett\r\nförslag om att återföra normkvantiteten till 40 000\r\nton, vilket kan ge fisket en inkomstökning om 11\r\nmiljoner.</pre><pre></pre><pre>Det står också i betänkandet och det ligger i\r\nregeringens arbete att man skall agera\r\ninternationellt i förhandlingarna om kvoter, om\r\nutsättning av fisk, osv. och kanske framför allt i\r\nsamband med en förhandling med EG. Det är då\r\nviktigt att svenskt fiske får de förutsättningar man\r\nrimligtvis skall ha i jämförelse med andra länder\r\ninom EG.</pre><pre>Det fanns ju redan i propositionen en del saker som\r\nvar positiva för fisket, såsom utsättning av fisk och\r\npengar till produktutveckling av sill och strömming.\r\nDetta kan också komma fiskeriindustrin till del,\r\noch även det är en viktig del av fisket, inte minst för\r\nde människor som är sysselsatta inom den näringen\r\ni de orter där vi har fiskeriindustri.</pre><pre>I det här betänkandet behandlas också frågorna om\r\nredskapsbegränsning, om naturreproducerad lax\r\noch om hur vi skall klara Vänerlaxen. På alla tre\r\npunkterna finns tillkännagivanden. Det har faktiskt\r\nblivit tillkännagivanden i år. Detta är frågor som vi\r\nhar diskuterat år efter år efter år utan att komma\r\nfram till något slutligt resultat. Vi har inte kunnat\r\nfå någon majoritet i utskottet för ett\r\ntillkännagivande om åtgärder. Även om vi många\r\ngånger har skrivit långa långa stycken om hur\r\nviktigt det är att göra någonting, har vi hittills aldrig\r\nkommit fram till att göra någonting. Men nu har vi\r\ngjort det. Nu hade vi en majoritet i utskottet som\r\nvågade, ville och kunde göra det.</pre><pre>Jag vill understryka det som Kaj Larsson sade, att\r\ndetta naturligtvis inte är fråga om att vi vill vara\r\nstygga mot dem som vill åka ut och fiska på sin\r\nfritid, utan de skall naturligtvis kunna göra det.\r\nDetta är en begränsning som är rimlig med\r\nutgångspunkt i att det också finns yrkesfiskare och\r\natt det finns en nödvändig begränsning i\r\nutnyttjandet av fiskeresurser. Det gäller kanske\r\nframför allt den naturreproducerade laxen, som är\r\nett bekymmer, eftersom det finns så få kvar.</pre><pre>Orsaken till att vi gör ett tillkännagivande om\r\nVänerlaxen är möjligheten att finansiera de\r\nåtgärder som görs och som måste göras. Om detta\r\nskall ske genom en särskild fiskevårdsavgift eller på\r\nannat sätt skall jag låta vara osagt. Jag tror\r\nemellertid inte att Kaj Larsson skall se det här som\r\nen möjlighet att omvända oss som inte tycker om en\r\nallmän fiskevårdsavgift till att bli positivt inställda\r\ntill en sådan. Det är inte avsikten med den här\r\navgiften, utan avsikten är att visa omtanke om det\r\narbete som görs inom Laxfond Vänern och den\r\nfinansiering som där är nödvändig. En utredning\r\nbör därför titta på hur den finansieringen skall\r\nklaras. En särskild fiskevårdsavgift av detta slag\r\nkan vara en möjlighet.</pre><pre>I betänkandet behandlas också de frågor som har\r\natt göra med fiskets ekonomiska situation. Vi\r\nkonstaterar att den är besvärlig och att det beror på\r\nde faktorer som har förts fram i debatten.\r\nJordbruksministern har i ett frågesvar i riksdagen\r\noch i andra sammanhang lovat att tillmötesgå de\r\nförslag som fiskeriverket har lagt fram om förlängd\r\namorteringstid och räntefrihet på fiskerilånen.</pre><pre>Jordbruksministern har också i olika sammanhang\r\nverifierat att han tänker tillsätta en utredning som\r\nskall se över fiskets situation. Vi har en utredning\r\nsom studerar trädgårdsnäringen, och vi har en\r\nomställningskommission för jordbruket. Det är\r\nrimligt att vi har en utredning också inom fiskets\r\nområde. På det sättet bedrivs ett arbete för att se\r\nhur vi skall skapa de bästa förutsättningarna för\r\nframtiden inom de näringar som ligger inom\r\njordbruksutskottets område, alltså även\r\nfiskerinäringen.</pre><pre>Inte heller jag har sett direktiven för utredningen.\r\nUtgångspunkten är att man skall se efter hur fisket\r\nskall kunna komma in i ett Europasamarbete och\r\nhur man skall kunna klara av den akuta situation\r\nsom råder i dag. Det är det som skall utredas. Exakt\r\nvilka direktiven är kan jag inte gå in på, eftersom\r\njag ännu inte känner till dem.</pre><pre>Fru talman! Med det här yrkar jag bifall till\r\njordbruksutskottets hemställan i det här eniga\r\nbetänkandet.</pre><pre>Anf. 156  TALMANNEN:</pre><pre>Jag får meddela att anslag nu har satts upp om att\r\ndetta sammanträdde skall fortsätta efter kl. 19.00.</pre><pre>Anf. 157  KAJ LARSSON (s) replik:</pre><pre>Fru talman! Lennart Brunander sade att det verkar\r\nsom om jag var nöjd med utformningen av\r\nbetänkandet och resultatet, och det är riktigt. Jag\r\när nöjd med den utformning som betänkandet har\r\nfått. Det är ju inte var dag vi står här i kammaren\r\nmed ett betänkande utan reservationer och med\r\nfyra underkännanden för regeringen, där\r\nutskottsmajoritetens partier går emot sin egen\r\nregering.</pre><pre>Lennart Brunander nämnde Öresundsbron, men\r\njag tänker inte ge mig in i den debatten.</pre><pre>Jag ställde i mitt anförande en fråga till Lennart\r\nBrunander om en del områden som jag anser borde\r\ningå i den utredning som jordbruksministern nu\r\nhåller på att skriva direktiv till. Jag skulle vara\r\nmycket intresserad av att få veta om Lennart\r\nBrunander ställer upp på att också de områden jag\r\nnämnde bör ingå i utredningen.</pre><pre>Anf. 158  LENNART BRUNANDER (c)\r\nreplik:</pre><pre>Fru talman! Det är roligt att Kaj Larsson är nöjd.\r\nDet är emellertid inte så att vi har underkänt\r\nregeringens proposition på fyra områden, utan det\r\när bara på en punkt vi har gjort det, nämligen när\r\ndet gäller att man drog ner normkvantiteten för\r\nsill/strömming. På den punkten har vi förändrat det\r\nförslag som ligger i propositionen. De andra tre\r\ntillkännagivandena är gjorda med utgångspunkt i\r\nmotioner som har anknytning till detta men som\r\ninte berördes i propositionen. Det kan tyckas vara\r\nett underkännande av regeringen -- kanske är det\r\nett underkännande av att regeringen inte har gjort\r\nnågot i dessa frågor --, men det är ju i så fall ett ännu\r\nstörre underkännande av de regeringar som suttit\r\ndessförinnan och under många år inte har gjort\r\nnågot åt detta.</pre><pre>Kaj Larsson ville veta min uppfattning på några\r\npunkter, men jag skall ärligt erkänna att jag inte\r\nkommer ihåg exakt vilka punkter han tog upp,\r\neftersom jag inte antecknade dem. Som jag sade\r\nhar jag ännu inte sett direktivet till utredningen,\r\nmen det som skall utredas är fiskets ekonomiska\r\nsituation, hur man skall skapa bra förutsättningar\r\nför fisket, hur man skall kunna klara av en\r\nintroduktion i EG och naturligtvis också vilka krav\r\nman skall ställa vid EG-förhandlingarna.</pre><pre>Anf. 159  CARL OLOV PERSSON (kds):</pre><pre>Fru talman! Först yrkar jag bifall till utskottets\r\nförslag.</pre><pre>Vid sidan av skogsbruk, jordbruk och jakt är fisket\r\nett viktigt nyttjande av de levande, förnyelsebara\r\nresurserna. Det ingår i människans förvaltaransvar\r\natt hantera de här resurserna med försiktighet, så\r\natt de kan bestå som en tillgång för människorna i\r\nett ekologiskt kretslopp som inte slås ut.</pre><pre>I fråga om de vattenlevande djuren finns många\r\nhot, i så gott som samtliga fall bestående av\r\nmänniskors oförsiktighet.</pre><pre>Västerhavet utsätts för föroreningar genom\r\ntillförsel av kväve och fosfor. Det gör att de\r\nbottenlevande djuren slås ut. Försök pågår att\r\nkomma till rätta med de här problemen.</pre><pre>Östersjöfisket hotas från flera håll. Som vi redan\r\nhar hört här i debatten hotas exempelvis den\r\nnaturligt reproducerade laxen av att de älvar som\r\nlaxen skall leka i har täppts till genom utbyggnad av\r\nvattenkraft. Vi borde stärka beståndet av naturligt\r\nreproducerad lax genom att uppe i älvarna sätta ut\r\nfisk som sedan kan fångas i havet och inte bara\r\ngenom att mjölka kanske totalt hundra honor på\r\nrom.</pre><pre>Vi kan även, som man har gjort i Halland, ordna\r\nfungerande fiskevägar.</pre><pre>Vi har ansvar för en fortsatt genetisk rikedom.</pre><pre>Östersjöfisket hotas vidare av en gigantisk\r\nmiljöförstöring, som bl.a. har åstadkommits av de\r\ntidigare planekonomiskt styrda öststaterna. Vi\r\nmåste få ett bättre ansvarstagande från alla de\r\nmänniskor som bor runt Östersjön.</pre><pre>Det är ändå en tröst att se att människor kan rätta\r\ntill missförhållanden. Vi kan se Strömmen utanför\r\nriksdagshuset som ett exempel. Så sent som på 60-\r\ntalet var Strömmen ett regelrätt kloakdike, och i\r\ndag ser vi klart, rinnande vatten rinna ut i\r\nÖstersjön. Kvar finns fortfarande för mycket kväve\r\noch fosfor, men exemplet visar ändå att vi kan om\r\nvi vill -- och vi vill. Det är väldigt viktigt att\r\nframhålla att utan en bra miljö får vi inget bra fiske.</pre><pre>Havsfisket kräver regler. Jordbruksutskottet\r\nföreslår en begränsning av mängden fångstredskap\r\nför fritidsfiskarna, något liknande de regler man i\r\ndag har i Danmark. Jag kan konstatera att\r\nsportfiskarna i Fisketidningen, som jag i dag fick på\r\nmitt bord, skriver att man accepterar detta. Man\r\nsäger där att man inte behöver några rörliga nät\r\nalls.</pre><pre>Som Kaj Larsson framhöll genomgår fisket för\r\nnärvarande en svår kris bl.a. på grund av att\r\ntorsken inte reproducerar sig i tillräckligt stor\r\nomfattning. Det innebär att många fiskare drabbas\r\nav akuta ekonomiska problem. Jordbruksministern\r\nhar i detta sammanhang ställt i utsikt att fiskarna\r\nskulle kunna få anstånd med amortering och räntor\r\npå fiskelån, och detta noterar jag med\r\ntillfredsställelse.</pre><pre>Det finns många intressen som skall dela på fisket --\r\nfiskevattenägare, yrkesfiskare, sportfiskare och\r\nstaten -- och det krävs en bra avvägning mellan de\r\nolika intressena. Jag hälsar också en\r\nparlamentariskt bred utredning välkommen.</pre><pre>Vi måste inse att yrkesfiskarna är en mycket viktig\r\ngrupp. Det är yrkesfiskarna som befolkar öar,\r\nskärgårdar och stränder. Fritidsfiskarna skall ha sin\r\ndel av fisket, men de får inte göra så stort intrång i\r\nyrkesfiskarnas verksamhet att yrkesfiskarna slås ut.\r\nDärför krävs regler för fritidsfisket som gör det\r\nmöjligt för yrkesfiskarna att leva på sitt fiske.</pre><pre>Sportfiskarna vill ha en allmän fiskevårdsavgift.\r\nDet finns inget intresse från statens sida av att\r\nfinansiera ett nytt båtregister, utan detta blir\r\nkanske på sikt något som sportfiskarna själva får\r\nfinansiera. Sedan måste man hitta rätt huvudman\r\nför bevakningen av det hela.</pre><pre>Till sist: Subsidiaritetsprincipen måste få råda på\r\nfiskeområdet. Vi får inte skapa en tung byråkrati\r\nsom behandlar allt fiske lika. Varje fiskevatten har\r\nsin speciella karaktär, som bara fiskarna runt det\r\nvatten de fiskar i känner till. Därför måste ansvar\r\nför fiskevård och fiske bäras av lokalt engagerade\r\nmänniskor.</pre><pre>Anf. 160  KAJ LARSSON (s) replik:</pre><pre>Fru talman! Jag ställde i slutet av mitt anförande en\r\nfråga till samtliga företrädare för partierna. Jag\r\nskulle gärna vilja att också företrädaren för kds\r\nsvarade på hur man ser på dessa frågor, om kds\r\nmenar att de skall ingå i utredningen.</pre><pre>Vad jag frågade var om fiskeripolitiken skall ta\r\nhänsyn till de nya förutsättningar som råder i\r\nomvärlden, dvs. de internationella bitarna. Jag\r\nsade också att det var viktigt att man analyserar\r\nEFTA-avtalet och EES-avtalet så att det inte\r\nuppkommer ett tidsmässigt glapp på så sätt att den\r\nnationella fiskepolitiken uteblir.</pre><pre>Om ni inte tar upp dessa frågor i era anföranden\r\nkommer jag att fortsätta att plåga er med frågorna.</pre><pre>Anf. 161  CARL OLOV PERSSON (kds)\r\nreplik:</pre><pre>Fru talman! Jag instämmer i Kaj Larssons\r\nönskemål om att just de här två frågorna skall tas\r\nmed i utredningen.</pre><pre>Anf. 162  DAN ERIKSSON i Stockholm\r\n(nyd):</pre><pre>Fru talman! Till min stora glädje har ett enhälligt\r\njordbruksutskott kommit överens om att föreslå att\r\nriksdagen stoppar den utarmning som nu sker av de\r\nvilda naturlekande populationerna av lax i\r\nÖstersjön. Detta är en viktig seger för en liten men\r\noersättlig del av vår underbara fauna.</pre><pre>Det är också med största tillfredsställelse jag\r\nkonstaterar att alla motioner inte reflexmässigt\r\navstyrks. Det här ger mersmak för framtiden och är\r\ni alla fall för mig en kick framåt i det fortsatta\r\npolitiska arbetet.</pre><pre>Tack skall ni ha, alla ni som jobbar för detta!</pre><pre>Anf. 163  SVEN-OLOF PETERSSON (c):</pre><pre>Fru talman! I det betänkande som vi nu har att ta\r\nställning till behandlas förutom proposition 120 ett\r\nantal motioner som väckts i anslutning till\r\npropositionen, men också ett stort antal motioner\r\nsom lagts fram under allmänna motionstiden och\r\nsom berör olika fiskefrågor tas upp här.</pre><pre>Mycket av det som sagts tidigare i dag i den här\r\ndebatten är sådant som jag kan skriva under på.\r\nSåväl motionerna som propositionen och det eniga\r\nutskottet visar, tycker jag, att det finns en\r\nbetydande insikt om fiskets problem och de\r\nsvårigheter som svenskt fiske står inför. Jag tycker\r\nockså att det bör vara en förhoppning inför\r\nframtiden att detta skall kunna tolkas på det sättet\r\natt vi står väl rustade inför det utredningsarbete\r\nsom enligt vad som har nämnts är nära förestående.</pre><pre>Men, fru talman, först vill jag något kommentera\r\nnågra av de mer allvarliga och akuta problem som\r\nnäringen nu har. Vi vet att många av företagen har\r\nakuta ekonomiska bekymmer. Konkurserna i\r\nfiskeriföretagen liksom inom beredningsindustrin\r\nhar under den senaste tiden ökat på ett mycket\r\noroväckande sätt. Orsakerna till det kan vara\r\nmånga, men gemensamt är att de har sin grund i att\r\ndet svenska fisket under den senaste tiden har\r\nminskat på ett drastiskt sätt.</pre><pre>Orsakerna till detta är till stor del att torskfisket,\r\nsom under de senaste åren har utgjort den\r\nekonomiskt i särklass viktigaste delen för svenskt\r\nfiske, har minskat på ett ytterst dramatiskt sätt. Det\r\när troligtvis bekant för ledamöterna här i\r\nkammaren att den svenska torskkvoten i Östersjön\r\nhar minskat från drygt 40 000 ton fisk i fjol till\r\nungefär 20 000 ton under innevarande år.</pre><pre>Däremot har vi fortfarande ett mycket gott sillfiske,\r\ndär man kan ta upp stora volymer. Men där är\r\npriserna sådana att en övergång från torskfiske till\r\nsillfiske inte kan bära den ekonomiska förlust man\r\ngör på det minskade torskfisket. Rent ekonomiskt\r\när det ingen vinst att gå över till sillen.</pre><pre>Låt mig bara exemplifiera med de siffror som Kaj\r\nLarsson tidigare nämnde. Vi har minskat fisket\r\nmed ungefär 20 000 ton torsk det sista året, men vi\r\nhar ökat sillfisket inkl. skarpsillsfisket med ungefär\r\n30 000 ton. Trots att det uppstår ett plus med 10 000\r\nton landad fisk innebär det ett minus på 180 milj.kr.\r\ni fiskeinkomster. Det visar på de bekymmer som\r\nfinns med sillfisket.</pre><pre>Låt mig bara nämna att vi i fjol tog upp 7 000 ton\r\nskarpsill i Östersjön. I år har vi redan fått ett\r\nskarpsillstopp i Östersjön, vilket betyder att vi har\r\nfiskat upp alla de 29 000 ton, dvs. ungefär fyra\r\ngånger mer än vi tog upp i fjol, som vi har i svensk\r\nTAC i Östersjözonen.</pre><pre>Givetvis kommer man då också in på\r\nproblematiken med industrifisket, skarpsillsfisket,\r\noch vad detta kan innebära för andra fiskearters\r\nframtid. Vi vet att det pågår en stor diskussion om\r\nhuruvida vi skall ha något industrifiske i Östersjön\r\noch hur det i så fall skall se ut. Vi vet att det\r\nförekommer olika uppgifter om att man i\r\nindustrifiskfångsterna också får upp mycket ungar\r\nav exempelvis lax och torsk. Men där som när det\r\ngäller så mycket annat finns det olika uppfattningar\r\nom vad det egentligen är man får upp.</pre><pre>Vi vet att människor som arbetar vid det nya\r\nÖstersjölaboratoriet i Karlskrona har varit med ute\r\npå sådana här fiskefångster och undersökt vad man\r\nhar fått upp i trålen när man har dragit industrifisk.\r\nRapporterna därifrån är inte färdigställda än men\r\nde tyder på att man, i alla fall i en del av de\r\ntrålningar som har skett, har fått upp ytterst\r\nbegränsade mängder, kanske bara någon tiondels\r\nprocent, av annan fisk än just den skarpsill man var\r\nute efter. Andra rapporter från andra bedömare\r\ntyder på annat.</pre><pre>Här fordras det, tror jag, en rätt noggrann\r\ngenomgång framöver. Det här borde också kunna\r\nvara en fråga som den utredning som har aviserats\r\nkunde titta närmare på, för att se hur vi skall ha det:\r\nSkall vi tillåta industrifiske i Östersjön eller inte?</pre><pre>Låt mig när det gäller torsken konstatera att vi\r\nnormalt sett har ungefär drygt 200 000 ton\r\nlekmogen torsk i Östersjön. För närvarande\r\nbedömer man att det är ungefär 114 000 ton.\r\nPrognoserna tyder på att man åren framöver\r\nkommer ned till 90 000, kanske 75 000 ton\r\nlekmogen torsk. Detta är alltså siffror som ligger\r\nlångt under vad som kan anses vara normalt för\r\nÖstersjön, framför allt om vi jämför med toppåret\r\n1980, då vi hade drygt 800 000 ton lekmogen torsk\r\ni Östersjön. Det är alltså betydande variationer\r\ngenom åren och stora bekymmer som finns att\r\nbrottas med framöver.</pre><pre>Men det är inte bara ett ökat fiske som kan vara\r\norsaken till de problem som finns i dag. Andra\r\nfaktorer kan också spela in och spelar in.\r\nMiljöfaktorer liksom det ringa inbrott av saltvatten\r\nsom har skett i Östersjön under de senaste åren\r\nbetyder säkerligen mycket för det läge som det\r\nsvenska fisket och det svenska torskfisket befinner\r\nsig i nu.</pre><pre>Framför allt under de senaste åren är det ju\r\nÖstersjön som har stått för en ökad del av det\r\nsvenska fisket, inte minst mot den bakgrunden att\r\n90 % av svensk fiskezon finns inom Östersjön. Det\r\ngör att den också har kommit att få den absolut\r\nstörsta betydelsen för det svenska fisket.</pre><pre>De här problemen och flera andra har vi motionerat\r\nom till riksdagen, och vi har också föreslagit att\r\nsådana här bekymmer skall bli föremål för en\r\nsärskild utredning, som ''bör utreda möjligheter\r\noch förutsättningar för det svenska fisket på såväl\r\nkort som lång sikt''.</pre><pre>Jag tycker att det är väldigt positivt -- jag\r\nvälkomnar det -- att jordbruksministern redan har\r\naviserat att en sådan utredning skall komma till\r\nstånd. Vi ser fram emot att den här näringen, som\r\nbetyder så mycket, inte minst för våra svenska\r\nkustbygder och skärgårdsbygder, för att inte säga\r\nstora delar av den svenska glesbygden, skall få\r\nmöjligheterna och förutsättningarna utredda och\r\nallsidigt belysta.</pre><pre>Det är också så att ett ökat närmande till andra\r\neuropeiska länder, en ökad internationalisering,\r\ninte minst genom EES-avtal och ett eventuellt\r\nmedlemskap i EG, ställer helt nya krav och kanske\r\ngör att vi får lov att ha en helt ny syn på de\r\nförutsättningar och villkor som det svenska fisket\r\nskall arbeta under.</pre><pre>Vi har också visat på saker som bör tas upp i\r\nutredningen. Det kan vara industrifiske, som jag\r\nnämnde tidigare, det kan vara olika sätt att hantera\r\nkvoterna, det kan vara skydd för torsken under\r\nreproduktionstiden eller lekområdena. Mycket av\r\ndetta har också tagits upp tidigare här i debatten.</pre><pre>Andra krav som vi har framfört i motion och som\r\nockså har nämnts här tidigare är att vi vill ha en\r\nökad normkvantitet på sill och strömming. Jag\r\ntycker att det är glädjande att vi lyckats uppnå\r\nenighet i utskottet på den punkten. Den ökning av\r\nkvantiteten med 10 000 ton som det nu föreslås att\r\nriksdagen skall fatta beslut om innebär att 11\r\nmilj.kr. skall tillföras. Det är 11 milj.kr. som\r\nkommer att betyda väldigt mycket.</pre><pre>Annars när vi talar om arbetsmarknadspolitik och\r\nresurser för att skapa arbete och sysselsättning\r\nbrukar vi röra oss med vida större summor. 11\r\nmiljoner kan i ett sådant perspektiv te sig futtigt.\r\nMen dessa 11 miljoner kommer att bli väl använda\r\npengar -- det kan bli den marginal som gör att\r\nmånga företag kan se framtiden an med tillförsikt\r\noch överleva.</pre><pre>Också andra saker har tagits upp -- det är förlängd\r\namorteringstid på fiskerilån och förlängd\r\namorteringsfrihet/räntefrihet på dessa lån.\r\nJordbruksministern har ställt sig positiv till den\r\nskrivelse som fiskeriverket har inlämnat till honom\r\noch regeringen om detta, och jag tycker det ser ut\r\nsom om det var nära förestående att det här kan bli\r\nförverkligat, vilket är mycket positivt.</pre><pre>Jag vill understryka att det här är bara en del av vad\r\nsom behövs när det gäller att klara av de akuta\r\nekonomiska problemen -- det finns också andra\r\nkreditgivare, och det är viktigt att också de ställer\r\nupp på motsvarande sätt och att man gemensamt\r\nser över de olika företagen, deras möjligheter och\r\nförutsättningar. Det är viktigt att vi får till stånd en\r\npositiv attityd från såväl samhällets sida som från\r\nandra kreditgivares sida för att klara detta.</pre><pre>Också skydd för reproduktion av olika fiskarter och\r\nmöjligheter att förbättra reproduktionen genom\r\nutsättning tas upp i utskottets betänkande. Man\r\npekar på att detta kan inrymmas i propositionen\r\noch säger i övrigt att frågan om ett fredande av\r\nlekplatser bör tas upp i samband med\r\nWarszawaförhandlingarna. Jag vill understryka att\r\ndet måste vara ett gemensamt intresse för alla\r\nÖstersjöstater att det även i framtiden finns\r\nlivskraftiga stammar av torsk och annan fisk i\r\nÖstersjön. Låt oss därför betrakta de kommande\r\nförhandlingarna som ett steg på vägen men också\r\ninse att vi från svensk sida har ett stort ansvar för\r\nÖstersjöfiskets framtid.</pre><pre>I propositionen, som tillstyrks av utskottet,\r\nredovisar ministern också på ett framsynt sätt olika\r\noffensiva åtgärder när det gäller bl.a.\r\nproduktutveckling och kompetenshöjning inom\r\nnäringen, som kommer att vara till nytta för\r\nnäringen framöver.</pre><pre>När det gäller vissa redskapsbegränsningar, som\r\nkrävts i motioner, begär man att regeringen skall\r\nåterkomma med förslag i frågan. Min personliga\r\nuppfattning är att denna del lämpligen också kan\r\nses över av den aviserade fiskeutredningen. Men\r\ndet måste hanteras på ett sådant sätt att de som har\r\nfiske som binäring kan fortsätta med detta och ha\r\nsitt levebröd av fisket och den inkomst som detta\r\nger.</pre><pre>Avslutningsvis vill jag säga att jag tycker att det är\r\npositivt att utskottet har nått enighet om\r\nbetänkandet. Jag ser det som en positiv och\r\nangelägen hållning inför den aviserade utredningen\r\nom det svenska fisket.</pre><pre>Jag vill också säga att jag tycker att det är viktigt att\r\nman i framtiden har ett kompetent\r\njordbruksutskott som hanterar frågor om de areella\r\nnäringarna jord, skog och fiske. Dessa näringar har\r\nen långsiktig inriktning, och deras egna möjligheter\r\natt påverka utvecklingen är begränsade i den\r\nmeningen att det är många andra faktorer, inte\r\nminst biologiska och miljömässiga, som styr deras\r\nframtid. Men med en väl genomförd fiskeutredning\r\noch ett kompetent jordbruksutskott finns det\r\nmöjligheter också för det svenska fisket i\r\nframtiden.</pre><pre>Anf. 164  KAJ LARSSON (s) replik:</pre><pre>Fru talman! Sven-Olof Petersson redogjorde här\r\nför en del saker som han ansåg borde ingå i\r\nutredningen. Svaren på de frågor som jag ställde\r\nlindade han in litet, men jag uppfattade det ändå så\r\natt Sven-Olof Petersson var positiv till att även de\r\ninternationella frågorna skall ingå i utredningen.\r\nOm så är fallet tänkte jag fråga Sven-Olof\r\nPetersson hur han tänker verka för att detta blir\r\ninskrivet i direktiven.</pre><pre>Som jag tidigare har sagt är jag orolig för att\r\ndirektiven blir mycket snävt hållna, både när det\r\ngäller området och tidsmässigt. Det är nu mycket\r\nont om tid -- jag har för mig att direktiven nu är ute\r\npå delning -- och då är det viktigt att ni som har\r\nregeringsmakten verkligen ligger på, så att\r\ndirektiven blir rätt formulerade.</pre><pre>Fru talman! Redskapbegränsningen skall också\r\nutredas. Från vår sida och från utskottets sida har\r\nvi inte sagt om detta skall hänskjutas till\r\nutredningen eller om det skall skrivas in i\r\nfiskeriförordningen. Om jag är rätt underrättad\r\narbetar departementet i dag med en ny\r\nfiskeriförordning. Man kan naturligtvis också\r\nskriva in det i den. Men hamnar frågan i en\r\nutredning har vi ingenting emot det, men det är\r\nviktigt att regeringen tillsammans med fiskeriverket\r\nhanterar det här på rätt sätt.</pre><pre>Anf. 165  SVEN-OLOF PETERSSON (c)\r\nreplik:</pre><pre>Fru talman! Låt mig börja med det senaste.</pre><pre>När jag gav uttryck för att frågan om\r\nredskapsbegränsningarna borde ligga i en\r\nutredning sade jag också att det är min personliga\r\nuppfattning att så bör ske, men givetvis finns det\r\nolika möjligheter att se över den här\r\nproblematiken, som Kaj Larsson i och för sig också\r\nredovisade.</pre><pre>När det gäller utredandet, Kaj Larsson, är det såvitt\r\njag har förstått så, att direktiven ännu inte är\r\nfärdigbehandlade utan de ses över; man tittar på\r\nformuleringar och exakt vilka ämnesområden som\r\nskall tas upp. Jag har erfarit att man för närvarande\r\narbetar hårt med detta på departementet och att\r\nman har för avsikt att snart ha detta arbete slutfört.</pre><pre>Jag känner ett stort förtroende för det ansvariga\r\nstatsrådet på det här området, och jag förutsätter\r\natt Kaj Larsson gör detsamma. De aspekter som\r\nKaj Larsson har pekat på är viktiga. Jag har också\r\nangivit att inte minst de internationella\r\nsynpunkterna bör tas upp, och jag skulle finna det\r\nmycket egendomligt om de inte kom upp nu när\r\nEES-avtalet och ett eventuellt närmande till EG\r\ndiskuteras väldigt mycket; mycket av omvärldens\r\nagerande kommer ju att styra en del av det svenska\r\nfisket i framtiden. Inte minst de förhandlingar som\r\nvi för internationellt i Warszawa är också väldigt\r\nstyrande för det svenska fisket framöver.</pre><pre>Förhållandena är ju olika. Jag bor nere i Blekinge,\r\noch i vintras såg jag att det låg en trålare från\r\nHaparanda och fiskade där. Om man jämför\r\navstånden till fartygens hemmahamnar är det\r\njämförbart med att trålare från min hemtrakt i östra\r\nBlekinge skulle ligga nere i norra Medelhavet och\r\nfiska.</pre><pre>Detta visar att vi har mycket olika förutsättningar\r\nberoende på var i Sverige vi finns och driver våra\r\nföretag. Nu finns det ju också kommittédirektiv som\r\nsäger att man i olika utredningar och kommittéer\r\nskall ta vederbörlig hänsyn till de regionala\r\naspekterna. Jag förutsätter att det också skall gälla\r\ni det här sammanhanget.</pre><pre>Anf. 166  KAJ LARSSON (s) replik:</pre><pre>Fru talman! Förtroendet för regeringen och\r\njordbruksministern är kanske inte detsamma från\r\nmin sida som från Sven-Olof Peterssons. Vad jag\r\nvill understryka är att dessa direktiv nu är ute på\r\ndelning. Jag tror att Sven-Olof Petersson har\r\nsådana kanaler till sin partivän som är\r\njordbruksminister att han borde kunna få ta del av\r\ndessa direktiv. Om man har samma åsikt som jag,\r\natt de delar jag har redogjort för i dag borde ingå i\r\ndirektiven, är det hög tid att man tar den kontakten\r\noch försöker påverka, så att de blir inskrivna i\r\ndirektiven. Det var det jag menade.</pre><pre>Anf. 167  SVEN-OLOF PETERSSON (c)\r\nreplik:</pre><pre>Fru talman! Ja, vi talar med varandra om olika\r\nfrågor när tillfälle ges, och givetvis blir det även\r\nibland en diskussion om fiskets bekymmer och vad\r\nsom bör ingå i en utredning. Jag är övertygad om\r\natt statsrådet kommer att lägga fram direktiv där de\r\nproblem som fisket har i dag och har att möta i\r\nframtiden tas upp. Jag ser fram emot att direktiven\r\nkommer fram snart, så att utredningsarbetet kan ta\r\nsin början och vi här i kammaren inom en inte\r\nalltför avlägsen framtid kan ta ställning till nya och\r\nbättre förslag inför framtiden.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>12 §  Intresserepresentation i vissa\r\nmyndighetsstyrelser m.m.</pre><pre>Föredrogs</pre><pre>konstitutionsutskottets betänkande</pre><pre>1991/92:KU36 Intresserepresentation i vissa\r\nmyndighetsstyrelser m.m. (prop 1991/92:123).</pre><pre>Anf. 168  LISBETH STAAF-IGELSTRÖM\r\n(s):</pre><pre>Fru talman! I KU:s betänkande 36 föreslås att\r\nintresserepresentationen slopas i vissa statliga\r\nstyrelser inom arbetsmarknadsområdet. Vidare\r\nföreslås att organisationerna på arbetsmarknaden\r\ninte längre skall lämna förslag på ledamöter i\r\nsocialförsäkringsnämnderna.</pre><pre>Bakgrunden till regeringens förslag att sparka ut\r\nlöntagarnas företrädare ur styrelserna för\r\narbetarskyddsstyrelsen, arbetstidsnämnden,\r\nyrkesinspektionsnämnderna,\r\nArbetsmiljöinstitutets styrelse, AMU-styrelsen och\r\nde regionala AMU-styrelserna,\r\nArbetslivscentrums styrelse, AMS styrelse, AMS\r\npersonalansvarsnämnd, länsarbetsnämnderna och\r\narbetsförmedlingsnämnderna, den centrala\r\nArbetslivsfondens styrelse och de regionala\r\narbetslivsfondernas styrelser samt\r\nArbetsmiljöfondens styrelse, är att SAF på eget\r\ninitiativ har lämnat ovan nämnda styrelser.</pre><pre>I en framställning till regeringen förra året\r\nuttryckte SAF som sin uppfattning, att\r\nintresseorganisationerna inte bör vara\r\nrepresenterade i beslutande myndighetsstyrelser\r\nutan enbart ha en rådgivande funktion.</pre><pre>Utifrån detta har regeringen i proposition\r\n1991/92:123 föreslagit att intresserepresentationen\r\nskall avskaffas. Som motiv har man angett SAF:s\r\nensidiga underlåtande att ej nominera ledamöter\r\ntill ovanstående myndighetsstyrelser. Vidare anförs\r\nsom motiv att intresserepresentation i beslutande\r\norgan i förvaltningen kan leda till diffusa\r\nansvarsförhållanden.</pre><pre>Vi socialdemokrater finner det mycket märkligt, att\r\npå grund av att en part ej längre vill vara\r\nrepresenterad i beslutande myndighetsstyrelser,\r\nslopas representationen för alla parter på\r\narbetsmarknaden i dessa organ. Det är mycket\r\nmärkligt. Detta innebär i praktiken att regeringen\r\nlåter en part, dvs. i detta fall SAF, ensamt avgöra\r\natt intresserepresentationen skall slopas. Detta\r\nkallar vi ett rent beställningsjobb!</pre><pre>Det andra motivet som anförs är att\r\nintresserepresentation kan leda till diffusa\r\nansvarförhållanden. Detta är också märkligt. Vi\r\nhar i Sverige haft intresserepresentation sedan\r\nslutet av 1940-talet i exempelvis AMS och\r\narbetarskyddsstyrelsen. Det är alltså fråga om en\r\npartssamverkan som har pågått under decennier,\r\noch vi socialdemokrater vill bestämt bestrida att\r\ndenna samverkan skulle motivera sådana farhågor.</pre><pre>Den samverkans- och samförståndsmodell som\r\nfunnits i vårt land under en mycket lång tid, skall nu\r\nkrossas -- denna samverkan på\r\narbetsmarknadsområdet som haft och som har en\r\nmycket stor betydelse vid det praktiska\r\ngenomförandet av den svenska arbetsmarknads-\r\noch arbetslivspolitiken.</pre><pre>Jag vill citera ur 1987 års verksledningsbeslut. ''I\r\nvissa undantagsfall, där det ligger stora fördelar i att\r\nintresseavvägningar och samförstånd kan uppnås\r\npå myndighetsnivån, finns emellertid skäl att sätta\r\nsamman styrelserna så att intressena balanseras.\r\nJag (föredraganden) vill således vad gäller\r\narbetsmarknadsområdet slå vakt om den ordning\r\nsom gäller i dag för främst\r\narbetsmarknadsstyrelsen, arbetarskyddsstyrelsen\r\noch AMU-styrelsen. Detta medför i och för sig en\r\nform av intresseavvägning, som skiljer sig från\r\nandra myndigheters, genom att regeringen lämnar\r\ndelar av den beslutskompetens som myndigheten\r\nförfogar över öppna för överläggningar mellan dem\r\nsom berörs. Men eljest skulle de oundvikliga\r\nintressekonflikterna inom myndigheternas\r\nverksamhetsområde ständigt föras till\r\nregeringsnivån för avgörande där.\r\nTrepartssamverkan på myndighetsnivån erbjuder i\r\ndessa fall mycket stora fördelar både när det gäller\r\nmöjlighet till förankring av beslut och när det gäller\r\nadministrativ smidighet.''</pre><pre>Vi socialdemokrater anser att\r\nintresserepresentationen i beslutande\r\nmyndighetsstyrelser inom arbetsmarknadsområdet\r\nfyller en mycket stor och viktig funktion. Detta är\r\nallmänt omvittnat och uttrycks ju även i 1987 års\r\nverksledningsbeslut. Vidare anser vi att det är av\r\nstor betydelse att man i\r\nsocialförsäkringsnämnderna har tillgång till den\r\nkompetens som arbetsmarknadens parter tillför.</pre><pre>Jag vill också påminna om att regeringen i februari\r\ni år har bemyndigat finansministern att tillkalla en\r\nkommitté med uppgift att se över myndigheternas\r\nledningsformer m.m., bl.a just frågan om\r\nintresserepresentationen. Enligt vår mening finns\r\ndet, bortsett från de principiella invändningar mot\r\nregeringens förslag som jag har redovisat, inget skäl\r\natt nu bryta ut dessa frågor. De bör rimligen\r\nbedömas i ett sammanhang, när den nu arbetande\r\nutredningen har lämnat sina förslag.</pre><pre>Fru talman! Jag yrkar bifall till den\r\nsocialdemokratiska reservationen som fogats till\r\ndetta betänkande.</pre><pre>Anf. 169  JOHAN LÖNNROTH (v):</pre><pre>Fru talman! Enligt den socialdemokratiska\r\nreservationen är denna proposition ett rent\r\nbeställningsverk från SAF. Det är mycket möjligt\r\natt det är riktigt. Det borgerliga intresset av att\r\nbekämpa korporativismen kommer tydligen först\r\nnär den egna ideologins representanter inte vill\r\nvara med längre. SAF:s beslut i februari 1991 att\r\ndra tillbaka sin representation var uppenbarligen\r\ndikterat av insikten om att de intressen man\r\nrepresenterar då hade slagit igenom så kraftigt inte\r\nbara inom den ekonomiska utan också den politiska\r\nmakten, så att styrelseposterna i vissa statliga\r\nstyrelser därmed var av litet intresse.</pre><pre>Jag skulle också vilja vända mig till Lisbeth Staaf-\r\nIgelström och fråga om Socialdemokraternas\r\nprincipiella inställning till detta med\r\nintresserepresentation. Jag såg med stort intresse\r\nförre skolministern Göran Persson i TV\r\nhäromdagen. Han har också en artikel i Dagens\r\nNyheter i dag om jordbruksutskottet och\r\njordbrukarintressena i jordbruksutskottet. Om jag\r\nförstod honom rätt, uttryckte han meningen att det\r\ninte var lämpligt med de dubbla rollerna, dels den\r\nparlamentariska rollen, dels att man uppträdde\r\nsom jordbrukare. Han ville skilja på dessa båda\r\nroller och tyckte att det var olyckligt att\r\nlobbyisterna i jordbruksutskottet hade alldeles för\r\nstort inflytande. Jag skulle vilja fråga vilken\r\nprincipiell skillnad det är på den frågan och frågan\r\nom t.ex. LO-representation i de statliga\r\nstyrelserna.</pre><pre>Även den borgerliga ideologin är synnerligen oklar\r\npå denna punkt. Om man verkligen av principiella\r\nskäl hade velat ersätta intresserepresentanterna\r\nmed parlamentariskt utsedda ledamöter, hade man\r\nkunnat stödja gamla krav från mitt parti,\r\nexempelvis den motion från 1987 som nämns i\r\ndagens handling.</pre><pre>Mot denna bakgrund, att man kanske inser att SAF\r\nhar haft ganska mycket att säga till om när det gäller\r\nborgarnas ställningstagande, känns det litet\r\nobehagligt att behöva rösta för den borgerliga\r\nutskottsmajoritetens förslag. Effekten av dagens\r\nbeslut kan bli att regeringen utser ungefär den sorts\r\nföreträdare som SAF utsåg förut, medan LO:s\r\nrepresentanter och andra fackliga representanter\r\nförsvinner.</pre><pre>För mitt partis del är det ändå principen som är\r\növerordnad i denna fråga. Vi är anhängare av den\r\nparlamentariska styrelsens princip.</pre><pre>Jag vill ändå väcka en idé, som jag skulle vilja att\r\nframför allt Socialdemokraterna funderar över. Jag\r\nser ingen nydemokrat i kammaren, men jag ställer\r\nändå frågan även till Ny demokrati. Vi har ju fört\r\nen debatt här i riksdagen om förhållandet mellan\r\nregering och riksdag. Det finns de som säger att\r\nriksdagen i det nuvarande, oklara parlamentariska\r\nläget har tagit över en del från regeringen. Vi har\r\nen minoritetsregering. Det är ganska naturligt att\r\nriksdagens roll i ett sådant läge blir större. Jag och\r\nmitt parti anser att det är rimligare att det är\r\nriksdagen som i första hand utser representanter i\r\nolika statliga styrelser, och inte regeringen.</pre><pre>Nu kommer denna tanke sent, det medger jag. Vi\r\nborde ha tagit upp den tidigare. Jag lägger därför\r\ninte fram något förslag om återremiss av denna\r\nfråga. Jag skulle ändå vilja att vi gemensamt tänker\r\nigenom detta, de partier som inte sitter i\r\nregeringen. Jag vill att vi funderar på om man skulle\r\nkunna hitta någon form för att öka riksdagens\r\ninflytande över utseendet av representanterna i de\r\nstatliga styrelserna. Den frågan kan vi komma\r\ntillbaka till i andra sammanhang.</pre><pre>Anf. 170  BIRGER HAGÅRD (m):</pre><pre>Fru talman! Frågan om intresseorganisationerna\r\noch deras relation till framför allt staten är en fråga\r\nsom länge har väckt intresse och debatterats. Den\r\nförste som vetenskapligt studerade dessa problem\r\nvar Gunnar Heckscher, i ett arbete som kom ut\r\n1946, Staten och organisationerna. Där talade han\r\nbl.a. om den fria korporatismen, som gjorde sig\r\ngällande i Sverige. Han kallade den för den fria\r\nkorporatismen, i motsats till den fascistiska\r\nkorporatismen, med vilken den alltså inte hade\r\nsärskilt mycket gemensamt. Han tog upp hur de\r\nolika korporationerna vann inflytande och stärkte\r\nsitt inflytande framför allt under andra\r\nvärldskriget. Över huvud taget såg Gunnar\r\nHeckscher denna utveckling som i viss mån farlig,\r\ninte minst för demokratin.</pre><pre>20 år senare utkom Nils Elvanders arbete\r\nIntresseorganisationerna i Sverige. Elvander såg\r\nmycket mera positivt på den utveckling som hade\r\nvarit. Han diskuterade ingående den kritik som\r\nfanns, där man bl.a. talade om den bristande\r\ninterndemokratin i organisationerna. Den gjorde\r\natt det fanns en risk för ett visst elitvälde. En liten\r\nminoritet, en liten grupp utsåg de som i detta fall\r\nsattes i de direkt beslutsfattande\r\nmyndighetsorganen. Detta är den intressanta\r\nfrågeställningen här. Det är en liten del av ett större\r\nfrågekomplex: Skall organisationerna ha\r\nrepresentanter i beslutande ställning i statliga\r\nmyndigheter?</pre><pre>Man kan konstatera att det från den relativt\r\npositiva inställning som fanns på 60-talet, har skett\r\nen förskjutning i mera negativ riktning. Man blev i\r\nstörre utsträckning varse de problem som detta\r\nkunde föra med sig. Det var också det som låg\r\nbakom det utredningsarbete som sedan resulterade\r\ni det s.k. verksledningsbeslutet 1987.</pre><pre>I propositionen som avlämnades av den\r\nsocialdemokratiska regeringen sades klart ut att det\r\ninte fanns något allmänt intresse av att sträva efter\r\nrepresentativitet för olika grupper i\r\nmyndighetsstyrelserna. Man menade att det var\r\ntvärtom. Den dåvarande regeringen kunde\r\nemellertid inte leva upp till den här principen. Vi\r\nfick i stället undantag, framför allt på\r\narbetsmarknadsområdet men också på\r\njordbruksområdet. Om man läser reservationerna\r\nsom fanns här, så finner man -- jag vill understryka\r\ndetta för Johan Lönnroth -- att det inte är någon\r\ntvekan om att de ger uttryck för att\r\nintresserepresentation över huvud taget bör\r\nundvikas av ungefär de skäl som jag tidigare har\r\nangivit.</pre><pre>I februari 1991 kom SAF:s skrivelse. En\r\nframställning följde också från AMS och\r\nArbetarskyddsstyrelsen. SAF:s skrivelse innebar\r\natt SAF drog tillbaka sin representation i de olika\r\nmyndighetsstyrelserna och icke var beredd att\r\nnominera några nya representanter.</pre><pre>För att i någon mån komma till rätta med de nya\r\nproblem som har uppstått beslöt sig regeringen i\r\nfebruari för att tillsätta en kommitté som skulle se\r\növer ledningsformerna i myndighetsledningarna\r\növer huvud taget. Den allmänna utgångspunkten i\r\nde direktiv som formulerades i februari --\r\nkommittén började att verka i dagarna --\r\nbeträffande de allmänna utgångspunkterna var att\r\ndet gäller att anpassa myndighetsledningarnas\r\nbefogenheter och ansvar till de nya förutsättningar\r\nsom följer av den fortlöpande delegeringen av\r\nverksamhetsansvar och ekonomiskt ansvar.</pre><pre>Kommittén skall också pröva en annan fråga som\r\nJohan Lönnroth tog upp, nämligen frågan om\r\nlekmannainflytande. Det är kommitténs uppgift att\r\npröva i vilken utsträckning detta skall förekomma.</pre><pre>En annan utgångspunkt i direktiven är att\r\nintresserepresentation inte skall förekomma på\r\nledningsnivå, utan i förekommande fall enbart i\r\nrådgivande organ.</pre><pre>Detta löser inte problemen på kort sikt. Kommittén\r\nhar ett arbete framför sig som kommer att räcka\r\nåtminstone något år. Man har som sagt inte löst\r\nproblemen på kort sikt. Den ena parten,\r\narbetsgivarparten SAF, har dragit tillbaka sina\r\nrepresentanter och utser inte några nya. Skälet till\r\natt över huvud taget ha en intresserepresentation\r\nfrån såväl arbetsgivare som arbetstagare var att de\r\nolika intressena skulle balansera varandra. Om den\r\nena parten nu har dragit tillbaka sina\r\nrepresentanter finns det självfallet inte längre något\r\natt balansera. Det kan man, som Lisbeth Staaf-\r\nIgelström säger, tycka är tråkigt. Men så är det\r\nfaktiskt.</pre><pre>Det innebär inte att man inte skall ta till vara den\r\nsakkunskap som kan finnas ute i organisationerna.\r\nDet skall dock begränsas till de rådgivande\r\norganen. Regeringen skall således pröva från fall\r\ntill fall hur myndighetsledningen skall se ut, om det\r\nskall finnas lekmannastyrelse eller inte och om man\r\nbehöver något rådgivande organ. Man får väl också\r\nförutsätta att man kommer att använda den\r\npersonkännedom som finns i de olika\r\nsammanhangen.</pre><pre>Vi kan således konstatera att utvecklingen har gått\r\nifrån 1940-  och 1960-talet. Utvecklingen har gått\r\ndärhän att vi säger oss att det nu gäller att renodla\r\nbåde ansvar och verksamhet i\r\nmyndighetsledningarna och att kanske se till att\r\nman får bort särintressena i de beslutande\r\nfunktionerna så långt möjligt. Det är detta som\r\npropositionen går ut på. Jag tycker att det har förts\r\nett glasklart resonemang över hela linjen. Motiven\r\när helt klara. Vi vill inte ha intresserepresentation i\r\nbeslutande organ, men däremot vill vi använda den\r\nkompetens som finns hos olika personer i olika\r\nsammanhang. Det här gäller i första hand vissa\r\nmyndighetsorgan på arbetsmarknadens område.\r\nÄven socialförsäkringsnämnderna kommer in i\r\nbilden. Riksförsäkringsverket kommer i\r\nfortsättningen att kunna plocka personer som man\r\nkan anse vara lämpliga för det här.</pre><pre>Eftersom man så sent som 1987 gjorde de\r\nförändringar som man nu måste korrigera, vill\r\nregeringen inte gå längre än så här just nu. Man vill\r\nfortsättningsvis avvakta kommitténs arbete för att\r\nse vilka principer som kan slås fast inför framtiden.\r\nJag tycker i och för sig att saken är ganska klar.</pre><pre>Jag ber att få yrka bifall till utskottets hemställan\r\noch avslag på reservationen.</pre><pre>Anf. 171  LISBETH STAAF-IGELSTRÖM (s)\r\nreplik:</pre><pre>Fru talman! Jag skulle ha förstått förslaget om\r\nslopad intresserepresentation i\r\nmyndighetsstyrelserna bättre om man först hade\r\ngjort en utredning och sedan lagt fram förslaget.\r\nHar man gjort en utredning där man har sett vilka\r\nkonsekvenser förslaget har inneburit? Vad kommer\r\natt hända med samförstånd och\r\nsamverkansmöjligheterna? Vad händer om man\r\ninte får dessa lösningar på ett tidigare stadium? I\r\nmotion K20 tas arbetslivsforskningsområdet upp.\r\nVad kommer att hända på det området?</pre><pre>Jag anser att man först skulle ha utrett, och sedan\r\nskulle man lagt fram ett förslag. Jag tror i och för\r\nsig inte att det skulle ha blivit någon skillnad i sak\r\nför vår del när det gäller intresseorganisationen.\r\nMen jag skulle ha fått en större respekt för\r\nhanteringen av frågan om man hade förfarit på det\r\nsättet. Jag anser att det skulle ha varit mycket mera\r\nsmakligt.</pre><pre>Jag är också övertygad om att SAF kommer ha\r\nmöjlighet att skaffa sig ett inflytade ändå. Johan\r\nLönnroth berörde något i sitt inlägg som jag är\r\nmycket orolig för. Hur kommer det att gå för\r\nlöntagarorganisationerna, LO och TCO, i den här\r\nfrågan?</pre><pre>Anf. 172  BIRGER HAGÅRD (m) replik:</pre><pre>Fru talman! Jag tror inte att Lisbeth Staaf-\r\nIgelström behöver hysa någon större oro för LO\r\noch TCO. Dessa organisationer har alltid brukat\r\nkunna ta för sig i sådana här sammanhang, och de\r\nkommer nog inte att missa de chanser som ges här\r\nheller.</pre><pre>Man kan säga att man skulle ha låtit den här\r\nkommittén arbeta först och sedan vidta\r\nförändringar. Observera dock att förutsättningarna\r\nfaktiskt ändrades totalt i och med att en av två\r\nparter inte längre ville vara representerad. Då\r\nfanns det inte längre någonting att balansera. Det\r\nskulle i så fall ha rört sig om ett ensidigt inflytande\r\nfrån en enda part. Regeringen fick därför lov att\r\ngöra en brandkårsutryckning för att klara detta.\r\nDärför har vi fått den här ordningen.</pre><pre>Anf. 173  LISBETH STAAF-IGELSTRÖM (s)\r\nreplik:</pre><pre>Fru talman! SAF deltar som sagt inte längre i\r\nnomineringsförfarandet. Därför anser man således\r\nfrån regeringen att principen om\r\nintresserepresentation inte kan upprätthållas. Jag\r\nvill påpeka att flera remissinstanser har haft\r\ninvändningar mot att man skall tillskapa en\r\ninterimistisk lagstiftning just på detta område. Man\r\nmenar att regeringens beslut med anledning av\r\nskrivelserna från AMS och ASS har givit tillräckliga\r\nförutsättningar för att man skall kunna upprätthålla\r\nstyrelsearbetet även utan SAF:s medverkan i\r\navvaktan på utredningens förslag. Vi\r\nsocialdemokrater anser att det är helt fel att en\r\nenda part -- i det här fallet Svenska\r\narbetsgivareföreningen -- ensamt kan styra ett\r\nsådant här förslag.</pre><pre>Jag skulle även vilja ställa några frågor till\r\nutskottsmajoritetens företrädare. Ni har plockat ut\r\nintresserepresentationen på\r\narbetsmarknadsområdet från utredningen. Varför\r\nhar ni då inte tagit ut andra områden, såsom statens\r\nnämnd för arbetstagares uppfinningar, nämnden\r\nför styrelserepresentationsfrågor eller\r\njämställdhetsnämnden? Jag har erfarit att det i\r\njämställdhetsnämnden finns en tom plats, eftersom\r\nSvenska arbetsgivareföreningen inte har nominerat\r\nden. Hur skall man lösa den frågan, eftersom det\r\nhär inte finns med i dagens beslut? Jag kan inte\r\nförstå varför ni har valt ut arbetsmarknadsområdet.\r\nDe andra områden som jag tar upp har inte något\r\ndomstolsliknande organ, som ni pekar på i övrigt.</pre><pre>Anf. 174  BIRGER HAGÅRD (m) replik:</pre><pre>Fru talman! Lisbeth Staaf-Igelström frågar varför\r\nman gar valt ut arbetsmarknadsområdet. Det är\r\nnämligen på det här området som det har\r\nförekommit intresserepresentation i större skala.\r\nDet är naturligtvis därför dessa organ i första hand\r\nblir aktuella. Lisbeth Staaf-Igelström nämnde\r\nnågra andra organ. Jag skall ärligt säga att jag inte\r\nkänner till det hela, men att jag är fullt övertygad\r\nom att man kommer att klara det också vad tiden\r\nlider.</pre><pre>Jag vill understryka, Lisbeth Staaf-Igelström, att\r\nhär finns en principiell ståndpunkt. Jag sade i mitt\r\nförra anförande att om man läser reservationerna\r\nfrån 1987 framgår det klart och tydligt att man inte\r\nvill ha intresserepresentation i de beslutande\r\nmyndighetsorganen, av de skäl som jag tidigare\r\nanförde. Det här är en uppfattning som bryter sig\r\nom den som Socialdemokraterna vill föra fram.\r\nSocialdemokraterna vill gärna ha\r\nintresserepresentation. Man vill stödja de\r\nkorporativistiska tendenserna. Från vår sida vill vi\r\ninte göra detta. Vi vill renodla ansvaret och renodla\r\ndemokratin där så kan ske.</pre><pre>Anf. 175  LISBETH STAAF-IGELSTRÖM (s)\r\nreplik:</pre><pre>Fru talman! Det är märkligt att\r\nutskottsmajoritetens talesman inte känner till att\r\nt.ex. jämställdhetsnämnden kommer att stå utan\r\nrepresentation och att han litet lättfärdigt\r\navfärdade det hela med att det nog kommer att\r\nordna sig. Jag tycker att det är mycket märkligt.</pre><pre>Vi socialdemokrater står fast vid att det är mycket\r\nviktigt att vi har en bra samverkan och ett bra\r\nsamarbete på arbetsmarknadens område. Därför\r\nkommer vi att rösta för vår reservation i morgon.</pre><pre>Anf. 176  JOHAN LÖNNROTH (v) replik:</pre><pre>Fru talman! Eftersom Birger Hagård så tydligt\r\nsäger att de borgerliga reservationerna innebar att\r\nvi avvisade intresserepresentationen, skulle jag\r\nvilja läsa upp ett par rader ur en vpk-motion från\r\n1986/87, K112: ''I fråga om myndigheters ledning är\r\nvi anhängare av den parlamentariska\r\nlekmannastyrelsens princip. Vi avvisar tanken på\r\nintresseföreträdare.''</pre><pre>Vad var anledningen till att det då inte gick att få en\r\nmajoritet för att avvisa intresserepresentationen?\r\nKunde ni inte ha stött denna motion i denna del?</pre><pre>Anf. 177  BIRGER HAGÅRD (m) replik:</pre><pre>Fru talman! Nej, det hade nog inte låtit sig göra\r\nutan vidare. Lekmannastyrelser är inte det enda\r\nalternativet. Vi har även enrådighetsprincipen som\r\nmycket väl kan komma in. Eftersom ansvaret har\r\nrenodlats och verkschefen i normalfallet skall vara\r\nordförande i styrelsen tål det mycket väl att\r\ndiskutera om man verkligen skall föra in och\r\nvidareutveckla lekmannainflytandet. Det är\r\nemellertid en sådan fråga som kommittén skall\r\npröva. Att man inte utan vidare försvär sig åt den\r\nprincipen är som jag förstår det skälet till att\r\nbeslutet blev som det blev.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>13 §  Vissa ändringar i riksdagsordningen</pre><pre>Föredrogs</pre><pre>konstitutionsutskottets betänkande</pre><pre>1991/92:KU37 Vissa ändringar i\r\nriksdagsordningen.</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 2 juni.)</pre><pre>Ajournering</pre><pre>Kammaren beslöt kl. 17.58 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>14 §  Inkomstgräns för allmän rättshjälp\r\nm.m.</pre><pre>Föredrogs</pre><pre>justitieutskottets betänkande</pre><pre>1991/92:JuU26 Inkomstgräns för allmän rättshjälp\r\nm.m. (prop. 1991/92:159).</pre><pre>Anf. 178  BRITTA BJELLE (fp):</pre><pre>Herr talman! För någon månad sedan behandlade\r\nvi anslaget till rättshjälpen här i kammaren. Det var\r\njustitieutskottets betänkande nr 19. Vid det\r\ntillfället hade vi att ta ställning till\r\nbudgetpropositionens förslag om minskning av\r\nrättshjälpsanslaget med 40 milj.kr. Som ett möjligt\r\nalternativ för att uppnå den besparingen angavs i\r\nbudgetpropositionen som exempel en sänkning av\r\nden övre inkomstgränsen.</pre><pre>En av orsakerna till att anslaget till rättshjälp måste\r\nminska och reglerna för rätt till rättshjälp ses över\r\när den kraftiga kostnadsutvecklingen. Under\r\nperioden 1986--1990 ökade kostnaderna för\r\nrättshjälpen med 63 %. I budgetpropositionen\r\nföreslog regeringen att rättshjälpsanslaget skulle\r\nstanna på drygt 649 milj.kr. Vid behandlingen i\r\nutskottet var alla partier överens om den här\r\nbesparingen, med ett litet undantag. Det var\r\nsocialdemokraterna som ville tillföra anslaget\r\nytterligare en miljon, som skulle användas till\r\ninformation för nämndemän. Alla partier\r\nsamtyckte alltså till en besparing på 40 milj.kr. på\r\nrättshjäpsanslaget.</pre><pre>Nu är vi framme vid att behandla förändringarna av\r\nreglerna på rättshjälpsområdet, för att kunna\r\nuppnå de besparingar som vi alla har accepterat.</pre><pre>En liten historik är kanske värd att ta upp i just det\r\nhär ärendet. 1972 beslutade riksdagen om en\r\ngenomgående reform av samhällets rättshjälp.\r\nAvsikten var att rättshjälp skulle utgå där behov av\r\nrättshjälp föreligger. Ingen skulle av ekonomiska\r\nskäl vara förhindrad att tillvarata sina rättsliga\r\nintressen. Rättshjälpen skulle utgå efter\r\nbehovsprövning. Inkomstgränsen för att erhålla\r\nrättshjälp sattes till 8 basbelopp.</pre><pre>Emellertid kom 1973 års reform att medföra\r\nbetydligt större kostnader än som beräknades\r\nunder reformarbetet. Eftersom reformen blev för\r\ndyr har sedan 1973 flera reformprojekt genomförts\r\noch flera lagändringar vidtagits, allt i syfte att\r\nnedbringa statens kostnader för rättshjälpen.</pre><pre>En stor förändring ägde också rum 1981 och 1982.\r\nDå höjdes avgifterna i rättshjälpssystemet.\r\nFörutom en höjning av avgifterna, slopades också\r\nmöjligheterna till rättshjälp i vissa typer av\r\närenden.</pre><pre>1983 skedde ånyo ändringar så till vida att rättshjälp\r\ni stort sett inte längre kunde erhållas för biträde i\r\nbodelningsärenden och fastighetstvister. Samtidigt\r\ninfördes en ny avgift, den s.k. tilläggsavgiften, för\r\nden hjälpsökande.</pre><pre>Men den största förändringen var 1983 att\r\ninkomstgränsen för att erhålla rättshjälp sattes till\r\n110 000 kr. Den nivån bibehölls sedan fram till 1988\r\nutan någon ändring alls. 1988 ansåg man att en\r\njustering borde äga rum, eftersom inkomstgränsen\r\npå 110 000 kr. legat fast i så många år.</pre><pre>En återgång till ett basbeloppsanknutet system\r\nansågs då önskvärt. I 1988 års reform återgick man\r\ntill basbeloppsanknuten inkomstgräns. Den sattes\r\ndå till 7 basbelopp. Men eftersom avsikten 1988 var\r\natt reformen skulle vara kostnadsneutral,\r\nbegränsades på nytt möjligheterna att erhålla\r\nrättshjälp för vissa typer av tvister. Trots att dessa\r\nbegränsningar tillkom visade det sig att ytterligare\r\n5 000 ärenden blev tillskottet till rättshjälpen.</pre><pre>Regeringen vände sig då till riksrevisionsverket i\r\nmaj 1991 och bad riksrevisionsverket att granska\r\nrättshjälpens effektivitet, analysera\r\nkostnadsutvecklingen under de senaste åren och\r\nkomma med förslag till hur kostnaderna för\r\nrättshjälpen skulle kunna minskas. Det var alltså\r\nden socialdemokratiska regeringen som begärde\r\nden här granskningen.</pre><pre>Riksrevisionsverket redovisade sin översyn i\r\nfebruari 1992. Ett av deras förslag var en sänkning\r\nav den övre inkomstgränsen.</pre><pre>Den nuvarande regeringen tog fasta på\r\nriksrevisionsverkets förslag, en sänkning av den\r\növre inkomstgränsen till 4 basbelopp. Det innebär\r\natt en ensamstående utan barn nästa år skulle få ha\r\nen årsinkomst 134 800 kr. för att få rättshjälp. Om\r\nden ensamstående har barn höjs beloppet med ett\r\nhalvt basbelopp per barn. Det betyder att en\r\nmamma med två barn nästa år kan erhålla\r\nrättshjälp om hon tjänar upp till 168 500 kr. Den\r\nförändringen kan sägas vara en återgång till den\r\nnivå som fanns före 1988, omräknat i dagens\r\npenningvärde.</pre><pre>Dessutom tycker jag att det är viktigt att notera att\r\nriksrevisionsverket har kommit fram till att ca 80 %\r\nav dem som i dag söker rättshjälp har inkomster\r\nsom ligger under 110 000 kr. Här finns det för övrigt\r\nockså skäl att påminna om att medelinkomsten för\r\nkvinnor i Sverige är 109 200 kr. Regeringens förslag\r\nmåste ändå anses väl tillgodose det som var\r\navsikten med rättshjälpen, nämligen att de som har\r\ndet ekonomiskt sämst ställt skulle ha möjlighet att\r\ntillvarata sina rättsliga intressen.</pre><pre>Eftersom partierna i riksdagen ansett att\r\nbesparingar på rättshjälpen skulle göras, har vi i\r\nregeringspartierna kommit fram till att det är det\r\nbästa och mest rättvisa sättet att uppnå besparingar\r\nmed hjälp av sänkt inkomstgräns.</pre><pre>Majoriteten, Socialdemokraterna och Ny\r\ndemokrati, vill också spara, men återremitterar\r\närendet till regeringen för att man skall redovisa ett\r\nannat besparingsförslag. Jag tycker faktiskt att det\r\nvore mycket intressant att veta hur\r\nSocialdemokraterna och Ny demokrati vill spara.\r\nTänker ni er att ha en hög självrisk? I så fall drabbas\r\nde svaga mest. Eller vill ni spara på advokaternas\r\ntimarvode? I och för sig är en av orsakerna till att\r\nkostnaderna för rättshjälpen har ökat att\r\nadvokaternas timarvode har stigit. Men sänker man\r\nadvokaternas timarvode blir det ännu färre jurister\r\nsom vill ägna sig åt familjerätt, ett område som\r\nredan i dag har dålig status bland advokater.</pre><pre>En annan besparingsform som ni skulle kunna välja\r\när att minska möjligheterna att få rättshjälp vid\r\nbrottmål. Men 1985, som var den senaste\r\nstatistiken jag hittade, hade 35 % av dem som\r\ndömdes till fängelse inte någon offentlig försvarare.\r\nSituationen torde vara ganska likartad i dag. Att\r\nytteligare försämra på det området är knappast\r\ntillrådligt.</pre><pre>Då återstår det att pröva om man kan ändra\r\nreglerna för offentligt biträde. I mål som handlar\r\nom tvångsomhändertagande brukar regelmässigt\r\noffentligt biträde förordnas, alltså utan prövning\r\nom ett sådant biträde faktiskt behövs. Eftersom\r\ntvångsomhändertagande anses vara en så\r\ningripande åtgärd för den enskilde, och detta\r\ndessutom drabbar dem som är utslagna på ett eller\r\nannat sätt, har det åtminstone tidigare inte ansetts\r\nmöjligt att försämra för just den kategorin när det\r\ngällt att få biträde i sådana här situationer.</pre><pre>Med denna jämförelse har jag velat peka på att\r\nregeringens förslag om en inkomstbegränsning\r\ntrots allt är ett balanserat förslag. 80 % av alla\r\nrättshjälpssökande har inkomster under 110 000 kr.\r\noch skall därför även i fortsättningen få rättshjälp.\r\nMajoriteten, som önskar besparingar utlagda på ett\r\nannat sätt, borde åtminstone här i debatten kunna\r\nantyda på vilket sätt besparingen skall göras. I\r\nbetänkandetexten överlåts helt åt regeringen att\r\nkomma med nya fräscha förslag. Det är ett som jag\r\nser oansvarigt sätt att handskas med frågan.</pre><pre>Jag yrkar bifall till vår reservation.</pre><pre>Anf. 179  LIISA RULANDER (kds):</pre><pre>Herr talman! Jag tycker att justitieutskottets\r\nordförande på ett utmärkt sätt har redogjort för det\r\nställningstagande som gjorts i reservationen.\r\nMycket av värde har därmed sagts i den här\r\ndebatten. Det som är viktigt är ju ändå att\r\nrättssäkerheten inte äventyras och att även de\r\nsvagaste grupperna har möjlighet att hävda sig i\r\nrättstvister. Jag menar att den av regeringen lagda\r\npropositionen i det stora hela tar hänsyn till både\r\nrättssäkerhet och svaga grupper.</pre><pre>Vad som kan definieras som svaga grupper är\r\nnaturligtvis en öppen tvistefråga. I Sverige har\r\nunder många år rått en uppfattning att alla som\r\ntjänar mindre än någon annan, är svag och\r\nunderbetald. Har man haft en annan åsikt, har\r\nargument använts av typ: Kvinnor och barn\r\nkommer att bli lidande, avgrunden öppnar sig. Men\r\nman har inte redovisat fakta. Så gör man även i\r\nfallet med rättshjälp. Men i propositionen anges\r\nfaktiskt ett utrymme för att öka beloppsgränserna\r\nför den som har försörjningsansvar för barn. Jag\r\ntycker att det är tillfredsställande nog i dagsläget,\r\nmen jag kommer att följa utvecklingen noga på\r\ndetta område.</pre><pre>Däremot vill jag fästa uppmärksamheten på\r\nmöjligheten till rättshjälp i utlänningsärenden.\r\nRättshjälp ges genom offentligt biträde i de flesta\r\nav de för utlänningar mest betydelsefulla rättsliga\r\nangelägenheterna, bl.a avvisning och utvisning\r\nenligt utlänningslagen och utvisning enligt lagen om\r\nsärskild utlänningskontroll. Dessa beslut om\r\nrättshjälp i utlänningsärenden fattas av den\r\nhandläggande myndigheten, dvs. i de flesta fall av\r\nstatens invandrarverk. Tanken var ju tilltalande när\r\nman på detta sätt ville förkorta\r\nhandläggningstiderna en gång i tiden. Det\r\nfördyrade heller inte handläggningen, men redan\r\ndå uttryckte dock flera remissinstanser kritik mot\r\nförslaget i lagstiftningsärendet.</pre><pre>I princip delar jag den kritik som framfördes i\r\nsamband med att statens invandrarverk blev\r\nbeslutande myndighet när det gäller rättshjälp i\r\nutlänningsärenden.</pre><pre>Utlänningsärendena har som bekant en mycket\r\nspeciell karaktär, eftersom det handlar om liv eller\r\ndöd för den människa som från myndighetshåll\r\nenkelt skulle kunna avfärdas som ett ärende bland\r\nalla andra ärenden. Utlänningar har heller inte\r\nsamma möjlighet som landets eller ortens egna\r\ninvånare att kunna välja fritt vem man vill bli\r\nförsvarad av. Därför är det viktigt att noga beakta\r\nrättssäkerhetsaspekten för just denna grupp.</pre><pre>Vi kristdemokrater anser att beslutanderätten i\r\nfråga om rättshjälp och offenligt biträde bör ligga\r\npå ett fristående organ och inte på invandrarverket,\r\nsom utgör motpart till den hjälpsökande.</pre><pre>Men att i dag ändra den ordningen ser ut att\r\ninnebära både förlängda handläggningstider och\r\nökade kostnader. Den i år nytillsatta\r\nutlänningsnämnden har ännu inte hunnit i kapp\r\nmed de uppgifter som har ålagts dem. Landets\r\nekonomi har heller ännu inte återhämtat sig. Jag\r\nmåste böja mig för verkligheten och väljer att inte\r\nreservera mig mot lagda förslag, utan nöjer mig\r\nmed ett särskilt yttrande i frågan. Jag kommer\r\ndäremot att noga följa utvecklingen framöver och\r\nhar för avsikt att återkomma i frågan när\r\nomständigheterna tillåter detta.</pre><pre>Herr Talman! Jag yrkar bifall till reservationerna 1\r\noch 2.</pre><pre>Anf. 180  SIGRID BOLKÉUS (s):</pre><pre>Herr talman! Vi socialdemokrater yrkar bifall till\r\nutskottets hemställan i betänkandet.\r\nUtskottsmajoriteten, bestående av\r\nsocialdemokrater, vänsterpartister och\r\nnydemokrater anser att det förslag som regeringen\r\nhar lagt fram om sänkta inkomstgränser är\r\noacceptabelt.</pre><pre>Redan i motioner från allmänna motinstiden sade\r\nvi socialdemokrater klart ifrån att förslag som\r\ninnebär att de grundläggande syftena bakom\r\nrättshjälpsreformen äventyras inte kan accepteras.\r\nRättshjälpssystemet måste även framöver vara\r\nutformat så att ingen av ekonomiska skäl skall vara\r\nförhindrad att ta till vara sina rättsliga intressen.</pre><pre>I uppdraget från justitiedepartementet till\r\nriksrevisionsverket, det var under den\r\nSocialdemokratiska regeringsperioden, sades att\r\nman skulle överväga om kostnaderna för\r\nrättshjälpen kan minskas utan att de grundläggande\r\nsyftena går förlorade.</pre><pre>Riksrevisionsverket påpekar också på s. 64 i sin\r\nutredning ''att det är viktigt att förhindra att stora\r\nekonomiska skillnader mellan parterna leder till\r\noacceptabla skillnader i möjligheten att tillvarata\r\nsin rätt. Ett av syftena med rättshjälpsreformen var\r\njust att åstadkomma mer lika ekonomiska\r\nförutsättningar för parterna i en tvist.''</pre><pre>Förslaget från regeringen uppfyller inte de syftena.\r\nI propositionen föreslås att den övre\r\ninkomstgränsen för allmän rättshjälp skall sänkas\r\nfrån nuvarande 7 basbelopp till 4 basbelopp, dvs.\r\nfrån 225 400 kr. till 128 800 kr. räknat i 1991 års\r\nbasbelopp. Detta gäller för den som inte har någon\r\nförsörjningsplikt.</pre><pre>Det sägs i propositionen att förslaget leder till en\r\nbesparing i storleksordningen 15 milj.kr. och\r\n''bara'' drabbar 20 % av den målgrupp som nu får\r\nallmän rättshjälp. Det har ni som stöder förslaget\r\nockså skrivit i er reservation. Det där är inga siffror\r\natt ta fasta på, eftersom riksrevisionsverket i sin\r\nutredning säger att det inte finns någon samlad\r\nstatistik över rättshjälpstagarnas inkomster.\r\nBeräkningarna bygger på undermåligt underlag.\r\nRiksrevisionsverket säger också att en sänkning av\r\ninkomstgränsen kan medföra ökade\r\nadministrationskostnader. Rättshjälpsmyndigheten\r\noch advokatsamfundet säger att förslaget kommer\r\natt medföra ökade administrationskostnader. De\r\npengar som ni och regeringen tror är gripbara kan\r\ngå till ökad administration. Grundtanken var att\r\nrättsväsendets resurser bör användas där de behövs\r\nbäst, och dit räknas inte ökad administration.</pre><pre>När rättshjälpen infördes kunde allmän rättshjälp i\r\nprincip beviljas i alla typer av ärenden. Numera\r\nutgår allmän rättshjälp huvudsakligen i familjemål,\r\nalltså mål som gäller äktenskapsskillnad, vårdnad\r\nom barn, umgänge och underhåll. Det finns ingen\r\nförsäkring som betalar advokatkostnader i rättslig\r\ntvist i familjemål. Den statliga rättshjälpen är den\r\nenda formen av ekonomisk hjälp som finns att få.</pre><pre>När Folksam i början av 1970-talet introducerade\r\nprivata rättskyddsförsäkringar omfattade deras\r\nförsäkring även familjemål, men redan efter en\r\nkort tid visade det sig vara en dålig affär för bolaget\r\noch familjemålen undantogs. De besparingar som\r\ngjorts på rättshjälpsområdet har i huvudsak inriktat\r\nsig på den allmänna rättshjälpen och i princip gällt\r\nområden där människor haft möjlighet att skydda\r\nsig på något annat sätt.</pre><pre>Det finns all anledning att tro att detta\r\nregeringsförslag hotar inte minst kvinnors\r\nrättssäkerhet. Den som tjänar mer än 128 800 skall\r\ninte längre kunna få allmän rättshjälp. Det\r\nmotsvarar en inkomst av 10 700 kr. i månaden. För\r\nden som försörjer ett barn ligge gränsen vid 12 100\r\nkr. i månaden. En tvist om vem av två makar som\r\nvid en skilsmässa skall ha vårdnaden om barnet\r\neller barnen kostar vanligtvis minst 10 000 kr. för\r\nvar och en av parterna. Om domstolens avgörande\r\növerklagas till hovrätten är det inte ovanligt att\r\nkostnaderna skjuter i höjden till 30 000--40 000 kr.\r\nHur skall människor som tjänar 12 000--13 000 kr. i\r\nmånaden kunna skaffa fram dessa pengar? Av\r\nlönen blir det ingenting kvar för en rättegång.</pre><pre>Normalt kräver advokaterna förskott på sina\r\narvoden, vilket medför att många människor i lägre\r\ninkomstlägen kommer att tvingas avstå från att\r\nförsöka tillvarata sin rätt. Om allmän rättshjälp inte\r\nbeviljas kommer naturligtvis den person som tjänar\r\nmest att ha de bästa förutsättningarna att betala en\r\nadvokat. Tjockleken på plånboken kommer åter\r\natt få betydelse när det gäller möjligheten att\r\ntillvarata sin rätt. Eftersom det i familjer oftast är\r\nmannen som har den högsta inkomsten, kommer\r\nförslaget att drabba kvinnorna hårdast. Även\r\nbarnen kommer i kläm i de fall den förälder som är\r\nmest lämpad som vårdnadshavare inte har råd att\r\ndriva sin sak i domstol</pre><pre>I Göteborgs-Posten står den 18 mars att Centern\r\noch Folkpartiet går med på besparingar men\r\naccepterar inte Moderaternas metod. Är det något\r\nsom reportern har hittat på eller missuppfattat?\r\nEnligt artikeln säger Ingbritt Irhammar: ''Från\r\ncenter- och folkpartihåll är vi oroliga för att\r\nsänkningen drabbar rättssäkerheten i familjemål,\r\nt.ex. skilsmässor där kvinnan ofta är den\r\nekonomiskt svagare parten.'' Har den oron gått\r\növer hos Britta Bjelle och Anders Svärd? Nu har\r\nAnders Svärd strukit sig på talarlistan. Även om\r\ninte någon representant för Centern deltar i\r\ndebatten och kan klargöra om man tycker så som\r\ndet står i tidningsartikeln och i reservationen, där\r\nman säger att förslaget är välavvägt, så vill jag tala\r\nom vad vi tycker från socialdemokratiskt håll om\r\nCenterns agerande.</pre><pre>Med anledning av Göthe Knutsons inlägg i fjol den\r\n14 maj sade Ingbritt Irhammar: Vi i Centern ser\r\nnaturligtvis med intresse fram emot att\r\nModeraterna kommer att driva reservationskraven\r\nom rättshjälp om de hamnar i en framtida icke-\r\nsocialistisk regering.</pre><pre>Lika intressant är det att se Centerns omsvängning.\r\nCentern driver inte heller reservationskraven från i\r\nfjol. Då gällde det rättshjälp till enskilda i miljömål.</pre><pre>Centern har talat mycket i denna kammare om\r\nkvinnors utsatthet. Det går tydligen bra att kritisera\r\noch initiera i opposition. Nu sviker Centern en\r\nviktig grupp kvinnor, de som skall försöka hävda sin\r\nrätt i vårdnadstvister. Även barn kan komma i\r\nkläm.</pre><pre>Herr talman! I utskottsbehandlingen av detta\r\nbetänkande ville de borgerliga partierna ändra i det\r\nstycke som vi anser viktigast och som lyder:</pre><pre>''Enligt utskottets synsätt'', vilket även påpekats,\r\n''kan ett genomförande av förslaget komma att\r\nmedföra en återgång till den ordning som gällde på\r\nden fria rättegångens tid, nämligen att enbart de\r\nekonomiskt sämst ställda och de som har god\r\nekonomi kan ta till vara sina rättsliga intressen.\r\nFlertalet vanliga inkomsttagare för vilka ett rättsligt\r\nförfarande innebär avsevärda ekonomiska\r\npåfrestningar kan komma att helt utestängas från\r\nallmän rättshjälp.''</pre><pre>Ni borgerliga ville få in att förslaget i värsta fall\r\nkunde leda till vad som gällde på den fria\r\nrättegångens tid. Detta kunde vi inte gå med på,\r\neftersom förslaget får just de konsekvenserna. Vi\r\nfår stöd av flera tunga remissinstanser. Fler\r\nremissvar skulle ha kommit in, om detta viktiga\r\nförslag hade föregåtts av ett normalt\r\nremissförfarande i enlighet med bestämmelserna i 7\r\nkap. 2 § i regeringsformen. Chefen för\r\nrättshjälpsmyndigheten skriver: ''Om förslaget\r\nantas kommer endast de som har det sämst ställt\r\noch de som har en mycket god ekonomi att kunna\r\nanlita advokat.'' Advokatsamfundet säger att\r\ningreppet är förödande och avvisar förslaget.\r\nDomstolsverket anser att justitieministern har gått\r\nför långt och föreslår en kompromiss till fem\r\nbasbelopp.</pre><pre>Detta ärende bör återgå till regeringen, som efter\r\nen samlad översyn av rättshjälpen får återkomma\r\ntill riksdagen med förslag om effektiviseringar och\r\nkostnadsbegränsande åtgärder. Rättshjälpslagen\r\nhar ändrats många gånger. Alla ändringar i regler\r\noch organisation har medfört att kontinuiteten i\r\ninhämtandet av kunskap har brustit. Nu har vi\r\nmöjligheten att ta ett samlat grepp i stället för\r\ndelförslag.</pre><pre>Att det brister i kunskap visas bl.a. i att ombud för\r\nsina klienters räkning ansöker om rättshjälp i\r\närenden där lagen inte medger rättshjälp.\r\nBalanserna vid rättshjälpsmyndigheten och hos\r\nrättshjälpsnämnden skulle kunna minskas, likaså\r\nkostnaderna för administration, ifall ombuden\r\nhade klart för sig vilka ärenden det är lönlöst att\r\nsöka om rättshjälp för.</pre><pre>Hur blir det med höjningen av\r\nrättshjälpsavgifterna, som regeringen har aviserat i\r\nbudgetpropositionen? I pressmeddelandet från\r\njustitiedepartementet står: ''En viktig aspekt på en\r\nsänkning a inkomstgränsen är också att en sådan\r\nåtgärd -- till skillnad mot höjda rättshjälpsavgifter\r\neller införande av en ''självrisk' för alla -- innebär\r\natt målgruppen avgränsas från 'rätt' håll, dvs. de\r\nsom har de allra lägsta inkomsterna inte alls berörs\r\nav sänkningen.'' Vad menas med detta, Britta\r\nBjelle? Motsatsen till rätt håll är ju fel håll. Det är\r\ninte bara där jag har ett frågetecken. Ett för hela\r\nutskottet viktigt förslag remissbehandlas för\r\nnärvarande, nämligen rättshjälp till brottsoffer\r\nutomlands. Kommer det nya pengar till den\r\nreformen, eller skall den betalas med minskad\r\nrättshjälp på andra områden som är viktiga för\r\nkvinnor?</pre><pre>Britta Bjelle frågade var vi kunde tänka oss att\r\nspara. Nu är det ju en borgerlig regering som skall\r\nkomma med besparingsförslag och förslag om hur\r\nrättshjälpen skall bli effektivare.\r\nRiksrevisionsverkets rapport innehåller åtskilliga\r\nförslag till åtgärder. Jonas Ågren, tidigare chef och\r\növerdirektör för rättshjälpsmyndigheten, har bl.a. i\r\ndebattartiklar kommit med förslag om hur 15\r\nmilj.kr. kan sparas genom andra åtgärder, utan att\r\nnågra behöver komma i kläm.</pre><pre>Att i en social skyddslagstiftning föreslå en\r\nsänkning av inkomstgränserna som slår hårt mot\r\nfamiljemålen anser vi socialdemokrater är orimligt,\r\nnär målet är att rättshjälp skall ges där behovet är\r\nstörst och där det inte finns någon annan hjälp att\r\nfå. Jag skall även ge några tips på besparingar som\r\nregeringen kan begrunda.</pre><pre>1. Tag bort rättshjälp i tvister om motorfordon.\r\nAlla som har minst halv försäkring på sin bil har\r\ndärmed också en rättsskyddsförsäkring.</pre><pre>2. För mig är utsatta människor i familjemål en mer\r\nangelägen grupp än de som tvistar om pengar och\r\negendom, även om man kan stå sig ganska slätt\r\näven där. Överväg dock om rättshjälp skall beviljas\r\ni t.ex. tvister om leasingbilar.</pre><pre>3. Rättshjälpen lämnas i fyra skilda former, och det\r\när oftast den redan redan nedbantade rättshjälpen\r\nsom ifrågasätts. Titta på alla delar av rättshjälpen!\r\nDet är den allmänna rättshjälpen som visar på den\r\nminsta kostnadsökningen. När det gäller\r\nmålsägandebiträden säger flera advokater jag talat\r\nmed att det gått rutin i att det skall vara advokater\r\nsom målsägandebiträden. En kvinnlig advokat\r\nsade: ''Jag skäms att lämna in en kostnadsräkning\r\ndär jag egentligen suttit med som stödperson. Vi\r\nadvokater behövs när talan om skadestånd förs, när\r\ninte så är fallet kan någon annan lämplig person\r\nutses.'' När det ekonomiska läget är kärvt och\r\nresurserna skall sättas in där de bäst behövs, är det\r\nviktigt att fråga sig om möjligheten till\r\nmålsägandebiträden i form av advokater blivit för\r\ngenerös. Lagen trädde i kraft den 1 juli 1988 och\r\nutvidgades den 1 januari 1991. Den 25 april 1991\r\nfattade riksdagen beslut om ytterligare utvidgning.</pre><pre>4. Kunskapen om rådgivning fungerar dåligt, och\r\nantalet rådgivningstillfällen har blivit mindre de\r\nsenaste åren. I flera fall är rådgivning ett fullgott\r\nalternativ, t.ex. vid gemensam ansökan om\r\näktenskapsskillnad när makarna redan är ense om\r\nvårdnads-  och underhållsfrågorna.</pre><pre>5. Kommunerna är enligt en ny regel i\r\nsocialtjänstlagen skyldiga att sörja för att\r\nsamarbetsavtal kan erbjudas i vårdnadstvister. Den\r\nregeln måste bli känd och samarbetsamtal\r\nuppmuntras.</pre><pre>6. Advokater och offentliga biträden måste få\r\nbättre information om vad som åligger dem och hur\r\nen kostnadsräkning skall vara utformad. Mängden\r\nav klagomål över avdrag i kostnadsräkningarna är\r\nalltför stor. Man får inte betalt för översättningar\r\nsom inte tillför ärendet något, telefonsamtal med\r\nklientens släkt och vänner, hjälporganisationer och\r\nriksdagsmän, tiden som går åt att skriva\r\nkostnadsräkningar, inte heller som regel för\r\nåtgärder som kan och bör skötas i annan ordning.\r\nKostnadsmedvetandet är litet, speciellt hos dem\r\nsom har ingen eller låg egenavgift. De advokater\r\nsom försöker hålla kostnaderna nere kan råka ut för\r\natt klienten vill ha biträdesbyte, eftersom biträdet\r\ninte visar tillräckligt intresse och förståelse. Visst\r\nskall det gå att byta biträde, men såväl advokater\r\nsom klienter bör få bättre information om vilka\r\nåtgärder som betalas av allmänna medel.</pre><pre>Riksrevisionsverket pekar på en helt nödvändig\r\nåtgärd, nämligen att en myndighet får ett klart och\r\nentydigt ansvar för pengarnas användning och för\r\nkostnadskontrollen. Höjda timkostnadsnormer\r\nstår för hälften av kostnadsökningen mellan 1986\r\noch 1990. Skall vi ha kvalificerade advokater inom\r\nrättshjälpen får vi betala. I dag är normen 890 kr.\r\nper timme, medan en privat advokat kan erhålla\r\n1 500 kr. per timme.</pre><pre>Anslaget till rättshjälpen är i år 649 milj.kr.\r\nRegeringen klipper till med ett delförslag som slår\r\nhårt mot svaga grupper och som kanske resulterar i\r\nökad administration i stället för en besparing på 15\r\nmilj.kr. per år. Det är en droppe i havet. Det finns\r\npengar att spara på många områden utan att\r\nrättshjälpen urholkas.</pre><pre>Herr talman! Till sist yrkar jag bifall till\r\nutskottsmajoritetens hemställan, som innebär\r\navslag på regeringens proposition om sänkt\r\ninkomstgräns för allmän rättshjälp.</pre><pre>Anf. 181  BRITTA BJELLE (fp) replik:</pre><pre>Herr talman! När man hör Sigrid Bolkéus skulle\r\nman kunna tro att Socialdemokraterna jämte Ny\r\ndemokrati och Vänsterpartiet inte vill spara\r\nnågonting alls. Jag vill ändå påminna om vad de har\r\nskrivit i betänkandet. Där står det:</pre><pre>''Utskottet delar för sin del den uppfattning som\r\nkommit till uttryck i propositionen, nämligen att\r\ndet reformarbete som hittills ägt rum när det gäller\r\nrättshjälpen inte varit tillräckligt\r\nkostnadsdämpande och att besparingar\r\nbehövs.-- -- -- Som utskottet redan konstaterat\r\nkrävs emellertid besparingar och effektiviseringar\r\ninom rättshjälpsområdet -- -- --.''</pre><pre>Det är alltså 40 milj.kr. som Socialdemokraterna\r\nhar varit med på att vi skall spara på\r\nrättshjälpsområdet. Nu säger Sigrid Bolkéus att de\r\n15 miljoner som vi föreslår när det gäller\r\ninkomstgränsen är någonting helt oacceptabelt. De\r\nförslag som Sigrid Bolkéus räknat upp har\r\nmarginella effekter och ger knappt någon miljon.</pre><pre>Sedan säger Sigrid Bolkéus att det oacceptabelt att\r\nsänka inkomstnivån till fyra basbelopp. Det var en\r\nsocialdemokratisk regering som satt mellan 1983\r\noch 1988. Då var inkomstgränsen 110 000 kr. Om\r\nman räknar om 1988 års inkomster 110 000 kr. till\r\ndagens penningvärde, kan man konstatera att\r\ngränsen ligger vid ungefär fyra basbelopp. Det\r\nbetyder att Sigrid Bolkéus vid det tillfället hade\r\ntillsammans med sina partikamrater en oacceptabel\r\nnivå för då man kunde erhållande av rättshjälp.</pre><pre>Med den förändring till fyra basbelopp som\r\nregeringen föreslår i sin budgetproposition skulle\r\n80 % av dem som i dag får rättshjälp också få det\r\nmed det föreslagna systemet. Inte nog med det.\r\nMedelinkomsten för kvinnor ligger på 109 200 kr.\r\nDet stora flertalet kvinnor i dag skulle erhålla\r\nrättshjälp om nivån skulle vara fyra basbelopp.</pre><pre>Eftersom jag har så litet tid på mig, hinner jag inte\r\nta upp alla de frågor som jag skulle önska. Jag vill\r\nändå säga när det gäller den allmänna rättshjälpen\r\natt är det absolut största område som man får\r\nrättshälp för är gemensam ansökan om\r\näktenskapsskillnad. Det är där man möjligen skulle\r\nkunna begränsa något. 16 291 ärenden gällde\r\ngemensamma ansökningar, faderskapsfrågor, som\r\nSigrid Bolkéus nämnde, gällde i 604 fall och vårdnad\r\ni drygt 2 000 fall.</pre><pre>Anf. 182  SIGRID BOLKÉUS (s) replik:</pre><pre>Herr talman! Vi är ense om att det behövs\r\nbesparingar och att det krävs effektiviseringar. Jag\r\nfick inget svar på frågan om det kommer förslag om\r\nrättshjälpsavgift. Det är en bättre väg att gå, för då\r\nblir inte effekten så drastisk. Den kan höjas för\r\npersoner med god inkomst. Vi vet att 54 % av\r\nrättshjälpstagarna betalade i fastställda avgifter\r\nmindre än 350 kr. och att ca 35 % betalade\r\ningenting. Där kan man nog höja avgiften utan att\r\nnågon utestängs från hjälpen.</pre><pre>Det är tydligen helt andra regler som gäller när vi\r\nsocialdemokrater sitter i opposition. Märk väl att vi\r\ninte kommit med förslag om ökad rättshjälp. Titta\r\npå snabbprotokollen från de två senaste åren. Ni\r\nhar sagt ja till det belopp som skall gälla, och sedan\r\ndet kommit förslag om bodelningsärenden.\r\nModeraterna har varit väldigt generösa speciellt\r\ndär. Göthe Knutson sade i fjol i fråga om\r\nbodelningsärenden att staten inte ens är beredd att\r\nlåna ut medel för återbetlaningar. Nu har det inte\r\nhänt någonting på bodelningsärenden. Göthe\r\nKnutson pläderade för rättshjälp till brottsoffer i\r\nSverige som har lidit ekonomisk, fysisk och psykisk\r\nskada. Då hade riksrevisionsverket redan fått i\r\nuppdrag att se över kostnadsökningarna.\r\nModeraterna i opposition har inte visat något som\r\nhelst kostnadsmedvetande.</pre><pre>När det gällde näringsidkare lade jag märke till att\r\nGöthe Knutson tog till storsläggan i förra debatten:\r\nIngen skall diskrimineras i ett rättssamhälle. För\r\noss moderater är det en självklarhet att slå vakt om\r\nrättssamhället till alla delar. Då får rättvisan också\r\nkosta.</pre><pre>Nu har det gått tolv månader, och vi en moderat\r\nregering. Nu är det tyst om alla förslag och om allt\r\nman har krävt under årens lopp i opposition.</pre><pre>Jag fick inte svar på mina frågor. Kommer det ett\r\nförslag om höjda rättshjälpsavgifter? Är ni med på\r\ndet som sägs i tidningsartikeln, eller ställer ni upp\r\npå att förslaget är väl avvägt? Jag får väl dra den\r\nslutsatsen av Britta Bjelles inlägg att Irhammar\r\ntalade för Centern. Blir det nya pengar till\r\nrättshjälp för dem som utsätts för våldsbrott\r\nutomlands?</pre><pre>Anf. 183  BRITTA BJELLE (fp) replik:</pre><pre>Herr talman! Av vad Sigrid Bolkéus här säger drar\r\njag den slutsatsen att om regeringen kommer\r\ntillbaka med ett förslag om höjda\r\nrättshjälpsavgifter, kommer Socialdemokraterna\r\natt stödja det förslaget. Socialdemokraterna, Ny\r\ndemokrati och Vänsterpartiet vill ha ett nytt förslag\r\nom besparingar, eftersom man inte är beredd att\r\nanta det förslag som regeringen har lagt fram.\r\nSigrid Bolkéus föreslår nu höjda rättshjälpsavgifter.\r\nJag skall framföra detta. Det är klart att det är en\r\nväg att gå, men jag vill bara påminna Sigrid Bolkéus\r\nom att om man höjer självrisken för samtliga\r\nindivider som ansöker om rättshjälp, drabbar detta\r\nde sämst ställda först. Om man sänker\r\ninkomstgränsen, betyder det att alla som tjänar\r\nunder 110 000 kr. betalar i stort sett ingenting, men\r\nom man höjer självrisken till 1 000 kr. eller 2 000 kr.\r\nför att få in de 40 milj.kr., som också\r\nSocialdemokraterna har ställt sig bakom, drabbas\r\nförst de som har låga inkomster. Jag skall dock\r\nframföra att Socialdemokraterna anser att detta är\r\nett bra besparingsförslag.</pre><pre>Sigrid Bolkéus sade att det finns besparingar att\r\ngöra, som inte drabbar någon. Jag tror inte att det\r\nfinns en enda besparing som kan genomföras utan\r\natt det drabbar någon, för i så fall är det inte fråga\r\nom någon besparing. Administrationskostnaden\r\nför rättshjälpen ligger i dag på ca 10 milj.kr. Det är\r\nmöjligt att det kan bli någon variation uppåt eller\r\nnedåt, men detta är ändå väldigt marginella\r\nkostnader. Sigrid Bolkéus anser att man skall ha\r\nkvar den här gränsen. En inressant fråga blir då:\r\nBehöver man verkligen betala ut rättshjälp för alla\r\nde 16 300 gemensamma ansökningarna? Är det\r\nsäkert att de som har två barn och tjänar över\r\n160 000 kr. behöver rättshjälp just för detta\r\nändamål?</pre><pre>Anf. 184  SIGRID BOLKÉUS (s) replik:</pre><pre>Herr talman! Jag sade att rättshjälpsavgiften kan\r\nhöjas för personer med goda inkomster. Men vi får\r\növerväga en höjd självrisk, så att inte effekten blir\r\nså drastisk. Höjningen skall dock gälla dem som har\r\ngoda inkomster, så att inte någon utestängs från\r\nrättshjälp.</pre><pre>En mamma skall ha råd att driva sin sak. Vad ger ni\r\nför råd till en kvinna som skall kämpa för sitt barn\r\noch som tjänar 12 000--13 000 kr.? Hon får inte över\r\nnågonting av lönen, om man ser till vad allt kostar.\r\nHon kan inte föra sin egen talan. Skall hon gå till\r\nbanken, eller ger ni henne det råd som\r\nfinansministern ger, att försöka spara ihop en\r\nårslön att ha som buffert?</pre><pre>När det gäller den här besparingen som det talades\r\nom kommer vi inte att kunna spara så mycket. Det\r\nvar tänkt att denna reform snabbt skulle träda i\r\nkraft, om fyra veckor. Nu kommer det en ny\r\nproposition i januari 1993. Då hoppas vi på ett\r\nsamlat helhetsförslag. Om vi skulle förlora några\r\nmiljoner på detta, får det väl bli som tidigare,\r\nnämligen att pengarna får anslås i tilläggsbudgeten.\r\nDetta är ett förslagsanslag, och Anne Wibble får\r\nskaffa fram pengar precis som Allan Larsson fick\r\ngöra, när vi var i regeringsställning. Britta Bjelle\r\nsjälv förklarade på ett bra sätt den 18 april 1990 vad\r\nsom menas med ett förslagsanslag. Om man finner\r\natt det skall utgå rättshjälp är det inte fråga om\r\nhuruvida det finns pengar eller inte. Räcker inte\r\nanvisat anslag, får man utkräva mer pengar i\r\nefterskott.</pre><pre>Den lilla besparing som här kan göras leder säkert\r\ntill ökade administrationskostnader, men den\r\nkostnaden får vi ta.</pre><pre>Förste vice talmannen anmälde att Britta Bjelle\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 185  KARL GUSTAF SJÖDIN (nyd):</pre><pre>Herr talman! Om allmän rättshjälp beviljas, får den\r\nrättssökande till sin hjälp en advokat som betalas\r\nav staten. Till skillnad från övriga rättshjälpsformer\r\nskall den rättssökande vid allmän rättshjälp bidra\r\nmed kostnaderna genom att betala en avgift. Den\r\nsom har låg inkomst betalar en lägre avgift, medan\r\nden som tjänar mer får betala en högre avgift. På\r\nså sätt har man försökt utjämna olika människors\r\nmöjligheter i ekonomiskt hänseende att tillvarata\r\nsin rätt. Den som har god ekonomi skall inte\r\nkomma i ett bättre läge än den som har det sämre\r\nställt.</pre><pre>När rättshjälpslagen infördes kunde allmän\r\nrättshjälp i princip beviljas i alla typer av ärenden.\r\nAv besparingsskäl -- som också Britta Bjelle\r\nomnämnde i sitt anförande -- har dock under senare\r\når flera stora och viktiga ärendegrupper\r\nundantagits, t.ex. fastighetstvister och\r\nskadeståndstvister. Genom dessa begränsningar\r\nutgår numera allmän rättshjälp huvudsakligen i\r\nfamiljemål, alltså i mål som handlar om\r\näktenskapsskillnad, vårdnad av barn, umgänge och\r\nunderhåll. Inom Ny demokrati kan vi inte ställa upp\r\npå ytterligare begränsningar, därför att vi värnar\r\nom den enskilde individens rätt att få så viktiga\r\nsaker avgjorda som det handlar om just i\r\nfamiljemålen.</pre><pre>Ett viktigt komplement till den statliga rättshjälpen\r\nhar alltsedan 1970-talet varit privata\r\nrättsskyddsförsäkringar. I alla s.k. sakförsäkringar\r\nfinns en rättskyddsförsäkring inbyggd. Den som\r\nhar en hemförsäkring, en villaförsäkring, en\r\nbilförsäkring, en båtförsäkring eller någon annan\r\nförsäkring har därmed också en privat\r\nrättsskyddsförsäkring, som vid en eventuell rättslig\r\ntvist betalar kostnaderna för bl.a. advokat. Inom\r\nvissa rättsområden är det i dag möjligt för den\r\nenskilde att vid en tvist uttnyttja både den privata\r\noch den statliga rättshjälpen. Inom andra\r\nrättsområden kan endast formerna utnyttjas.</pre><pre>Sigrid Bolkéus har här berättat om Folksams\r\ntidigare åtgärd. Som hon nyss anförde kommer\r\nregeringens förslag att få störst betydelse för den\r\nenskilde när det gäller familjemålen. Därför tänker\r\njag inte ta upp någonting om detta, eftersom det i\r\nstort sett bara blir fråga om ett upprepande.</pre><pre>Herr talman! Det finns ytterligare många exempel\r\npå när förslaget får oacceptala konsekvenser. Ett\r\nsådant är de under senare tid uppmärksammade\r\nbarnaroven. Män av utländsk härkomst, som har\r\nbarn tillsammans med svenska kvinnor, har fört\r\nbarnen till släktingar i hemlandet. Dessa fall har\r\nökat under senare år. För att kvinnan skall ha någon\r\nmöjlighet att återfå barnet krävs ofta stora insatser\r\nvid utländska domstolar. Det handlar många\r\ngånger om kostnader över 100 000 kr. Med\r\nregeringens förslag skulle kvinnor som tjänar mer\r\nän 12 100 kr. i månaden själva få svara för\r\nkostnaderna. I praktiken skulle de tvingas att\r\nstillatigande acceptera att de aldrig får återse sina\r\nbarn.</pre><pre>Vid tidigare besparingar inom rättshjälpsområdet\r\nhar som princip gällt att de som drabbats haft\r\nmöjlighet att skydda sig på något annat sätt. När\r\nfastighetstvister och skadeståndstvister undantogs\r\nfrån rättshjälpen var ett av skälen att det fanns\r\nandra möjligheter att få sina kostnader betalda\r\ngenom privata försäkringar. Det är obegripligt att\r\nregeringen nu är beredd att gå ifrån denna princip\r\noch inom viktiga rättsområden ställa människor\r\nhelt utan skydd.</pre><pre>Sigrid Bolkéus nämnde att man kan göra\r\nbesparingar när det gäller tvister om motorfordon.\r\nBritta Bjelle önskade förslag från bl.a. Ny\r\ndemokrati. Jag skall ta upp några exempel.</pre><pre>Förutom vid tvister om motorfordon skulle man\r\nkunna göra besparingar i mål som rör\r\nnäringsidkare. I dag beviljas småföretagare inte så\r\nsällan rättshjälp vid tvister som rör\r\nnäringsverksamheten. Det gäller företagare som\r\nhar en ekonomi som kan jämställas med en\r\nlöntagares i vanliga inkomstlägen. Alla företagare\r\nhar möjlighet att teckna en företagarförsäkring som\r\nomfattar rättsskydd. Det kan knappast vara för\r\nmycket begärt att den som avser att driva en rörelse\r\nsjälv får ta ansvar för de rättsliga kostnader som\r\nkan uppstå vid en eventuell tvist.</pre><pre>Det skulle också vara möjligt att genom\r\nförändringar i andra regelsystem åstadkomma\r\nbesparingar på rättshjälpsanslaget. Ett exempel\r\ngäller reglerna om underhållsbidrag och\r\nbidragsförskott.</pre><pre>I dag finns ett detaljerat och komplicerat system för\r\nhur dessa bidrag skall bestämmas. Trots att det inte\r\nhandlar om något kvalificerat juridiskt arbete\r\nutförs arbetet med att samla in inkomstuppgifter\r\noch beräkna bidragets storlek av advokater.\r\nAdvokaternas förslag till underhållsbidrag skall\r\ndärefter godkännas av försäkringskassan. Ofta blir\r\ndå kommunen genom socialkontoret inblandad.\r\nEtt ärende som gäller underhållsbidrag kostar alltså\r\npengar för försäkringskassan, kommunen och\r\nbelastar rättshjälpsanslaget. Dessa onödiga\r\nkostnader kan man spara en hel del pengar på\r\ngenom förändringar i arbetsrutinerna.\r\nUppskattningsvis uppgår kostnaderna på\r\nrättshjälpsanlaget till minst 10 milj.kr. om året.</pre><pre>Reglerna för beräkning av underhållsbidrag borde\r\ngöras om. I stället för dagens komplicerade system\r\nborde bidragen räknas ut av försäkringskassan på\r\ngrundval av de uppgifter om den inblandades\r\nekonomi som kassan redan har tillgång till. Kanske\r\nrentav mina förslag sparar mer än de 15 milj.kr.\r\nsom regeringen föreslagit. Riksrevisionsverket kan\r\nsäkert räkna ut detta.</pre><pre>Samtidigt som regeringen nu föreslår\r\ninskränkningar i rätten till allmän rättshjälp har det\r\nkommit ett förslag från justitiedepartementet (Ds\r\n1992:24) om att rätten till rättshjälp för brottsoffer\r\nskall utvidgas. Den som drabbas av ett brott\r\nkommer i större utsträckning än för närvarande att\r\nkunna anlita en advokat som hjälper honom eller\r\nhenne bl.a. med att få skadestånd från\r\ngärningsmannen.</pre><pre>Rättshjälpen i denna typ av tvister blir helt\r\nkostnadsfri och lämnas även om den enskilde har\r\ndet mycket gott ställt. Det är förvisso viktigt att\r\nstödja brottsoffer. Men är det viktigare än att se till\r\natt barn inte far illa i sådana situationer som jag\r\nnyss har beskrivit? Denna fråga riktar jag speciellt\r\ntill Liisa Rulander, eftersom hon har kommenterat\r\nmin inställning i Göteborgsposten. Eftersom jag\r\ninte har fått möjlighet att bemöta hennes uttalande\r\nom att jag bara hänger med på någon linje, vill jag\r\npassa på att här under denna debatt bemöta Liisa\r\nRulander.</pre><pre>Liisa Rulander säger också följande i ett reportage\r\ni GP: ''I stället är det nog så att de som tjänar på\r\nden nuvarande höga gränsen är personer som har\r\nråd att tvista om ingenting.''</pre><pre>Liisa Rulander, säg till de kvinnor som behöver\r\nrättshjälpen att deras tvister är om ingenting. Jag\r\ntycker att Liisa Rulander skall vända sig till\r\nrättshjälpsmyndigheten i Sundsvall så att hon får\r\nreda på vilken typ av tvister som är övervägande.\r\nEftersom Liisa Rulander har gjort sig till\r\ntaleskvinna för regeringspartierna i utskottet och\r\nuppgivit att de inte kan se någon annan lösning just\r\nnu, är väl mina förslag välkomna. Eller skall även\r\ndessa förslag ratas eftersom de kommer från mig\r\nsom representant för Ny demokrati? I och för sig\r\nvore det ju en konsekvent hållning från\r\nregeringspartierna. Men jag talar inte i egen sak,\r\nutan jag talar för dem som skulle bli drabbade av\r\nregeringens mycket illa genomtänkta förslag.</pre><pre>Åter till sakfrågan. Det finns inte några uppgifter\r\nom att man inom justitiedepartementet skulle ha\r\nbedömt att det ena området är viktigare än det\r\nandra beträffande brottsoffren. Men eftersom\r\nförslagen kommer samtidigt, måste man väl ändå\r\ndra slutsatsen att brottsoffren prioriteras på\r\nbekostnad av rättssäkerheten i familjemålen. Eller\r\när det så enkelt att de olika förslagen har handlagts\r\nav skilda avdelningar inom departementet och att\r\nden ena inte vet vad den andra gör?</pre><pre>Herr talman! En grundläggande princip i ett\r\ndemokratiskt samhälle är att alla skall vara lika\r\ninför lagen. För att denna princip skall få någon\r\nbetydelse i praktiken krävs att den enskilde har\r\nekonomiska möjligheter att ta till vara sina rättsliga\r\nintressen. Detta sägs också i Europarådets\r\nkonventioner och är en målsättning med\r\nrättshjälpslagen. Den nu framlagda propositionen\r\nhotar principen om allas likhet inför lagen. Om\r\nnämnda proposition antas kommer endast de som\r\nhar det sämst ställt och de som har en mycket god\r\nekonomi att kunna anlita advokat. Eller, som jag\r\nuttryckte det i min motion: Endast de fattiga och de\r\nrika kommer att kunna anlita advokat, inte vanligt\r\nfolk med normala inkomster.</pre><pre>För mig är det fullkomligt obegripligt att man\r\nlägger fram en sådan proposition. Enligt uppgift\r\ngör regeringen det dessutom för att spara futtiga 15\r\nmilj.kr. Det är en upprörande inställning som\r\nregeringen har när det gäller den självklara rätt som\r\nfolk har att få samhällets stöd i utsatta lägen.</pre><pre>Herr talman! Jag yrkar bifall till hemställan i\r\njustitieutskottets betänkande JuU26 och avslag på\r\nreservationerna, vilket innebär avslag på\r\npropositionen.</pre><pre>Anf. 186  BRITTA BJELLE (fp) replik:</pre><pre>Herr talman! Karl Gustaf Sjödin tar stora ord i sin\r\nmun när han säger att allas likhet inför lagen rasar\r\nnär inkomstgränsen sänks till fyra basbelopp.</pre><pre>Under perioden 1983--1988 var det just denna gräns\r\nsom man hade. Det var då ingen som sade att det\r\ninte rådde likhet inför lagen. Det är inte den frågan\r\nsom avgörs i ett sådant sammanhang.</pre><pre>Karl Gustaf Sjödin säger sedan att det är vanligt\r\nfolk med normala inkomster som bör få rättshjälp\r\nså att de kan processa.</pre><pre>Som regel har man haft som utgångspunkt att det är\r\nde svagaste i samhället som skall ges det stöd som\r\nandra skattebetalare bidrar med. Inte ens i Ny\r\ndemokratis samhälle har man råd att ge alla\r\nmänniskor i Sverige, den stora gruppen\r\ninkomsttagare, rättshjälp.</pre><pre>Om jag förstod Karl Gustaf Sjödin och Sigrid\r\nBolkéus rätt är man överens om att egenavgiften\r\nkan höjas. Egenavgiften är i genomsnitt på ca\r\n800 kr. per individ. Ungefär 54 % av dem som\r\nbegär rättshjälp har inkomster under 60 000 kr. --\r\n54 000--58 000kr. Dessa människor kommer att få\r\nbetala en högre avgift på grund av att man vill höja\r\negenavgiften i stället för att sänka inkomstgränsen\r\nför att ta in samma pengar.</pre><pre>Karl Gustaf Sjödin har också ställt sig bakom att\r\nman skall spara 40 milj.kr. Att då tro att man med\r\nhjälp av de marginella förändringar som Karl\r\nGustaf Sjödin pekar på kan spara 40 milj.kr. är\r\nändå att se litet väl ljusblått på tillvaron.</pre><pre>Däremot delar jag Karl Gustaf Sjödins uppfattning\r\nnär det gäller att räkna ut underhållsbidrag. Jag tror\r\nsäkert att man kan spara ett antal miljoner genom\r\natt göra det på något annat sätt.</pre><pre>Karl Gustaf Sjödin ställer sedan, som Ny demokrati\r\nofta gör, en grupp mot en annan. Här ställer han\r\nvanliga inkomsttagare mot brottsoffer som får\r\nrättshjälp. Att en misshandlad och utsatt kvinna\r\nsom är så knäckt av den person som hon har levt\r\ntillsammans med inte skulle behöva samhällets stöd\r\ni form av en advokat som stöder henne under\r\nrättegången kan jag inte förstå.</pre><pre>Det finns mängder av sådana mål där man har\r\nkunnat påvisa hur illa dessa kvinnor far. Det\r\nförvånar mig inte alls att Karl Gustaf Sjödin tycker\r\natt de kan klara sig själva också i fortsättningen.</pre><pre>Anf. 187  KARL GUSTAF SJÖDIN (nyd)\r\nreplik:</pre><pre>Herr talman! När jag talar om besparingar talar jag\r\ninte om 40 milj.kr., utan jag talar om dessa futtiga\r\n15 milj.kr. Enligt de beräkningar som har gjorts på\r\nrättshjälpsmyndigheten är det ca 10 milj.kr. som\r\nkan sparas in på att det inte är advokater som sköter\r\nutredningarna.</pre><pre>Beträffande motorfordonstvister och rättshjälpen\r\ntill näringsidkare kanske man kommer upp till de\r\nca 15 milj.kr. som regeringen säger sig vilja spara\r\ngenom att sänka inkomstgränsen från sju till fyra\r\nbasbelopp.</pre><pre>Jag har aldrig sagt att de fattigaste och de värnlösa\r\ninte skall få någon rättshjälp. De kommer\r\nnaturligtvis att få rättshjälp. Jag har frågat varför\r\nvanligt folk med normala inkomster, och i detta fall\r\nkvinnor som tjänar 12 000--13 000 kr. i månaden,\r\ninte skall kunna driva sina tvister och få rättshjälp\r\ntill detta i vårt samhälle.</pre><pre>Anf. 188  BRITTA BJELLE (fp) replik:</pre><pre>Herr talman! Jag har hört siffran 12 000 kr. flera\r\ngånger samtidigt som man hänvisar till att det är\r\nkvinnor med barn som inte kan driva sina mål. Om\r\nen kvinna med två barn vill driva ett mål, kan hon\r\nha inkomster upp till 161 000 kr. med dagens\r\nbasbelopp och 168 500 kr. med nästa års basbelopp,\r\nvilket kanske känns mest angeläget, eftersom vi nu\r\ntalar om denna fråga och det snart är sommar. Det\r\nbetyder alltså att man kan ha inkomster upp till\r\n168 000 kr., ha två barn och få rättshjälp anser sig\r\nbehöva det.</pre><pre>Det handlar alltså inte om dem som har det allra\r\nsämst ställt när man talar om personer som tjänar\r\n13 000 kr. i månaden, Karl Gustaf Sjödin.</pre><pre>Anf. 189  KARL GUSTAF SJÖDIN (nyd)\r\nreplik:</pre><pre>Herr talman! Varför tror Britta Bjelle att\r\nrättshjälpsmyndigheten i Sundsvall liksom många\r\nandra är kritisk till detta förslag.\r\nRättshjälpsmyndigheten borde om någon veta vilka\r\ngrupper det gäller. Det är faktiskt därifrån som jag\r\nhar hämtat uppgifterna.</pre><pre>Förste vice talmannen anmälde att Britta Bjelle\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 190  LIISA RULANDER (kds) replik:</pre><pre>Herr talman! Eftersom jag inte har haft tillfälle att\r\ni Göteborgs Posten läsa vad som har lagts i min\r\nmun, kan jag i denna kammare inte föra den\r\ndebatten vidare.</pre><pre>Däremot vill jag hävda att det är angeläget, precis\r\nsom Karl Gustaf Sjödin säger, att vi verkligen ser\r\ntill att de sämst ställda får det som de behöver och\r\natt man tryggar rättshjälpen för deras del.\r\nNaturligtvis är det oftast kvinnorna som begär\r\nrättshjälp. Men jag hävdar, liksom i mitt\r\ndebattinlägg nyligen, att de kommer att få denna\r\nhjälp. De som har det sämst ställt och som har barn\r\ntar man hänsyn till även i propositionen. Därför\r\nkan jag ställa mig bakom förslaget i propositionen\r\nsåsom det ser ut i dag. Men jag säger fortfarande att\r\ndet är viktigt att man följer utvecklingen.</pre><pre>I en lågkonjunktur och med tanke på hur den\r\nsvenska ekonomin ser ut i dag är det viktigt att man\r\nhela tiden anpassar sig till verkligheten här och nu,\r\nmen att man strävar efter förbättring efter hand\r\nsom alla har råd med det.</pre><pre>Vi kan inte bara se till de 15 milj.kr. som vi nu\r\ndebatterar. Vi måste även inse att det finns många\r\nfler områden i vårt samhälle där vi så att säga måste\r\nse över situationen för de sämst ställda. Det betyder\r\nfaktiskt att de som har över 161 000 kr. om året inte\r\nbehöver ha denna hjälp, när det finns de som tjänar\r\n109 000 kr. om året och som kanske behöver hjälp\r\npå andra områden än bara inom\r\nrättshjälpsområdet.</pre><pre>Anf. 191  KARL GUSTAF SJÖDIN (nyd)\r\nreplik:</pre><pre>Herr talman! Jag är övertygad om att Liisa\r\nRulander är intresserad av dessa frågor. Men trots\r\nallt går vi, Socialdemokraterna och Vänsterpartiet\r\nemot detta förslag, eftersom vi anser att det är fel\r\nställe att göra besparingar på. Även fattiga och\r\nvanliga männniskor i dessa rättstvister, och framför\r\nallt de kvinnor som har fått sina barn bortrövade,\r\nkommer att drabbas av detta. Det innebär\r\nkostnader som är mycket stora. Anser Liisa\r\nRulander att dessa kvinnor stillatigande skall sitta\r\noch titta på när deras barn blir bortrövade till andra\r\nländer?</pre><pre>Anf. 192  LIISA RULANDER (kds)replik:</pre><pre>Herr talman! Jag tycker det verkar som att vi inte\r\nriktigt lyssnar på varandras inlägg. Jag upplever att\r\nKarl Gustaf Sjödin inte har tagit mitt inlägg på\r\nallvar. Jag hävdar där att det är barnfamiljerna som\r\nfår stödet. Det går vi med på. Jag tycker att det är\r\nlitet synd om vi talar förbi varandra. Det verkar\r\nsom om vi egentligen skulle vara överens i sak.</pre><pre>Karl Gustaf Sjödin har nu kommit med förslag till\r\nde förändringar han vill ha när det gäller\r\nbesparingar, och det är okej. Jag kan inse att det\r\nkan vara svårt att ibland se att medlen kan leda till\r\nsamma mål. Vi har just nu olika sätt att se det. Jag\r\nbeklagar om denna besparing inte går igenom. Det\r\nkommer att ytterligare fördröja rehabiliteringen av\r\nsvensk ekonomi. Detta om något kommer att\r\ndrabba de svagaste grupperna i Sverige.</pre><pre>Anf. 193e KARL GUSTAF SJÖDIN (nyd)\r\nreplik:</pre><pre>Herr talman! Jag hoppas att riksrevisionsverket\r\nkan räkna ut om mina förslag kanske uppnår de 15\r\nmilj.kr. som man gör i besparing genom detta\r\nförslag.</pre><pre>Beträffande frågan om vilka detta kommer att\r\ndrabba, hämtar jag mina uppgifter från en\r\nsakkunnig, nämligen överdirektören i\r\nrättshjälpsnämnden Jonas Ågren. Jag litar faktiskt\r\npå hans uppgifter. Han hävdar att det är dessa\r\nkvinnor som kommer att drabbas.</pre><pre>Anf. 194  BERITH ERIKSSON (v):</pre><pre>Herr talman! Att den av regeringen nu föreslagna\r\nförsämringen i rättshjälpen skulle innebära att\r\nrättshjälpsreformens grundläggande syfte\r\näventyras är nu även Socialdemokraterna beredda\r\natt skriva under på. Vänsterpartiet anser ju som\r\nbekant att den gränsen redan tidigare var passerad\r\noch att det nu handlar om att försöka rädda\r\nspillrorna av den ursprungliga lagen från 1972.</pre><pre>Socialdemokraterna och Ny demokrati vill ha en\r\nytterligare översyn, och i det förslag som finns i år\r\nsäger man att det grundläggande syftet bakom\r\nlagen skall beaktas. Vi anser att det bör vara\r\nutgångspunkten. Om man inte kan uppfylla lagens\r\nursprungliga intentioner, bör man skriva nya lagar.\r\nDet finns, som tidigare har sagts här i kammaren i\r\ndag, en majoritet för att stoppa dessa ytterligare\r\nförsämringar. Jag kommer därför att rösta med\r\nutskottet om avslag på propositionen och en\r\növersyn av rättshjälpen.</pre><pre>I betänkandet behandlas även andra\r\nmotionsyrkanden, däribland vårt yrkande om att\r\nförordnande av juridiskt biträde i asylärenden\r\nåterförs från invandrarverket till\r\nrättshjälpsmyndigheten.</pre><pre>I regeringens proposition om förslag till ny\r\nutlänningslag från riksmötet 1988/89, säger\r\nföredragande statsråd att de principiella\r\nbetänkligheter som framfördes mot förslaget av en\r\ndel remissinstanser har en viss tyngd. Den kritik\r\nmot förslaget som här avses kom bl.a. från\r\ndiskrimineringsombudsmannen,\r\nAdvokatsamfundet och en del rättshjälpsnämnder.\r\nKritikerna ansåg att beslut om rättshjälp och\r\ntillförordnande av juridiskt biträde skall ligga hos\r\nen myndighet som är fristående gentemot\r\ninvandrarverket, som ju är de asylsökandes\r\nmotpart.</pre><pre>Statsrådet fortsatte sitt resonemang i propositionen\r\nmed att säga att tiden är mogen för att pröva en\r\nnyordning för att förkorta handläggningstiderna.\r\nHon ansåg därför att utsikten att kunna korta\r\nhandläggningstiderna vägde över i förhållande till\r\nde principiella betänkligheterna.</pre><pre>Detta kan ju anses vara ett lovvärt försök, för vem\r\nvill inte korta handläggningstiderna i asylmålen?\r\nMen efter tre års arbete med nyordningen, anser\r\njag att det är dags att återgå till det tidigare\r\nförhållandet. Handläggningstiderna har inte\r\nkortats, vilket var det grundläggande skälet för\r\nnyordningen.</pre><pre>Allvarlig kritik har under åren ständigt framförts,\r\noch bl.a. har SIOS i Uppsala, en\r\nparaplyorganisation för olika\r\ninvandrarorganisationer, gjort en egen utredning.\r\nDär vänder man sig främst mot att invandrarverket\r\nanvänder sig av okvalificerade juridiska biträden,\r\nvilket medför att beslutsunderlagen är bristfälliga\r\noch undermåliga. Detta förlänger\r\nhandläggningstiderna.</pre><pre>I betänkandet finns ett särskilt yttrande av Liisa\r\nRulander, där hon uttalar kritik mot att\r\nrättshjälpshanteringen flyttades över till\r\ninvandrarverket. Jag ställer mig, herr talman,\r\nbakom det särskilda yttrandet.</pre><pre>Anf. 195  HANS GÖRAN FRANCK (s):</pre><pre>Herr talman! Jag har gång på gång under min\r\nriksdagstid varnat för de successiva förändringarna\r\noch försämringarna i rättshjälpsreformen. Jag\r\ntycker att det är viktigt att nu föra en diskussion i\r\nsak om rättshjälpsreformen i stället för att den ene\r\nhugger på den andre för vad som gjordes under\r\nolika regeringsperioder.</pre><pre>Vi har nu kommit i den situationen att det blir så\r\npass allvarliga försämringar i rättshjälpsreformen\r\natt man kan ifrågasätta om syftet med den kan\r\nkomma att uppfyllas. Detta säger jag inte mest ur\r\nadvokatsynpunkt, utan det rör sig framför allt om\r\nden rättsökande allmänhetens intressen. Det har\r\nunder lång tid pågått en utveckling där advokaterna\r\nsöker sig till andra områden.</pre><pre>Det allvarligaste i detta läge är att de gradvisa\r\nförsämringarna i rättshjälpsreformen leder till att\r\nallt färre advokater vill ägna sig åt detta område.\r\nDet leder i sin tur till att de mest kvalificerade och\r\nerfarna drar sig bort från området, och det är en\r\nmycket allvarlig tendens. Det är därför inte överord\r\nnär Lars Bentelius, generalsekreterare i\r\nAdvokatsamfundet, i yttrandet använder uttryck\r\nsom ''förödande ingrepp''.</pre><pre>Jag vill i detta sammanhang nämna att Bentelius\r\nsjälv har särskilda erfarenheter från detta område.\r\nHan var med i den kommitté som utredde\r\nrättshjälpsfrågor. Det är därför av intresse att man i\r\nAdvokatsamfundets yttrande tar upp frågan om de\r\nallmänna advokatbyråernas ställning. Jag kan inte\r\nnu gå in på alla detaljer. Var och en kan ju läsa vad\r\nsom där står skrivet. Även från andra håll talar man\r\nom vilka negativa konsekvenser detta kommer att\r\nfå för de allmänna advokatbyråerna.</pre><pre>Vi har bevittnat hur man i allför stor utsträckning\r\nhar tvingats lägga ner de allmänna\r\nadvokatbyråerna. Vi har i landet inte ett\r\nheltäckande system med allmänna advokatbyråer,\r\nvilket en gång var syftet. Även de allmänna\r\nadvokatbyråerna har tyvärr i allför stor\r\nutsträckning kommersialiserats. Denna negativa\r\nkonsekvens kan i sin tur få den effekten att det blir\r\nfråga om ökade kostnader för samhället i och med\r\natt de allmänna advokatbyråerna får nya\r\nsvårigheter.</pre><pre>Det är många som har hört av sig i denna fråga,\r\nbåde enskilda människor och andra. En allmän\r\nadvokatbyrå har skrivit till mig, och man säger\r\nföljande: Genomförs nu regeringens förslag får\r\ndetta till konsekvens att en ensamstående med en\r\nmånadslön på 10 733 kr. inte längre får rättshjälp.\r\nFör den som har ett barn får månadslönen ej\r\növerstiga 12 074 kr., eller med två barn 13 415 kr.\r\nJag vill hävda att man härigenom avskaffar\r\nmöjligheten till allmän rättshjälp för de allra flesta\r\nheltidsarbetande.</pre><pre>I skrivelsen fortsätter man med att säga följande:\r\nDå det gäller familjerätt kan jag endast konstatera\r\natt regeringsförslaget blir katastrofalt för våra\r\nmedborgare och de utlänningar som är bosatta här.\r\nTvister om vårdnad och umgänge kan bli mycket\r\ndyra, och kostnader om 10 000--30 000 kr. är inte\r\novanliga. Rättegångar om underhåll torde belöpa\r\nsig till minst 5 000--10 000 kr. När det gäller\r\nvårdnads- och umgängestvister utgår jag ifrån att\r\nföräldrarna först försöker lösa problemen genom\r\nden service som socialnämnderna är ålagda att\r\nställa upp med.</pre><pre>Vem har då råd att ge sig in i en familjerättslig tvist?\r\nSvaret gavs i det referat som jag nyss gjorde.</pre><pre>Det blir drastiska konsekvenser av att man\r\nantingen hamnar på den ena sidan och får rättshjälp\r\neller hamnar på den andra och inte får rättshjälp.\r\nDet är det som är så förödande på\r\nfamiljerättsområdet. Det är detta som jag och\r\nAnita Johansson har framhållit i vår motion, och vi\r\nkommer fram till att yrka avslag på regeringens\r\nförslag.</pre><pre>Jag läser sedan till min förvåning i reservationen att\r\ndet inte finns behov av att göra ytterligare en\r\nutredning och granskning av detta, utan\r\ndepartementet skulle förfoga över så bra material\r\natt man inte behöver göra någon utredning. Det\r\nkan ju inte vara sant, och det har redan framhållits\r\ni debatten. Praktiskt taget alla remissinstanser har\r\nsagt att detta underlag är otillfredsställande. Man\r\nhar särskilt understrukit osäkerheten i de\r\nekonomiska beräkningarna, vilka ligger åtskilliga\r\når tillbaka i tiden och dessutom grundar sig på ett\r\nosäkert material.</pre><pre>Det är därför enligt min mening\r\nuppseendeväckande att man inte i detta\r\nsammanhang har sett till att få en utredning om hela\r\nrättshjälpsreformen. Det behövs nu verkligen\r\nklarläggas hur målsättningarna skall kunna\r\nuppfyllas. Hur skall man kunna göra någonting som\r\ninte kommer att leda till att detta blir en halvmesyr\r\noch till slut ingenting alls?</pre><pre>Det är mycket välförtjänt att detta förslag från\r\nregeringen kommer att avslås. Regeringen vill\r\nspara 15 milj.kr. och gör det på ett så oriktigt sätt\r\natt man får dessa konsekvenser som praktiskt taget\r\nalla remissinstanser har talat om. Sådana dåligt\r\nförberedda förslag skall avslås rakt upp och ner!\r\nSedan bör det tillsättas en utredning som verkligen\r\nser till att vi får en översyn av rättshjälpen så att vi\r\nkan stå för att den uppfyller de krav som ett\r\nmodernt samhälle ställer.</pre><pre>Anf. 196  JOHN BOUVIN (nyd):</pre><pre>Herr talman! Riksdagsledamöter! Jag kan hålla\r\nmed Hans Göran Franck om det sista han nämnde,\r\nmen han har nog satt sig i ett litet glashus alldeles\r\nför sig själv.</pre><pre>Jag har suttit här i kammaren mer eller mindre\r\nsedan kl. 10 i förmiddags, med smärre avbrott, och\r\nvad jag känner här inne i bröstet vill jag inte riktigt\r\nsäga, för då skulle jag få en stor stor svart fläck i\r\nmitt hjärta. Jag blev nämligen lärd när jag var ung\r\natt ljuger man och svär får man svarta fläckar i\r\nhjärtat. Det är därför inte värt att jag talar om det.</pre><pre>Jag vill börja med att säga att rätten till frihet bl.a.\r\ninnebär yttrandefrihet. Det kanske är lika bra att\r\njag säger det, för man vet ju aldrig vad som kan\r\nkomma ur min mun när jag känner vad jag känner\r\njust nu.</pre><pre>Jag har litet åskådningsmaterial med mig. Vi skall\r\nta en liten bit i sänder.</pre><pre>Till en början vill man spara 15 milj.kr. Jag måste\r\nskratta! Det får jag ingen svart fläck för att jag gör.\r\nI Dagens Nyheter från måndagen den 11 maj kan\r\nman läsa om ''Grabbarna som har sitt på det torra''.\r\nDet är en, två, tre, fyra, fem gubbar, som springer\r\nmed en massa miljoner. De fick alltså 34 milj.kr.\r\nefter att på något sätt -- inte vet jag hur -- ha\r\nförsnillat bort pengar. Det börjar likna varvskrisen\r\nunder 70-talet när regeringen nu måste sätta in 20\r\nmiljarder för att rädda en bank. De här gubbarna\r\nfår sedan tillsammans 34 miljoner. Var har vi\r\nkonsekvensen? Det undrar jag.</pre><pre>Vad värre är kan man läsa om i en annan intressant\r\ntidningsartikel i Svenska Dagbladet från lördagen\r\nden 30 maj: ''Så blev Nordbanken helstatlig''. Jag\r\nroade mig med att läsa den. En och annan peng\r\nramlade då ner, och jag förstod hur man gör inom\r\npolitiken för att undanröja saker och ting. Detta\r\nhar ju varit på gång länge. Hur skulle man nu göra\r\nför att svenska folket inte skulle bli riktigt\r\nförbannat? Det var schlagerfestival, och det var\r\nishockey-VM, och sedan var det ett stim som var\r\nute och simmade. Enkelt och behändigt lyckades\r\nmassmedia -- kanske på order av etablissemanget,\r\nvad vet jag? -- få bort dessa 20 miljarder, som är en\r\nstor skamfläck. Hur kan man över huvud taget få\r\nhandskas med en ekonomi på detta sätt?</pre><pre>All right, vi skall börja någonstans. Det är\r\nfantastiskt. Här har man suttit och lyssnat och\r\nlyssnat och lyssnat bl.a. på en alkoholdebatt som\r\ninte var så kul precis. Vad jag fick fram av den\r\ndebatten var att högre priser ger mindre\r\nkonsumtion. Man har väl tänkt sig att rättshjälpen\r\nskall fungera på ungefär samma sätt, att med högre\r\npriser för rättshjälpen blir det mindre brottslighet.</pre><pre>Jag tar nu fram ett litet rep. Jag vill gärna göra en\r\nliten illustration av hur jag ser på livet i Sverige.\r\nMan måste då börja med att fråga sig: Varför har\r\ndet blivit så här? Det här repet kommer t.o.m. från\r\nAfrika, från självaste Kenya. Jag brukar stå på\r\ngolvet när jag gör det här, och så brukar jag säga att\r\n1959 såg Sverige ut så här, dvs. som ett långt, rakt\r\nrep utan några knutar någonstans. År 1959 hände\r\nnågonting, det som jag tycker är grunden till att\r\ndenna debatt har kommit upp i dag och till många\r\nandra saker. Det som hände då var att man tog bort\r\nansvaret hos människan. År 1959 började man med\r\nATP-reformen. Man tog bort människors ansvar\r\nför sin egen ålderdom.</pre><pre>Jag hoppas att Hans Göran Franck inte kutar i väg\r\nnu. Jag har ett litet meddelande till honom litet\r\nsenare.</pre><pre>Sedan fortsätter man av bara farten. Familjen blir\r\nmindre och mindre värd.</pre><pre>På 70-talet kom sedan Carl Lidbom. Honom\r\nkänner ni väl alla till? Han började då tala om att\r\nlagarna var politiska redskap för att nå politiska\r\nmål. Jag kan stå här och berätta en hel del.</pre><pre>Under valrörelsen 1988 var jag tillfälligtvis hemma.\r\nNär jag hörde den valrörelsen på TV trodde jag att\r\njag befann mig på en cirkusarena. Det var vad jag\r\nupplevde. Bl.a. pratade man då om\r\n''felprogrammerade hjärnor''. Efter att ha blivit\r\ndrabbad av personen i fråga så kom han in i mitt liv,\r\noch det blev en liten knut till på repet. Ni vet alla\r\nvem jag syftar på -- Bengt Westerberg givetvis.</pre><pre>Hur skall vi nu göra för att ordna upp allt detta?\r\nMan kan ju börja med att hålla sig i Sverige. Hans\r\nGöran Franck talade i dag väldigt mycket om\r\nSydafrika. Inte nog med det -- så fort problemet är\r\nutanför Sverige kan man engagera sig i personer.\r\nDet räcker med Norge. Jag läste en intressant\r\nartikel av Hans Göran Franck som hette ''Släpp\r\nArne Treholt fri''. Hans Göran Franck känner\r\nmycket väl till Lennart Richholtz i Göteborg. Hjälp\r\nhonom i stället! Han skulle då bli väldigt glad. Han\r\nhar hållt på i 30 år, men det är ingen som bryr sig\r\nom honom. Han har t.o.m. blivit förklarad\r\nsinnessjuk och det ena med det tredje. Så fort vi\r\nkommer utanför Sverige går det bra att engagera\r\nsig, men i vårt eget land är det sämre ställt.</pre><pre>Nu kommer vi snart till kärnpunkten. Varför har\r\ndet då blivit så här? Jag vill påstå att vi totalt har\r\nsatt familjen ur spel och att det är därför det i dag\r\nser ut som det gör.</pre><pre>Vi nydemokrater kom in här i riksdagen, och alla\r\nskrattade åt oss. Vi kallade oss verklighetens\r\nmänniskor, men ju mer jag sitter här i denna\r\nkammare och ju mer jag lär mig om hur detta ställe\r\ndrivs, desto mer börjar jag ifrågasätta saker och\r\nting. Det är bäst att jag räknar upp vad vi står för:\r\nsunt förnuft, personlig frihet, hänsyn till andra och\r\nframför allt ärlighet. Jag kan i alla fall skriva under\r\npå att jag gör det.</pre><pre>Jag skall nu med detta lilla rep visa hur Sverige ser\r\nut i dag. Repet är som ni ser fullt av knutar. Ni\r\nkommer ihåg hur repet såg ut från början -- det var\r\nganska rakt och hade inga knutar. Nu går det inte\r\natt helt enkelt börja dra och slita i repet. Knutarna\r\ngår inte upp. Det finns absolut ingen möjlighet,\r\nutan man måste börja titta efter en ände. Jag vill\r\ninte be herr talmannen hålla i repet, så jag får göra\r\nen liten knop här i talarstolen. Jag är ju gammal\r\nsjöman, så det skall väl gå.</pre><pre>Herr talman! Det ämne som diskuteras är\r\nrättshjälpen, som har massor av knutar. Nu skall\r\nman alltså göra en mängd besparingar ovanpå det.\r\nJag tycker att man börjar i fel väg. Man kastar bort\r\n20 miljarder utan vidare och gör sedan ingenting åt\r\ndet. Nu vill jag förklara hur vi i Ny demokrati vill\r\natt man skall göra. Man börjar någonstans, och det\r\när definitivt inte med en besparing på 15 miljoner.\r\nMan kan ju spara in massor av miljoner.</pre><pre>Från det ena till det andra: Allan Larsson och Björn\r\nWahlström snurrade bort 23 miljoner. Vad hände\r\nmed de pengarna? Ingenting! Hur skall vi som sitter\r\nhär i riksdagen få ett förtroende från folket när vi\r\nbär oss åt på detta sätt?</pre><pre>Nåväl, tillbaka till knutarna. Man måste börja\r\nnågonstans -- jag skall visa er. Det är nästan så att\r\njag vill fråga: Är det en cirkus jag är på eller vad är\r\ndet egentligen jag är på? Draget under\r\ngaloscherna -- det innebär att man gör som jag gör\r\nnu. Då blir repet ett. Men vi har en liten, liten knut\r\nkvar -- vem kan det månne vara? Ja, jag undrar vem\r\ndet kan vara. Han måste själv försöka hjälpa till att\r\nfå upp den knuten. Jag kan nog hjälpa honom.</pre><pre>Ni vet alla vad jag vill med detta anförande -- K.G.\r\nSjödin har redan förklarat det.</pre><pre>Jag vill läsa upp någonting som Frédéric Bastiat sade\r\ni början av 1800-talet. Han sade: Det bästa sättet\r\natt få respekt för lagen är att göra lagen\r\nrespektabel. När lag och moral står i\r\nmotsatsförhållande finner medborgaren sig själv i\r\ndet grymma dilemmat att antingen förlora sin moral\r\neller sin respekt för lagen.</pre><pre>Detta sade han redan i början av 1800-talet. Och\r\njag vill påstå att vi i dag i högsta grad är där. Har vi\r\ninte respekt för lagen och det står i\r\nmotsatsförhållande till vår moral spelar det ingen\r\nroll med rättshjälp eller vad som helst -- vi måste\r\nbörja rannsaka oss själva. Jag, och flera med mig,\r\nanser att vi här i riksdagen måste ta tag i detta och\r\nrannsaka oss själva. Vi kan inte gå ut och skylla på\r\nän det ena, än det andra.</pre><pre>Jag tackar för mig, och jag hoppas att de flesta i\r\nmorgon trycker på rätt knapp. Då får man se hur ni\r\nrespekterar sanning och moral och hur ni har det\r\nmed respekten för den lilla människan och inte bara\r\nför den som har pengar.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>15 §  Regeringsrättens domförhet i vissa fall</pre><pre>Föredrogs</pre><pre>justitieutskottets betänkande</pre><pre>1991/92:JuU27 Regeringsrättens domförhet i vissa\r\nfall (prop. 1991/92:158).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>16 §  Hälso- och sjukvårdens ansvar vid\r\ndödsfall, m.m.</pre><pre>Föredrogs</pre><pre>socialutskottets betänkande</pre><pre>1991/92:SoU18 Hälso- och sjukvårdens ansvar vid\r\ndödsfall, m.m. (prop. 1991/92:152).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>17 §  Förtroendenämndsverksamhet inom\r\nhälso- och sjukvården, m.m.</pre><pre>Föredrogs</pre><pre>socialutskottets betänkande</pre><pre>1991/92:SoU20 Förtroendenämndsverksamhet\r\ninom hälso- och sjukvården, m.m. (prop.\r\n1991/92:148).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>18 §  Vissa gymnasie- och\r\nvuxenutbildningsfrågor m.m.</pre><pre>Föredrogs</pre><pre>utbildningsutskottets betänkande</pre><pre>1991/92:UbU26 Vissa gymnasie- och\r\nvuxenutbildningsfrågor m.m. (prop. 1991/92:157\r\ndelvis).</pre><pre>Anf. 197  JAN BJÖRKMAN (s):</pre><pre>Herr talman! Riksdagen fattade under föregående\r\nriksmöte beslut om en omfattande reformering av\r\nden svenska gymnasieskolan. Några av de\r\nviktigaste inslagen var en ökad betydelse av\r\nelevernas val, en mer lokalt förankrad\r\ngymnasieskola och framför allt treårigheten, dvs.\r\natt alla program i den nya gymnasieskolan skall\r\nvara treåriga -- en viktig reform för att ge alla\r\ngymnasieelever en god utbildning, avpassad att\r\nmöta en ny tid med nya krav och med möjlighet till\r\nen bred yrkesutbildning lika väl som\r\nhögskoleförberedelse.</pre><pre>Det fanns i riksdagen vid tiden för beslutet en bred\r\nmajoritet för en reformering av gymnasieskolan\r\näven om Moderaterna och Folkpartiet yrkade\r\navslag.</pre><pre>I samband med den regeringsförklaring som den\r\nborgerliga regeringen avgav i oktober förra året\r\nkonstaterades att gymnasiereformen ligger fast.\r\nDetta var naturligtvis tillfredsställande med tanke\r\npå det tidigare motståndet hos flera av\r\nregeringspartierna.</pre><pre>I januari, när årets budgetproposition\r\npresenterades, stod det klart att reformen inte låg\r\nmer fast än att finansiering saknades för det första\r\nåret, dvs. läsåret 1992/93.</pre><pre>I det regeringsförslag som nu behandlas i\r\nutbildningsutskottets betänkande 26 konstateras:\r\n''Det är ingen tvekan om att denna reform kommer\r\natt höja utbildningens kvalitet.'' Det är ett betyg på\r\nförra årets reform som vi kan vara överens om.</pre><pre>I det betänkande som vi nu behandlar finns förslag\r\ntill en del detaljjusteringar av den reformerade\r\ngymnasieskolan. Kring flera av dessa är utskottet\r\nenigt. Det rör t.ex. förslagen om möjligheten att ge\r\ngrengaranti, om namnändring på en del grenar och\r\nom satsningen på vissa lanthushållsskolor.</pre><pre>På andra punkter har utskottsbehandlingen\r\ninneburit att förbättringar har kunnat\r\nåstadkommas. Hit hör t.ex. att\r\nkompletteringskurserna skall genomföras som\r\nplanerat. Kurserna\r\nhumanistisk/samhällsvetenskaplig,\r\nnaturvetenskaplig/teknisk och merkantil\r\nkompletteringskurs kom ju till för att ge en\r\nteoretisk komplettering som kan behövas för\r\nbehörighet till vissa högskoleutbildningar. Dessa\r\nkompletteringskurser kan betyda mycket för\r\nrekryteringen till högskolan. Här har utskottets\r\nledamöter enats om ett tillkännagivande för att\r\nbehålla kurserna.</pre><pre>I betänkandet behandlas också möjligheten för en\r\nelev att välja mindre studiekurs. Detta innebär å\r\nena sidan en möjlighet för en elev att gå kvar på en\r\nnationell linje även vid vissa studiesvårigheter. Å\r\nandra sidan är det angeläget att inte stycka upp de\r\nnationella programmen alltför mycket. Det är\r\nviktigt att eleven får hjälp och stöd i en situation när\r\nmöjligheten att välja bort ett eller flera ämnen\r\nkänns nödvändig. Det är viktigt att skolan inte\r\nmedverkar till att skapa återvändsgränder som\r\nlängre fram kan kännas svåra att ta sig ur.</pre><pre>Med de skrivningar som nu finns om noggrann\r\nprövning i varje enskilt fall efter samråd med\r\nberörda lärare, där eleven informeras om\r\nkonsekvenserna av beslutet att välja bort ett eller\r\nflera ämnen, kan vi från socialdemokratiskt håll\r\nacceptera förslaget om mindre studiekurs.</pre><pre>Herr talman! Förra årets riksdagsbeslut medförde\r\natt gymnasieskolan skulle innehålla sexton\r\nnationella program och ett sjuttonde individuellt\r\nprogram. Det individuella programmet innebar en\r\nstor flexibilitet. Det gav såväl mycket målinriktade\r\nelever som elever som ännu inte kände sig mogna\r\nför ett nationellt program eller saknade de\r\nnödvändiga förkunskaperna möjlighet att\r\nåstadkomma en egen studieväg.</pre><pre>Utskottsmajoriteten stöder regeringens förslag att\r\ndela upp detta individuella och mycket\r\nelevanpassade program i två kategorier: dels\r\nspecialutformade program, dels individuella\r\nprogram.</pre><pre>Vi Socialdemokrater anser att denna\r\nkategoriuppdelning av det individuella\r\nprogrammet inte behövs och inte tillför\r\nutbildningen några nya värden. Snarare känns det\r\nsom politisk klåfingrighet att reglera det\r\nindividuella programmet, och detta innan det har\r\ninförts. Vi avvisar därför kategoriuppdelningen av\r\ndet individuella programmet.</pre><pre>Regeringen föreslår vidare att en ny form av\r\nlärlingsutbildning införs. Detta gör man utan att på\r\nnågot sätt notera att det redan i dag finns gymnasial\r\nlärlingsutbildning, som utgör ett viktigt\r\nkomplement till den ordinarie\r\ngymnasieutbildningen. Det kan gälla smala\r\nyrkesområden, och det underlättar möjligheten till\r\ngeografisk spridning av utbildningsplatserna.</pre><pre>Till detta kommer att de individuella programmen\r\nmycket väl kan utformas så att de får inriktning mot\r\nyrkesutbildning och med en stor del av utbildningen\r\nförlagd till en eller flera arbetsplatser.</pre><pre>Att den nya lärlingsutbildningen skall omfatta en\r\ntid motsvarande tre årskurser och kombineras med\r\nteoretisk utbildning i gymnasieskolan är\r\ntillfredsställande.</pre><pre>Den stora förändringen -- och enligt vår mening\r\nförsämringen -- ligger i det faktum att skolan nu\r\nkopplas bort helt och hållet från den yrkesinriktade\r\ndelen av lärlingsutbildningen. Företaget blir nu\r\nhuvudman och ensamt ansvarigt för\r\nyrkesutbildningen. Detta innebär att den enskilde\r\neleven inte längre har det stöd som det innebär att\r\nskolan är huvudman för hela utbildningen. I\r\nhändelse av något slags konflikt med företaget är\r\nelevens situation försvagad jämfört med\r\nförhållandet i dag.</pre><pre>I förslaget saknas också de begränsningar för\r\nanordnande av gymnasial lärlingsutbildning som\r\nutgörs av dagens krav om att utbildning får\r\nanordnas endast om utbildning för yrket inte kan\r\nerhållas på linje eller specialkurs. Vilka\r\nkonsekvenser detta får för gymnasieskolan eller\r\neleverna berörs inte.</pre><pre>Vi säger från socialdemokratisk sida ja till dagens\r\ngymnasiala lärlingsutbildning men nej till den\r\nföreslagna företagsstyrda utbildningen.</pre><pre>Avslutningsvis några ord om förslaget att ta ut en\r\nansökningsavgift för de elever som anmäler sig till\r\ngymnasial vuxenutbildning och\r\npåbyggnadsutbildning i komvux liksom statens\r\nskola för vuxna. Detta förslag har med rätta mött\r\nkritik från skolorna som administrativt krångligt\r\noch därmed också olönsamt.</pre><pre>I Kommun-Aktuellt nr 14 i år kunde man läsa\r\nföljande under rubriken ''Komvux-rektorer tror\r\ninte på avgift'': ''Jan Kraft är rektor i Norrköping\r\noch tillika ordförande i Riksförbundet för\r\nkommunal och statlig vuxenutbildning. Förbundets\r\nprincipiella inställning är att vuxenutbildningen ska\r\nvara avgiftsfri. Den har man också framfört till\r\nutbildningsdepartementet där man dock fick höra\r\natt olika typer av avgifter bl a kursavgifter\r\növervägdes.''</pre><pre>''Förslaget är dåligt genomtänkt'', säger han vidare\r\ni artikeln.</pre><pre>Riksdagen har tidigare behandlat frågan om att\r\navgiftsbelägga ansökningar. Den gången gällde det\r\nhögskolan. Riksdagen avvisade då enhälligt ett\r\nsådant system. Motiven för ett införande har inte\r\nblivit starkare sedan dess. Från socialdemokratiskt\r\nhåll anser vi därför att detta förslag bör avslås.</pre><pre>Herr talman! Med det anförda ber jag att få yrka\r\nbifall till de tre socialdemokratiska reservationer\r\nsom är fogade till detta betänkande.</pre><pre>Anf. 198  LARS BÄCKSTRÖM (v):</pre><pre>Herr talman! I detta betänkande behandlas vissa\r\ngymnasie- och vuxenutbildningsfrågor. Jag arbetar\r\nvanligtvis inte med utbildningsfrågor utan främst\r\nmed skattefrågor. Skattefrågorna handlar om\r\nekonomi. I någon mening handlar utbildning också\r\nom ekonomi, att hushålla med humankapitalet i ett\r\nland. Att förstärka gymnasie- och\r\nvuxenutbildningen är att investera i framtiden.</pre><pre>Vi har från Vänsterpartiets sida varit verksamma i\r\narbetet med att få fram gymnasieskolreformen. Vi\r\nhar varit en del av opinionen för att bygga ut\r\nvuxenutbildningen. Under våren har vi varit med\r\noch bildat opinion för att slå tillbaka vissa angrepp\r\npå anslagen till vuxenutbildningen.</pre><pre>Utbildningsfrågorna är viktiga. Vi har stött den\r\nallmänna inriktningen av gymnasieskolan.</pre><pre>Till detta betänkande har vi avgett en\r\nmeningsyttring. Vår ledamot i utskottet Björn\r\nSamuelson är på grund av sjukdom förhindrad att\r\nnärvara i kammaren, och jag har tagit på mig att\r\nredovisa de yrkanden och den meningsyttring som\r\nvi har avgett till betänkandet.</pre><pre>Vi instämmer i Socialdemokraternas reservation 1,\r\nsom gäller mom. 3. Vi delar föregående talares\r\nbedömning, att man här går in och ändrar i ett\r\nsystem som ännu inte ens har fått chansen att\r\nprövas. Det är litet svårförståeligt att man kan vara\r\nså övertygad om att denna ändring bör ske. Liksom\r\nreservanterna är vi oroliga över den utformning\r\nsom lärlingsutbildningen kan få, att den del av\r\nhuvudmannaskapet som gäller arbetsplatsen blir\r\nhelt bortkopplad från skolan. Det innebär en\r\nrisksituation som vi inte kan acceptera.</pre><pre>Vi delar även de ståndpunkter som framförs i\r\nreservationerna 2 och 3, som gäller mom. 11 och 12.</pre><pre>På ett område har vi avgett en meningsyttring. Det\r\ngäller utbildningsmöjligheterna inom hantverk. Vi\r\nmenar att riksdagen borde hos regeringen begära\r\nen utredning för att utröna inom vilka\r\nhantverksgrenar och yrkesområden man behöver\r\ngöra riktade insatser för att ta till vara och utveckla\r\nden kompetens som finns i dag.</pre><pre>Vårt yrkande bör ses mot bakgrund av den snabba\r\nomvandling som vårt samhälle genomgår. Vi går\r\nfrån ett industrisamhälle till ett\r\ninformationssamhälle. I mångt och mycket är det\r\nhär fråga om kunskaper och färdigheter som låg\r\nt.o.m. längre tillbaka i tiden än det gamla\r\nindustrisamhället. Men det är kunskaper som\r\nbehövs även i framtiden.</pre><pre>Man talar ofta om att det moderna\r\ninformationssamhället innebär att den tysta\r\nkunskapen, handens kunskap, inte får tillräckligt\r\nutrymme. I stället prioriterar man kunskap som kan\r\nformaliseras i en dataterminal eller en databank.\r\nDet är en riskfylld utveckling, för samhället\r\nbehöver vara mer mångfasetterat och ha olika\r\nalternativ att erbjuda. Därför menar vi att det här\r\när en viktig insats som man borde göra. Det är en\r\nviktig insats för vissa individer i samhället och också\r\nför samhället i stort, att ta till vara den kunskap och\r\nkompetens som vi kan kalla den tysta kunskapen.</pre><pre>Herr talman! Jag vill yrka bifall till\r\nmeningsyttringen beträffande\r\nutbildningsmöjligheter inom hantverk m.m.</pre><pre>Björn Samuelson har också tagit upp omfattningen\r\nav allmänna ämnen i lärlingsutbildningen. Vi har\r\nfrån Vänsterpartiets sida tryckt på nödvändigheten\r\nav att undervisa i humaniora, enkannerligen den\r\ndel av humaniora som är historia. I ett samhälle\r\nsom präglas av snabb omvandling är det viktigt att\r\nge alla människor en insikt i och kunskap om de\r\nhistoriska traditionerna. Har man inte den, har\r\nman svårt att forma framtiden.</pre><pre>Man kan säga att det finns olika sätt att lösa detta\r\npå. Jag har läst utskottets betänkade. Där påpekas\r\natt det finns möjligheter att ta upp historiska\r\nskeenden inom ramen för samhällskunskap. Det\r\ngör det säkert. Men vi har från Vänsterpartiets sida\r\nvelat göra en hårdare markering av att den\r\nhistoriska aspekten i de allmänna ämnena i\r\nlärlingsutbildningen måste lyftas fram i större\r\nutsträckning.</pre><pre>Herr talman! Jag vill yrka bifall till\r\nmeningsyttringen i vad gäller mom. 4.</pre><pre>Anf. 199  ULF MELIN (m):</pre><pre>Herr talman! Utbildningen har en nyckelroll i\r\nåterupprättandet av Sveriges ekonomiska styrka.\r\nDen svenska skolan måste åter inta en tätposition i\r\nvärlden. Sveriges liksom andra länders framtida\r\nvälstånd är beroende av att utbildningsstandarden\r\nstår sig i den internationella konkurrensen. Skall\r\nsvensk exportindustri kunna återta sin ställning,\r\nräcker det inte med att ta bort hämmande\r\nregleringar och skatter. I likhet med våra\r\ngrannländer måste vi, som ett litet och språkligt\r\nisolerat land, helt enkelt se till att kunskapsnivån\r\növerträffar den som råder i vår omvärld. Det är i\r\ndet perspektivet vi skall se regeringens ambition att\r\nskapa Europas bästa skola.</pre><pre>Nästan alla ungdomar väljer i dag att fortsätta sin\r\nutbildning i gymnasieskolan. Att satsa på\r\nutbildning är en investering för såväl den enskilde\r\nsom samhället.</pre><pre>Den frivilliga gymnasieutbildningen skall antingen\r\nförbereda eleverna för högre studier eller ge en\r\ngrundläggande yrkesutbildning som är i takt med\r\nutvecklingen i arbetslivet. Tydligt inriktade\r\nutbildningsvägar gör att eleverna blir motiverade\r\nav att se ett direkt samband mellan utbildningen\r\noch det mål den syftar till. Att lära sig något område\r\nriktigt grundligt är en bra plattform för kommande\r\nfort- och vidareutbildning.</pre><pre>All yrkesutbildning skall ha en effektiv och\r\nomfattande anknytning till arbetslivet. Eleverna\r\nmåste få erfarenheter av aktuell teknik samtidigt\r\nsom de får en realistisk bild av de krav som ställs i\r\nyrkeslivet. Detta sker bäst genom att den som\r\ngenomgår utbildning bereds tillfälle att aktivt delta\r\ni produktionen.</pre><pre>Jag sade inledningsvis att de flesta ungdomar går\r\nvidare från grundskolan till gymnasieskolan. Men\r\ndet gäller inte alla. Drygt 10 % av eleverna söker\r\ninte till gymnasieskolan eller hoppar av den. Om\r\nSverige skall klara den ökande internationella\r\nkonkurrensen och den snabba tekniska\r\nutvecklingen, måste ännu fler i varje åldersklass ha\r\nen utbildningsnivå motsvarande minst\r\ngymnasieskolan. Det är ett av skälen till att\r\nregeringen har lagt fram förslaget om en utvidgad\r\noch delvis ny lärlingsutbildning.</pre><pre>Med förslaget får vi en modern lärlingsutbildning,\r\ndär huvuddelen av utbildningen förläggs till en eller\r\nmöjligen flera arbetsplatser, där eleven erhåller\r\nersättning för sitt bidrag till produktionen.\r\nArbetsgivaren/företaget har ansvaret för\r\nyrkesutbildningen, och skolan har ansvaret för de\r\nallmänna ämnena. En sådan utbildning blir i hög\r\ngrad verklighetsanknuten. Innehållet kommer att\r\npräglas av aktuell teknik. Motivationen från såväl\r\narbetsgivare som arbetstagare att ge verksamheten\r\nett bra innehåll kommer att vara stor.\r\nLärlingsutbildningen är en lämplig form för\r\nungdomar som har som främsta mål att snabbt\r\nkomma ut i arbetslivet och som tycker att de\r\nyrkesförberedande programmen är för teoretiskt\r\ninriktade. Den nya lärlingsutbildningen är en bra\r\ngarant för att man i framtiden skall klara\r\nrekryteringen till smala yrkesområden.</pre><pre>Jag höjde litet på ögonbrynen när jag hörde att Jan\r\nBjörkman delvis sjöng lärlingsutbildningens lov.\r\nUnder de år jag har suttit i utbildningsutskottet och\r\nsysslat med gymnasiefrågor har\r\nSocialdemokraterna dragit ner på ramen för\r\nlärlingsutbildningen varje år. Inställningen till\r\nlärlingsutbildningen har varit ganska njugg. Det\r\nkan man också se i en reservation som har fogats till\r\nbetänkandet. Där framför reservanterna att de vill\r\nreglera lärlingsutbildningen och säger att den\r\nendast skall få anordnas som utbildning för yrken\r\nsom normalt inte kan erhållas på linje eller\r\nspecialkurs inom gymnasieskolan. Då stryper man\r\nmöjligheterna för lärlingsutbildningen. Dessutom\r\ngäller då det kommunala vetot, och det är ganska\r\nolyckligt.</pre><pre>I den proposition som ligger till grund för detta\r\nbetänkande föreslår regeringen att elever som har\r\npåtagliga studiesvårigheter skall ges möjlighet att få\r\ns.k. mindre studiekurs. Det är i vissa fall önskvärt\r\natt en elev som har svårt att klara av alla ämnen får\r\nmöjlighet att stanna kvar i klassen och fortsätta\r\nmed ett reducerat antal ämnen, i stället för att sluta\r\neller gå över till en annan studieväg. Även elever\r\nmed olika typer av handikapp, som t.ex. döva,\r\nhörselskadade eller svårt rörelsehindrade elever,\r\nbör kunna få mindre studiekurs. Däremot vill jag\r\nunderstryka det som anfördes i propositionen,\r\nnämligen att ett nationellt program eller\r\nspecialutformat program som syftar till allmän\r\nbehörighet inte bör styckas sönder alltför mycket.\r\nDet bör med så få undantag som möjligt ha den\r\nuppläggning som riksdagen bestämt genom beslutet\r\nom minsta garanterad undervisningstid.</pre><pre>Jag kan instämma i det som Jan Björkman sade\r\ntidigare, att utskottet utgår från att beslut om\r\nmindre studiekurs och vilka ämnen eleven skall\r\nbefrias från skall fattas efter noggrann prövning i\r\nvarje enskilt fall. Det är bra att Socialdemokraterna\r\nhar ställt upp på den delen av propositionen. I\r\nmotionen yrkade Socialdemokraterna avslag på det\r\nförslaget. Jag tycker att det är positivt att ni har\r\ntänkt om i utskottsbehandlingen.</pre><pre>En annan viktig del i propositionen är att den\r\nfyraårsregel som fanns tidigare nu tas bort. Om\r\nman hade följt en mindre studiekurs, hade man fyra\r\når på sig för att komplettera utbildningen. Det är\r\nbra att regeringen nu föreslår i propositionen att\r\ndetta skall tas bort.</pre><pre>Jag vill ta upp de förändringar som har gjorts i\r\nförhållande till propositionen. Det är alldeles\r\nriktigt, som Jan Björkman sade, att det i\r\npropositionen föreslogs att kompletteringskurserna\r\nskulle tas bort. De skulle i stället finnas i de\r\nspecialutformade programmen. För vår del ligger\r\ningen prestige i att släppa på den delen av\r\npropositionen. Det kan finnas ett värde i att ha kvar\r\nkompletteringskurserna, även om jag kan tycka att\r\nde skulle kunna rymmas i de specialutformade\r\nprogrammen.</pre><pre>En annan ändring i förhållande till propositionen är\r\natt religionskunskapsämnet skall vara ett\r\nobligatoriskt ämne också i lärlingsutbildningen.\r\nDet är viktigt att eleverna i gymnasieskolan ges\r\nkunskaper och vägledning i livsåskådningsfrågor.\r\nFrågor om etik och moral har blivit allt viktigare i\r\nvårt samhälle, inte minst i yrkeslivet.</pre><pre>Det har förts en diskussion om avgifter. Vi kan inte\r\nblunda för att vi har haft och fortfarande har en hög\r\navhoppsfrekvens inom den kommunala\r\nvuxenutbildningen. Även påbyggnadsutbildningar\r\nskall nu finnas inom den kommunala\r\nvuxenutbildningen. Det har framförts från många\r\nkommuner -- från skolledare, rektorer, skolchefer,\r\nlärare m.fl. -- att man skall få möjlighet att ta ut\r\navgifter för att minska avhoppsfrekvensen. Det är\r\nen ganska blygsam summa, den avgift som utskottet\r\noch regeringen ställer sig bakom -- en\r\ndeponeringsavgift på 150 kr., som man får tillbaka\r\nom man fullföljer utbildningen och får betyg. Om\r\nman däremot hoppar av får man erlägga dessa 150\r\nkr. Det är ett ganska bra förslag. Jag tror heller inte\r\natt någon blir utslagen av detta.</pre><pre>Det har föreslagits att de lanthushållsskolor som\r\nenbart har en- eller tvåterminskurser, alltså skolor\r\nsom Ryssby, Bräkne-Hoby och Axelwoldskolan,\r\nunder ett antal år skall få möjlighet att överleva och\r\neventuellt ombildas till fristående skolor.</pre><pre>Jag tycker att det är ett bra förslag. De har en bra\r\nutbildning och når framför allt en grupp ungdomar\r\nsom kanske behöver komma hemifrån under något\r\når och mogna. Just de här skolorna kommer\r\nfaktiskt i kläm i den reform som den\r\nsocialdemokratiska regeringen genomförde förra\r\nåret. Lanthushållsskolorna försvann eftersom alla\r\nutbildningar skulle vara treåriga. Det kanske man\r\ninte skall glömma bort.</pre><pre>När det gäller grendelning har vi alla som sysslar\r\nmed utbildningsfrågor blivit uppvaktade av\r\norganisationer, företag osv. Den ena gruppen vill\r\natt man skall ha grendelning redan i årskurs 1 i\r\nprogrammet, medan andra grupper vill att man\r\nskall slopa grendelningen. När reformen blir sjösatt\r\ntycker jag att det är viktigt att regeringen och\r\nskolverket följer hur de olika programmen\r\nfungerar under det första året. Man måste nog vara\r\nflexibel och kunna tänka sig förändringar så att\r\ngymnasieskolan skall kunna fungera bra framöver.</pre><pre>Herr talman! Med det anförda vill jag yrka bifall till\r\nutskottets hemställan och avslag på reservationerna\r\noch meningsyttringen.</pre><pre>Anf. 200  JAN BJÖRKMAN (s) replik:</pre><pre>Herr talman! Som jag sade i mitt anförande finns\r\ndet en hel del i det här betänkandet som vi är\r\növerens om och som är bra. Jag kan också hålla\r\nmed Ulf Melin om det han sade i sin inledning om\r\natt utbildning och utbildningskvalitet har en\r\nnyckelroll om Sverige skall inta en tätposition i\r\nframtiden. Målsättningen med Europas bästa skola\r\när det väl inget fel på, även om det har varit litet si\r\noch så med definitionen från en del av\r\nregeringsföreträdarna.</pre><pre>Vi har ingalunda haft eller har någon negativ\r\ninställning till lärlingsutbildningen. Våra\r\nfunderingar gäller snarare vad lärlingsutbildningen\r\nvinner och vad eleverna vinner på att skolan\r\nfrånkopplas huvudmannaskapet för den\r\nyrkesinriktade delen. Det skulle vara intressant att\r\nhöra Ulf Melins synpunkter på vilka förtjänster\r\nman kan uppnå. Vem skall utvärdera\r\nlärlingsutbildningen i den yrkesinriktade delen?</pre><pre>I propositionen konstaterar statsrådet att det i\r\nnuvarande arbetsmarknadsläge är svårt att få den\r\nvolym som man skulle vilja ha enligt det framlagda\r\nförslaget. Det skulle vara intressant att höra om Ulf\r\nMelin har några funderingar kring vilken volym\r\nsom eftersträvas med den nya lärlingsutbildningen.\r\nVad händer med små gymnasieskolor, framför allt i\r\nglesbygd, om avsikten är att den företagsstyrda\r\nlärlingsutbildningen skall få en avsevärd volym?</pre><pre>När det gäller de individuella programmens\r\nuppdelning tycker jag att det är bra att Ulf Melin\r\npåpekar och poängterar att de specialutformade\r\nprogrammen som har föreslagits skall ha så få\r\nundantag som möjligt.</pre><pre>Beträffande avgifterna är det litet förvånande att vi\r\ninte har kunnat komma överens om att inte ta ut\r\nansökningsavgifter. Det kunde vi göra när det\r\ngällde tidigare förslag om ansökningsavgifter i\r\nhögskolan, men det är omöjligt när det gäller\r\nansökningsavgifter på den här lägre nivån när det\r\ngäller kommunal vuxenutbildning. Vad bottnar\r\ndessa skilda synsätt i?</pre><pre>Anf. 201  ULF MELIN (m) replik:</pre><pre>Herr talman! Jag måste säga att jag är något\r\nförvånad över att Socialdemokraterna har valt att\r\nställa sig vid sidan av när det gäller den nya\r\nlärlingsutbildningen. Det handlar om att branscher,\r\nbåde arbetsgivare och arbetstagare, skall ha\r\nmöjlighet att lägga upp den här utbildningen.\r\nSkolan skall i de flesta fall naturligtvis vara\r\nhuvudman även för yrkesutbildningen. Det finns\r\ndock fall där man kan vara kritisk till skolans sätt\r\natt sköta yrkesutbildningen. Det kan gälla mindre\r\nbra lärare och dålig utrustning, vilket vi ofta har fått\r\nläsa om. Mot bakgrund av detta är jag något\r\nförvånad över att Socialdemokraterna säger nej till\r\ndetta.</pre><pre>När det gäller utvärdering måste det ske ett nära\r\nsamarbete mellan skola och arbetsliv och\r\nnaturligtvis även med den utvärdering som\r\nskolverket skall göra. Min erfarenhet från\r\nkontakter med branschen är att det ur branschens\r\nsynvinkel är oerhört viktigt att man ser till att ha en\r\nmycket bra utbildning. Om utbildningen har dåligt\r\nrykte får man naturligtvis inga sökande till den. Har\r\nutbildningen ett bra rykte får man många sökande.\r\nDå får man också möjlighet att ha en bra\r\nyrkesutbildning och man kan rekrytera den\r\npersonal som man behöver.</pre><pre>På frågan om volymen kan jag naturligtvis inte stå\r\nhär och svara att volymen kommer att bli si eller så\r\nstor. Det får naturligtvis framtiden utvisa. Jag tror\r\ndock att det är oerhört viktigt för Sverige -- om vi\r\nåter skall nå den tätposition som jag nämnde i mitt\r\ninledningsanförande -- att vi ser till att vi har en bra\r\ngymnasieutbildning och framför allt flexibla system\r\ndär det finns möjlighet till olika utbildningar på\r\nolika orter. Jag är inte särskilt rädd för att de små\r\ngymnasieskolorna kommer att slås ut. Jag är\r\növertygad om att branschen tillsammans med\r\nskolorna kommer fram till om karaktärsämnet skall\r\nutövas i skolans regi eller inom en\r\nlärlingsutbildning. Jag tror inte att det finns ett\r\nmotsatsförhållande här, utan jag är ganska säker på\r\natt man kommer att bli överens.</pre><pre>Anf. 202  JAN BJÖRKMAN (s) replik:</pre><pre>Herr talman! När det gäller lärlingsutbildningen\r\noch vem som skall vara huvudman tycker jag inte\r\natt jag fick något riktigt svar på vad man vinner på\r\natt skolan inte längre skall ha något ansvar för den\r\nyrkesinriktade delen och ha möjlighet att stötta\r\neleven om det uppkommer problem av olika slag.\r\nVad tillförs lärlingsutbildningen genom att skolan\r\ninte längre skall vara med?</pre><pre>Jag begär inte att Ulf Melin i detalj skall kunna\r\nredovisa volymen. Jag tror däremot att det vore bra\r\nom man gjorde någon form av analys av vilka\r\nkonsekvenser förslaget skulle få om man\r\neftersträvar en stor volym på lärlingsutbildningen.\r\nMan borde kanske fundera litet över det innan man\r\nskrider till verket med genomförandet.</pre><pre>Beträffande avgifterna vill jag återkomma till min\r\ntidigare fråga. Varför gör man en annan bedömning\r\nnär det gäller kommunal vuxenutbildning än vad vi\r\ngjorde för ett tag sedan när det gällde\r\nansökningsavgifter i högskolan?</pre><pre>Anf. 203  ULF MELIN (m) replik:</pre><pre>Herr talman! Skälet till att skolan inte skall ha\r\nansvaret för själva yrkesutbildningen är helt enkelt\r\natt det råder ett anställningsavtal under själva\r\nlärlingstiden. Det är ganska givet att den som är\r\narbetsgivare och som är huvudman för utbildningen\r\ni den delen naturligtvis också skall ha ansvaret.\r\nDäremot är jag ganska övertygad om att man\r\nkommer att ha intima kontakter med skolledare,\r\nsyo osv.</pre><pre>När det gäller smala yrken och de branscher där det\r\nhar varit svårt att få välutbildad arbetskraft vill jag\r\nsäga att det är viktigt att man har den här\r\nmöjligheten. Det är också viktigt att branschen tar\r\ntill vara möjligheten när man också kan vara med\r\noch påverka utbildningen. Jag tror inte att det leder\r\ntill några negativa konsekvenser, tvärtom. Smala\r\nutbildningar kan oftast kosta mycket.\r\nYrkesutbildning kostar oerhört mycket pengar.\r\nEftersom man har ett intimt samarbete med\r\nnäringslivet kan man inom den kommunala\r\nbudgeten spara ganska mycket pengar. Man\r\nutnyttar framför allt utrustningen på ett betydligt\r\nbättre sätt än vad man gör när yrkesutbildningen är\r\nskolförlagd.</pre><pre></pre><pre>När det gäller avgifterna till den kommunala\r\nvuxenutbildningen -- gymnasie- och\r\npåbyggnadsutbildningar -- går det inte att blunda\r\nför att avhoppsfrekvensen är mycket hög. Jag tror\r\natt man måste hitta vägar för att minimera detta.\r\nSom jag sade i mitt inledningsanförande får de som\r\ngenomgår utbildningen eller inte blir antagna\r\ntillbaka pengarna. Det är bara de som hoppar av\r\nsom får betala. Jag tror att vi därigenom kan\r\nutnyttja vuxenutbildningen och de platser som står\r\ntill förfogande på ett mycket bättre sätt än vi har\r\nkunnat göra hitintills.</pre><pre>Det ni föreslår i stället för avgifter är litet bättre\r\nsyo-information. Då måste man ställa sig frågan\r\nvarför den inte har fungerat tidigare i så fall. Har\r\nSocialdemokraterna funderat på varför den inte har\r\nfungerat förut? Ert förslag ställt mot regeringens\r\nvill jag med förlov sagt påstå är något tunt.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>19 §  Telekommunikationer</pre><pre>Föredrogs</pre><pre>trafikutskottets betänkande</pre><pre>1991/92:TU20 Telekommunikationer (prop.\r\n1991/92:100 delvis, 1991/92:163 och förs.\r\n1990/91:20).</pre><pre>Anf. 204  ANITA JÖNSSON (s):</pre><pre>Herr talman! Trafikutskottets betänkande nr 20\r\nbehandlar förslag om telekommunikationer i årets\r\nbudgetproposition.</pre><pre>Under 80-talet har telekommunikationer\r\ngenomgått en fantastisk utveckling. Var och en som\r\nhar en telefon hemma tror sig nog känna televerket\r\nganska väl. Men få, ens bland televerkets egna\r\nanställda, kan överblicka hela verksamheten. Få\r\nhänger med i den oerhört snabba utvecklingen som\r\nteleverket genomgår. I få branscher är\r\nkonkurrensen hårdare och snurrar utvecklingen\r\nsnabbare än inom telekommunikationsområdet.</pre><pre>Televerket har att hävda sig mot internationella\r\ngiganter som är många gånger större och mera\r\nresursstarka. Detta på en svensk marknad som i dag\r\nsannolikt är en av världens friaste.</pre><pre>Televerket var till mitten av 70-taltet nästan helt\r\noch hållet förknippat med telefoner. Det hade\r\nockså i rätt hög grad profilen av statlig myndighet.\r\nMen på 70-talet öppnades slussarna för ny teknik.\r\nDet moderna kontoret fick ett nytt ansikte. En rad\r\nnya produkter kom in på marknaden, som telefax,\r\nmobiltelefon och telefonapparater med flera olika\r\nfunktioner. Televerket var i hög grad delaktigt i allt\r\ndetta och i datoriseringen av kontoren.</pre><pre>I dag framstår telekommunikationer som en av de\r\nmest dynamiska och spännande branscherna i\r\nvärlden och som en väsentlig del av en ny\r\nvärldsordning. Förklaringen till detta är naturligtvis\r\nden tekniska utvecklingen.</pre><pre>Televerket har tillsammans med svensk industri\r\nutvecklat såväl telenät som teletjänster till ett\r\neffektivt sammanhållet system. I denna utveckling\r\nhar televerkets goda kunskap om hela marknaden\r\noch produktionskedjan varit värdefull. Televerkets\r\nroll i infrastrukturen kommer att vara mycket viktig\r\ni framtiden.</pre><pre>Av den anledningen är vi inte övertygade om att det\r\när rätt att dela televerket i ett telenätsbolag och ett\r\nteletrafikbolag. Den snabba teknikutvecklingen\r\nmåste snabbt kunna omsättas i praktiska lösningar,\r\noch då är direkta kanaler inom samma koncern en\r\nklar fördel, kanske en förutsättning.</pre><pre>Riksdagen beslutade våren 1988 om inriktningen av\r\ntelepolitiken. En viktig princip som då slogs fast var\r\natt staten skall ansvara för att det finns ett\r\nsammanhållet och öppet telenät som täcker hela\r\nlandet. Likaså att de investeringar i anläggningar\r\nför telekommunikationer som televerket förvaltar\r\nskall göras med sikte på att uppnå de telepolitiska\r\nmålen.</pre><pre>Riktlinjerna i 1988 års beslut och beslutet från\r\nföregående vår om näringspolitik för tillväxt följer\r\nvi socialdemokrater upp i den utskottsmotion som\r\nhar lämnats in i samband med årets\r\nbudgetproposition.</pre><pre>I motionen slår vi fast att televerket skall förbli vår\r\ngemensamma egendom, eftersom infrastrukturen\r\när en angelägenhet för hela samhället. En\r\nförutsättning för att näringslivet skall fungera väl\r\noch för vår gemensamma välfärd är att\r\ninfrastrukturen fungerar och att den fungerar lika i\r\nalla delar av vårt land.</pre><pre>Det grundläggande kravet som vi socialdemokrater\r\nställer på televerket är att det skall gå att nå alla\r\nandra telefoner i landet från telefonen i bostaden.</pre><pre>Till detta kommer målet för verksamheten, som vi\r\nvärnar av solidaritetsskäl. Det gäller:</pre><pre>-enhetliga teletaxor som gör Sverige rundare</pre><pre>-telefon skall installeras i permanentbostäder till en\r\navgift som är densamma i hela landet</pre><pre>Det sociala ansvaret har konkretiserats bl.a. på så\r\nsätt att telepolitiken skall syfta till att alla skall ha\r\nråd att utnyttja grundläggande\r\ntelekommunikationer.</pre><pre>Tillgång till telefoni inom hela landet är en\r\növergripande målsättning för telepolitiken, en\r\nannan är de sociala målen, som tillgänlig telefoni\r\nför personer med handikapp.</pre><pre>Vi vill också peka på hur viktigt det är att televerket\r\nsatsar i glesbygd. Telekommunikationerna har stor\r\nbetydelse för utvecklingen inom näringsliv och\r\noffentlig verksamhet. Detta är viktigt inte minst för\r\nglesbygdens möjlighet att bygga upp ett uthålligt\r\nnäringsliv och göra glesbygden attraktiv för\r\nboende. Olika sorters investeringar måste därför\r\ngöras som möjliggör en god telekommunikation\r\näven i glesbygd. I detta ingår sändning av\r\nmeddelanden och bildöverföring till rimliga\r\nkostnader.</pre><pre>Betydelsen av att även i dagens samhälle\r\ngemensamt äga vissa egendomar som vi solidariskt\r\nbyggt upp för att kunna fördela till alla i hela vårt\r\navlånga land slår vi fast.</pre><pre>Vår uppfattning är att en väl fungerande teleservice\r\nkommer hela samhället till godo. Detta\r\nsamhällsmål får inte trängas undan av krav på\r\navkastning. Därför måste televerket även\r\nfortsättningsvis förvaltas så att vi genom politiska\r\nbeslut kan garantera alla medborgare teleservice.\r\nVi ser svårigheter med att behålla dessa\r\növergripande mål vid en privatisering av televerket.\r\nDärför tar vi socialdemokrater avstånd från\r\nprivatisering och en introduktion på börsen av\r\nteleverket.</pre><pre>Den svenska telekommunikationsmarknaden står\r\ninför en fortsatt dynamisk utveckling, som kräver\r\nen anpassning också av förutsättningarna för\r\nteleverkets verksamhet. Sådana överväganden\r\nmåste också inbegripa associationsformen.</pre><pre>Associationsformen blir därför av strategisk\r\nbetydelse för att slå vakt om ett heltäckande nät\r\nmed god kvalitet. Televerket lämnade en skrivelse\r\n1990 till regeringen med förslag om att hela\r\nteleverkskoncernen överförs till aktiebolagsform.\r\nVi socialdemokrater accepterar att televerket\r\nombildas till aktiebolag under förutsättning att de\r\nmål som riksdagen fastlagt vad gäller telepolitiken\r\nkan garanteras.</pre><pre>Statens roll som ägare och förmögenhetsförvaltare\r\nmåste också ges nödvändig prioritet. Med en\r\nutvidgad konkurrenssituation följer att statens\r\nagerande måste kännetecknas av öppenhet och av\r\nicke-diskriminering.</pre><pre>Telemarknaden internationaliseras allt mer.\r\nKonkurrensen ökar och inriktar sig främst på de\r\nstora och lönsamma kunderna, dvs. storföretagen,\r\noch vidare på den internationella\r\nlångdistanstrafiken.</pre><pre>Flera av de sektorer för vilka regeringen nu\r\nframlägger principiella förslag om avreglering,\r\nbolagisering och en framtida utförsäljning saknar i\r\nstort sett lagstiftning som reglerar rättigheter och\r\nskyldigheter för inom branschen verksamma\r\nföretag.</pre><pre>Telelagsutredningen har till uppgift att reglera den\r\ni dag så gott som helt oreglerade telemarknaden i\r\nSverige. Lagstiftningen måste utformas så att staten\r\nkan utkräva ett socialt och regionalt ansvar från alla\r\naktörer som uppträder på den svenska\r\ntelemarknaden, inte bara televerket. I den\r\nnuvarande telepolitiska målsättningen ligger en\r\nkorssubventionering mellan olika typer av hushåll\r\noch regioner. En större differentiering av\r\nteletaxorna än dagens, vilket blir den yttersta\r\nföljden av en strikt kostnadsprissättning, leder till\r\nsocialpolitiska och regionala spänningar.</pre><pre>Vi socialdemokrater menar att allt talar för att\r\nteleverket under lång tid framöver kommer att vara\r\ndet dominerande företaget på den svenska\r\nmarknaden. Därutöver kommer det att finnas ett\r\nfåtal aktörer.</pre><pre>För att de regionala och sociala målen skall\r\nuppfyllas räcker i detta fall inte lagstiftning som\r\nkontrollåtgärd. Antalet aktörer är inte tillräckligt\r\nstort för att det skall fungera. Dessutom är\r\nsamhällsintresset i verksamheten alltför stort. Ett\r\nsätt att uppnå målen kan i stället vara en\r\nkoncessionsprövning. De företag som vill få\r\ntillstånd att gå in på telemarknaden skall också\r\nförbinda sig att bidra till att riksdagens mål för\r\nverksamheten uppnås.</pre><pre>Just nu sjunges marknadskrafternas och\r\nkonkurrensens högstämda visa, men verkligheten\r\nhar visat att utan den politiska styrkraften lyckas\r\nman inte ens med dessa medel att ge alla människor\r\ntillgång till välfärden. Därför tror vi\r\nsocialdemokrater att även framtidens telepolitik\r\nmåste lösas i samverkan med ägaren staten och de\r\naktörer som dyker upp på marknaden för att vi skall\r\nkunna behålla och utveckla en infrastruktur som\r\nkommer hela landet till del.</pre><pre>I betänkandet behandlas även riksdagens revisorers\r\nförslag angående televerkskoncernens verksamhet.\r\nI revisorernas skrivelse finns ett antal förslag som\r\nsyftar till att ge riksdagen bättre styrmöjligheter\r\noch kontroll över televerkets verksamhet.</pre><pre>Vi instämmer i vad revisorerna anför, men\r\nåterkommer till problemställningarna senare under\r\nåret, eftersom det pågår en utredning där de frågor\r\nsom revisorerna pekat på noga övervägs. Vi\r\nkommer nogsamt att ta del av utredningens förslag\r\nför att avstämma detsamma mot revisorernas\r\nhemställan. Vi ber som sagt att få återkomma i\r\ndetta ärende.</pre><pre>Med detta, herr talman, vill jag yrka bifall till\r\nreservation nr 1 i betänkandet.</pre><pre>Anf. 205  KENNETH ATTEFORS (nyd):</pre><pre>Herr talman! I betänkande 1991/92:TU20 om\r\ntelekommunikationer redogör utskottet bl.a. för\r\nhur vi vill ha det framtida televerket. Den\r\nproposition som regeringen har lagt fram tycker vi\r\nnydemokrater är godtagbar. Vi tycker emellertid\r\natt såväl en sund konkurrens som valfrihet för\r\nkonsumenten måste garanteras när televerket blir\r\nbolag. Denna garanti skall staten stå för.</pre><pre>För att visa hur man på ett sätt kan få en sund\r\nkonkurrens har vi skrivit en motion i ärendet,\r\nmotion T807, vilken har studerats av\r\nkommunikationsdepartementet -- allt enligt de\r\nkontakter som deparatementet har haft med mig i\r\närendet. Vi förutsätter därför att man, när\r\nregeringen i höst återkommer i fråga om den\r\nsamlade redovisningen av åtgärder och förslag inför\r\nbolagiseringen, klart redogör för hur en sund\r\nkonkurrens skall ske på\r\ntelekommunikationsområdet.</pre><pre>Liksom har skett i betänkandet om postväsendet\r\nredovisas regeringens syn klart i betänkandet om\r\ntelekommunikationerna. De sociala och regionala\r\nkonsekvenserna skall noggrant bevakas vid en\r\nbolagisering.</pre><pre>Socialdemokraternas motion, där man visar att\r\nman är mot en bolagisering, är även i fråga om detta\r\nbetänkande delvis ideologisk. Men till största delen\r\när den ett utspel för att tillfredsställa Statsanställdas\r\nförbund, inte för att tillfredsställa den breda\r\nallmänheten.</pre><pre>Herr talman! Det är också viktigt att vi i vårt\r\nmoderna samhälle utnyttjar tekniken inom\r\nteleområdet. Utvecklingen går snabbt -- alltför\r\nsnabbt för somliga. Man ser svårigheterna men inte\r\nmöjligheterna.</pre><pre>Den svenska modellen, nämligen att vi oftast inte\r\nsjälva tar hand om våra gamla och handikappade\r\nutan låter dem vistas ensamma i sina hus och\r\nlägenheter, gör att de flesta av oss ständigt går\r\nomkring med dåligt samvete. I fråga om den\r\nimponerande utvecklingen inom\r\ntelekommunikationsområdet kan vi låta\r\nelektroniken göra en social insats.</pre><pre>Även om teletjänster är relativt billiga är\r\ntelefonräkningen en tung post för de mindre\r\nbemedlade -- ofta handlar det om t.ex. pensionärer\r\neller handikappade. Dessutom är det ju just de\r\nensamma, de gamla, de handikappade eller de\r\nsjuka som har det största behovet av en telefon och\r\nav de kontakter som telefonen kan ge.</pre><pre>Vi nydemokrater vill därför att riksdagen skall ge\r\nregeringen till känna att det är angeläget att snarast\r\nlåta utreda om vi inte skulle kunna införa en\r\ntaxedifferentiering för våra pensionärer och\r\nhandikappade.</pre><pre>Vi har skrivit två motioner i ärendet, nämligen\r\nmotionerna T804 och T808. I dessa motioner\r\nredogör vi för hur Sveriges riksdag på ett högst\r\npåtagligt sätt kan förbättra situationen för berörda\r\ngrupper.</pre><pre>Man kan tänka sig att det för både in- och utgående\r\nsamtal över en pensionärs-/handikapptelefon införs\r\nen halverad taxa för samtal efter kl. 18.00 och fram\r\ntill kl. 00.00. Det finns många varianter att föreslå.\r\nJag nöjer mig med ett förslag.</pre><pre>Man kan inte begära att televerket skall stå för\r\ndessa extrakostnader, utan dessa kostnader skall\r\ntäckas via statsbudgeten.</pre><pre>Jag har tidigare i dag talat om Gotlandstrafiken. På\r\nett ''kick'' kan en halv miljard kronor sparas in åt\r\nstaten med vårt förslag. De pengarna kan man\r\nanvända t.ex. för att täcka kostnaderna för en\r\nhuman telefoni.</pre><pre>Herr talman! Jag yrkar bifall till reservationerna nr\r\n2 och 3 i betänkande TU20.</pre><pre>Anf. 206  BENGT HURTIG (v):</pre><pre>Herr talman! Det råder stor enighet om att ett\r\neffektivt och modernt telekommunikationssystem\r\när mycket viktigt. Trots denna enighet tror jag att\r\nvi ibland underskattar den nyckelroll som väl\r\nfungerande telekommunikationer har i ett samhälle\r\nför att detta skall fungera bra.</pre><pre>De av oss som ägnar särskild uppmärksamhet åt\r\nmiljöoch energifrågor slås ofta av hur litet miljö-\r\noch energiproblem hänger ihop med just\r\ntelekommunikationerna.</pre><pre>Om persontransporter i framtiden i större\r\nutsträckning kan ersättas av teleförbindelser\r\nkommer avsevärda tids-, energi- och miljövinster\r\natt kunna göras. Telefonsammanträden,\r\nvideokonferenser och elektronisk kommunikation\r\nkan ersätta tåg- och flygresor. Det är exempel på en\r\nteknik som över huvud taget kan göra\r\npersontransporter onödiga. Ibland har vi\r\nriksdagsledamöter förmånen att nyttja en del av\r\ndessa fördelar.</pre><pre>I det kommersiella livet finns det tjänster som\r\ntelemarketing och teleguide som också kan göra att\r\nbehovet av resandet minskar.</pre><pre>Vi i Vänsterpartiet har uppfattningen att\r\ntelekommunikationerna bör vara en samhällelig\r\nangelägenhet. Även om det blir ett svenskt\r\nmedlemskap i EG eller ett EES-avtal, förhindras\r\ndärmed inte ett samhälleligt ägande av\r\ntelekommunikationsverksamheten. I Tyskland är\r\ndet t.o.m. inskrivet i grundlagen att det tyska\r\nteleverket skall vara statligt. I EG-länderna, dock\r\ninte i Storbritannien, finns det ett lagfäst monopol\r\npå teletjänster, monopol på telenät och monopol,\r\nja, t.o.m duopol, på mobiltelefonnät m.m.</pre><pre>En gång i tiden köpte televerket upp de olika\r\nprivata telenäten i Sverige för att kunna skapa ett\r\nsammanhängande nationellt nät och för att kunna\r\nge en sammanhängande service i hela landet. Vi\r\nanser att det vore att ta ett steg tillbaka att nu\r\nprivatisera och stycka upp televerket. Det blir\r\nockså en orimlig situation om den svenska\r\nöppenheten tillåter utländska teleföretag att ta över\r\nmer och mer av verksamheten i Sverige eller att\r\nköpa delar av televerket, samtidigt som televerket\r\nhindras att konkurrera i andra länder på grund av\r\nde bestämmelser som man där har. Den svenska\r\nregeringen måste se upp, så att den inte i sin\r\nliberaliseringsiver i praktiken gynnar utländska\r\nskyddade företag på det egna företagets bekostnad.</pre><pre>Även avkastningen av televerkets kapital är\r\nintressant för staten som en finansieringskälla.\r\nOckså av detta skäl är ett statligt ägt televerk\r\nönskvärt. Men givetvis måste avkastningskraven\r\nvara rimliga.</pre><pre>I samband med de gångna decenniernas\r\nuppbyggnad av telenätet har det aldrig varit\r\nsjälvklart i vilken ordning det här skulle ske. Vissa\r\nområden har ansetts vara förfördelade och\r\neftersatta. Det har förts, och det förs fortfarande,\r\nen politisk kamp för en utbyggnad och för en\r\nförbättring av telekommunikationerna. Något\r\nformellt telemonopol har aldrig funnits i Sverige på\r\nvare sig telenät eller teletjänster, utan den\r\nmonopolliknande situation som har uppkommit är\r\nresultatet av en naturlig strävan efter en\r\nsammanhängande och likvärdig service.</pre><pre>När nu den här monopolsituationen alltmer bryts\r\nav den tekniska utvecklingen måste vi ställa frågan\r\nom det verkligen blir samhällsekonomiskt\r\neffektivare med t.ex. flera telenät och i princip\r\nkanske också flera konkurrerande televerk.</pre><pre>När de mest lönsamma bitarna i televerkets\r\nverksamhet tas över av andra operatörer minskar\r\nteleverkets möjligheter att självt finansiera sina\r\nregionala och sociala åligganden. På ett eller annat\r\nsätt måste det bli fråga om köp eller garantier från\r\nstaten, vilket i sin tur kan öka utgifterna för\r\nstatskassan.</pre><pre>Utsatta verksamheter i glesbygd och socialt viktig\r\nverksamhet kommer inte längre att vara\r\nsjälvklarheter om verksamheterna skall styras av\r\nmajoriteter som kanske har olika uppfattning om\r\nhur viktigt det är i olika landsändar med\r\ntelekommunikationer.</pre><pre>Det är därför inte en tillfällighet att det i många\r\nmotioner om telepolitiken uttrycks en oro för att de\r\nmål beträffande en regional balans och sociala\r\nhänsyn som televerket ålagts att beakta inte kan\r\nuppnås i framtiden. Det är ett minimikrav att den\r\nkommande telelagstiftningen utformas så, att\r\nmålen för den regionala balansen och den sociala\r\nhänsynen kan upprätthållas och i praktiken\r\nuppnås -- oavsett hur associations- och\r\nägarförhållandena utvecklas.</pre><pre>Enligt det telepolitiska beslutet 1988 skall\r\ntelesystemet bl.a.</pre><pre>--ge god tillgänglighet och service för\r\ngrundläggande telekommunikationer,</pre><pre>--bidra till ett effektivt resursutnyttjande i\r\nsamhället som helhet samtidigt som telesystemet i\r\nsig självt är effektivt samt</pre><pre>--bidra till regional balans och möjliggöra sociala\r\nhänsynstaganden.</pre><pre>Telepolitikens nätutbyggnadsplaner skall förankras\r\npå regional och lokal nivå, och kostnaderna för\r\ngrundläggande telekommunikationer skall\r\nbestridas solidariskt.</pre><pre>I fjolårets tillväxtproposition konstateras det att ett\r\ngällande riksdagsbeslut om en kostnadsanpassning\r\nbygger på insikten att det inte går att subventionera\r\nabonnemangsavgiften och samtalsavgiften för\r\nlokalsamtal med överskott från rikssamtal och\r\nutlandssamtal. Företagen subventionerade, enligt\r\npost- och teleutredningen, hushållen.</pre><pre>Taxebesluten delegerades till televerket -- detta\r\ngäller fr.o.m. januari 1992 -- med ett pristak för\r\ntelefonin på 70 % av nettoprisindex. Dessutom\r\nskärpte riksdagen kraftigt de ekonomiska kraven\r\npå televerket. Förutom ökade skatter och krav på\r\nutdelning handlade det om krav från staten på 5\r\nmiljarder i en engångsleverans. Vidare förföll ett\r\nlån på 2,2 miljarder kronor. Dessa inleveranser\r\nskulle medverka till nya satsningar på järnvägar och\r\nvägar.</pre><pre>I oktober beslutade televerket om det nya\r\ntaxesystemet, vilket väckte en kraftig opinion --\r\nsärskilt bland pensionärer och handikappade. En\r\nav fördelarna med det nya taxesystemt var, som jag\r\nser saken, att rikstaxan skulle sänkas.</pre><pre>I december stoppades denna nya taxa, och uppskov\r\nmed taxeomläggningen genomfördes. Nya pristak\r\nskulle studeras. Någon sådan studie har vi dock\r\nännu inte sett till.</pre><pre>Trots uppskovet med taxihöjningarna bibehölls de\r\nhårda ekonomiska kraven på inleveranser till\r\nstatskassan och övriga målsättningar för televerket.\r\nDet är givet att denna kombination av beslut ställer\r\ntill problem. Men en del av skulden för detta åvilar\r\nenligt min mening också televerket, vars\r\nbeslutsunderlag och återrapportering har varit\r\nmycket begränsade. Vårt parti följer linjen att det\r\nnaturliga för staten borde ha varit att sänka kraven\r\npå inleveranser av pengar, så att televerket kunde\r\nha uppfyllt viktigare regionalpolitiska och sociala\r\nmål.</pre><pre>Televerksledningen gick emellertid ut med en\r\nannan linje. För att lösa motsättningen mellan de\r\nolika kraven ansåg televerkschefen att\r\nmoderniseringen utanför de större tätorterna\r\nkunde skjutas på framtiden, och de anställda kunde\r\npermitteras tidigare eller sägas upp. Detta kunde\r\ntolkas som att televerksledningen mer månade om\r\ninvesteringar i vägar och järnvägar än i televerket.\r\nChefen kunde också ha föreslagit att dessa\r\ninvesteringar skall finansieras på annat sätt än\r\ngenom resurser från televerket. Nu får t.ex.\r\nbarnverket pengar från staten för sina\r\ninvesteringar, samtidigt som banverket tjänar\r\npengar på att lägga ut kabel till förmån för\r\nteleverkets konkurrenter.</pre><pre>Vi får den situationen att investeringar i televerkets\r\ninfrastruktur försenas för att annan infrastruktur\r\nskall kunna skyndas på med medel som televerket\r\nhar tjänat ihop. Denna infrastrukturpolitik\r\nförefaller givetvis orimlig och är oerhört svår att\r\nförstå för glesbygdsbor och anställda inom\r\nteleverket.</pre><pre>När en del sommargäster kanske från Stockholm\r\ndyker upp i glesbygden eller skärgården upptäcker\r\nde att det bara sticker upp en svart kabelstump på\r\ndet ställe där telefonkiosken stod. Den som har gott\r\nom pengar kanske bestämmer sig för att skaffa en\r\nmobiltelefon för minst 6 000 kr. Om man far till\r\nnärmaste tätort för att besöka telebutiken för att\r\nringa där, finner man kanske att denna har upphört.\r\nMan får upplysningen att om man skall ha något\r\nreparerat, får man skicka det som postpaket till\r\nnågot annat samhälle och sedan hämta ut den\r\nreparerade grejen på posten. Ortsbornas och de\r\nteleanställdas protester har inte hjälpt.</pre><pre>På landsbygden oroas man inför sommaren för att\r\nåska, blåst och nedfallande träd skall slå ut\r\ntelelinjen och att de uppsägningar som skett och\r\nsom pågår gör att man inte klarar de garantier för\r\nreparationer som televerket har ställt ut.\r\nDatorberoende tjänsteföretag oroar sig också för\r\nom de i framtiden blir möjligt att flytta ut i\r\nglesbygden, därför att man känner hot om att\r\ninvesteringar i AXE-stationer, digitalteknik och\r\nfiberoptik kommer att skjutas på framtiden. När\r\nersättningar av gamla kablar och ledningar uteblir,\r\nförsämras också överföringskapaciten i mindre\r\nbefolkade områden, där man inte avser att bygga ut\r\ndigitalteknik.</pre><pre>Oron för vad som kommer att ske med\r\nteleförsörjningen kan vara tillräcklig för att ett\r\nföretag väljer bort en ort som annars skulle ha varit\r\nintressant. Det är alldeles nödvändigt, om\r\nregeringen skall ha någon trovärdighet med\r\nparollen om att hela Sverige skall leva, att man\r\ngaranterar att förutsättningarna för telefoni och\r\ngrundläggande datatjänster skall vara likvärdiga i\r\nhela landet. Som jag uppfattat det är det också en\r\nav EG:s principer, och det har vi markerat särskilt\r\ni vår motion. Det är ju också en princip som har\r\nslagits fast i riksdagens mål för telepolitiken. Den\r\nprincipen måste preciseras och gälla inte bara\r\nteletjänster utan även grundläggande datatjänster.</pre><pre>Av vad jag nu har sagt framgår att jag inte anser att\r\nde regionalpolitiska målen omfattas av någon\r\nstörre lidelse i televerket. En förbättrad\r\nrapportering från televerket om hur de angivna\r\nmålen uppfyllts är absolut nödvändig. Detta har\r\nockså riksdagens revisorer påpekat. Det måste\r\nunderstrykas från riksdag och regering att ett\r\nminimikrav är att riksdagens mål skall fullföljas.\r\nMan skulle gärna kunna sätta de regionalpolitiska\r\nmålen högre, och staten skulle inte fullt ut behöva\r\nanvända televerket som en mjölkkossa. Då skulle\r\nvi också kunna minska takten i uppsägning och\r\npermittering av televerkets personal. Att göra\r\nteleverkets anställda arbetslösa innebär egentligen\r\ningen stor besparing i dagens läge, eftersom staten\r\nmåste försörja dessa arbetslösa via\r\narbetslöshetskassa eller kontantstöd. I den\r\nlågkonjunktur som nu råder borde statliga verk\r\nkunna föra en betydligt mjukare personalpolitik.</pre><pre>Jag vill, herr talman, yrka bifall till\r\nmeningsyttringen i mom. 2, som avser kraven på\r\ngrundläggande kommunikation i hela landet, och i\r\nmom. 4, som avser televerkets personalpolitik.</pre><pre>Anf. 207  TOM HEYMAN (m):</pre><pre>Herr talman! Socialdemokraterna har under de\r\nsenaste åren gärna velat framstå som ett modernt\r\noch framåtsyftande parti. De gamla\r\nplanekonomiska målen har tonats ned, och de\r\ntidigare så välkända kraven på statliga och\r\nkommunala monopol anses inte längre ligga ''i\r\ntiden''.</pre><pre>När vi nu diskuterar televerkets framtid märks dock\r\nföga av denna ''nya'' form av socialdemokrati.\r\nTvärtom har man nu reserverat sig till förmån för\r\nett bibehållande av just ett statligt monopol av den\r\ngamla klassiska modell som Statsanställdas förbund\r\nalltid har värnat om.</pre><pre>Men förändringsviljan har dock, i varje fall delvis,\r\nfunnits! Så sent som förra året presenterade den\r\ndåvarande socialdemokratiska regeringen ett\r\nförslag om bolagisering av televerket, ett förslag\r\nsom då godtogs av riksdagen. Men man önskade\r\nytterligare analyser, och när dessa nu är klara och\r\nden arbetsgrupp som förre\r\nkommunikationsministern tillsatte drar slutsatsen\r\natt en ombildning till aktiebolag bör ske, då backar\r\nSocialdemokraterna tillbaka igen och vill helst\r\nbehålla den gamla verksformen.</pre><pre>Logiken är inte alldeles solklar.</pre><pre>För att inte verka helt ur takt med tiden accepterar\r\nman en bolagsbildning under förutsättning att det\r\nblir ett helägt statligt bolag. Men detta, herr\r\ntalman, är den absolut sämsta lösningen. I ett\r\nstatligt monopolbolag har riksdagen ingen insyn,\r\ninga krav ställs på bolaget från fondbörs och\r\nbanker, och man bolaget kan i sort sett göra som\r\nman själv finner bäst, utan besvärande insyn. Vi har\r\nmånga exempel på detta, inte minst inom just\r\nteleverkets ansvarsområde.</pre><pre>I den socialdemokratiska världen är det inte möjligt\r\natt upprätthålla viktiga servicemål, om inte\r\nverksamheten ägs av stat eller kommun. Har\r\nSocialdemokraterna aldrig någonsin funderat över\r\nvarför vi har elektrisk ström i hela landet till låga\r\npriser, trots att där inte finns något statligt\r\nmonopol? På elsidan har vi alla tänkbara\r\nkombinationer -- statliga, kommunala, kooperativa\r\noch privata -- visserligen inte i full konkurrens, det\r\nhar inte tekniken medgett, men i en inbördes\r\nkonkurrens som har medfört en bra försörjning\r\nmed god teknik till låga taxor.</pre><pre>Statliga monopol är sannerligen ingen bra garanti\r\nför verksamhet.</pre><pre>Ett motiv för det statliga monopolet skulle vara att\r\ndet medger en korssubventionering mellan olika\r\nabonnentgrupper. En sådan korssubventionering\r\när knappast önskvärd. Den innebär att taxan för\r\nrikstrafiken blir för hög. Televerket tappar då\r\nlönsam trafik, eftersom konkurrens inte längre\r\ntekniskt kan förhindras. Samidigt riskerar telverket\r\natt ensamt få betala höga kostnader för olönsamma\r\nlokala nät.</pre><pre>Under många år har kostnadsbilden förskjutits mot\r\nallt lägre kostnader för långväga trafik och ökade\r\nkostnader för den lokala. Självfallet måste detta\r\nåterspeglas i taxestrukturen, dvs. att\r\nhushållskunderna måste betala en större del av\r\nkostnaden för det lokala nätet.</pre><pre>Detta är dock ingen regionalpolitisk nackdel.\r\nGenom de låga kostnaderna på långa förbindelser\r\nkan verksamheter redan i dag lokaliseras var som\r\nhelst i landet -- det är bara vår egen fantasi som\r\nsätter gränserna. Det finns ingen\r\ninfrastrukturinvestering där så goda resultat kan\r\nåstadkommas till så låga kostnader som just på\r\nteleområdet.</pre><pre>När flygbiljetter bokas i Sveg, tågbiljetter i Ånge\r\noch Stockholms taxibilar dirigeras från en ö i yttre\r\nskärgården, är det exempel på den nya typ av\r\nteleteknik som inte får motverkas genom höga\r\nlångdistanskostnader och ett stelbent\r\nmonopoltänkande.</pre><pre>Ny demokrati vill i sin resevation också bibehålla\r\nnågon form av statliga verk som skall driva själva\r\ntelenätet. Konstruktionen verkar inte vara helt\r\ngenomtänkt, möjligen är det någon motsvarighet\r\ntill Svenska Kraftnät som man haft i tankarna.</pre><pre>I och med att televerket blir bolag kommer någon\r\nform av lagstiftning att erfordras, och i samband\r\nmed detta kommer koncessionsfrågor och liknande\r\nproblem att lösas. Därmed borde grundtanken i Ny\r\ndemokratis reservation vara tillgodosedd.</pre><pre>Ny demorkati vill också bedriva socialt inriktad\r\ntaxepolitik i televerket. Partiet kom in i riksdagen\r\nmed den goda föresatsen att spara bort ungefär\r\nhalva statsbudgeten på ett par års tid. Detta skulle\r\ninte vara någon konst, bara folk från verkligheten\r\nfick lägga fram förslag -- fick vi andra höra.</pre><pre>Hitintills har nyd i stort sett stött alla förslag till\r\nutgiftsökningar och nya regleringar. Jag väntar med\r\nspänning på den dag då de stora besparingarna skall\r\nkomma.</pre><pre>Därmed, herr talman, yrkar jag bifall till utskottets\r\nhemställan och avslag på samtliga reservationer och\r\nmeningsyttringar.</pre><pre>Anf. 208  ANITA JÖNSSON (s) replik:</pre><pre>Herr talman! Jag vet inte om Tom Heyman hörde\r\ninledningen av mitt anförande, för han kom in litet\r\nsenare. I det gjorde jag klart att vi står fast vid en\r\nbolagisering av televerket, såvida vi kan behålla de\r\ntelepolitiska mål som vi har lagt fast i riksdagen.</pre><pre>Vad sedan gäller Socialdemokraterna som ett\r\nframåtsyftande parti har vi alltid tyckt att man skall\r\nstimulera den tekniska utvecklingen men samtidigt\r\nse till att denna utveckling kommer alla till del i hela\r\nlandet. Det har vi också gjort genom att vi i dag har\r\nett av världens bästa televerk med mycket låga\r\nkostnader i förhållande till övriga länder inom\r\nOECD-området.</pre><pre>Vi verkar inte på något sätt för en bolagisering. När\r\nvi fattade beslutet i fjol våras, gjorde vi redan från\r\nbörjan klart att förutsättningarna för en\r\nbolagisering var att staten skulle äga televerket.\r\nDetta slår vi åter fast i årets motion.</pre><pre>Anf. 209  TOM HEYMAN (m) replik:</pre><pre>Herr talman! I så fall är ju reservationen onödig.\r\nBetänkandet innehåller ingenting annat än ett\r\nförslag om bolagsbildning. Det finns ingenting i\r\ndetta betänkande som talar för en privatisering av\r\nbolaget. Trots detta säger man i reservationen att\r\nman accepterar en bolagsbildning under vissa\r\nförutsättningar. Det tolkar jag som en stark\r\nreservation för att man egentligen inte vill se en\r\nbolagsbildning, utan att det är något som man till\r\nnöds accepterar.</pre><pre>I betänkandet som sådant talas det inte om en\r\nprivatisering. Med den motivering som Anita\r\nJönsson nu anför är hela reservationen egentligen\r\nonödig.</pre><pre>Anf. 210  ANITA JÖNSSON (s) replik:</pre><pre>Herr talman! Vi har i utskottet behandlat\r\nregeringens proposition bil. 7\r\nKommunikationsdepartementet. I denna talar\r\nkommunikationsministern om att man skall belysa\r\noch se vilka förutsättningar som finns för en\r\nprivatisering av televerket. Med tanke på de förslag\r\nsom kommer från den borgerliga regeringen -- de\r\när ofta dåligt belysta och innehåller varken några\r\nanalyser eller konsekvensbeskrivningar -- är det\r\nviktigt att slå fast var vi socialdemokrater står när\r\ndet gäller en utförsäljning av televerket.</pre><pre>Anf. 211  BENGT HURTIG (v) replik:</pre><pre>Herr talman! Tom Heyman talade om att televerket\r\när ett statligt monopolföretag. Samtidigt kan man\r\nläsa -- och man får väl förutsätta att det är riktigt --\r\ni 1991 års redovisning en beskrivning av hur\r\nsituationen är ute i Europa. I EG-länderna, utom i\r\nStorbritannien, har man monopol eller duopol på\r\nmobiltelefoner. Man har lagfäst monopol på\r\ntelefontjänster, koncession på kabel-TV och man\r\nhar monopol på näten.</pre><pre>Nätet i Sverige är ju öppet för en rad utländska\r\nbolag, som då har möjlighet att konkurrera. TV 2\r\nbygger nu upp ett alternativt fibernät. När då\r\nteleverket förlorar marknad i Sverige, sägs det\r\nibland i den allmänna debatten att man skall\r\nförsöka återvinna den förlorade marknadsandelen\r\nutomlands. Om situationen i vår omvärld ser ut så\r\nhär, kan man naturligtvis inte kompensera sig\r\ngenom att gå in i engagemang i andra länder. Hur\r\ntänker regeringens företrädare lösa det problemet?</pre><pre>Anf. 212  TOM HEYMAN (m) replik:</pre><pre>Herr talman! Det är självklart att ett\r\nkonkurrensutsatt televerk i Sverige måste verka\r\nunder likvärdiga förhållanden i utlandet. Om man\r\nser sig runt i världen finner man att telepolitiken på\r\nmånga håll är föremål för en stor omvälvning. De\r\ngamla monopolen bryts upp, och det kommer nya\r\naktörer på marknaden. Som exempel kan nämnas\r\nUSA, där man bröt sönder hela Bellsystemet.\r\nAbonnenterna kan nu välja på ungefär fem olika\r\noperatörer på långdistansförbindelser. Denna\r\nutveckling kommer även i Europa, och med den\r\nnya aktuella tekniken blir den mer och mer\r\npåtaglig. Självfallet är en förutsättning att de\r\nsvenska operatörerna arbetar under samma\r\nförhållanden som utländska företag gör i detta\r\nsammanhang. Det är den förutsättning som vi\r\narbetar med.</pre><pre>Anf. 213  BENGT HURTIG (v) replik:</pre><pre>Herr talman! I denna årsredovisning sägs det att det\r\när angeläget att också andra länders telemarknader\r\nhar samma öppenhet för utländska bolag som\r\nSverige har. Ett exempel är att televerket i\r\ndagsläget inte har samma frihet på den\r\nliberaliserade brittiska telemarknaden, som ju sägs\r\nvara någon sorts föredöme för den borgerliga\r\nregeringen.</pre><pre>Televerket får betala avsevärt mer för att via\r\ntransport i nationella nät i Storbritannien utnyttja\r\ntjänsterna där, jämfört med vad brittiska företag får\r\nbetala för transport i näten i Sverige. Det är under\r\ndessa ogynnsamma villkor som televerket tvingas\r\natt konkurrera. Jag förutsätter att ni tänker ta\r\ninitiativ till att verka för att se till att denna\r\nomöjliga situation förändras.</pre><pre>Anf. 214  TOM HEYMAN (m) replik:</pre><pre>Her talman! Självfallet skall förutsättningarna vara\r\nlikvärdiga för de olika operatörerna. Men jag kan\r\ninte leda in detta så långt som Bengt Hurtig gör när\r\nhan redovisar olika teletaxor och olika samtalstider\r\nvid olika förvaltningar. Jag förutsätter att detta är\r\nsådant som kommer att lösas genom förhandlingar\r\npå verksnivå, på bolagsnivå och mellan\r\ndepartementen. Men det är en självklarhet att\r\nkonkurrensen skall vara likvärdig för alla.</pre><pre>Andre vice talmannen anmälde att Bengt Hurtig\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 215  KENNETH ATTEFORS (nyd)\r\nreplik:</pre><pre>Herr talman! Jag måste tyvärr göra Tom Heyman\r\nledsen genom att säga att det utskott som jag har\r\nhamnat i är ett typiskt sådant utskott som inte kan\r\nföreslå några stora nedskärningar, snarare tvärtom.\r\nAllmänheten kräver att det skall investeras massor\r\nav pengar i infrastrukturen.</pre><pre>Jag får därför hänvisa till Ny demokratis\r\nrepresentanter i socialförsäkringsutskottet,\r\nsocialutskottet och kanske även i finansutskottet,\r\nom Tom Heyman vill ta del av de stora\r\nnedskärningar som vi vill göra.</pre><pre>Vi vill göra en uppdelning av televerket i två bolag,\r\nett kabelbolag och ett ''ovan-jord-bolag'' just därför\r\natt vi inte vill ha det som i England. Där har man\r\nsålt ut ett statligt monopol till ett privat monopol.\r\nDet kan ju inte vara någon vits med det. Då kan\r\nman lika gärna ha det som Anita Jönsson vill ha det,\r\ndvs. ett statligt monopol, för ett sådant kan\r\nåtminstone styras från denna kammare. Så vill jag\r\nalltså inte att det skall vara.</pre><pre>Jag har varit i kontakt med\r\nkommunikationsdepartementet, och jag\r\nförutsätter att man i höst när man lägger fram en\r\nredogörelse över associationsproblematiken också\r\nredogör för hur en sund konkurrens skall\r\nåstadkommas på den svenska telemarknaden.</pre><pre>Anf. 216  TOM HEYMAN (m) replik:</pre><pre>Herr talman! När det gäller besparingar har jag\r\nmed stor nyfikenhet och med stort intresse tagit del\r\nav de förslag som Ny demokrati har lagt fram i\r\nandra utskott, men jag har inte hittat några\r\nbesparingar där heller.</pre><pre>Anf. 217  KENNETH ATTEFORS (nyd):</pre><pre>Herr talman! Jag kan villigt erkänna att det ännu\r\ninte har kommit så många förslag, men som Tom\r\nHeyman kanske är medveten om har vi just nu en\r\nkraftig lågkonjunktur i Sverige. Samtliga ledamöter\r\ni denna kammare tycker att det är onödigt att kasta\r\nut människor i arbetslöshet och i stället ge dem\r\nersättning via transfereringar, när de kanske kan\r\nvara kvar i systemet tills det återigen blir en\r\nhögkonjunktur. Det är kanske därför som Tom\r\nHeyman ännu inte har sett så stora förändringar,\r\nmen vänta till hösten, då vi kommer att presentera\r\ndet hela.</pre><pre>Anf. 218  LARS SVENSK (kds):</pre><pre>Herr talman! Jag har lyssnat till en stor del av\r\ndagens debatt, och jag har observerat att det\r\ntydligen hör till sladdebattörernas förpliktelse att\r\nge en ovation till den som försvarar utskottets\r\nbetänkande.</pre><pre>Tom Heyman har på ett förtjänstfullt sätt\r\nrepresenterat oss alla i regeringskoalitionen. Men\r\ndet är en sak som jag vill lyfta fram och förtydliga.\r\nDet gäller en fråga där vi från vårt parti har gjort en\r\nsärskild markering i form av en motion, nämligen\r\nfrågan om 071-servicen.</pre><pre>Denna s.k. 071-service, som betjänar allmänheten\r\nmot en avgift på 4,55--19,20 kr./min, innehåller\r\nenligt mångas uppfattning ''litet service för mycket\r\npengar''. Ett annat problem är att det ofta är någon\r\nannan än beställaren, vanligen föräldrar eller\r\narbetsgivare, som får stå för kostnaden.</pre><pre>Ämnet har debatterats tidigare i kammaren, varför\r\njag inte behöver fördjupa mig i det.</pre><pre>Jag noterar dock att ett enhälligt utskott i\r\nbetänkande TU20, som behandlas här i dag, finner\r\n''en motvilja mot att 071-numret missbrukas på\r\ndetta sätt''. Utskottet erinrar dock samtidigt ''att\r\ntelenätet alltsedan sin tillkomst är ett öppet nät''.\r\nVidare: ''Den som abonnerar på en anslutning har\r\ndärmed fri tillgång att ringa alla andra abonnenter i\r\nhela det världsomspännande telenätet.''</pre><pre>Herr talman! Att införa en restriktion i form av en\r\nbegränsning i 071-servicen är -- för att göra sig till\r\ntolk för utskottet -- ett mycket stort ingrepp i den\r\nhävdvunna rätten.</pre><pre>Utskottet säger sig därför i dag inte vilja uttala sig\r\nför en generell spärr, och man förlitar sig på att\r\nteleverket och det under hösten 1991 bildade etiska\r\nrådet skall komma till rätta med problemet. Man är\r\ndärför inte beredd att i dag vidta någon åtgärd.\r\nUnderförstått: Om inte televerket och det etiska\r\nrådet kommer till rätta med problemet, har inte\r\nutskottet avhänt sig möjligheten till ingrepp i den\r\nhävdvunna rätten till ett öppet telenät.</pre><pre>Herr talman! Jag följer med intresse televerkets\r\noch det etiska rådets hantering av frågan och har för\r\navsikt att komma tillbaka om så skulle behövas.</pre><pre>Med det anförda yrkar jag bifall till utskottets\r\nhemställan i dess helhet och avslag på samtliga\r\nreservationer och meningsyttringar.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>20 §  Ökad konkurrens inom den kollektiva\r\npersontrafiken</pre><pre>Föredrogs</pre><pre>trafikutskottets betänkande</pre><pre>1991/92:TU21 Ökad konkurrens inom den\r\nkollektiva persontrafiken (prop. 1991/92:130).</pre><pre>Anf. 219  BENGT HURTIG (v):</pre><pre>Herr talman! Med 1988 års trafikpolitiska beslut\r\navsåg man att göra SJ till ett effektivt, kundinriktat\r\noch lönsamt företag. Resultatet skulle förbättras\r\nmed 1 miljard t.o.m. detta års utgång. En hel del\r\nförbättringar har skett, främst snabbtåget X2000.\r\nÄven en del förbättringar av vagnmaterialet har\r\ngjorts.</pre><pre>Trots satsningarna minskade såväl gods-  som\r\npersontransporterna mellan 1990 och 1991.\r\nPersontrafiken på tåg har minskat under den sista\r\ndelen av 80-talet.</pre><pre>Ökad lönsamhet behöver alltså inte betyda ökat\r\nresande. Särskilt är det fallet om lönsamheten\r\nuppnås genom minskning av personal och\r\nförsäljning av fastigheter.</pre><pre>Ett hårt slag mot kollektivresandet, som riksdagen\r\nhar stått för, var den 25-procentiga moms som\r\ninfördes på persontrafik den 1 januari 1991 och\r\nborttagandet den 1 juli 1991 av det årliga\r\nutvecklingsbidraget på 450 milj.kr. för godstrafik.\r\nDessa åtgärder vidtog ju den förra regeringen.</pre><pre>De stegvis ökande tillåtna axel-  och boggitrycken\r\nför lastbilar ökar givetvis också konkurrenskraften\r\nför tung godstransport på väg.</pre><pre>SJ är nu ensamt i Europa om att klara sig utan\r\nstatssubventioner. Om den avreglering som man nu\r\navser att genomföra blir verklighet, vilket mycket\r\ntyder på, riskeras, som jag ser det, en omfattande\r\nnedläggning av betydande delar av persontrafiken\r\npå stomnätet.</pre><pre>Det ökade bussresandet på långväga transporter,\r\nvilket man i propositionen vill öppna för utgör\r\ngivetvis ett hot mot SJ:s möjligheter att genomföra\r\noch befästa det utvecklingsprogram som företaget\r\nålades 1988.</pre><pre>Det finns, som framgår av gällande lagstiftning,\r\nredan nu möjligheter att ge tillstånd till linjetrafik\r\nom avsevärt bättre trafikförsörjning kan uppnås.\r\nDet är högst tvivelaktigt om fler\r\npersontransportföretag på stomnätet i längden\r\nkommer att medföra några samhällsekonomiska\r\nvinster. Samordningsarbete med tidtabeller,\r\nteknik, service och säkerhet bör rimligen öka med\r\nfler företag än ett.</pre><pre>Redan nu utsätts SJ för en kraftig konkurrens från\r\nandra trafikslag. Jag menar att den konkurrensen\r\nsker på orättvisa villkor. En grundlig utredning\r\nborde därför göras, där ansträngningar görs att\r\nklargöra de totala samhällsekonomiska kostnader\r\nsom bör belasta olika trafikslag för att uppnå bättre\r\nrättvisa. Det räcker inte att redovisa mängden\r\nutsläpp av en del gaser. Utsläpp av t.ex.\r\ncancerogena ämnen, bullerstörningar och\r\nenergiförluster måste också tas med i bilden. Där\r\nsamhällsekonomiska beräkningar inte räcker till\r\nmåste sedan politiska bedömningar ta över.</pre><pre>Sammanfattningsvis anser jag att SJ borde ha fått\r\nmöjlighet att slutföra och utvärdera sin\r\nförnyelseperiod utan att utsättas för nya\r\nsvårigheter.</pre><pre>När det slutligen gäller riktlinjer för statens uppköp\r\nav interregional persontrafik föreslås i\r\npropositionen och i utskottsmajoritetens skrivning\r\natt den nivå som riksdagen beslutat för trafikåret\r\n1992 inte skall få överskridas.</pre><pre>Med hänsyn till de indragningar som redan har\r\nskett och den olönsamhet som ytterligare kan\r\nuppstå, bör dörren hållas öppen för en upphandling\r\nsom kan ge en god trafikförsörjning i hela landet.</pre><pre>Jag yrkar bifall till meningsyttringen som gäller\r\nmom. 1.</pre><pre>Anf. 220  JAN SANDBERG (m):</pre><pre>Herr talman! I detta betänkande behandlas ökad\r\nkonkurrens inom den kollektiva persontrafiken.\r\nDet innehåller förslag om en fortsatt avreglering av\r\nden interregionala persontrafiken. Det sägs att\r\nbusstransporter skall ges större möjligheter att\r\ngenomföras parallellt med järnvägssträckningar\r\noch transporter.</pre><pre>Det föreslås också att statens köp av interregional\r\npersontrafik skall ske i mer marknadsmässiga\r\nformer och att upphandlingen då skall ske i\r\nkonkurrens mellan om möjligt olika\r\njärnvägsföretag.</pre><pre>Utskottet föreslår också, på förslag av regeringen,\r\natt man skall ha möjlighet att ha längre\r\navtalsperioder, upp till fem år, och att det även skall\r\nfinnas möjligheter att upphandla rullande\r\njärnvägsmaterial, som sedan kan disponeras fritt av\r\nolika järnvägsföretag.</pre><pre>Detta betänkande är enigt, om man bortser från\r\nVänsterpartiet. Att Vänsterpartiet går emot detta\r\när inte direkt förvånande. Vi vet ju att\r\nVänsterpartiet aldrig har varit direkt positivt till en\r\nökad konkurrens. Vänsterpartiet vill ha planering,\r\ngärna monopol, och tror att just det politiska\r\nbeslutssystemet är det bästa, även när det gäller att\r\ntillhandahålla så pass kundorienterade produkter\r\nsom just transportsystemet är.</pre><pre>I stort sett hela världen har insett konkurrensens\r\nfördelar. Dess värre har Vänsterpartiet ännu inte\r\ngjort det.</pre><pre>Herr talman! Det riksdagsbeslut som vi\r\nförhoppningsvis kommer att fatta innebär en\r\nfortsatt utveckling mot ökad konkurrens, och det är\r\nbra. Ökad konkurrens gynnar konsumenterna,\r\nvilka egentligen är Bengt Hurtigs uppdragsgivare,\r\noch kollektivtrafikens utveckling. Ändå säger\r\nVänsterpartiet nej. Även om jag känner till\r\nVänsterpartiets grundläggande ideologi är det\r\nförvånande. Jag förstår att Bengt Hurtig kan ha\r\nsvårt att för sina uppdragsgivare -- väljarna och de\r\nkollektivtrafikresande -- förklara logiken i det man\r\nnu gör när man går emot regeringens förslag på\r\ndetta område.</pre><pre>Herr talman! Jag yrkar bifall till\r\nutskottsmajoritetens förslag.</pre><pre>Jag vill även kommentera en del av det som Bengt\r\nHurtig har sagt. Är inte de framgångar som vi har\r\nsett när det gäller statens järnvägars utveckling\r\nunder de senaste åren, t.ex. X2000 och annat,\r\negentligen till stor del ett resultat av att vi har ställt\r\nstörre krav på SJ och att vi har öppnat upp\r\nmarknaden för konkurrens, vilket i sig har gett till\r\nresultat att SJ i stora stycken har utvecklats\r\npositivt? Jag vill påstå att SJ som företag och SJ:s\r\nekonomi utvecklas i rätt riktning. Jag tror att en av\r\nhuvudanledningarna är just att vi har satt press på\r\nSJ dels genom politiska beslut, dels genom att\r\nöppna upp för konkurrens och alternativ inom\r\ndenna sektor.</pre><pre>Jag vill avsluta med att ställa två frågor till\r\nVänsterpartiets representant Bengt Hurtig.</pre><pre>Den ändring som utskottsbetänkandet innebär ger\r\nju konsumenterna fler alternativ inom\r\nkollektivtrafiken. Vad är det för dåligt med det? Jag\r\ntrodde att Bengt Hurtig tyckte att kollektivtrafik\r\nvar bra. Om vi kan ge större möjligheter för fler att\r\nutnyttja kollektivtrafik med tätare turer och bättre\r\ntransporter i allmänhet gynnar väl det\r\nkollektivtrafiken?</pre><pre>I dag finns det i stort sett endast ett alternativ till\r\nkollektivtrafiken i form av järnväg på de\r\nsträckningar som vi diskuterar i dag, och det är\r\nbilen. Detta förslag gynner även andra kollektiva\r\ntrafiksystem, t.ex. busstrafik. Anser Bengt Hurtig\r\natt hans förslag egentligen gynnar miljön eller\r\nkollektivtrafikens utveckling?</pre><pre>Anf. 221  BENGT HURTIG (v):</pre><pre>Herr talman! Det går redan en hel del\r\nlångfärdsbussar i Sverige som de facto konkurrerar\r\nmed SJ:s tågtrafik. En del kör ju SJ självt. Jag\r\nbrukar själv ibland välja mellan att åka buss och att\r\nåka tåg. Man kör t.ex. buss från Stockholm och\r\nända upp till Norrbotten. Jag har inte föreslagit att\r\ndenna busstrafik skall avvecklas. Jag säger att detta\r\nöppnar dörren för att skadeprövningen mjukas\r\nupp, så att det blir ännu mer s.k. olönsam trafik på\r\nSJ:s tåg som vi sedan får köpa upp. Eller också\r\nkommer vi inte att ha råd med det, och då får vi\r\nlägga ned denna trafik.</pre><pre>Innan vi har låtit denna period för SJ:s\r\nrekonstruktion eller förnyelse ta slut, borde vi ha\r\nskjutit på denna lagstiftning.</pre><pre>Anf. 222  JAN SANDBERG (m):</pre><pre>Herr talman! Jag tycker inte att Bengt Hurtig\r\nsvarade på mina frågor. Vad detta handlar om är att\r\nman öppnar upp för fler alternativ och ökad\r\nkonkurrens av alternativa kollektiva\r\ntransportmedel. På många av de\r\njärnvägssträckningar som vi talar om i dag, och där\r\nvi under vissa förutsättningar är beredda att släppa\r\nin alternativ kollektivtrafik, är det faktiskt inte\r\ntåget som man väljer. Det är bilen. Med detta\r\nförslag får man större möjligheter att välja något\r\nannat än bilen. Det trodde jag faktiskt att Bengt\r\nHurtig inte hade något emot.</pre><pre>Om Bengt Hurtig säger att man skall avvakta och\r\nlåta SJ rekonstrueras och utvecklas, undrar jag om\r\nBengt Hurtig kan visa på något exempel där fortsatt\r\nmonopol och fortsatt politisk styrning har gynnat\r\nkollektivtrafiken eller miljön.</pre><pre>Anf. 223  BENGT HURTIG (v):</pre><pre>Herr talman! Den skadeprövning som gäller enligt\r\nnuvarande lag innebär att om man uppnår\r\navsevärda trafikförbättringar, kan man släppa loss\r\nbusstrafiken ytterligare.</pre><pre>Fram till 30-talet hade vi väsentligen olika\r\ntrafikoperatörer på det svenska järnvägsnätet. På\r\ngrund av behovet av samordning och effektivitet\r\nblev det så småningom ett enda stort SJ. Det var\r\nalltså den typiska processen från flera olika till ett\r\nstort som ledde till att man fick fram monopolets\r\nfördelar.</pre><pre>Jag har ju själv verkat för att det för vissa delar av\r\ndetta järnvägsnät, t.ex. de delar som har\r\nregionaltrafik, kan vara fördelaktigt att ha olika\r\noperatörer. Men när det gäller själva trafiken på\r\nstamnätet, tror jag att man måste vara betydligt\r\nmer försiktig med att låta flera olika företag köra\r\npå samma nät. Det är också den bedömning som SJ\r\ngör.</pre><pre>Anf. 224  JAN SANDBERG (m) replik:</pre><pre>Herr talman! Jag tror att de som läser\r\nsnabbprotokollet i morgon, eller när det nu\r\nkommer från trycket, kan konstatera att det Bengt\r\nHurtig nu sade i vissa delar var ett stöd för att\r\nutskottsmajoritetens uppfattning skall genomföras.</pre><pre>Om man skall hårdra det hela är situationen i dag\r\nden, att om något bussföretag vill etablera en\r\nkonkurrerande linje parallellt med SJ:s, får man\r\ndet inte om SJ säger nej. Men -- och här skall man\r\njämföra vad utskottsmajoriteten säger i\r\nbetänkandet med det Bengt Hurtig just sade -- om\r\navsevärt bättre trafikförsörjning uppnås, skall\r\ntillstånd ändå kunna beviljas.</pre><pre>Detta är vad som står i majoritetens skrivning i\r\nbetänkandet, och det var i stort sätt ordagrant vad\r\nBengt Hurtig tidigare sade. Egentligen borde inte\r\nBengt Hurtig yrka bifall till något annat än\r\nutskottsmajoritetens förslag.</pre><pre>Överläggningen var härmed avslutad.</pre><pre>(Beslut skulle fattas den 2 juni.)</pre><pre>21 §  Uppskov med behandlingen av vissa\r\närenden</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU15 Uppskov med behandlingen av vissa\r\närenden.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 2 juni.)</pre><pre>22 §  Bordläggning</pre><pre>Anmäldes och bordlades</pre><pre>Motioner</pre><pre>med anledning av förs. 1991/92:19 Riksdagens\r\nrevisorers förslag angående riksdagen och\r\nnormgivningsprocessen</pre><pre>1991/92:K28 av Birgitta Hambraeus (c)</pre><pre>1991/92:K28 av Daniel Tarschys (fp)</pre><pre>1991/92:K30 av Johan Lönnroth och Bengt Hurtig\r\n(v)</pre><pre>Finansutskottets betänkanden</pre><pre>1991/92:FiU21 Utskiftning av löntagarfondernas\r\ntillgångar m.m.</pre><pre>1991/92:FiU27 Uppskov med behandlingen av vissa\r\närenden</pre><pre>Utrikesutskottets betänkande</pre><pre>1991/92:UU25 Uppskov med behandlingen av vissa\r\närenden</pre><pre>Försvarsutskottets betänkanden</pre><pre>1991/92:FöU12 Totalförsvarets fortsatta utveckling\r\n1992/93-1996/97</pre><pre>1991/92:FöU13 Uppskov med behandlingen av\r\nvissa ärenden</pre><pre>Socialförsäkringsutskottets betänkande</pre><pre>1991/92:SfU17 Lokal försöksverksamhet med\r\nfinansiell samordning mellan socialförsäkring och\r\nhälso- och sjukvård</pre><pre>Trafikutskottets betänkande</pre><pre>1991/92:TU25 Tilläggsbudget II inom\r\nkommunikationsdepartmentets område</pre><pre>Näringsutskottets betänkande</pre><pre>1991/92:NU33 Ombildning av domänverket till\r\naktiebolag</pre><pre>23 §  Kammaren åtskildes kl. 22.01.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 51 (delvis),</pre><pre>av förste vice talmannen därefter t.o.m. 8 § anf. 103\r\n(delvis),</pre><pre>av andre vice talmannen därefter t.o.m. 10 § anf.\r\n140 (delvis),</pre><pre>av talmannen därefter t.o.m. ajourneringen kl.\r\n17.58,</pre><pre>av förste vice talmannen därefter t.o.m. 18 § anf.\r\n203 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}