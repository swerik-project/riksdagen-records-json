{"dokumentstatus":{"dokument":{"hangar_id":"2438965","dok_id":"GE0977","rm":"1990/91","beteckning":"77","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"77","slutnummer":"0","datum":"1991-03-13 00:00:00","systemdatum":"2010-02-17 00:00:00","publicerad":"1991-03-13 00:00:00","titel":"Riksdagens snabbprotokoll 1990/91:77 Onsdagen den 13 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{1460A66C-60E1-4AB9-8327-895B8BD0E0D6}","dokument_url_text":"http://data.riksdagen.se/dokument/GE0977/text","dokument_url_html":"http://data.riksdagen.se/dokument/GE0977","dokumentstatus_url_xml":"http://data.riksdagen.se/dokumentstatus/GE0977","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:77</div>\r\n<div class=\"sidhuvud_datum\">Onsdagen den 13 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 7 mars.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:118 till justitieutskottet</pre><pre>1990/91:122 till konstitutionsutskottet</pre><pre>Motionerna</pre><pre>1990/91:So43--47 till socialutskottet</pre><pre>3 § Den ekonomiska politiken och\r\nbudgetregleringen</pre><pre>Föredrogs</pre><pre>finansutskottets betänkande</pre><pre>1990/91:FiU20 Den ekonomiska politiken och\r\nbudgetregleringen (prop. 1990/91:100 delvis).</pre><pre>Anf. 1 LARS TOBISSON (m):</pre><pre>Herr talman! Finansutskottets socialdemokrater är\r\ni det nu aktuella betänkandet påfallande\r\npessimistiska beträffande världsekonomins\r\nutveckling. Möjligen är det ett försök att ursäkta de\r\ndystra utsikterna för Sveriges del. Men sedan kriget\r\ni Irak avslutats och risken för höjda oljepriser\r\nundanröjts, kan enligt min uppfattning det tidigare\r\nav bl.a. OECD förutspådda uppsvinget i t.ex. USA\r\noch Storbritannien komma till stånd mot slutet av\r\nåret. Med fortsatt goda utsikter på den europeiska\r\nkontinenten, främst i Tyskland, samt i Japan skulle\r\ndärmed den stadiga tillväxt som präglat västvärlden\r\nunder 1980-talet kunna återtas.</pre><pre>Denna mera positiva bedömning betyder\r\nemellertid inte någon nämnvärd lättnad för\r\nSveriges del. Den nedgång som startade tidigare i\r\nvårt land än på de flesta andra håll kommer här att\r\nbli både djupare och mer långvarig. Orsaken är de\r\ngrundläggande strukturfel som socialdemokraterna\r\ni skydd av den stora devalveringen länge kunde\r\nundvika att ta itu med. Det ekonomiska\r\nsönderfallet har inte fortskridit lika långt som i\r\nSovjetunionen, där man för i år förutser en\r\nproduktionsminskning med 11 %. Men den tredje\r\nvägens ekonomiska politik har ändå fört Sverige till\r\nett läge, där även vår ekonomi krymper i reala\r\ntermer. Och den vändpunkt som regeringen i\r\nfinansplanen trodde sig skönja mot slutet av året\r\nmåste tyvärr flyttas en bra bit framåt i tiden.</pre><pre>Ett viktigt inslag i socialdemokraternas rosenröda\r\nförhoppningar är att inflationen snabbt skall avta\r\nför att redan före årets utgång ligga under\r\ngenomsnittet i EG. Men när nästa månadssiffra för\r\nkonsumentprisindex redovisas, kommer den att\r\ninnebära en ytterligare markant uppdragning av\r\ninflationstakten till ca 12 %. Och all erfarenhet\r\nvisar att det tar tid att från en så hög nivå krympa\r\nner prisstegringen till mindre än hälften. Många\r\nprissättare kommer att se sig tvugna att söka\r\nkompensation för alla de kostnadsökningar som\r\nunder resten av året gör sig påminda, som en följd\r\nav skatteomläggningen.</pre><pre>Mycket kommer också att hänga på vilken\r\nbeslutsamhet regeringen visar i kampen mot\r\ninflationen. Finansutskottets socialdemokrater gör\r\nett försök att undanröja den motsättning som\r\nföreligger mellan finansplanens utfästelser i detta\r\navseende och valplattformens löften om att full\r\nsysselsättning skall förbli det allt överordnade\r\nmålet. Den omfattande polemiken mot den\r\nmoderata partimotionen på denna punkt framstår\r\ndock som förfelad, när det i utskottsbetänkandet\r\ntill slut ändå konstateras att på kort sikt kan den av\r\noss påtalade målkonflikten uppträda. Något annat\r\nvore också konstigt i en situation där\r\narbetsmarknadsstyrelsen förutspår en öppen\r\narbetslöshet på 4 % mot slutet av 1991.</pre><pre>Frågan är nu hur socialdemokraterna i regering och\r\nriksdag kommer att reagera på\r\narbetsmarknadsstyrelsens begäran om ytterligare\r\ndrygt 10 miljarder kronor att läggas till de över 11\r\nmiljarder som redan föreslagits för\r\narbetsmarknadspolitiska åtgärder nästa budgetår. I\r\ndet betänkande vi nu diskuterar visas en viss\r\nförståelse för sådana krav. Det sägs t.o.m. att man\r\när beredd att sätta in det som inte enbart kallas\r\nmarknadsanpassade medel för att bekämpa\r\narbetslöshet och inflation. Får jag fråga\r\nfinansutskottets ordförande vad ni då tänker på --\r\när det på lagstiftning om prisstopp, på lönereglering\r\neller på förbud mot friställningar?</pre><pre>Ytterligare en fråga som inställer sig är hur det skall\r\ngå med den av finansministern så omhuldade\r\nbudgetbalansen. Regeringen har redan tvingats\r\nföreslå ökade utgifter för t.ex. det extra\r\npensionstillägget och dessutom minskade\r\nbesparingar, bl.a. genom att\r\narbetsskadeförsäkringens samordning med\r\nsjukförsäkringen inte blir av. Skulle man nu också\r\nsatsa hårt på konstlade jobb genom AMS, betyder\r\ndet inte bara ökade statsutgifter. Det innebär\r\ndessutom ett återfall i det slags ackommoderande\r\npolitik som får talet om att prioritera kampen mot\r\ninflationen att framstå som rent munväder.</pre><pre>Herr talman! Ett större problem för folkhushållet\r\nän ett eventuellt blivande budgetunderskott är det\r\nstora och snabbt växande underskottet i\r\nbytesbalansen. Finansutskottets socialdemokrater\r\nnoterar att det enligt finansplanen skulle stiga till ca\r\n50 miljarder kronor i år och 60 miljarder 1992,\r\nvilket då skulle motsvara 4 % av\r\nbruttonationalprodukten. Men det tycks inte vålla\r\ndem någon nämnvärd oro. Jag har tidigare uttalat\r\nförvåning över det lättsinne med vilket även\r\nfinansministern betraktar denna utveckling. Enligt\r\nmin mening har vi här att göra med en kraftig\r\nsprängladdning, till vilken den redan antända\r\nstubintråden inte kan vara hur lång som helst.</pre><pre>En bankekonom hos Gota har nyligen påvisat att\r\nför att återställa balansen krävs det en ökning av\r\nexporten med 80 miljarder kronor eller, uttryckt på\r\nannat sätt, med 25 %. Det krävs en överföring av\r\n130 000 människor från framför allt den offentliga\r\nsektorn till industrin samt nyinvesteringar för runt\r\n130 miljarder kronor. Det är inte precis i den\r\nriktningen utvecklingen går just nu. Den\r\ninvändning som kan göras mot dessa beräkningar är\r\natt sådana här gigantiska förändringar snarast\r\ninnebär en underskattning av problemets\r\nomfattning. Hur tänker sig Hans Gustafsson och\r\nAllan Larsson få till stånd en vändning av detta\r\nslag? Är ni beredda till långtgående omprövningar\r\nav den egna ideologin, som kommer att ställa vad\r\nsom redan åstadkommits i den vägen fullständigt i\r\nskuggan?</pre><pre>Ärligt talat tror jag inte det. Det skall medges att\r\nni på sistone har anammat många gamla moderata\r\nförslag: sänkta marginalskatter, minskad\r\nkompensationsnivå i sjukförsäkringen, närmande\r\ntill EG, ingen kärnkraftsavveckling under 1990-\r\ntalet, Öresundsbro och reklam i en fristående\r\ntredje markbunden TV-kanal, för att bara nämna\r\nnågra exempel. Men även om hjärnan säger er att\r\ndetta är nödvändigt, märks det så tydligt att hjärtat\r\ninte är med.</pre><pre>Detta belyses av den socialdemokratiska synen på\r\nSveriges framtida förhållande till EG. Det är inte\r\nbara det att tanken på medlemskap plötsligt dök\r\nupp i ett krisprogram som ett sätt att få stopp på\r\nspekulationer om en svensk devalvering. Under\r\nsenare tid har dessutom ledande företrädare för\r\npartiet, bl.a. Stig Malm och Ingvar Carlsson, börjat\r\nsäga att en svensk ansökan om att bli medlem i EG\r\ninte innebär något ställningstagande för ett sådant\r\nmedlemskap. Till raden av sådana tvetydigheter\r\nläggs nu uttalandet i finansutskottets betänkande,\r\ndär socialdemokraterna efter att ha erinrat om\r\nriksdagens beslut om att Sverige skall ansöka om\r\nEG-medlemskap säger att ''förhandlingar får visa\r\npå vilket sätt Sverige blir delaktigt i den europeiska\r\nintegrationen''. På vilket sätt då? Vad menas\r\negentligen? Var för finansutskottets ordförande\r\nriksdagsbeslutet om en medlemsansökan bara ett\r\ntaktiskt utspel, som nu kan avvaras sedan\r\nriksbankschefen förklarat att delvaveringsoron har\r\nförsvunnit? Tror Hans Gustafsson att det går att\r\nskapa det goda näringsklimat som krävs för att få\r\nordning i våra utrikesaffärer, om man börjar sväva\r\npå målet i EG-frågan?</pre><pre>En orsak till att denna finansdebatt har fått skjutas\r\nen vecka framåt i tiden är att finansministern förra\r\nonsdagen i stället for till Bryssel. Där skall han\r\nenligt Dagens Industri ha sagt att en anknytning av\r\nkronan till den europeiska växelkursmekansimen\r\nblir aktuell i april. Ja, det låter intressant för oss\r\nmoderater som började förorda en sådan åtgärd\r\nredan i mitten av 1980-talet. Hade det skett då,\r\nskulle både inflationstakt och räntenivå i dag ha\r\nvarit avsevärt lägre. Men varför vänta till i april\r\neller senare? Genom att hålla fast vid valutakorgen\r\nhar kronan fram till helt nyligen kunnat\r\nsmygdevalveras genom dollarns kursnedgång. Men\r\nde senaste dagarna har dollarn stigit kraftigt, och\r\ndet betyder att kronan i praktiken revalveras mot\r\nD-marken. Var och en förstår att det inte sker i\r\nsamstämmighet med utvecklingen av\r\nkonkurrenskraften i våra båda länder. Därför är det\r\nhög tid att genomföra den anknytning av kronan till\r\necun som bl.a. får till effekt att räntemarginalen\r\ngentemot utlandet kan minskas avsevärt.</pre><pre>Herr talman! För att Sverige skall kunna få fart inte\r\nnödvändigtvis under galoscherna men väl utefter\r\nEuropavägen måste det rekordhöga skattetrycket\r\nsänkas. När gränshindren i Europa avvecklas\r\nkommer det att uppstå en marknadsmässig\r\nskattekonkurrens mellan länderna. Kapital, handel\r\noch så småningom även kvalificerad arbetskraft\r\nkommer att söka sig dit där behandlingen är bäst.\r\nEtt problem för vårt land blir då inte bara det\r\nperifera läget. I den internationella skatteligan\r\nbefinner sig ju Sverige i fullkomlig särklass. För att\r\nfå ned skattetrycket till tvåan Danmarks nivå måste\r\nuttaget här hemma sänkas med nära 100 miljarder\r\nkronor. Till genomsnittet inom EG är avståndet\r\nnästan 250 miljarder. Det är således många skatter\r\nsom är för höga. Men de mest skadliga måste\r\nsänkas först.</pre><pre>Eftersom kapitalet rör sig lättast över gränserna är\r\ndet mycket olyckligt att skatterna på företagande\r\noch sparande genom skatteomläggningen höjts\r\nmed bortåt 40 miljarder. Genomförs dessutom det\r\naktuella förslaget beträffande\r\nförmögenhetsskatten, försvåras småföretagandet\r\nytterligare i vårt land. Det vore välkommet och\r\nvälgörande för investeringsviljan om\r\nfinansministern här och nu kunde meddela att detta\r\nhot aldrig blir verklighet. Det vore ännu bättre om\r\nhan samtidigt ville ta tillbaka de avancerade\r\nsocialiseringsplaner som förts på tal i form av\r\nändrade placeringsregler för AP-fonden och så sent\r\nsom i går eftermiddag lär ha beskrivits för den\r\nsocialdemokratiska riksdagsgruppen. Gör han inte\r\ndet, skall han veta att dessa beslut blir de första som\r\nen ny borgerlig regering river upp innan året gått till\r\nända, samtidigt som vi beslutar att sätta den\r\nborgerliga planen för löntagarfondernas avveckling\r\ni verket.</pre><pre>Ett politiskt beslut om harmonisering inom EG av\r\nmervärdeskatten förfaller ligga långt borta.\r\nDärmed kan handeln väntas söka sig dit där\r\nmomsen är lägst. Sverige måste därför generellt\r\nsänka den indirekta beskattningen under de\r\nnärmaste åren. Och skulle man ta på sig den\r\nadministrativa bördan av en differentiering, är det\r\nknappast momsen på mat som borde sänkas först.\r\nStörre problem erbjuder skillnader i skatteuttag på\r\ndyrare kapitalvaror, som det lönar sig att gå över\r\ngränsen för att köpa de få gånger det blir aktuellt.</pre><pre>Med hänsyn till det höga kostnadsläget i Sverige\r\nblir det dessutom nödvändigt att sänka den osynliga\r\nskatten på arbete, dvs. de delar av\r\nsocialförsäkringsavgifterna som är ren skatt.\r\nEftersom hela inkomstskatten i många länder är\r\nlägre än bara vår kommunalskatt, måste det\r\nkommunala skattestoppet bestå och förutsättningar\r\nskapas för successiva sänkningar av utdebiteringen.\r\nJag vill i detta sammanhang fråga finansministern\r\nvad han avser att göra för att uppfylla det\r\nursprungliga löftet att bara en av tio inkomsttagare\r\nskall behöva betala statlig inkomstskatt. Färska\r\nuppgifter tyder ju på att så många som fyra av tio\r\nheltidsarbetande nu måste räkna med en\r\nmarginalskatt på 50 %.</pre><pre>Herr talman! En kraftig sänkning av skattetrycket\r\när inte längre bara ett önskvärt mål i en avlägsen\r\nframtid. Förr brukade man gå igenom den\r\noffentliga utgiftssidan för att se vad som möjligen\r\nkunde avvaras, och detta satte gränsen för vilka\r\nskattesänkningar som kunde komma i fråga. Men\r\nså blir inte längre fallet när kapital, och framför allt\r\nmänniskor, kan röra sig fritt i ett gränslöst Europa.\r\nVi måste då börja med att se på skattesidan för att\r\nklara ut vilka sänkningar som av konkurrensskäl\r\noundgängligen måste genomföras. Den listan\r\nkommer att bli lång och omfatta stora belopp på\r\nkort tid. Men vi har inget val. Och\r\nskattesänkningarnas storlek blir i sin tur avgörande\r\nför vilka besparingar som måste göras bland de\r\noffentliga utgifterna.</pre><pre>Några försiktiga drag med osthyveln kommer då\r\ninte att räcka. Det krävs mera grundläggande\r\nförändringar av den offentliga verksamheten, där\r\navreglering måste vara en ledstjärna. Inte minst\r\ngäller det att bryta de offentliga monopolen på\r\ntjänster som barnomsorg, utbildning och vård. Det\r\nhar alltid förundrat mig att samma\r\nsocialdemokrater som länge av effektivitetsskäl\r\nundvikit att förstatliga industriföretag så envist\r\nförsvarar planhushållning och kommandoekonomi\r\nnär det gäller att tillhandahålla sådana tjänster som\r\nverkligen förutsätter nära relationer mellan\r\nmänniskor.</pre><pre>Vägledande bör vara principen att staten inte skall\r\nägna sig åt sådant som lika bra eller bättre kan\r\nutföras i enskild regi. Det betyder att offentligt\r\nägda tillgångar i form av företag, skogsmark och\r\nbostäder bör privatiseras. Det kapital som därvid\r\nfrigörs måste till betydande del återinvesteras i den\r\nunder senare år sorgligt eftersatta infrastrukturen.\r\nDet handlar här om kommunikationsnät lika väl\r\nsom om högre utbildning och forskning. Behovet är\r\nstort, eftersom socialdemokraterna, när tillväxten\r\nhar uteblivit och konkurrensen om de offentliga\r\nresurserna har hårdnat, konsekvent har givit\r\nföreträde åt en utbyggnad av de stora\r\nbidragssystemen. Men här -- liksom när det gäller\r\nförsvar, rättsväsen och polis -- rör det sig just om\r\nuppgifter som i princip ingen annan än staten kan\r\nsköta. Och då måste vi politiker se till att det\r\nfungerar.</pre><pre>Herr talman! Vad jag här redovisat är\r\nhuvudpunkterna i den ekonomiska politik som\r\nkrävs för att Sverige åter skall beträda vägen mot\r\ntillväxt och ökad välfärd. I betydande utsträckning\r\nföreligger det enighet om detta program mellan de\r\nborgerliga partierna. Det gäller naturligtvis i den\r\nfråga som på ett grundläggande sätt skiljer oss från\r\nsocialister, nämligen förordet för enskilt sparande\r\nframför offentligt. Men det finns också en\r\ngrundläggande samsyn beträffande det ekonomiska\r\nläget och de åtgärder som krävs för att vända\r\nutvecklingen rätt igen. De frågor där centerpartiet\r\navviker är av den karaktären att de kommer att\r\nvara undanröjda eller enligt min mening hanterliga\r\nnär vi har nått fram till september månad.</pre><pre>Moderata samlingspartiet och folkpartiet har i\r\nlånga stycken gemensamma reservationer. Det\r\ngäller inte bara de allmänna riktlinjerna för den\r\nekonomiska politiken utan även principerna för\r\nbudgetpolitiken. Därmed har vi byggt vidare på det\r\nprogram som Carl Bildt och Bengt Westerberg\r\nskisserade i höstas och som kommer att\r\nkompletteras och preciseras ytterligare innan\r\nriksmötet är slut. Om någon invänder att det ändå\r\ninte kommer att samla en majoritet, vill jag\r\npåminna om att det enligt samstämmiga\r\nopinionsmätningar i alla fall har åtskilligt större\r\nstöd än vad de för närvarande har som ännu så\r\nlänge kan formulera finansutskottets betänkanden.</pre><pre>Med det anförda yrkare jag, herr talman, bifall till\r\nreservationerna 1, 11, 18 och 32, vilka kan sägas\r\nutgöra ett väl avvägt urval av de reservationer som\r\nutskottets moderater har ställt sig bakom.</pre><pre>Anf. 2 ANNE WIBBLE (fp)</pre><pre>Herr talman! För litet drygt en månad sedan\r\ndiskuterades denekonomiska politiken i den\r\nallmänpolitiska debatten. Även den debatten\r\nutgick från regeringens finansplan och\r\noppositionens motioner. Vad som därefter har hänt\r\när egentligen bara att höstens val har kommit en\r\nmånad närmare. Resultatet har blivit att\r\nfinansutskottets betänkande nr 20, som dagens\r\ndebatt handlar om, är motsägelsefullt och oklart.</pre><pre>Jag vill ta detta tillfälle i akt att begära klarare\r\nbesked från utskottets talesman och från\r\nfinansministern.</pre><pre>På vissa ställen i betänkandet sägs att problemen på\r\narbetsmarknaden kommer att finnas kvar under de\r\nnärmaste åren. På andra ställen sägs att\r\nlågkonjunkturen blir kort. Vilket gäller?\r\nFörsvinner problemen snabbt, eller tar det lång tid?</pre><pre>På vissa ställen sägs klart ut att kostnadsproblemen\r\nberor på att regeringen inte har gjort något åt\r\növerhettningen. På andra ställen sägs att det gick så\r\nbra under 80-talet att det bara blev så att inflationen\r\nökade. Vilket gäller? Erkänner regeringen något\r\nansvar eller inte?</pre><pre>På vissa ställen sägs att regeringens politik är i stort\r\nsett densamma som de borgerliga partiernas. På\r\nandra ställen påstås att krisen har kommit därför att\r\noppositionen har röstat ner regeringens förslag i\r\nriksdagen. Vilket gäller?</pre><pre>Ibland sägs att företagen måste få goda\r\nförutsättningar för produktion och sysselsättning.\r\nPå andra ställen andas stor förståelse för en ny\r\njättesocialisering genom att låta AP-fonderna köpa\r\nupp företagen. Hur går detta ihop? Vad gäller?</pre><pre>I finansplanen beskrevs det ekonomiska läget i\r\nhuvudsak ganska korrekt. Temat var att läget\r\npräglas av djupa problem. Men i finansutskottets\r\nbetänkande är problemen nedtonade. Nu finns\r\nknappast några strukturella problem, utan det\r\nhandlar om en ''vanlig'' lågkonjunktur. Det hävdas\r\ndessutom att denna lågkonjunktur kan bli\r\nkortvarig. Det finns också en rad uttalanden på\r\nsenare tid från regeringens medlemmar med\r\nstatsministern i spetsen på temat ''det har redan\r\nvänt''. Detta är enligt min uppfattning i grunden fel.\r\nDet motsägs också indirekt av de prognoser över\r\nden kommande utvecklingen som ges i\r\nbetänkandet, men det är bara ytterligare ett tecken\r\npå oklarheterna.</pre><pre>Låt mig därför fråga utskottets talesman, denna\r\ngång inte ordföranden utan Roland Sundgren, om\r\ndet är hans uppriktiga mening att påståendet\r\n''lågkonjunkturen blir kort'' -- det står på s. 34 om\r\nhan vill bli kollad -- är förenligt med prognoser över\r\narbetslösheten som visar på nivåer aldrig tidigare\r\nskådade i Sverige -- upp mot 4 % 1992 enligt\r\nutskottet självt och än högre enligt andras\r\nbedömningar. Om cirka ett år kan det finnas över\r\n200 000 personer i Sverige som inte kan få arbete.\r\nDet är då närmast skandalöst att påstå att\r\n''lågkonjunkturen blir kort''.</pre><pre>Även Allan Larsson driver nu temat att\r\nutvecklingen har vänt. Krisen är över -- det är det\r\nintryck som tydligen skall förmedlas.</pre><pre>Detta är utomordentligt lättsinniga uttalanden\r\nsom, såvitt jag kan förstå, görs i rent politiskt syfte\r\noch rimligen mot bättre vetande. Regeringen och\r\nAllan Larsson måste faktiskt veta att de\r\nekonomiska problem som skapats under lång tid\r\ninte hux flux försvinner på mindre än ett kvartal.</pre><pre>Man måste fråga sig vilken verklighet regeringens\r\nmedlemmar lever i, läser ni inte tidningarna? Volvo\r\nsäger upp 1 550 personer, SAAB permitterar 600\r\npersoner -- över 11 000 personer varslades om\r\npermitteringar under februari. Utskottet talar\r\nsjälvt på om om en arbetslöshet på 4 % -- en för\r\nSverige helt unik nivå. I dag står att läsa i Dagens\r\nNyheter att nära 35 000 ungdomar är utan jobb.</pre><pre>Låg mig citera Svenska Handelsbankens senaste\r\nprognos från februari i år: ''Sverige skall alltså\r\nomvandlas från ett höginflationsland till ett\r\nlåginflationsland. Detta innebär att vi har en\r\nrelativt lång anpassningsperiod framför oss.''\r\nHandelsbanken fortsätter: ''Tillväxten under 1992\r\noch första halvan av 1993 blir mycket låg och man\r\nkan närmast tala om en stagnation, med hög\r\narbetslöshet (5 à 6 procent).'' Denna utveckling\r\nkaraktäriserar Handelsbankens ekonomer som\r\n''relativt positiv'', och den förutsätter att politiken\r\ninriktas på att skapa ett klimat som är gynnsamt för\r\nföretagande och investeringar.</pre><pre>Industriförbundet lade i februari fram sin mest\r\npessimistiska rapport någonsin. Antalet anställda\r\ninom industrin väntas minska med 50 000--60 000\r\npersoner i år. Mot slutet av innevarande år skulle\r\nindustrin då sysselsätta 150 000 personer färre än i\r\njuni 1989.</pre><pre>Regeringens tal om att utvecklingen har vänt kan\r\nfaktsikt bara tolkas som att den har givit upp\r\nhoppet att förbli i regeringsställning efter valet. I\r\noppositionsställning vill socialdemokraterna sedan\r\nkunna skylla de ekonomiska problemen på den nya\r\nregeringen. Det är i och för sig intressant med\r\ndenna insikt om oförmågan att vinna väljarstöd för\r\nden egna politiken. Men sådana uttalanden bidrar\r\ntill att förstöra det krismedvetande som finns, och\r\ndet är faktiskt både oansvarigt och lättsinnigt.</pre><pre>Av utskottets betänkande framgår det tydligt,\r\nåtminstone på några ställen, att den kraftiga\r\nförsämringen av det ekonomiska läget som nu\r\npågår är en direkt följd av regeringens politik. Det\r\nstår: ''En av huvudorsakerna till denna snabba\r\navmattning i den svenska ekonomin är de senaste\r\nårens överhettning på arbetsmarknaden.'' Och det\r\när regeringen som bär ansvaret för överhettningen\r\npå arbetsmarknaden.</pre><pre>Samtidigt försöker socialdemokraterna nu att\r\nskylla ifrån sig på andra, särskilt på oppositionen i\r\nriksdagen. Om bara det s.k. stoppaketet med\r\nstrejkstopp, lönestopp, prisstopp m.m. hade gått\r\nigenom i riksdagen skulle allt ha varit mycket\r\nbättre, sägs det. Allt är oppositionens fel som\r\nstoppade stoppaketet, har statsministern låtit\r\npåskina. Ibland säger man t.o.m. att om regeringen\r\nbara hade fått höja momsen med 2 % våren 1989\r\nskulle allt ha varit mycket bättre.</pre><pre>Jag måste fråga Roland Sundgren om han verkligen\r\ntror att det är en politik med ännu högre skatter och\r\nlöne- och strejkstopp som kan lösa Sveriges\r\nproblem. Är det en sådan politik som\r\nsocialdemokraterna skulle vilja föra om de mot\r\nförmodan fick majoritet i riksdagen?</pre><pre>Till saken hör faktiskt också att regeringen alltid är\r\nansvarig för den politik som faktiskt förs.\r\nRegeringen har valt att sitta kvar och föra denna\r\npolitik, och då blir den också ansvarig för\r\nresultatet. Resultatet ser vi nu -- kraftigt stigande\r\narbetslöshet.</pre><pre>Mot denna bakgrund, herr talman, blir det närmast\r\nparodiskt att höra den ena efter den andra av\r\nregeringens medlemmar påstå att\r\nsocialdemokraterna skulle vara det enda parti som\r\nvärnar om sysselsättningen. Sanningen är ju den att\r\nefter en jättedevalvering och åtta års internationell\r\nhögkonjunktur har den s.k. tredje vägens\r\nekonomiska politik lyckats driva Sverige till\r\nekonomisk kris.</pre><pre>För att lösa denna kris krävs ett långvarigt och\r\nmålmedvetet arbete byggt på en ny ekonomisk\r\npolitik. Vi har rik erfarenhet av vad som inte kan\r\ngöras, eftersom problemen sannerligen inte är nya.\r\nAlltför höga pris- och kostnadsökningar, som\r\nförstör konkurrenskraften och därför slår ut\r\nproduktion och sysselsättning, har vi haft under\r\nlång tid. Under 1970-talet försökte vi lösa detta\r\ngenom att expandera sysselsättningen i den\r\noffentliga sektorn, men den vägen är stängd. Den\r\noffentliga sektorn är redan alltför stor i Sverige.\r\nUnder 1980-talet försökte vi lösa samma problem\r\ngenom devalveringar. Den vägen är också stängd,\r\nbåde av hänsyn till EG och därför att Sverige\r\nannars skulle förbli ett land med stora prisökningar\r\noch höga räntor under hela 90-talet. Det framgår\r\nlustigt nog av dagens DN, där en av arkitekterna\r\nbakom jättedevalveringen 1982, Klas Eklund,\r\nhävdar att devalveringen har medverkat till den\r\nlåga produktiviteten i industrin.</pre><pre>Nu måste vi ta itu med problemen genom intern\r\nanpassning. Det är, som jag har nämnt, mycket\r\noklart vad slags politik som finansutskottets\r\nsocialdemokrater förordar i detta syfte. Först\r\nsägs -- jag skall upprepa några motstridiga\r\npåståenden -- att det råder stor enighet mellan\r\nsocialdemokraterna och de borgerliga partierna. Så\r\nstår det t.o.m. i sammanfattningen. Sedan\r\nförsvinner uppenbarligen denna enighet, för några\r\nrader längre fram avstyrks motionerna med hänsyn\r\ntill påstådd orättfärdig fördelningspolitik. Vidare\r\ntycks det egentligen, om man skall tro\r\nstatsministern, vara fler momshöjningar,\r\nstrejkstopp, lönestopp och sådant som\r\nsocialdemokraterna skulle vilja genomföra om de\r\nbara kunde få majoritet.</pre><pre>Det vore faktiskt tacknämligt om Roland Sundgren\r\neller i varje fall Allan Larsson kunde klargöra vad\r\nför slags politik det egentligen är som\r\nsocialdemokraterna tror kan föra Sverige ur den\r\nhemmagjorda krisen. De motsägelsefulla\r\npåståendena ger sannerligen inte intrycket av\r\nnågon sammanhängande politik som kan skapa\r\nförtroende.</pre><pre>Herr talman! I motsats till socialdemokraterna har\r\nfolkpartiet liberalerna och moderata\r\nsamlingspartiet, i långa stycken gemensamt med\r\ncentern, redovisat en sammanhängande syn på de\r\nekonomiska problemen och den politik som krävs\r\nför att bryta stagnationen. Den beskrivs i\r\nreservation 1. Jag skall passa på att nu yrka bifall\r\ntill reservationerna 1, 11, 18 och 33.</pre><pre>Målet för den politiken är att skapa riktiga jobb,\r\nstabila priser och lägre skatter. Detta förutsätter\r\ninsatser över ett brett fält som regeringen\r\nuppenbarligen inte kan -- av hänsyn till LO -- eller\r\ninte själv vill lägga fram.</pre><pre>Låt mig ge några exempel. En av de viktigaste\r\nuppgifterna framöver är enligt min uppfattning att\r\nse över de olika socialförsäkringssystemen. De\r\nmåste göras om så att det lönar sig att arbeta och\r\nså att utgiftsminskningarna ger utrymme för sänkt\r\nskatt. Den nuvarande utformningen av t.ex.\r\narbetsskadeförsäkringen är ett ovanligt tydligt\r\nexempel på regler som har direkt negativ effekt. En\r\nrad beskrivningar finns om hur\r\narbetsskadeförsäkringen motverkar rehabilitering,\r\nmedverkar till att alltför många människor\r\nförtidspensioneras i onödan och slås ut från\r\narbetsmarknaden. Dessutom drar den kostnader\r\nsom ökar i rasande takt. Ett inslag i en förändring\r\när en samordning av arbetsskadeförsäkringen med\r\nsjukpenningförsäkringen. Ett sådant förslag\r\naviserades i budgetpropositionen. Därefter har Stig\r\nMalm och LO krävt att ersättningen inte får\r\nförsämras, och då kan det inte bli någon\r\nsamordning. Regeringen har hittills givit efter för\r\nLO. I utskottsbetänkandet påstår\r\nsocialdemokraterna att det är ''tekniska\r\nkompletteringar'' som måste till. Jag vill ställa en\r\nenkel fråga, som kan besvaras med ja eller nej, till\r\nRoland Sundgren: Kommer det något förslag om\r\narbetsskadeförsäkringen före valet?</pre><pre>Mitt andra exempel gäller konkurrensen. Det finns\r\nen rad utredningar, inte minst från statens pris- och\r\nkonkurrensverk, som visar att där konkurrensen är\r\ndålig stiger kostnader och priser snabbt. Den som\r\nverkligen vill uppmuntra en dämpning av\r\ninflationen borde alltså på alla sätt skapa mer\r\nkonkurrens.</pre><pre>Nu går emellertid statsministern ut med artiklar\r\nsom rubriceras ''Håll tillbaka marknadskrafterna''\r\noch innehåller en stark plädering för bevarade\r\nmonopol inom den offentliga tjänstesektorn. Att\r\nriva upp monopolen och skapa valfrihet, öka\r\nkonkurrensen genom att uppmuntra enskilda\r\nalternativ, öka effektiviteten, ge mer valuta för\r\nskattepengarna och bredda arbetsmarknaden för\r\nkvinnor, något som vi borgerliga vill, påstås vara\r\nhöjden av orättvisa. Vill vi verkligen ha Business\r\nClass i sjukvården?, frågar statsministern retoriskt.</pre><pre>Nej, det vill vi inte. Men det är precis vad vi har i\r\ndag -- i socialdemokraternas Sverige. För vem är\r\ndet i dag som kan köpa sig före i sjukvårdskön\r\ngenom att betala på privata sjukhus, t.ex.\r\nSofiahemmet? Vem är det i dag som kan välja ett\r\nprivat dagis för sina barn? Vem är det i dag som kan\r\nsätta sina barn i en privatskola, vars pedagogik\r\npassar en bättre? Jo, det kan bara den rike som har\r\nråd att betala både via skatten och genom höga\r\navgifter, därför att de privata alternativen inte får\r\nsamma ekonomiska villkor som offentlig vård,\r\nomsorg eller utbildning. Det är i\r\nsocialdemokraternas Sverige som plånboken styr.\r\nOch hur kan ni påstå att konkurrens i produktionen\r\nav sociala tjänster är mindre viktig för att pressa\r\nkostnader än konkurrens i produktionen av t.ex.\r\nmat och kläder?</pre><pre>Mitt tredje exempel gäller de riktiga jobben.\r\nFolkpartierna liberalerna accepterar inte att\r\narbetslöshet används som ett medel i den\r\nekonomiska politiken. Det räcker inte med\r\narbetsmarknadspolitiska insatser, utan man måste\r\nskapa förutsättningar för ökad produktion och\r\nsysselsättning i företagen. Särskilt de mindre och\r\nmedelstora företagen är viktiga, inte minst därför\r\natt de skapar sysselsättning i hela landet, inte bara\r\ni storstadsregionerna.</pre><pre>En av de viktigaste åtgärderna för att underlätta för\r\nde mindre företagen är att ta bort skatten på deras\r\narbetande kapital. Eftersom skatten på maskiner,\r\nbyggnader, varulager och sådant som används i\r\nproduktionen inte är avdragsgill, måste\r\nsmåföretagarna i dag ta ut nästan tre gånger\r\nskattebeloppet från företaget. Folkpartiet\r\nliberalerna anser att denna skadliga skatt helt skall\r\ntas bort. Men regeringen tycks vilja göra tvärtom --\r\nhöja den.</pre><pre>I de tre senaste debatterna med Allan Larsson har\r\njag frågat honom om skatten på småföretagens\r\narbetande kapital. Han har inte svarat. Nu vill jag\r\nfaktiskt ha besked. Jag kan börja med att ge Roland\r\nSundgren chansen att visa litet förståelse för\r\nsmåföretagandets villkor. Roland Sundgren är,\r\nsåvitt jag vet, också suppleant i skatteutskottet.\r\nFrån folkpartiet liberalerna har vi där väckt förslag\r\nom att slopa skatt på arbetande kapital. Jag undrar\r\nom Roland Sundgren är beredd att göra det och\r\nslänga den remissbehandlade promemorian om\r\nförmögenhetsskatten i papperskorgen.\r\nPapperskorgen är också, herr talman, den rätta\r\nplatsen för de nya socialiceringsförslag i jätte\r\nformat genom aktieköpande AP-fonder som man i\r\nMorgonekot i dag berättade om. Detta är enligt\r\nmin uppfattning en direkt krigsförklaring mot\r\nprivat företagsamhet i Sverige.</pre><pre>Herr talman! Roland Sundgren och Allan Larsson\r\nkommer säkert att beskriva vad de anser vara bra\r\nförslag i den ekonomiska politiken. Jag tror visst att\r\nde och andra socialdemokrater gör så gott de kan.\r\nMen detta duger inte. Deras bästa är inte gott nog.</pre><pre>Vad som behövs är en ny liberal ekonomisk politik.\r\nJag kan förstå att detta är svårt för\r\nsocialdemokrater. Liberal politik bedrivs bäst av\r\nden som är liberal i själ och hjärta. Därför måste\r\nSverige få en ny regering.</pre><pre></pre><pre>Anf. 3 GUNNAR BJÖRK (c):</pre><pre>Herr talman! Kriget i Mellanöstern mellan Irak och\r\nde allierade är över. Det är glädjande för såväl\r\nvärldsfreden som världsekonomin. Ett\r\nkortvariktigt krig förväntades visserligen aldrig ha\r\nstarka effekter på den internationella\r\nkonjunkturen, men kriget ledde ändå till osäkerhet\r\noch höjda inflationsförväntningar, vilket påverkade\r\nen redan försvagad konjunktur negativt.</pre><pre>Hoppet har nu ökat, inte bara om fred i\r\nMellanöstern, utan också om att den tämligen\r\nskarpa internationella konjunkturavmattningen\r\nblir något mjukare. Oljepriserna ha återgått till\r\nnivån före invasionen av Kuwait. Den förstärkning\r\nav Sveriges hemmatillverkade lågkonjunktur som\r\nden internationella avmattningen innebär bör\r\ndärför nu bli något mindre.</pre><pre>Bytesbalansen fortsätter dock att försvagas,\r\neftersom vårt alltför höga pris- och kostnadsläge\r\ninte längre kompenseras av en internationell\r\nhögkonjunktur.</pre><pre>Den internationella himlen är alltså inte lika mörk\r\nsom tidigare i år, men ingen dager synes än för den\r\nsvenska ekonomin. Statistiken visar på en sämre\r\nutveckling än vad flertalet prognoser, inkl.\r\nfinansplanen, räknat med.</pre><pre>Tillväxten i ekonomin sjönk under andra halvåret\r\n1990 med 0,5 %.</pre><pre>Arbetslösheten ökar kraftigt. I januari var\r\narbetslösheten 2,3 %. Redan till sommaren väntas\r\nden vara uppe i 3 %. Detta är alltså bara\r\ngenomsnittssiffror. I utsatta regioner och inom vissa\r\ngrupper t.ex. bland ungdomar, kommer\r\narbetslösheten att vara väsentligt högre. Just när\r\ndet gäller arbetslösheten är det farligt att använda\r\nriksgenomsnittssiffror, för de avspeglar inte\r\nmänniskors vardag.</pre><pre>Antalet varsel ökar.</pre><pre>Orderingången och industriproduktionen sjunker.\r\nSåväl export som import avtar.</pre><pre>12-månaderstalet när det gäller konsumentpriserna\r\nbör redan i februari ha stigit till ca 13 %. Det är mer\r\nän dubbelt så mycket som genomsnittligt i OECD,\r\ndelvis beroende på skatteomläggningen.</pre><pre>Räntorna har sjunkit något. Men Sverige tvingas\r\nfortsätta att ha ett räntegap gentemot omvärlden\r\nför att balansera valutaflödena.</pre><pre>Enligt riksrevisionsverket kommer statsbudgeten\r\nför innevarande år att sluta på ett underskott med\r\n3,6 miljarder. Redan tidigare var det underliggande\r\nsaldot enligt finansplanen minus 15,6 miljarder.\r\nDessutom har regeringen, för att dölja sina\r\nmisslyckanden gentemot pensionärerna, beslutat\r\natt anslå mer medel till KBT.</pre><pre>Herr talman! Mot denna bekymmersamma\r\nbakgrund framstår regeringens och inte minst\r\nfinansministerns hyllning till den egna politiken\r\nsom närmast patetiskt. I DN-artikeln nyligen gör\r\nfinansministern ''tummen upp för Sverige''. Enligt\r\nAllan Larsson är förtroendet för landet återskapat\r\noch näringslivet vill återigen investera i Sverige.\r\nInte minst det sistnämnda är en märklig slutsats,\r\nmed tanke på att hans egen finansplan förutspår att\r\nindustriinvesteringarna minskar med 13 % i år.</pre><pre>Enligt finansplanen och finansutskottets\r\nsocialistiska majoritet bör vändpunkten i den\r\nsvenska ekonomin kunna komma redan under\r\ninnevarande år. Enligt vår uppfattning är detta ett\r\nrent önsketänkande.</pre><pre>Denna uppfattning har vi också, tillsammans med\r\nmoderata samlingspartiet och folkpartiet\r\nliberalerna, reserverat oss för i finansutskottets\r\nbetänkande. Reservationens skrivningar\r\nbeträffande synen på utvecklingen i Sverige\r\növerensstämmer för övrigt ordagrant mellan de tre\r\npartierna.</pre><pre>I ett försök att styra bort debatten från den sittande\r\nregeringens misslyckande har Allan Larsson också\r\nunder längre tid bedrivit propaganda gentemot de\r\nicke-socialistiska partiernas budgetalternativ.\r\nEnligt finansministern skapar dessa\r\nbudgetalternativ sammantaget ett mycket stort\r\nbudgetunderskott -- detta trots att såväl centern,\r\nfolkpartiet liberalerna som moderaterna i sina\r\nalternativ redovisar stramare budgetar än\r\nregeringen.</pre><pre>I sin iver att bevisa vad som skulle bevisas har\r\nfinansministern räknat samman alla de förslag till\r\nskattesänkning och ökade utgifter som partierna\r\nföreslår var för sig, men däremot endast de\r\nbesparingar som alla tre är överens om. Detta\r\nräknesätt är naturligtvis helt befängt.</pre><pre>Finansministern attackerar också de enskilda\r\npartierna. Moderaterna är enligt Larsson sämst,\r\ndärnäst centern. Folkpartiet är enligt\r\ndepartementet inte lika slösaktigt, vilket kan ha att\r\ngöra med att folkpartiets budget innebär betydligt\r\nmindre ändringar av regeringens förslag än\r\ncenterns och moderaternas budgetar. Jag tycker att\r\nAllan Larsson är skyldig att göra ett klarläggande.\r\nHan bör visa att han försökt förbättra sin\r\nräkneförmåga genom att förklara vad han\r\negentligen står för efter de omräkningar som han\r\nförhoppningsvis har gjort.</pre><pre>Efter att finansutskottets ledamöter till sist har fått\r\nta del av departementets sammanställning, har vi\r\nkunnat konstatera att departementets\r\nsammanställning innehåller mycket stora brister.</pre><pre>Centerns förslag till statsbudget för budgetåret\r\n1991/92 innebär ett i förhållande till regeringens\r\nbudget förstärkt budgetsaldo. Om vårt förslag gick\r\nigenom skulle skattetrycket sänkas, liksom statens\r\nutgifter.</pre><pre>Centerns förslag till statsbudget för budgetåret\r\n1991/92 innebär ett i förhållande till regeringens\r\nbudget förstärkt budgetsaldo med över 2 miljarder\r\nkronor. Skattetrycket sänks med nära 6 miljarder\r\nkronor. Centerns största budgetsatsningar görs på\r\ninfrastrukturella investeringar och sänkt skatt på\r\nnödvändig konsumtion genom införande av\r\ndifferentierad moms. De största\r\nutgiftsminskningarna gäller investeringsbidrag och\r\nsjukpenning vid utbildning.</pre><pre>Herr talman! Jag använde mig tidigare av uttrycket\r\n''ingen dager synes än'' beträffande svensk\r\nekonomi. Jag kunde ha tillagt att ''när mörkret är\r\nsom störst är dagen som närmast''. Valet i höst kan\r\nbli början till en ny gryning på det ekonomiska\r\nområdet.</pre><pre>Centerns önskan är ett regeringsskifte med en ny\r\nregering baserad på en icke-socialistisk majoritet.\r\nEn sådan regeringen är nödvändig för att klara av\r\nden mycket krävande uppgift som det kommer att\r\nbli att dels stabilisera ekonomin, dels ta itu med de\r\ngrundläggande strukturproblemen och\r\nanpassningen av ekonomin till den snabba\r\ninternationalisering som pågår.</pre><pre>De icke-socialistiska partierna har i år nått en mer\r\nlångtgående samstämmighet än något tidigare år\r\nunder den gångna mandatperioden. Det gläder oss,\r\noch det medför att skrivningarna överensstämmer,\r\nså när som på ett par punkter där moderaterna och\r\nfolkparitet gör tolkningar som går längre än\r\ntidigare riksdagsbeslut eller överenskommelser.</pre><pre>Den ekonomiska politiken skall skapa\r\nförutsättningar för uthållig tillväxt och stigande\r\nvälstånd. Politiken skall frambringa arbetstillfällen\r\ni stället för arbetslöshet, lägre prisökningar i stället\r\nför rekordhög inflation och lägre skatter i stället för\r\nhöjt skattetryck.</pre><pre>En första utgångspunkt för politiken skall vara att\r\nprioritera strukturproblemen i ekonomin. Pris- och\r\nlöneökningstakten, bristen på inhemskt sparande\r\noch den låga tillväxten är utslag av grundläggande\r\nstrukturella problem.</pre><pre>När det gäller lönebildningen skall den skötas av\r\narbetsmarknadens parter i fria förhandlingar utan\r\ndirekt inblandning av statsmakterna. Samtliga de\r\nfyra största riksdagspartierna har dock under\r\nsenare tid deltagit i riksdagsbeslut som förändrat\r\nförutsättningarna för löneförhandlingarna. Jag\r\ntänker bl.a. på skatteomläggningen och\r\nförändringen av sjukförsäkringen.</pre><pre>Dessa fyra partier har därmed ett gemensamt\r\nansvar för utfallet av avtalsrörelsen. Centern vill\r\ninte ha en tvångslagstiftning på arbetsmarknaden --\r\ndet finns andra medel som kan användas. Ett\r\nexempel på sådana medel är ökade egna avgifter i\r\narbetslöshetsförsäkringen. Ett stabiliseringsavtal är\r\nav vikt för att dämpa pris- och\r\nlönekostnadsutvecklingen, vilket inte innebär ett ja\r\ntill statlig inkomstpolitik.</pre><pre>En andra utgångspunkt för den ekonomiska\r\npolitiken måste vara den pågående\r\ninternationaliseringen av svensk ekonomi. Sverige\r\nskall delta i det europeiska samarbetet. Ett\r\neuropeiskt samarbetsavtal mellan EFTA och EG\r\nsamt svenskt medlemskap i EG ligger i linje med\r\nsträvandena mot allsidig utveckling av samarbetet\r\nmellan Sverige och samtliga länder i Europa.\r\nSverige bör lämna in en ansökan om medlemskap i\r\nEG under 1991. Centern står fast vid det beslut som\r\nfyra partier kom överens om i riksdagens\r\nutrikesutskott.</pre><pre>En tredje utgångspunkt är omsorgen om personligt\r\nägande och sparande. Personligt ägande är en\r\nförutsättning för en fungerande marknadsekonomi.\r\nFör att ge utrymme för investeringar och förbättrad\r\nbytesbalans måste det totala sparande öka. Enskilt\r\nhushållssparande skall prioriteras.</pre><pre>Jag vill i anslutning till detta också konstatera att\r\ncentern och socialdemokraterna kommit överens\r\nom att tidigarelägga återbetalningen av de tillfälliga\r\nobligatoriska sparandet -- detta i kombination med\r\nmöjlighet till extrainsättning på allemanssparandet.\r\nDet obligatoriska sparande kommer därmed i stor\r\nutsträckning att omvandlas till frivilligt sparande.</pre><pre>Löntagarfonderna skall avskaffas och statliga\r\nföretag säljas ut. Centern, moderaterna och\r\nfolkpartiet har i gemensamma partimotioner\r\nangivit hur detta skall gå till. AP-fonden skall inte\r\nges rätt till vidgade aktieplaceringar. Jag delar de\r\nsynpunkter som Anne Wibble nyss anlade\r\nbeträffande det förslag som presenterades i\r\nmedierna i dag på morgonen. Papperskorgen är\r\ntroligen den bästa platsen för förslaget. Vi tror inte\r\npå den typen av lösningar.</pre><pre>Med dessa tre utgångspunkter följer även att den\r\nekonomiska politiken bör inriktas enligt följande.</pre><pre>Skattepolitiken skall leda till totalt sett en sänkning\r\nav skattetrycket. I första hand bör de skatter som\r\nhar den mest negativa påverkan på\r\nsamhällsekonomin, och skatter sammanhörande\r\nmed nödvändig konsumtion som mat och boende,\r\nsänkas.</pre><pre>En skatt som är direkt samhällsekonomiskt\r\nkontraproduktiv är förmögenhetsskatten på\r\narbetande kapital i småföretag. Centern tar\r\nbestämt avstånd från de förslag till förändring av\r\ndenna skatt som presenterats i en utredning i\r\nfinansdepartementet. Dessa förslag innebär en\r\nskatteskärpning; enligt vår uppfattning skall\r\nskatten på arbetande kapital avskaffas.</pre><pre>Sänkt skatt på nödvändig konsumtion innebär att\r\ncentern förordar differentierad moms med sänkt\r\nskatt på mat och boende. Vi anser att det står klart\r\natt ett svenskt medlemskap innebär att vi måste\r\nsänka momsen på mat, åtminstone om\r\nsamordningen av EGs skattepolitik genomförs\r\nenligt planerna. Den ökade internationaliseringen\r\ntalar under alla förhållanden för att en\r\ndifferentierad moms, med sänkt skatt på mat, är\r\nnödvändig. Numera förordar också tidningen\r\nAftonbladet på ledarsidan en sänkning av momsen\r\npå mat, precis vad centern, vänsterpartiet och\r\nmiljöpartiet här i kammaren har förepråkat under\r\nen längre tid. Frågan är naturligtivs hur länge den\r\nsocialdemokratiska regeringen tänker förhålla sig\r\nkallsinnig till en sänkning av matmomsen. Det vore\r\nvärdefullt om finansutkottets ordförande här i dag\r\ngav besked på den punkten.</pre><pre>Jag tror också att det med tanke på rättvisan ute i\r\nlandet är viktigt att den kommunala\r\nskatteutjämningen förbättras. Merparten av de\r\nspecialdestinerade statsbidragen måste överföras\r\ntill skatteutjämningssystemet.</pre><pre>Förnyelsen av den offentliga sektorn är en av de\r\nviktigaste strukturfrågorna just nu. Förnyelsen\r\nmåste leda till ökad decentralisering, ökat\r\npersoninflytande och avbyråkratisering.\r\nFörnyelsearbetet skall inriktas på att förena ökad\r\nvalfrihet och jämlikhet. Den offentliga sektorn\r\nskall rikta sina resurser till det som är kärnan i det\r\noffentliga ansvaret.</pre><pre>\r\nSänkt skattetryck ställer krav på minskade\r\noffentliga utgifter. Förnyelsen av den offentliga\r\nsektorn kommer att skapa stora effektivitetsvinster\r\npå sikt, men det räcker inte. Det offentliga\r\nutgiftstrycket måste minskas även på andra sätt,\r\nexempelvis genom en bromsning av de kraftiga\r\nutgiftsökningarna när det gäller vissa\r\nsocialförsäkringar, bl.a. sjukförsäkring,\r\narbetsskadeförsäkring och förtidspension.</pre><pre>Socialförsäkringarna skall i första hand ge\r\ngrundtrygghet, med möjlighet till frivillig privat\r\npåbyggnadsförsäkring.</pre><pre>Socialförsäkringarna skall utformas så, att de ger\r\nsignaler om rätt beteende såväl till enskilda som till\r\nföretag. Även det allmänna pensionssystemets\r\nfinansiering måste ses över. Centerns\r\nreformförslag -- beskattad grundpension -- skulle\r\nförbättra standarden för de sämst ställda\r\npensionärerna och minska deras beroende av\r\nbostads- och socialbidrag. Införande av\r\ngrundpension måste -- när så kan ske -- självfallet\r\nfinansieras fullt ut.</pre><pre>Införande av lagfäst sjuklön måste kombineras med\r\nsänkta arbetsgivaravgifter. En samordning av sjuk-\r\noch arbetsskadeförsäkringen bör genomföras.\r\nDärigenom kan betydande fördelar både för den\r\nenskilde och för samhället uppnås, främst genom\r\nen bättre arbetsmiljö och en snabbare\r\nrehabilitering. Frånvaro och ohälsa kan därmed\r\nminska.</pre><pre>Långtidsarbetslöshet och permanent utslagning\r\nfrån arbetsmarknaden måste med all kraft\r\nmotverkas. Det är viktigt med en väl fungerande\r\narbetsmarknad, eftersom en sådan möjliggör lägre\r\narbetslöshet vid en given inflationsnivå. Bland\r\narbetsmarknadspolitiska åtgärder bör\r\nkompetenshöjande utbildning prioriteras.\r\nBeredskapsarbeten är dock bättre än passiva\r\nkontantstöd, som är en absolut sista utväg.</pre><pre>Den kraftiga uppgången i arbetslösheten är ett stort\r\nmisslyckande för den socialdemokratiska\r\nregeringen. Den är också ett resultat av regeringens\r\noförmåga att komma till rätta med pris- och\r\nkostnadsutvecklingen och oförmågan att hantera\r\ndevalveringen i början av 1980-talet.</pre><pre>Det är viktigt att arbetslinjen fullföljs även i vad\r\navser rehabilitering av arbetsskadade. Medel från\r\narbetslivsfonden spelar nu en viktig roll för att\r\nfrämja rehabilitering och god arbetsmiljö.</pre><pre>Inslagen av konkurrens måste öka såväl inom den\r\noffentliga sektorn som i näringslivet.\r\nNäringsfriheten bör grundlagsfästas, och det finns\r\nskäl att överväga om konkurrenslagstiftningen bör\r\nskärpas.</pre><pre>För att främja ekonomisk tillväxt och regional\r\nbalans behövs en bättre infrastruktur. Investeringar\r\ni transportsystem, utbildning och forskning har\r\neftersatts under den socialdemokratiska\r\nregeringstiden. Det är därför framöver nödvändigt\r\nmed en kraftig satsning på infrastruktur. I centerns\r\npartimotion i anledning av regeringens\r\ntillväxtproposition redovisas de satsningar som vi\r\nvill göra på bl.a. miljövänlig järnvägstrafik,\r\nupprustning av grusvägnätet och investeringar\r\ninom den högre utbildningen. Finansiering sker\r\nbl.a. genom försäljning av statliga företag.</pre><pre>Det finns en sak beträffande tilläggspropositionen\r\nsom, enligt min mening, kräver ett besked av\r\nsocialdemokraterna här i kammaren. Det är\r\nomöjligt att förstå varför tillväxtpropositionen\r\nlades fram först ett halvår före valet. Varför har\r\nman avstått från att ställa dessa nödvändiga krav på\r\nförnyelse av infrastrukturen tidigare? Det finns\r\nverkligen inga sakliga skäl att lägga fram det här\r\nförslaget så sent under mandatperioden. Finns det\r\npolitiska skäl? Man skall naturligtvis inte tro att\r\nregeringen ville vänta tills arbetslösheten blev hög.\r\nMen hade satsningarna gjorts t.ex. för ett år sedan\r\nhade vi kommit en bit längre på vägen. Jag tycker\r\nalltså att det krävs en redogörelse från\r\nsocialdemokraternas sida. Varför väntade man till\r\nett halvt år före valet med att lägga fram ett förslag\r\nom nödvändiga infrastruktursatsningar, som ju har\r\ndiskuterats under de senaste tio åren?</pre><pre>Den ekonomiska politiken skall utformas i\r\növerenskommelse med kravet på en långsiktigt\r\nhållbar utveckling. Ett fundamentalt strukturfel i\r\ndag är att miljö- och naturresurser i stort sett\r\nbetraktas som fria nyttigheter. Målet måste i stället\r\nvara att priserna på varor och tjänster avspeglar de\r\nfulla samhällsekonomiska kostnaderna.</pre><pre>Det är alldeles uppenbart att regeringens\r\nmiljöproposition inte håller måttet. En ny regering\r\nmåste driva en väsentligt bättre miljöpolitik.</pre><pre>Energipolitiken måste också anpassas med hänsyn\r\ntill såväl välfärd, sysselsättning som miljö. Svensk\r\nindustri skall ha säker tillgång till energi till\r\nkonkurrenskraftiga priser. Manifesterade resultat\r\nav hushållningsåtgärder och tillförsel av el från\r\nmiljöacceptabel kraftproduktion avgör när den\r\nbeslutade kärnkraftsavvecklingen kan påbörjas.\r\nCentern fullföljer på energiområdet den\r\növerenskommelse som träffats tillsammans med\r\nfolkpartiet och socialdemokraterna.</pre><pre>En rättvis fördelning av välfärden är en grundbult i\r\nvälfärdssamhället. Vi ser det som en stor framgång\r\nför politiken att nu också folkpartiet och\r\nmoderaterna i reservation tillsammans med oss tar\r\nupp vikten av rättvis fördelningspolitik genom\r\nsysselsättning, stabila priser och lägre skatt.</pre><pre>Om de riktlinjer för den ekonomiska politiken som\r\nvi har förordat följs, kan svensk ekonomi så\r\nsmåningom stabiliseras och en god ekonomisk\r\nutveckling åstadkommas. Dessutom främjas god\r\nmiljö, regional balans och en rättvis fördelning av\r\nvälfärden.</pre><pre>Den socialdemokratiska ekonomiska politiken har\r\nhaft sin chans. I en konjunktursituation där alla\r\nmöjligheter fanns har man misslyckats. Allan\r\nLarssons budget innebär tyvärr ingen fundamental\r\nändring därvidlag. Jag vill därför yrka avslag på\r\nregeringens proposition nr 100, bil. 1, mom. 1.</pre><pre>När det gäller den politik som förordas i motion 224\r\nfrån vänsterpartiet och motion 223 från\r\nmiljöpartiet, menar vi att det rör sig om en\r\nutvecklingsfientlig regleringspolitik som skulle\r\nkunna förstärka obalansen i ekonomin. Vi yrkar\r\ndärför avslag på dessa motioner.</pre><pre>Med detta, herr talman, vill jag yrka bifall till de\r\nreservationer i finansutskottets betänkande nr 20\r\nsom undertecknats av Ivar Franzén och mig.</pre><pre></pre><pre>Anf. 4 LARS-OVE HAGBERG (v):</pre><pre>Herr talman! Finansministern besökte ju Bryssel\r\nden 6 mars inför slutfasen av EES-förhandlingarna\r\noch den förestående svenska medlemsansökan till\r\nEG. Samma dag hade riksdagen debatt om\r\nregeringens ekonomiska politik. Finansministern\r\nvalde, eller tvingades välja, Bryssel framför\r\nriksdagen. Den händelsen illustrerar ju på ett\r\nutmärkt sätt regeringens förhållande till EG,\r\nbristen på en egen självständig linje samt\r\nunderkastelse. Riksdagen får anpassa sig till\r\nBryssel. Detta kanske ger en föraning om vilken\r\nroll riksdagen kommer att ha när det gäller svenskt\r\nEG-medlemskap.</pre><pre>De senaste årens politiska utveckling har tyvärr gått\r\nhögerns väg. Skatteomläggningen gynnar de\r\nhögavlönade, -- de stora förlorarna är de\r\npensionärer som har den lägsta inkomsten --\r\nständiga angrepp görs mot den sociala välfärden\r\noch en försämring av sjukförsämringen har\r\ngenomförts. Kommunerna sätts på svältkur.\r\nRegeringen kräver i stort sett lönestopp, vilket\r\nleder till reallönesänkningar om utvecklingen\r\nfortsätter. Från regering och riksdag riktas\r\nupprepade attacker mot fackföreningsrörelsens\r\nmöjligheter att tillvarata sina medlemmars\r\nintressen. Rehnberggruppen och Nicklassons\r\nutredning stryper och begränsar facklig aktivitet.\r\nRiksdagen beslutar om ansökan om medlemsskap i\r\nEG på kapitalets villkor.</pre><pre>Allt detta är i stort sett högerpolitik som det\r\nsocialdemokratiska arbetarpartiets regering\r\neffektuerar. Skillnaderna i politiken mellan de\r\nborgerliga partierna och regeringspartiet är ju på de\r\nhär områdena närmast marginella. Det har t.o.m.\r\ngått så långt att moderaten Filip Fridolfsson\r\nnumera vill ha en politisk ursprungsmärkning på\r\nförslagen. Han kommer väl senare att plädera för\r\ndet. Jag hoppas att jag inte har tagit ifrån honom\r\nalla argument.</pre><pre>De politiska problemen är ju i dag att kapital,\r\nborgerliga partier och regering inte tar det\r\nnödvändiga ansvaret för Sverige. Skiljelinjen i\r\nsvensk politik går mellan arbetarrörelsens\r\nvärderingar och nyliberala idéer; de senare har även\r\nfått fäste inom socialdemokratins ledning. Vi har en\r\nnyliberal linje som vältrar över kapitalets\r\nkriseffekter på det arbetande folket och en politisk\r\nvänster som vägrar att finna sig i att den politik som\r\nnu förs skall leda till ökade klassorättvisor, sämre\r\nmiljö och tummande på det demokratiska\r\ninflytandet.</pre><pre>Vänsterpartiet för en arbetarpolitik. Partiets politik\r\ngrundar sig på arbetarrörelsens värderingar om ett\r\nsamhälle med rättvisa och jämlikhet, solidaritet och\r\ngemenskap. Utifrån dessa värderingar tar\r\nvänsterpartiet ansvar för Sverige, människors\r\nutveckling i en bra miljö med arbete, välfärd,\r\ntrygghet och skaparkraft.</pre><pre>Vänsterpartiet uppställer därför som en\r\nhuvuduppgift att utveckla en stark vänsterkraft. Vi\r\nser inför höstens val att det är nödvändigt att\r\nvänstern går framåt eftersom det är enda\r\nmöjligheten att stoppa högerutvecklingen i\r\nsocialdemokratin. Om resultatet av en framgång\r\nblir att Carl Bildt och de borgerliga missar\r\nregeringstaburetterna och SAF inte får det direkta\r\ninflytande i politiken som de vill ha, är det en\r\ndubbel framgång.</pre><pre>Vänsterpartiets ekonomiska alternativ såsom vi\r\nhar framställt det i motionerna har följande\r\ninriktning: Vi vill fördela från kapital till arbete,\r\nfrån höginkomsttagare till låginkomsttagare, från\r\nden privata konsumtionen till den offentliga\r\nkonsumtionen och från spekulation och vinster till\r\ninvesteringar.</pre><pre>De riktlinjer vi har för den ekonomiska politiken\r\nframhåller främst rätten till ett meningsfullt arbete\r\noch en arbetsskapande närings- och\r\narbetsmarknadspolitik och ekonomisk politik.\r\nÅtgärder mot den ekologiska krisen och en\r\nresursbevarande och miljöinriktad energipolitik är\r\nnästa punkt. Uppvärdering av kvinnors kunskaper\r\noch erfarenheter genom brytande av den manliga\r\nmaktstrukturen är nödvändigt. Vi vill ha en rättvis\r\nfördelningspolitik på samhällets alla områden;\r\nsärskilt med beaktande av låginkomsttagare.\r\nInflationen skall bekämpas genom en aktiv\r\nprispresspolitik. Jag noterar att man i LO i alla fall\r\nhar förstått att det behövs någon form av åtgärd. Vi\r\nvill försvara och utveckla den generella\r\nvälfärdspolitiken. Kommunens socialt viktiga delar\r\nmåste stärkas. Vi har föreslagit ett stödpaket på 10\r\nmiljarder kronor. Återställande av\r\nsjukförsäkringen till 100 % är nödvändigt, liksom\r\ndemokratiska rättigheter i arbetslivet och bättre\r\narbetsmiljö med minskad utslagning. Vi vill\r\nförsvara den nationella suveräniteten med riktade\r\nframtidsinvesteringar som ändå ger ett slagkraftigt\r\noch ändamålsenligt näringsliv i Sverige.</pre><pre>Den övergripande målsättningen är alltså enligt\r\nvår mening en rättvis fördelning och arbete åt alla.\r\nDet skulle vara ett nederlag för vårt samhälle om\r\nmänniskor inte kan få arbete när de genomgår\r\nutbildning, blir arbetslösa eller skall göra sin debut\r\npå arbetsmarknaden. Samhällets ekonomiska\r\npolitik skall prioritera insatser för arbete åt alla.</pre><pre>Vi har åtminstone åtta förslag till åtgärder som\r\nborde kunna vara ett arbetslöshetsprogram.\r\nRegeringen kanske har ytterligare förslag; det vet\r\njag inte. Vi föreslår:</pre><pre>-- Sänkt arbetstid, till en början med en kvart om\r\ndagen.</pre><pre>-- Snabbt igångsättande av\r\ninfrastrukturinvesteringar som är nödvändiga ur ett\r\nregionalpolitiskt perspektiv.</pre><pre>-- Utbildningsinsatser i ungdomsskolan och\r\nvuxenutbildningen.</pre><pre>-- Nya resurser satsas på ett omfattande s.k. ROT-\r\nprogram för våra skolor, vilka kräver omfattande\r\ninsatser, samt för kommunernas VA-nät som\r\nbehöver en upprustning.</pre><pre>-- Resurser till kommunerna för investeringar och\r\ndrift vad gäller äldre- och barnomsorg.</pre><pre>-- Alla AMS-medel används offensivt, för såväl\r\nutbildning, beredskapsarbeten som stöd till de\r\nhandikappade samt naturligtvis särskilda åtgärder\r\nför att komma åt ungdomsarbetslösheten som nu\r\nomfattar 15 000 fler än för ett år sedan.</pre><pre>-- En ny utlandslånenorm för staten med lån\r\nutomlands, vilket skulle innebära att man kunde\r\nsänka räntan, något som i sin tur gynnar\r\ninvesteringar.</pre><pre>-- Sänkt moms på mat för att gynna inhemsk\r\nkonsumtion samt borttagande av moms på\r\nkollektivtrafik, vilket har samma effekt. Dessutom\r\nkan man överväga punktskatter på lyx- och\r\nskrytkonsumtion som har ett stort importinnehåll.</pre><pre>Frågan är om regeringen har något program eller\r\nåtgärder för att stoppa arbetslösheten. Är det bara\r\nRehnbergkommissionen man hoppas på: att med\r\nlägre löner och högre vinster klara arbetslösheten?\r\nDet vore intressant att få en redogörelse för det.</pre><pre>Övergång från inflationslöner till reallöner kräver\r\natt priserna pressas så att man minskar kraven på\r\nlönekompensation. Man kan då få nominellt lägre\r\nlöneökningar. Det skall alltså vara rättvisa avtal,\r\noch man skall sätta till en riktig prispress. De\r\nlönearbetande måste ha rätt att få kompensation\r\nför prisökningarna. Om man lägger huvudansvaret\r\nför inflationen på dem som sätter priserna får vi en\r\neffektiv prispress i samhället. Vi kanske också får\r\nen balans mellan priser och löner samt\r\nreallöneökningar. Men så länge man avstår från att\r\nanvända prisinstrumentet lever vi i en\r\ninflationsspiral där höga vinstkrav,\r\nmonopolprissättning, statliga och kommunala\r\npålagor m.m. är den främsta orsaken till de höga\r\npriserna. Mot denna bakgrund är det uppenbart att\r\nRehnbergkommissionens försök att skapa ett\r\nstabiliseringsavtal utgår från felaktiga premisser.\r\nDär har vi också bakgrunden: 80-talets löne- och\r\nskatteomfördelning från lågavlönade till\r\nhögavlönade och så gott som ett lönestopp utan\r\nnågra garantier mot prisökningar. Det drabbar ju\r\nfrämst dem som är lågavlönade i dag och egentligen\r\nbehöver en kraftig uppvärdering.</pre><pre>Rehnberggruppens arbete riktar därför udden mot\r\nde arbetandes löneökningar och mot de lokala\r\nfackföreningarnas verksamhet. Man måste avvisa\r\nmedlet att öka vinsterna i företagen, på lönernas\r\nbekostnad, och sedan tro att dessa högre vinster\r\nskall hålla tillbaka arbetslösheten. Var finns\r\ninvesteringsstyrningarna, var finns den nationella\r\nnäringspolitiken i så fall när det gäller att ta hand\r\nom dessa vinster? Erfarenheterna av 80-talets\r\ndevalveringar förskräcker ju.</pre><pre>Rehnberggruppens förslag innebär ett\r\nlöneutrymme på 1 % för det första året, ca 1,25\r\nkr./tim, för en vanlig LO-arbetare som tjänar under\r\n170 000 kr. per år. Det skall fördelas centralt i\r\nbranschen. Lokalt förhandlingsförbud skall gälla\r\nför 1991. Dessutom finns en avräkningsklausul som\r\ninnebär att alla löneökningar över 1 % skall räknas\r\nav nästkommande år. En liknande\r\navräkningsklausul gäller även för 1992.</pre><pre>Ett accepterande av Rehnbergkommissionens\r\nförslag innebär att förhandlingar om andra delar i\r\nkollektivavtalet också skall ske under fredsplikt.\r\nDetta kan ställa till avgörande problem för de\r\nlokala fackföreningarna. Rehnbergkommissionens\r\nverksamhet innebär en risk för ännu större obalans\r\nmellan parterna på det lokala planet. Medan de\r\nlokala fackföreningarna bakbinds i sitt fackliga\r\narbete i nästan två år, kan arbetsgivarparten\r\nförstärka sin ställning inför nästkommande\r\navtalsförhandlingar och genomföra sin\r\ndecentraliserade förhandlingsstrategi. Det är\r\ndärför vänsterpartiets uppfattning att\r\nRehnberggruppens arbete borde avbrytas och icke\r\ngälla.</pre><pre>Den stora frågan till arbetarpartiet\r\nsocialdemokraterna är: Hur kan man utsätta de\r\nlokala fackföreningarna för denna risk i detta läge\r\nnär vi vet att svensk fackföreningsrörelse har\r\npolitiska problem? Att försämra deras ställning\r\nännu mer framöver får en att tro att regeringen\r\noffrar de lokala facken.</pre><pre>Tillväxten i samhällsekonomin måste enligt vårt\r\nsynsätt bygga på en utveckling med ekologiska\r\nförtecken. Miljö- och energipolitiken skall göras till\r\nredskap i en för Sverige sund tillväxtpolitik.\r\nSatsning på en bred kunskapsuppbyggnad, bättre\r\narbetsmiljö och demokrati i arbetslivet är\r\ngrundpelarna i en demokratisk tillväxtpolitik.</pre><pre>Den tredje vägens politik har resulterat i att en\r\ngammal förlegad industristruktur byggts fast.\r\nFörnyelsen har uteblivit. Detta är bakgrunden till\r\nde problem vi nu står inför och inte, som det ofta\r\npåstås, ett alltför högt löneläge.</pre><pre>Vänsterpartiet har i en rad motioner visat att\r\nsuperdevalveringen 1982 ledde till att ett alltför lågt\r\nlöneläge etablerades i vårt land. Fel signaler sändes\r\ndärmed ut till näringslivet. Det låga löneläget\r\ngjorde att investeringarna framför allt kom att\r\nhamna i branscher med masstillverkning vid\r\nlöpande band och verksamheter där många av\r\narbetena är lågkvalificerade och i allmänhet\r\nupplevs som allt annat än stimulerande. Det var\r\nframför allt här som satsningarna gjordes.</pre><pre>Ofta framställs lönernas snabba utveckling som\r\norsaken till alla dessa problem. Detta är fel. Den\r\ngrundläggande orsaken är i stället att den\r\nsocialdemokratiska regeringens politik skapat\r\nolönsamma industrier, där ingen vill jobba. Enda\r\nsättet att få dem lönsamma igen är att återigen\r\npressa ned lönerna. Enda sättet att få folk tillbaka\r\ntill dem är att återigen höja arbetslösheten. Låga\r\nlöner och hög arbetslöshet skulle vara lösningen på\r\nsammansättningsindustrins problem.\r\nVänsterpartiet avvisar bestämt en sådan defensiv\r\noch djupt orättfärdig politik.</pre><pre>Det är nu hög tid att regeringen inser den tredje\r\nvägens misslyckande. Stora delar av den svenska\r\nindustrin står inför omfattande problem. Det\r\nkommer att ta tid innan man återigen är\r\nkonkurrenskraftig -- konkurrenskraftig både på\r\nvärldsmarknaden och på den svenska\r\narbetsmarknaden. Avgörande är om man lyckas\r\nkombinera hög produktivitet och\r\nkostnadseffektivitet med intressanta och\r\nstimulerande arbetsuppgifter.</pre><pre>Riksdagen kan här hjälpa till genom att anslå\r\nordentliga medel till utbildning och forskning.\r\nDessa bör inte bara gå till högskolorna, utan även\r\nsatsas på vuxenutbildning. Undersökningar visar\r\natt nära hälften av industrins arbetskraft genomgått\r\nenbart folk- eller grundskoleutbildning.\r\nKunskaperna i basämnen som svenska, matematik\r\noch engelska är därför otillräckliga hos stora delar\r\nav arbetskraften. Ny produktionsteknik ställer ofta\r\nökade krav på de anställda. Att kunna läsa\r\ninstruktioner, ritningar och att kunna programmera\r\nmaskiner blir allt viktigare. Därför krävs det en\r\nordentlig satsning på vuxenutbildningen.</pre><pre>Parallellt med att ökade resurser satsas på\r\nutbildning måste en förändring av\r\narbetsorganisationen komma till stånd. Höjd\r\nkompetens måste leda till att arbetsuppgifterna\r\ngraderas upp. Sker ingen förändring av\r\narbetsinnehållet och utbildningsnivån kommer\r\nindustrin att ha svårt att behålla sin personal. Helt\r\navgörande för denna utveckling, som inte kan\r\ndikteras någonstans, är att stärka de arbetande i\r\narbetslivet.</pre><pre>Den demokratiska lagstiftningen, demokratiska\r\nrättigheter i arbetslivet, bättre arbetsmiljö och\r\nannat är helt avgörande för att åstadkomma en\r\nannan struktur.</pre><pre>Ekonomisk tillväxt har alltför länge och alltför\r\nensidigt handlat om produktionsvolym.\r\nRegeringens politik utgår från att allt fler\r\narbetstimmar och allt fler maskiner skall få den\r\nsvenska ekonomin att växa fortare.\r\nMassproduktion av enkla standardiserade varor\r\noch tjänster har fått högsta prioritet. Det är nu dags\r\natt bryta detta ensidiga tänkande. Miljöförstöring\r\noch resursslöseri måste motverkas. Den\r\nekonomiska utvecklingen måste vara ekologiskt\r\nbalanserad och uppfylla kravet på allas rätt till ett\r\nmeningsfullt arbete.</pre><pre>Vänsterpartiet vill alltså satsa på ökad kunskap och\r\nkompetens. Vi tror att vi härigenom kan skapa ett\r\nbättre samhälle. Regeringen verkar inte tro på\r\ndenna strategi. Man vill i stället pressa ner lönerna\r\nför att återigen göra massproduktionen vid de\r\nlöpande banden lönsam. Jag kan bara konstatera\r\natt här har vi i grunden helt olika uppfattningar.</pre><pre>Försvaret av den nationella suveräniteten genom\r\nriktade framtidssatsningar och ett slagkraftigt och\r\nändamålsenligt näringsliv är en förutsättning för\r\nlandets framtid. Utvecklingen tyder dess värre på\r\nen fortsatt förflyttning av tyngdpunkten i\r\ninvesteringarna mot utlandet. Det är en oroande\r\nutveckling, som underlättats av regeringens\r\nensidiga exportinriktning av politiken,\r\nunderdånigheten och flatheten gentemot EG-\r\nkapitalet och inte minst genom slopandet av\r\nvalutaregleringen.</pre><pre>Det här ett problem för Sverige. Jag kan rada upp\r\nen rad frågeställningar om vilket samhälle vi skall\r\nha framöver och vilka jättelika problem den\r\nsvenska kapitalismen står inför. De är gigantiska.\r\nMan klarar inte ett enda socialt, mänskligt eller\r\nmiljömässigt problem framöver. Den\r\ngrundläggande fråga man kan ställa till\r\nsocialdemokratins företrädare är: Tror ni på den\r\nhär utvecklingen med en ständig kvantitativ tillväxt\r\nsom ni så gärna gynnar? Hur skall ni tämja den\r\nsvenska kapitalismen? Skall ni även framdeles\r\nunderordna er som ni gör i dag?</pre><pre>Ökad tillväxt och kapital som ständigt skall växa\r\noch föränta sig har sina gränser. Därför uppstår\r\ndessa problem för kapitalisterna. De kan inte\r\ngenerera sin fortsatta existens utan måste grunda\r\ntillväxten på miljöresursslöseri eller genom bördor\r\npå de arbetande.</pre><pre>Den svenska ekonomin har naturligtvis också\r\nproblem. De svenska storföretagen är extremt\r\nutlandsberoende. De har stärkt sin ställning. De\r\ntillhör nu de internationella blocken. De drog\r\nfördel av devalveringen. De stärkte sin ställning,\r\ngjorde utlandsinvesteringar, köpte upp sig själva\r\noch stärkte sig för att motverka andra uppköp.</pre><pre>Man kan konstatera att framför allt de stora\r\nimperialistiska multinationella företagen i världen\r\nhar en gigantisk centralplanering och långsiktig\r\nplanering. De behärskar marknaden. Det är en\r\nplaneringsgrund som man i det gamla Östeuropa\r\nskulle ha avundats dem i dess effektivitet och\r\nlångsiktighet. Därmed minskar man konkurrensen\r\nsamtidigt som man bygger sitt politiska koncept på\r\natt vi skall ha fri konkurrens och en fri marknad.</pre><pre>Vad vi egentligen har i världen är några gigantiskt\r\nstora företag som bestämmer. Även några av de\r\nsvenska storföretagen är ledande där. Det är därför\r\nhelt nödvändigt, oavsett om vi är med i EG eller\r\ninte, att vi själva stärker vår näringspolitiska bas\r\noch hittar ett inhemskt, troget kapital, som\r\nindustriministern en gång talade om när han var\r\nLO-ordförande. Man måste använda resurser och\r\nsparande för framtidsinvesteringar i det här landet.\r\nDetta bör ske på ett offensivt sätt. Vi har också\r\npresenterat detta i vår motion. Detta är en av de\r\nviktigaste framtidsfrågorna.</pre><pre>Hur skall det svenska näringslivet formas? Vilka\r\nskall bestämma över det? Finns det någon\r\nmöjlighet för svensk arbetarrörelse i dag att gå till\r\noffensiv för en demokratisering av arbetslivet? När\r\nman i dag anmäler löntagarfondernas definitiva\r\nuppgång i AP-systemet, finns det anledning att\r\nerinra om det som en gång var tankarna bakom\r\nlöntagarfonderna: makten över samhället och\r\nmakten över arbetslivet.</pre><pre>Jag vet inte om socialdemokratin vill svara på de\r\nfrågorna, men det är faktiskt frågor av avgörande\r\nbetydelse för Sverige.</pre><pre>Med det, herr talman, ställer sig vänsterpartiet\r\nnaturligtvis bakom alla partiets reservationer men\r\nyrkar för votering bifall till reservationerna 3, 8 och\r\n35.</pre><pre></pre><pre>Anf. 5 CARL FRICK (mp):</pre><pre>Herr talman! Mitt barnbarn Albert frågar mig: Vad\r\ngör man i riksdagen, morfar? Jag blir tyst. Det finns\r\nall anledning att fundera, när jag ser honom på\r\ngatan mitt i avgaserna och bilbullret på\r\nFridhemsplan. Vad gör man i riksdagen?</pre><pre>Albert är sex år och han är klok. Han har många\r\nfunderingar om framtiden. Han ser, han lägger\r\nmärke till saker, och han tänker.</pre><pre>Hur skall jag berätta om finansutskottet, där 17\r\nriksdagsledamöter sitter i ett gammalt rum med\r\nboaserade väggar, fjärran från avgaser och\r\nbilbuller, för att avgöra frågor om svensk ekonomi?</pre><pre>Hur skall jag berätta om att landets ekonomi inte\r\nlängre bestäms av dessa folkets valda\r\nrepresentanter utan av rika män, som kan flytta\r\nsina pengar hur de vill för att tjäna pengar så fort\r\nsom möjligt?</pre><pre>Hur skall jag förklara för Albert att hans livsmiljö\r\nspelar liten roll för besluten i finansutskottet?</pre><pre>Hur skall jag förklara att pengar spelar större roll\r\nför finansutskottet än hans och Majas och mammas\r\noch pappas framtid?</pre><pre>Det är inte lätt att förklara hur det kommer sig, att\r\ndet är så här konstigt, att det viktigaste kommer\r\nbort i riksdagen. Det som blir sagt, gjort eller inte\r\ngjort i finansutskottet, det beslutar riksdagen om,\r\nutom för de rika med mycket pengar som gör precis\r\nsom de vill.</pre><pre>Hur skall jag beskriva att det i riksdagen finns\r\ntanter och farbröder, som tycker att det viktigaste\r\när att man har mycket pengar och att man skall\r\nköpa så mycket som möjligt? Att köpa och använda\r\när det viktigaste, förutom att arbeta mycket,\r\nförstås. Många av farbröderna och tanterna i\r\nriksdagen tycker att vi arbetar för litet. Därför gör\r\nde regler så att många tvingas till mera arbete, för\r\natt klara skattesänkningar för dem som redan har\r\nmycket pengar.</pre><pre>Det skulle nog Albert ha litet svårt att förstå, för\r\nhan tycker att mamma och pappa är borta alldeles\r\nför mycket redan som det är nu. Och varför skall de\r\nsom har mycket pengar ha ännu mera? Det tycker\r\nhan inte är rättvist. Rättvisa, det tycker han är\r\nviktigt.</pre><pre>Men sedan blir det svårt att förklara allt det svåra\r\nsom man arbetar med i finansutskottet och som\r\nriksdagen snart skall besluta om, beslut som nära\r\nberör Albert och hans familjs och vår framtid. Det\r\när svårt att beskriva att världen är på väg in i en\r\nekologisk katastrof som drabbar honom, en\r\nekologisk katastrof som faktiskt har börjat och som\r\nberor på att de som har makten i världen behandlar\r\nekonomiska frågor som om de vore fristående från\r\nnatur, miljö och det levande på jorden.</pre><pre>Det är svårt att förklara koldioxidutsläppen, som\r\nhan har hört talas om, från industrier och bilar som\r\nvärmer upp jorden och förändrar vårt klimat, att\r\nutsläppen beror på att man bränner upp en massa\r\ngammalt kol, gammal gas och olja som ligger nere i\r\njorden.</pre><pre>Att regeringen mot bättre vetande sätter hög skatt\r\npå att åka tåg och båt, så att fler åker bil och släpper\r\nut mera av den farliga koldioxiden, det blir inte lätt\r\nför Albert att förstå, för det som är dumt skall man\r\ninte göra, tycker han.</pre><pre>Hur skall jag förklara att riksdagen och\r\nfinansutskottet gör dumma saker, att morfar är med\r\ndär man gör dumma saker? Det är svårt nog för\r\nvuxna, som är vana vid en hel del dumheter. Men\r\nför barn är det direkt besvärligt, för de tänker\r\nlogiskt och klart.</pre><pre>Sedan blir det ännu besvärligare, när jag skall\r\nförsöka förklara hur tokigt det är att energi till bilar\r\noch industrier är så billig att det lönar sig att slösa\r\nmed den trots att det blir en massa farliga utsläpp,\r\nhur konstigt det är att det är extra dyrt med maten\r\ndärför att det finns en extra skatt på mat som vi alla\r\nbehöver varenda dag -- nog är det väl bättre att ha\r\nden där momsen på sådant som inte är så\r\nnödvändigt som maten --, hur tokigt det har blivit\r\nmed att man har lagt en massa skatter på pappors\r\noch mammors löner, så att det är svårt att anställa\r\nfolk och att allt blir dyrare, sådant som farbröderna\r\nkallar inflation när de pratar på TV med allvarliga\r\nminer.</pre><pre>Världen ter sig absurd för en vetgirig och klok\r\nsexåring, när jag försöker förklara vad man gör i\r\nriksdagen. Ja, han har rätt, Albert, i sin förundran\r\növer den ovishet med vilken världen och Sverige\r\nstyrs. Och då har jag inte sagt ett enda ord om krig.\r\nOch inte kan jag ta upp de allvarliga frågorna om\r\nhan som välutbildad får något att säga till om när\r\nhan blir stor.</pre><pre>Det går inte att med honom nu ta upp frågorna\r\nom det demokratiska underskottet i den\r\ncentralstyrda mångnationella och blivande\r\nmilitärmakten EG; det begränsade Europa, som\r\nmoderater och andra nyliberaler vill tvinga oss in i,\r\ninte heller den stora avdemokratiseringen av\r\npolitiken, som slopandet av valutaregleringen\r\ninnebär,</pre><pre>att det nu i praktiken är omöjligt att föra en\r\nekonomisk politik, som utgår ifrån vad det svenska\r\nfolket vill,</pre><pre>att politiken styrs av få mycket rika människors\r\nsträvan efter ännu större rikedom,</pre><pre>att politikens ledstjärna är mera konsumtion, som\r\nleder till mera miljöförstöring och eldar på den\r\npågående ekologiska katastrofen,</pre><pre>att ledande politiker anser att det inte finns gränser\r\nför den ekonomiska tillväxten,</pre><pre>att all konsumtion är lika bra.</pre><pre>Ja, herr talman, ungefär här slutade min förmåga\r\natt för en sexåring förklara vad vi gör i riksdagen.\r\nDet är svårt nog för vuxna som har vant sig vid att\r\nbli och vara förvirrade.</pre><pre>Jag har en dröm, om barnens bästa livsmiljö, en\r\ndröm att jag i framtiden skall kunna ta något av\r\nAlberts barn på utflykt i skog och mark och kunna\r\nglädjas åt att vi kan äta alla bär och dricka vatten\r\nutan någon risk för gifter, att kunna glädja mig och\r\ndem med att den biologiska mångfalden har räddats\r\noch att antalet djur i skog, mark och vatten har\r\nökat.</pre><pre>Skulle vi ändå inte kunna ena oss om att få någon\r\ngrundläggande ordning på politiken, så att vi\r\ntillsammans kan se vart vi bör gå för att kunna få en\r\ngod framtid för kommande generationer, att kunna\r\nse till barnens bästa livsmiljö och inte till kortsiktiga\r\nekonomiska kalkylvinster på deras bekostnad?</pre><pre>Nådiga luntan och dagens betänkande kan då inte\r\nligga till grund för ett sådant arbete.</pre><pre>Nu har vi fått tillväxtpropositionen. Den går längre\r\nän Nådiga luntan i frågan om ekonomisk tillväxt. Vi\r\nfår nu besked om att regeringens mål är en\r\ngenomsnittlig ekonomisk tillväxt på 4 % under\r\n1990-talet och att målet för den industriella\r\ntillväxten har satts till 6%. Det står på s. 48.</pre><pre>Vi vet av Checcinirapporten om de ekonomiska\r\nkonsekvenserna av EGs inre marknad att man där\r\nräknar med en ekonomisk tillväxt på mellan 4,5 och\r\n7 % om året.</pre><pre>Är det nu så att regeringen tar ut tillväxtglädje av\r\nett förestående medlemskap? I varje fall är det mer\r\nän märkligt att regeringen inte har lämnat uppgifter\r\ntill finansutskottet om att målen för den\r\nekonomiska politiken har ändrats radikalt. Det är\r\nju budgeten och finanspolitiken som vi avhandlar i\r\ndag. En förklaring är verkligen på sin plats.</pre><pre>EG-kommissionen har tillsatt en utredning, som\r\nhar avgivit en rapport, Task Force Report on The\r\nEnvironment and The Internal Market. I den\r\nkonstateras det att ökad ekonomisk tillväxt\r\nhitintills har skett till priset av ökad\r\nenergiförbrukning. Samtidigt vet vi att\r\nenergianvändning leder till omfattande\r\nmiljöförstöring, oavsett ekonomiskt system. Fossila\r\nbränslen och kärnbränslen är höggradigt\r\nmiljöorimliga var och hur de än används.</pre><pre>Task Force-rapporten redovisar klart den kraftigt\r\nökade miljöbelastning som den ekonomiska\r\npolitiken inom EG leder till. I rapporten sägs det\r\nklart att denna utveckling inte är hållbar. Det krävs\r\nåtgärder som får marknadsekonomin att fungera.\r\nDet måste till styrande skatter och avgifter, gröna\r\nskatter och avgifter.</pre><pre>Inom EG finns det uppenbarligen de som inser att\r\nutvecklingen inte är hållbar. Sambandet mellan\r\nökad ekonomisk tillväxt och ökad\r\nenergiförbrukning måste brytas.</pre><pre>Ibland går det nästan religion i frågan, som när SvD\r\nhäromdagen i en ledare fastslog att det är en\r\nnaturlag att elanvändningen måste öka. När stiftar\r\ntidningar naturlagar?</pre><pre>Regeringen har uppenbarligen inte viljan att få\r\nmarknadsekonomin att fungera. Det skulle ställa\r\nför mycket invant tänkande på huvudet, trots att\r\nden i ny och nedan numera sjunger\r\nmarknadslösningarnas höga visa.</pre><pre>Det finns rader av förslag från\r\nmiljöavgiftsutredningen som skulle förbättra\r\nmarknadsekonomins funktionssätt. Dem har\r\nregeringen inte med i miljöpropositionen, bl.a.\r\navgifter på varor som klor, avgifter för sjöfart och\r\nflyg. Regeringen fortsätter att tro att lagar och\r\nkoncessionsförhandlingar är effektiva sätt att styra\r\nmot minskad energiförbrukning och minskad\r\nmiljöbelastning.</pre><pre>Jag vill fråga finansministern och Roland Sundgren\r\nvarför regeringen inte på allvar vill få\r\nmarknadsekonomin att fungera. Varför är ni så\r\ntvetydiga i ert engagemang för\r\nmarknadsekonomiska lösningar? Varför är de bra i\r\nvissa sammanhang och inte bra i andra? Varför är\r\nde inte bra när det gäller våra överlevnadsfrågor?</pre><pre>Jag ser en möjlighet för den samlade oppositionen\r\natt nu köra över regeringen för att få\r\nmarknadsekonomin att fungera bättre.</pre><pre>Varför vill inte regeringen kvalificera den\r\nekonomiska tillväxten? All ekonomisk tillväxt kan\r\nväl ändå inte vara bra? Tillväxt som skadar\r\nmänniskor och natur måste vi väl ändå rimligen\r\nmotarbeta, eller hur? Tillväxt som kommer sig av\r\natt vi utnyttjar ändliga resurser bättre, och inte\r\nslösar, är bra. Tillväxt som beror på att vi arbetar\r\nsmartare är bra. Tillväxt som beror på att vi\r\nåteranvänder och återbrukar är också bra. Tillväxt\r\ni form av fler koldioxidosande, skogsdödande och\r\nmänniskolemlästande vägfordon är dålig tillväxt.</pre><pre>Vad vill regeringen att vi skall satsa på i framtiden --\r\nnu när tillväxtpropositionen vill öka den\r\nindustriella tillväxten med 6 % i genomsnitt under\r\n1990-talet? Blir det miljövänlighet och\r\nframsynthet, eller förstörelse på kort och lång sikt?\r\nHar regeringen något att säga till om i frågan?</pre><pre>Trots regeringens alla trosvissa tal om ökande\r\nekonomisk tillväxt -- det må vara 2 eller 4 % om\r\nåret -- kvarstår det faktum att vi nu är inne i en\r\nlågkonjunktur, både här hemma och utomlands.</pre><pre>Den svenska delen av lågkonjunkturen är i stor\r\nutsträckning hemmagjord och ett resultat av att\r\nregeringen och de stora partierna har lyckats med\r\nsin politik.</pre><pre>Den traditionella lyckan i politiken är ju att öka den\r\nekonomiska tillväxten. Olyckan i den ekonomiska\r\npolitiken sägs vara att Sverige inte ligger i topp i\r\ntillväxtligan.</pre><pre>Hur det än är med det lillgamla i att tävla i\r\nprocentökningar i BNP, kvarstår det faktum att det\r\nsvenska folket mellan 1984 och 1989 kunde höja sin\r\nprivata konsumtion inflationsrensat med nära 3 %\r\nom året.</pre><pre>Tricket var att släppa loss krediterna, så att\r\nmedborgarna kunde få låna till konsumtion. Och\r\ndet gjorde de med besked. Hus med stigande\r\ntaxeringsvärden belånades för konsumtion, och\r\nden ekonomiska lyckan borde ha varit god.</pre><pre>Det blev en köpfest utan like. Industrin gick för\r\nhögvarv i en brinnande långvarig internationell\r\nhögkonjunktur. Industrin kunde inte mätta den\r\nsvenska köphungern. Importen ökade kraftigt, och\r\nbytesbalansen gick i botten. Företagen tog ut\r\njättevinster. Fastigheter köptes och såldes i\r\nstigande takt och till stigande priser. Hyror steg.\r\nKampen om arbetskraften hårdnade, och lönerna\r\nsköt logiskt i höjden. Löneförhandlingssystemet\r\nslogs sönder. Höga vinster och höga priser gjorde\r\ndet till slut svårt att exportera goda svenska varor,\r\nsamtidigt som konjunkturen i världen vänder neråt.</pre><pre>Det var en inflationspolitik som hjälptes på traven\r\nmed höjd moms och höjda arbetsgivaravgifter.</pre><pre>Så står man med skägget i brevlådan därför att det\r\nblev som man ville: ökad konsumtion som stressar\r\nsåväl ekonomin som människor och natur, med\r\ninflation och ökande arbetslöshet som följd. Det\r\nfinns en inre logik i marknadsekonomin.</pre><pre>Inflationen är ett gissel. Den omfördelar\r\nförmögenheter och gör viktiga investeringar\r\nolönsamma.</pre><pre>Det blir befängt när regeringen och de stora\r\npartierna kastar sig över fackföreningar och de\r\nlönearbetande och säger att det är deras fel att\r\ninflationen är så hög och att det är deras plikt att se\r\ntill att den går ner genom att de skall minska sina\r\nlönekrav i en tid då momsbreddningar och\r\nhyreshöjningar fördystrar vardagsekonomin för\r\nmånga.</pre><pre>Det är bra om alla trots allt bidrar till att minska\r\ninflationsbrasan. Rehnberggruppen har gjort ett\r\nbra arbete.</pre><pre>Däremot är det oacceptabelt att komma med\r\ntvångslagar. Vi får lov att välja samhällssystem.\r\nHar vi valt marknadsekonomi, så är det den som\r\nskall gälla. Då kan vi inte plöstligt införa\r\nplanekonomi på lönesidan. Sker det, rycker vi\r\nundan grunden för marknadsekonomin, eller hur?</pre><pre>Arbetslinjen kan och får inte överges. Människor\r\nutan arbete mår dåligt. Människor utan arbete\r\ninnebär att vi utnyttjar våra resurser uselt. Det är\r\nen samhällsförlust att inte använda våra samlade\r\nförmågor och kunskaper. Köerna framför\r\narbetsförmedlingarna ökar nu. Socialnormerna\r\nhotar man att sänka. Olika former av\r\növerbryggningsåtgärder måste sättas in. Det börjar\r\nbli dags för traditionella grepp med\r\nberedskapsarbeten och ännu fler\r\nutbildningsplatser, men också praktiska\r\ninflationsdämpande åtgärder.</pre><pre>Miljöpartiet de gröna har ända sedan\r\nriksdagsinträdet föreslagit en ekonomisk politik\r\nsom leder till minskad materiell förbrukning i en\r\nfungerande marknadsekonomi.</pre><pre>I den politiken ingår som viktiga led:</pre><pre>1. att byta skatt på arbete mot skatt på energi och\r\nmiljöfarliga utsläpp. Sänkta arbetsgivaravgifter gör\r\nmänskligt arbete mindre dyrt. Inflationsdrivningen\r\nminskar. Men utskottsmajoritet säger nej.</pre><pre>2. att ta bort momsen på land- och sjöburen\r\nkollektivtrafik tillsammans med sänkta hastigheter\r\npå vägarna. Det minskar bilåkandet. Det minskar\r\nbensinförbrukningen. Det förbättrar handels- och\r\nbytesbalansen. Det förbättrar miljön, och färre\r\nmänniskor dödas och lemlästas. Det förbättrar\r\nekonomin för vård och omsorg. Och det minskar\r\ninflationen. Men utskottsmajoriteten säger nej.</pre><pre>3. att slopa momsen på basmaten och höja den på\r\nandra, icke fullt så viktiga varor. Det gynnar\r\njordbruket och matkvaliteten och gynnar\r\nalternativa naturskonsamma odlingsmetoder.\r\nFolkhälsan förbättras. Samhällsekonomin blir\r\nbättre. Men utskottsmajoriteten säger nej.</pre><pre>4. att satsa dryga 5 miljarder kronor under\r\nbudgetåret för att bygga ut och förbättra spårburen\r\nkollektivtrafik. Det ger ju också arbete. Men\r\nutskottsmajoriteten säger nej.</pre><pre>5. att hushållen totalt inte får något\r\nköpkraftstillskott under budgetåret, för att kunna\r\nhjälpa till att minska den materiella förbrukningen\r\noch hjälpa till att rädda miljön och framtiden. Det\r\nminskar också inflationen. Men\r\nutskottsmajoriteten säger nej.</pre><pre>6. att skatteskalorna måste ändras så att de blir\r\nsocialt rättvisare. Utskottsmajoriteten säger nej.</pre><pre>7. att införa mera och bättre fungerande gröna\r\nskatter och avgifter för att få en bättre\r\nmarknadsekonomi. Det säger man också nej till.</pre><pre>Utskottsmajoriten säger nej till åtgärder som\r\nhjälper till att minska inflationen, minska materiell\r\nförbrukning, minska miljöfarliga utsläpp, minska\r\nantalet dödade på vägarna, minska kostnaderna i\r\nden offentliga sektorn, bygga om samhället i\r\nmiljörimlig riktning, förbättra handelsbalansen och\r\nminska underskottet i bytesbalansen.</pre><pre>Av detta nejsägande kan jag bara dra den slutsatsen\r\natt majoriteten inte har något allvarligt menat\r\nintresse att komma till rätta med problemen i\r\nsamhället. Den hänger sig åt drömmar om silver\r\noch guld medan naturen och medborgarna stressas\r\nav förgiftande utsläpp, folk dödas och lemlästas på\r\nvägarna, allt fler barn drabbas av allergier från\r\nutsläpp och gifter i maten. Barnens bästa livsmiljö\r\nsätts på undantag, trots att den är grundläggande.</pre><pre>Det är som om vi förde krig mot oss själva! Det är\r\ncyniskt, men det ökar den ekonomiska tillväxten.</pre><pre>I betänkandet skriver majoriteten att miljöpartiets\r\nsträvan att sänka den materiella förbrukningen är\r\nsamma sak som att minska det materiella\r\nvälståndet, och att detta omedelbart leder till sänkt\r\nlevnadsstandard.</pre><pre>Menar ni verkligen att effektivare\r\nenergianvändning som minskar användningen av\r\nolja, kol, fossilgas och uran, som minskar utsläppen\r\nav koldioxid, svaveloxid, kväveoxid och\r\nradioaktivitet, är sänkt levnadsstandard?</pre><pre>Menar ni att sänkta fordonshastigheter, färre\r\ndödade på vägarna och sänkt bensinförbrukning är\r\natt sänka levnadsstandarden?</pre><pre>Menar ni att minskad import av fossila bränslen --\r\nsom förbättrar handels- och bytesbalansen -- sänker\r\nlevnadsstandarden?</pre><pre>Menar ni att totalt sänkta lönekostnader och\r\nminskad inflation sänker levnadsstandarden?</pre><pre>Menar ni att ökad folkhälsa också sänker\r\nlevnadsstandarden?</pre><pre>Herr talman! Det är faktiskt så dumt att det är svårt\r\natt tro att det kan vara skrivet -- att ett samhälle\r\nmed minskat slöseri, minskade miljöfarliga utsläpp,\r\nfärre skadade i trafiken, bättre mat, färre vårdfall,\r\nskulle betyda ett samhälle där levnadsstandarden\r\nsjunker. Det är absurt, och det är skrämmande.\r\nOrd förlorar till slut sin mening.</pre><pre>Men det storborgerliga alternativet är så snarlikt\r\nregeringens att man inte kan ta det på allvar.</pre><pre>Det är av rikspolitiskt intresse att Allan Larsson,\r\nAnne Wibble och Lars Tobisson svarar på följande\r\nfrågor:</pre><pre>Varför är miljöfrågorna för er av så liten betydelse\r\natt de inte får plats i regeringens proposition, i\r\nbetänkandet och i den storborgerliga\r\nreservationen?</pre><pre>Varför vägrar ni att se att det finns klara samband\r\nmellan ekonomi, ekologi, traditionell ekonomisk\r\ntillväxt, energiförbrukning och miljöförstöring?</pre><pre>Varför vägrar ni att se alla de mänskliga skador och\r\nlidanden som er medvetna politik orsakar för den\r\nmateriella tillväxtens skull?</pre><pre>Är ni så rädda för verkligheten att ni måste dölja er\r\nbakom tradtionella tankar att mera av den\r\nekonomiska politik som gör miljösituationen och\r\nmänniskors situation orimlig, skulle göra det hela\r\nbättre?</pre><pre>Anser ni att miljö och natur sätter gränser för den\r\ntraditionella ekonomiska tillväxten? Om det är så,\r\nnärmar vi oss dessa gränser? Och vad betyder det i\r\nså fall för ekonomisk politik?</pre><pre>Var finns logiken i det ni föreslår? Finns barn och\r\nbarnbarn med i era kalkyler?</pre><pre>John Stuart Mill sade 1857: ''Mot vilken slutpunkt\r\nsträvar samhället genom sitt industriella\r\nframåtskridande? När framåtskridandet upphör, i\r\nvilket tillstånd kan vi vänta oss att det lämnar\r\nmänniskosläktet?''</pre><pre>Funderar ni aldrig på dessa frågor? Det gör jag\r\nofta, och jag förfäras över det jag ser och med vilket\r\nmedvetet oförstånd som världen styrs. Jag grips av\r\nvrede över cynismen, dumheten och enfalden.</pre><pre>Allt detta är inte lätt att förklara för en vetgirig\r\nsexåring, och faktiskt inte heller för tänkande och\r\nkännande vuxna. Alberts fråga om vad man gör i\r\nriksdagen påminner mig om ''Kejsarens nya\r\nkläder'', där barnet ropar att kejsaren är naken. För\r\nriksdagen står naken inför de avgörande frågorna,\r\noch betänkandet saknar konsekvensanalyser för\r\nekonomin, de sociala frågorna, miljön och barnens\r\nbästa livsmiljö.</pre><pre>Miljöpartiet vill ta ansvar för barnens bästa\r\nlivsmiljö och inrikta den ekonomiska politikens\r\nmedel mot detta mål.</pre><pre>Därmed vill jag yrka bifall till reservationerna 4, 5,\r\n36 och 37.</pre><pre></pre><pre>Anf. 6 ROLAND SUNDGREN (s):</pre><pre>Herr talman! Sverige är ett bra land att leva i. De\r\nflesta har haft möjlighet att göra jämförelser. Det\r\ngår också att läsa i finansutskottets betänkande.\r\nNär vi studerar bytesbalansen och turistbalansen\r\nkan vi se att för varje år ökar underskottet och att\r\ndet ofta överstiger det överskott som finns i\r\nhandelsbalansen. De flesta kan också göra\r\njämförelser när de varje kväll ser TV-nyheterna\r\nfrån omvärlden. Därför upplever nog människor\r\natt de som svartmålar det svenska samhället inte\r\nhar stöd i verkligheten.</pre><pre>Jag påstår därmed inte att allt är bra. Det finns\r\nfortfarande brister och missförhållanden som vi\r\ngemensamt måste komma till rätta med. Det finns\r\nmånga människor som av olika skäl har det svårt\r\noch för vilka den hjälp som står till buds i dag inte\r\när tillräcklig. Men det vore djupt oriktigt att\r\nförneka att vi här och nu har förmånen att leva i ett\r\nav jordens rikaste länder, i ett välordnat samhälle\r\ndär inom de flesta områden vanliga människor kan\r\nkänna större frihet och trygghet och erbjudas bättre\r\nmöjligheter att förverkliga sina drömmar än på de\r\nflesta andra platser i världen.</pre><pre>Som socialdemokrat upprörs jag av orättvisor och\r\nstora skillnader i människors levnadsvillkor. Det\r\nkan gälla skillnader i inkomster och förmögenheter.\r\nMen samtidigt kan jag glädja mig åt att vi ändå med\r\nhjälp av samhällets insatser, med skatter och\r\nbidrag, och inte minst på grund av vår vid\r\ninternationella jämförelser låga arbetslöshet, kan\r\nfördela de disponibla inkomsterna jämnare än i\r\nnågot annat av de med oss jämförbara\r\nvästerländska industriländerna. En OECD-\r\nundersökning har nyligen visat att fördelningen av\r\nförmögenheter fortfarande är sned, men trots det\r\när den jämnare än i andra länder.</pre><pre>Det är viktigt att vi har denna bild klar för oss när\r\nvi ger oss in i diskussionen om de problem som vi\r\nhar att möta i dag. Vi står väl rustade att möta de\r\nsvårigheter vi har att ta itu med.</pre><pre>Huvudskälet till den gynnsamma situationen är att\r\nsocialdemokraterna under 80-talet med hjälp av\r\nden tredje vägens politik har fått ordning på statens\r\nfinanser. Vi har stärkt vårt näringsliv. Ytterligare\r\n400 000 människor har sedan 1982 fått möjlighet att\r\nförsörja sig med eget arbete. Vi har samtidigt väl\r\nutvecklat den gemensamma sektorn, dock inte\r\nsnabbare än vad samhällsekonomin tål. Sanningen\r\när den att både den statliga och den kommunala\r\nkonsumtionen som andel av BNP har faktiskt\r\nminskat varje år sedan 1983.</pre><pre>Budgetåret 1982/83 var underskottet i statens\r\nfinanser 86,6 miljarder kronor. Vi har nu för tredje\r\nåret i rad med en socialdemokratisk regering\r\nkunnat erbjuda en budget i balans. Hade vi inte\r\nhaft statsskuldsräntor på 61 miljarder kronor som\r\när budgetens i storlek andra eller tredje utgiftspost,\r\nutbildningen kostar en halv miljard kronor mer,\r\nsom en ständig påminnelse om vanskötseln av\r\nekonomin under de borgerliga åren, skulle\r\nsituationen i dag naturligtvis vara gynnsammare.</pre><pre>Vi har ändå lyckats bygga ut den kommunala\r\nbarnomsorgen sedan 1982 så att den nu kan ta emot\r\n186 000 fler barn än då i daghem, familjedaghem\r\noch fritidshem. Antalet läkare i öppenvården har\r\nökat med 50 %. Den privata konsumtionen per\r\nhushåll har realt ökat med i genomsnitt 27 000 kr.\r\nfrån 1982 till 1990.</pre><pre>I dag står Sverige mitt uppe i en lågkonjunktur.\r\nUnder 1990 blev avmattningstendenserna i\r\nvärldsekonomin allt tydligare. Den ekonomiska\r\naktiviteten i OECD-området mattades markant.\r\nNedgången i USA under 1990 blev djupare än vad\r\nman tidigare hade kunnat förutse. Landets\r\nbruttonationalprodukt sjönk med hela 2 % under\r\nfjärde kvartalet.</pre><pre>Flera betydelsefulla EG-länder har också drabbats\r\nav lågkonjukturen. Den senast publicerade\r\nstatistiken anger för fjärde kvartalet förra året en\r\nminskning av industriproduktionen i OECD-\r\nländerna. Man får gå tillbaks till 1982 för att finna\r\nen motsvarighet.</pre><pre>Den vikande internationella konjunkturen ger\r\nkraftiga återverkningar på Sverige.\r\nEfterfrågetillväxten på Sveriges viktigaste\r\nexportmarknader inom OECD avtog markant\r\nunder 1990. Försvagningen fortsätter även under\r\n1991. Detta gäller speciellt USA, Storbritannien,\r\nFinland och Danmark. Under 1989 och första\r\nhälften av 1990 var den svenska arbetsmarknaden\r\nalltjämt överhettad. Produktivitetstillväxten var\r\nsvag, och de nominella löneökningarna och\r\ninflationen fortsatte att ligga klart över\r\ngenomsnittet för OECD-länderna.</pre><pre>Arbetslösheten i Sverige var låg under 1990, 1,5 %.\r\nPå grund av vårt starka utlandsberoende har\r\nSveriges ekonomi kommit in i en lågkonjunktur.</pre><pre>Vi befarar -- vilket har sagts tidigare, och vi är\r\növerens om problemanalysen -- att det kommer att\r\nbli en tillbakagång under 1991. De problem som de\r\nsenaste årens överhettning på arbetsmarknaden har\r\nskapat förstärks nu när Sverige drabbas av en\r\nlågkonjunktur. Industrins konkurrenskraft har\r\nurholkats, och Sverige förlorar marknadsandelar.\r\nNedgången i efterfrågan fortsätter. Företagen är\r\ninställda på en fortsatt kraftig orderminskning\r\nunder det första kvartalet i år. Arbetslösheten i\r\njanuari steg till 2,3 % från 1,8 % i december 1990.\r\nArbetslöshetssiffrorna för februari har nu kommit,\r\noch de är desamma som för januari, dvs. 2,3 %. Det\r\ninnebär att 104 000 personer är utan arbete. Det\r\nråder inget tvivel om att Sveriges ekonomi präglas\r\nav allvarliga problem. Vi vet att det i längden är\r\nomöjligt att rädda sysselsättningen om\r\nprisstegringarna är högre än i omvärlden.</pre><pre>Det är för att försvara sysselsättningen som vi måste\r\nmed all kraft inrikta vårt arbete på att varaktigt få\r\nner inflationen så att konkurrenskraften kan\r\nåterställas. Det innebär att en nedväxling från\r\ninflationslöner till reallöner måste komma till\r\nstånd. Samtidigt måste sparandet och\r\ninvesteringarna främjas. Om vi inte lyckas i våra\r\nsträvanden kommer arbetslösheten att stiga\r\nsuccessivt under 1991. Mot slutet av 1992 kan\r\narbetslösheten uppgå till ca 4 %.</pre><pre>Anne Wibble läste upp uttalanden i betänkandet\r\nvilka hon menade var motsägelsefulla.</pre><pre>Sådana kan man kanske finna om man å ena sidan\r\nser till problemen, som vi är överens om, och å\r\nandra sidan till medlen, där vi olika åsikter.</pre><pre>Jag tror Anne Wibble frågade om prognosen på 4%\r\nvar förenlig med den optimism som kännetecknade\r\nutskottsmajoritetens skrivning i betänkandet.\r\nÄven om prognosen är 4% är detta en helt\r\noacceptabel nivå för oss socialdemokrater. En\r\nsocialdemokratisk regering vidtar åtgärder, och\r\nregeringen har också under det senaste året vidtagit\r\nett stort antal åtgärder för att bl.a. dämpa\r\nkostsstegringarna. En del av de åtgärderna\r\npresenterades för riksdagen den 26 oktober förra\r\nåret. Dessa åtgärder och den tillfälliga\r\nåtstramningen av penningpolitiken har nu lett till\r\natt marknadsräntorna har gått ned.</pre><pre>Omvärldens förtroende för den svenska\r\nekonomiska politiken har successivt förstärkts, och\r\nsedan mitten av oktober har vi ett betydande\r\nvalutainflöde. Vår valutareserv uppgår i dag till ca\r\n118 miljarder kronor. Genom att vidta ytterligare\r\nåtgärder bör vi kunna pressa inflationen och dämpa\r\nden under 1991 så att den kommer i nivå med\r\ninflationen i våra viktigaste konkurrentländer och\r\nunder den nivån för år 1992. Om en snabb\r\nlönedämpning kan komma till stånd kan\r\nlågkonjunkturen bli kort och en långvarig\r\narbetslöshet undvikas. Många andra länder i\r\nEuropa har sedan länge lidit av en sådan\r\narbetslöshet.</pre><pre>Som svar till Lars Tobisson vill jag säga att det nu\r\nnär kriget tagit slut finns en optimism inte bara i\r\nomvärlden utan också i Sverige, även om Lars\r\nTobisson gör allt för att förneka det. Vi tror att det\r\nkan bli en vändpunkt i den svenska ekonomin och\r\nindustriproduktionen redan under 1991 och att vi\r\nåter får i gång tillväxten.</pre><pre>En av förutsättningarna för en god utveckling är att\r\nRehnbergs gruppens förslag till stabiliseringsavtal\r\naccepteras av arbetsmarknadens parter. Gruppens\r\nförslag om ett tvåårsavtal med\r\nlönekostnadsökningar inkl. löneglidning och\r\növerhäng som begränsas till ca 5% för 1991 och till\r\nca 3 % för 1992, kommer att innebära att vi i år\r\nkommer att få samma inflation som i övriga OECD-\r\nländer och en något lägre inflation 1992. Om avtalet\r\naccepteras kan detta vara ett avgörande bidrag till\r\natt lågkonjunkturen blir kort, och vi undviker en\r\nlångvarig arbetslöshetskris. Avtalsförslaget innebär\r\nockså en för parterna unik möjlighet att reformera\r\nlönebildningssystemet. En överenskommelse\r\ninnebär även att parterna därmed tar det ansvar\r\nsom följer av den frihet man har på\r\narbetsmarknaden.</pre><pre>Lars Tobisson undrade om regeringen skulle vidta\r\nnågra icke marknadsmässiga åtgärder för att klara\r\nsysselsättningen. Moderaterna hävdar att det är\r\nfullständigt meningslöst för regeringen att försöka\r\npåverka lönebildningen genom\r\nRehnbergkommissionen. Jag tycker att detta är en\r\nmycket uppgiven inställning. Moderaterna har\r\ninställningen att parterna själva skall ta\r\nkonsekvenserna av för höga löneökningar genom\r\nkonkurser och företagsnedläggningar. Att hålla\r\ntillbaka arbetslösheten har inte en hög prioritet för\r\ndem, utan här skall det hela få ha sin gång. Vi\r\nsocialdemokrater tillbakavisar en sådan passiv\r\ninställning som moderaterna har i den här frågan.\r\nDe grupper som lyckats erhålla löneökningar är\r\ninte alls de grupper som drabbas av arbetslösheten.</pre><pre>Regeringen har nu beslutat att frisläppa de\r\nallmänna investeringsfonderna. Det frigör ca 20\r\nmiljarder kronor, vilket också är betydelsefullt dels\r\nför att få till stånd olika slag av investeringar, dels\r\nför att på lång sikt trygga sysselsättningen.</pre><pre>Gunnar Björk sade att infrastrukturfonden borde\r\nha inrättats för länge sedan. Regeringens förslag\r\nkommer nu att behandlas av riksdagen.\r\nInfrastrukturfonden kommer att tillföra 10\r\nmiljarder kronor för investeringar i vägar,\r\njärnvägar och kollektivtrafik, och den är av mycket\r\nstor betydelse. Den utgör ett nytt sätt att finansiera\r\ninvesteringar. Genom samfinansiering med annan\r\nekonomisk finansiering skapas ytterligare resurser.\r\nUnder 90-talet kan många tiotals miljarder och\r\nkanske över 100 miljarder kronor komma att satsas\r\npå dessa viktiga infrastrukturinvesteringar. Detta\r\när också ett verksamt bidrag i kampen mot\r\narbetslösheten.</pre><pre>En ökad arbetslöshet kommer däremot inte att\r\nmötas med generella efterfrågestimulanser.\r\nArbetsmarknadspolitiken kommer att utformas så\r\natt den bidrar till inflationsbekämpningen. Det\r\ninnebär att förtur ges till åtgärder som leder till\r\naktivt arbetssökande, kompetenshöjning,\r\nomskolning, rehabilitering och yrkesmässig\r\nrörlighet. Arbetslinjen har varit ett adelsmärke för\r\nsvensk arbetsmarknadspolitik och kommer kanske\r\ni ännu större utsträckning att vara riktmärket för\r\nden socialdemokratiska arbetsmarknadspolitiken i\r\nframtiden.</pre><pre>Vi måste också genom den ekonomiska politiken\r\nsäkra långsiktig balans mellan ekonomisk tillväxt\r\noch miljö. De redan genomförda förändringarna av\r\nskattesystemet innebär att energikonsumtionen\r\nbegränsas och att det blir dyrare att skada miljön.\r\nYtterligare förslag för att skydda vår miljö har\r\nnyligen presenterats av regeringen i propositionen\r\nom en god livsmiljö.</pre><pre>Jag vill under de få minuter jag har kvar av min\r\ntaletid kommentera oppositionens\r\nbudgetalternativ. Moderaterna avslöjar på ett\r\nutmanande sätt det tänkande som finns i moderata\r\nsamlingspartiet. Lars Tobisson talar hela tiden om\r\nskattesänkningar, och moderaterna föreslår stora\r\nomedelbara skattesänkningar och likaså\r\nbesparingar. De vill helt avskaffa flertalet\r\narbetsgivaravgifter, däribland\r\narbetarskyddsavgiften. Det innebär att de bl.a. vill\r\nbryta ner stora delar av de samhällsorgan och de\r\nresurser som byggts upp för att tillgodose angelägna\r\nbehov inom företagshälsovård, arbetsmiljö och\r\nrehabilitering. Moderaterna vill avveckla\r\narbetslivsfonden, Gunnar Björk, och betala\r\ntillbaka fondens tillgångar till företagen. Gunnar\r\nBjörk sade ju att man numera var så överens. Detta\r\ninnebär att man betalar tillbaka 12,4 miljarder\r\nkronor som avsatts för att användas till förbättrad\r\narbetsmiljö, förkortade sjukskrivningsperioder och\r\nökade rehabiliteringsinsatser.</pre><pre>De moderata stridsropen känns igen när\r\nmoderaterna attackerar vårt välfärdssamhälle:</pre><pre>--  Sänk fastighetsskatten.</pre><pre>--  Sänk löneskatten med 4,5 %.</pre><pre>--  Sänk beskattningen av kapitalinkomster,\r\nrealisationsvinster, förmögenhet, arv och gåvor.</pre><pre>--  Sänk statens bidrag till kommunerna med 4\r\nmiljarder kronor netto under 1992.</pre><pre>--  Sänk u-landsbiståndet till de fattiga länderna\r\nmed 1,1 miljarder kronor.</pre><pre>--  Sänk ersättningsnivån i föräldraförsäkringen\r\noch i deltidspensionssystemet.</pre><pre>--  Sänk även arbetslöshetsersättningen.</pre><pre>--  Inför tre karensdagar i sjukförsäkringen, sänk\r\nstödet till folkbildningen.</pre><pre>--  Sänk statens stöd till arbetshandikappade.</pre><pre>Samtidigt påstår moderaterna att dessa\r\nförsämringar i trygghetssystemen uppvägs av sänkt\r\nskatt. Men sanningen är att de hushåll som drabbas\r\nav nedskärningar inte i första hand är de som får\r\nsänkta skatter. Det är i stället arbetsgivarna som\r\nkan påräkna sänkta eller avvecklade\r\narbetsgivaravgifter. En vanlig löntagare däremot\r\nkan få nöja sig med sänkt skatt på oblyad bensin,\r\nlägre moms på transport-, hotell- och\r\nserveringstjänster. Under ett halvår skulle\r\nlöntagarna också få en viss lättnad genom\r\navvecklingen av den tillfälliga momshöjningen.\r\nDäremot skulle han eller hon bestående drabbas av\r\nhöjd inkomstskatt, eftersom skattereduktionen för\r\nfackföreningsavgiften dras in. De drabbas av höjd\r\nhyra, eftersom bostadsstödet begränsas, och de får\r\nsämre kommunal service till följd av de stora\r\nindragningarna från kommunerna. Dessutom\r\nskulle fortsatta stora skattesänkningar, som\r\nmoderaterna talar om, ganska snart rasera\r\ngrundvalen för vår välfärd och sociala omvårdnad.\r\nDen här politiken säger vi socialdemokrater\r\nbestämt nej till.</pre><pre>Jag ser att den angivna taletiden är överskriden,\r\nvarför jag får återkomma i replikerna.</pre><pre>Med dessa synpunkter, herr talman, yrkar jag bifall\r\ntill finansutskottets hemställan.</pre><pre>Anf. 7 LARS TOBISSON (m) replik:</pre><pre>Herr talman! Av någon anledning har\r\nfinansutskottets ordförande Hans Gustafsson ställt\r\nsig utanför debatten och skickat fram den kände\r\nskönmålaren Roland Sundgren i sitt ställe. Man\r\nkan fråga sig i vilken skenvärld Roland Sundgren\r\nlever. Om jag rätt förstod vad han sade i\r\ninledningen av sitt anförande så menar han att\r\nSverige är ett bra land och att det bevisas av att\r\nturistbalansen uppvisar allt större underskott. För\r\nmig är det snarare ett tecken på att det är ett land\r\nsom det är dyrt att leva i. Det är ett land varifrån\r\nmänniskor ger sig i väg när de är lediga, liksom det\r\när ett land till vilket allt färre människor finner det\r\nmödan värt att komma på t.ex. semestern.</pre><pre>Det förhållandet att Roland Sundgren har fått\r\nhoppa in som reserv för Hans Gustafsson betyder\r\ninte att han kan undgå att besvara de frågor som jag\r\nriktat till finansutskottets socialdemokrater. Det är\r\nverkligen anmärkningsvärt att det i hans anförande\r\ninte fanns ett enda ord om den viktigaste\r\nframtidsfrågan för Sverige, nämligen vårt\r\nförhållande till EG. Får jag påminna om min\r\nbegäran om en förklaring till uttalandet att\r\nförhandlingar med EG får visa på vilket sätt Sverige\r\nblir delaktigt i den europeiska integrationen.\r\nMenar ni socialdemokrater allvar med ert tal om\r\nmedlemskap i EG, eller är det bara ett taktiskt\r\ngrepp för att dämpa valutaoron?</pre><pre>Jag kan i och för sig förstå att det kan ta emot att\r\nställa upp på moderata krav. Det är krav som enligt\r\nfinansministern sedan länge och endast har drivits\r\nav ett ansvarslöst, populistiskt ytterkantsparti.\r\nMen, som framgick av min uppräkning i\r\nanförandet, är det inte första gången vi ställer\r\nsådana krav. Jag antar också att Filip Fridolfsson\r\nåterkommer till dem senare.</pre><pre>Socialdemokraternas motvilja att närma oss\r\nmoderater tar sig ibland smått löjeväckande\r\nuttryck. Enligt den valplattform som lades fram för\r\natt skipa fred mellan Allan Larsson och Stig Malm\r\när det EG som socialdemokraterna söker sig till\r\nsocialt medvetet. Det är ett medborgarnas och\r\nlöntagarnas Europa till skillnad från det\r\nkapitalistiskt råa och hänsynslösa EG som\r\nmoderaterna satsar på. Det här påminner mig om\r\nden gång då jag var med om ett lektorsval i Finland.\r\nDet var på Kekkonens tid. Den gången hade alla\r\nnominerat Kekkonen som sin kandidat. Den stora\r\nfrågan var bara vilken Kekkonen som skulle bli\r\nvald. Något av samma sak är det när man hör er tala\r\nom EG. Vad som hände i Finland kunde inte dölja\r\natt det rådde enighet, och detsamma gäller även\r\nhär.</pre><pre>I finansplanen står det att socialdemokraterna är\r\nberedda att sänka skattetrycket på sikt.\r\nValplattformen gäller uttryckligen under hela 1990-\r\ntalet. Men där finns inte ett enda ord om att sänka\r\nskattetrycket. Vad menar ni socialdemokrater med\r\norden ''på sikt''?</pre><pre>Anf. 8 ANNE WIBBLE (fp) replik:</pre><pre>Herr talman! Roland Sundgren hade betydande\r\nsvårigheter att förklara påståendet att\r\nlågkonjunkturen blir kortvarig. Samtidigt beskrev\r\nhan själv hur skyhöga arbetslöshetstalen skulle bli\r\nom något år och längre fram. Jag förstår hans\r\nsvårigheter, därför att dessa två saker går inte ihop.\r\nJag tycker att Roland Sundgren i ärlighetens namn\r\nskall erkänna det. Sanningen är att det kommer att\r\nta betydande tid att ändra kurs i Sverige efter den\r\ntredje vägens ekonomisk-politiska misslyckanden.\r\nDet går inte att smita ifrån att detta är regeringens\r\nansvar.</pre><pre>Nu försökte sig Roland Sundgren på en ny typ av\r\nbortförklaring. Vad som hänt var inte\r\noppositionens eller parternas fel, utan omvärldens.\r\nHan talade om den sämre internationella\r\nkonjunkturen, att det hade gått sämre i USA och\r\nEG osv. Låt mig påminna Roland Sundgren om\r\nHandelsbankens senaste och ganska fullständiga\r\nbeskrivning av den ekonomiska utvecklingen i\r\nvärlden. OECD-området väntas under åren 1990,\r\n1991 och 1992 få en tillväxt på 2,7 resp. 1,5 och 2,5\r\nprocent. I Sverige, för vilket land Roland\r\nSundgrens socialdemokrati bär ansvaret, är\r\nmotsvarande procenttal plus 0,6, minus 0,6 och plus\r\n0,5. Det är en betydande hemmagjord kris, Roland\r\nSundgren. Det vore ärligare att erkänna det än att\r\nkomma med bortförklaringar.</pre><pre>Roland Sundgren räknade upp olika saker som\r\nmåste åstadkommas. Det handlade bl.a. om att få\r\nned prisökningstakten. Jag har självklart ingen\r\nannan åsikt på den punkten. Givetvis gäller det\r\nockså att få bukt med arbetslösheten. Men så sade\r\nhan: genom att vidta ytterligare åtgärder. Det\r\ntycker jag var ett påstående som det kunde vara\r\nvärt att något utveckla. Såvitt jag förstår är den\r\nenda åtgärd -- om man nu skall kalla den för det --\r\nsom regeringen har i sin påse Rehnberggruppens\r\nförslag. Om det finns ytterligare förslag, så har det\r\ni varje fall inte framkommit under finansutskottets\r\nbehandling av den ekonomiska politiken. Det står\r\ningenting om det i finansplanen, och det finns inte\r\nbeskrivet i utskottets betänkande. Det skulle vara\r\nen nyhet för dagen om Roland Sundgren kunde\r\nsäga om det finns någonting mer. Han tänker\r\nkanske göra något positivt för näringslivet. Släng\r\nAP-fondsförslaget i papperskorgen, ta bort\r\nförmögenhetsskatten på det arbetande kapitalet\r\noch förklara den konstiga och uttunnade\r\nskrivningen om EG! Återgå till litet mer\r\nframtidsinriktade och verklighetsnära\r\nbeskrivningar!</pre><pre></pre><pre>Anf. 9 GUNNAR BJÖRK (c) replik:</pre><pre>Herr talman! När tillväxten i ekonomin sjunker,\r\nnär arbetslösheten och antalet varsel ökar, när\r\nexporten och importen avtar och när\r\nkonsumentpriserna snart har stigit med 13%, då\r\nbeskriver socialdemokraterna i finansutskottet det\r\nsom att tredje vägens politik har lyckats.</pre><pre>Det var för övrigt ganska länge sedan vi hörde talas\r\nom tredje vägens politik, men nu har det uttrycket\r\ntydligen dammats av. Jag vet inte om det har skett\r\ninför valrörelsen. Men detta är väl ändå att ha\r\nväldigt låga ambitioner beträffande tredje vägens\r\npolitik, som vi för övrigt trodde hade kraschat för\r\nlänge sedan. Svagare exempel än detta tycker jag\r\nman får leta efter.</pre><pre>Beträffande turistbalansen: Jag vet inte om Roland\r\nSundgren har nåtts av den debatt som pågår om\r\nbekymren inom turistnäringen. Roland Sundgren\r\nborde kunna vara en tillgång för turistrådet i dess\r\npositiva verksamhet.</pre><pre>I sitt anförande skyller han nästan allt på\r\nomvärlden. Jag tycker att inget kan vara mer fel,\r\neftersom många av våra bekymmer ändå är\r\nhemmatillverkade och är ett resultat av den\r\nsocialdemokratiska regeringspolitiken.</pre><pre>Arbetslösheten stiger. Jag frågade kanske inte efter\r\nstrukturfonden, utan jag frågade varför man dröjde\r\nså länge med att lägga en tillväxtproposition för att\r\nfå fram en nödvändig strukturreform och\r\nnödvändiga insatser som ett led i en ökad\r\ninternationalisering på kommunikationsområdet,\r\nvilket som en bieffekt skulle ha gett flera tusen\r\nmänniskor jobb. Varför har socialdemokraterna\r\nväntat med att lägga fram detta förslag tills sex\r\nmånader före valet? Det finns inga sakliga skäl för\r\ndet, mer än att man möjligen vill ha detta som\r\nvalfläsk och har spekulerat i att arbetslösheten\r\nskulle öka.</pre><pre>Det Roland Sundgren sade om kopplingen mellan\r\narbetsgivaravgifter och löntagare var litet väl grunt.\r\nArbetsgivaravgiften är ju en kostnad i företaget och\r\när inte direkt jämförbar med löntagarnas\r\ninkomster.</pre><pre>Jag tycker nog att Roland Sundgren satte plogen\r\nlitet väl grunt. Sådana tilltag brukar normalt leda\r\ntill svag skörd.</pre><pre>Anf. 10 LARS-OVE HAGBERG (v) replik:</pre><pre>Herr talman! Om Lars Tobisson tyckte att Roland\r\nSundgren skönmålade fick jag i stället känslan av\r\natt han var som någon som läser för barn. Jag fick\r\nintryck av en tidsmaskin där han förflyttade sig\r\ntillbaka till det goda 60- och 70-talet, när han skulle\r\nreferera socialdemokratins politik och dess\r\nfördelning av välfärden. Men ni håller just på att\r\nskrota välfärdsbygget på olika plan, Roland\r\nSundgren!</pre><pre>På avgörande områden är det kris i välfärden, och\r\njag kan inte begripa den generella åtstramningen i\r\nsjukförsäkringen, som har varit en grundbult i den\r\ngenerella välfärdspolitiken. Vi har gemensamt år\r\n1982 gått till val på att sjukförsäkringen skall\r\nupprätthållas. Nu står vi i dagens verklighet. Då\r\nfrågar man sig: Var finns de kraftfulla åtgärderna\r\nmot arbetslösheten? Jag ställer frågan eftersom jag\r\ninte ser dem.</pre><pre>Arbetslösheten ökar. Vad kommer i nästa skede?\r\nÄr det så att man förlitar sig på effekterna av att\r\nde höga vinster som kan åstadkommas genom låga\r\nlöneavtal investeras eller används i svenskt\r\nnäringsliv -- lika oplanerade effekter som\r\nsuperdevalveringens effekter? Då underordnar\r\nman sig helt det svenska och internationella\r\nnäringslivet och tänker sig inte alls att styra. Då\r\nuppstår den stora frågan: Vad vill\r\nsocialdemokratin? Handlar det bara om en\r\nanpassning till utvecklingen?</pre><pre>Var är 80-talets stärkta näringsliv? Var det Volvos\r\noch Saabs investeringar som stärkte näringslivet?\r\nNej, det är snarare tvärtom. Utarmningen av\r\nsvenskt näringsliv är just problemet!</pre><pre>Var finns de avgörande framtidssatsningarna i\r\nSverige? Om vi går igenom bransch för bransch kan\r\nvi se att utflyttningen är av strategisk betydelse.\r\nDen är alltså negativ för Sverige. Detta måste väl\r\nändå socialdemokratin se mer allvarligt på. I\r\ntillväxtpropositionen säger man bara att vi skall\r\nstödja marknadsekonomin framöver. Tänker man\r\ninte göra ett enda ingrepp? Det man säger i sin\r\nportalparagraf beträffande näringspolitiken är just\r\natt man skall stödja näringspolitiken framöver.</pre><pre>Det vore tacknämligt om socialdemokratin och\r\nRoland Sundgren kunde föreslå någon enda åtgärd\r\nbeträffande priserna som är av någon dignitet\r\njämfört med Rehnbergkommissionens förslag vad\r\ngäller löner. Men också här kommer man bara med\r\nfromma förhoppningar.</pre><pre>Anf. 11 CARL FRICK (mp) replik:</pre><pre>Herr talman! Vi har all anledning att vara stolta\r\növer den svenska arbetsmarknadspolitiken.\r\nArbetslösheten är ett gissel, och därför kan vi inte\r\növerge arbetslinjen. Men vi kan komma till rätta\r\nmed en del av problemen genom att vi slutar stressa\r\nvår ekonomi och minskar vår materiella\r\nförbrukning samt utnyttjar möjligheten att lagstifta\r\nom rätt till sänkt arbetstid. Vi kan också sänka\r\nnormalarbetstiden.</pre><pre>En antiinflationspolitik kan utgå från att vi kan\r\nsänka våra totala lönekostnader genom att sänka\r\narbetsgivaravgifterna, som vi har föreslagit, och\r\nsamtidigt öka skatterna på energi och på\r\nmiljöfarliga utsläpp. Då slår man två flugor i en\r\nsmäll. Man ordnar sänkt inflation och minskar\r\nmiljöförstöringen.</pre><pre>Vi har också andra spännande fenomen i landet.\r\nInom bank- och finansväsendet har 18 miljarder\r\nförsvunnit förra året. Det är ungefär lika mycket\r\npengar som ett normalårs tillväxt i landets\r\nekonomi. En av bankerna, Nordbanken, ståtar\r\nmed fem miljarder i förlust. Under samma tid\r\nrånades banken på blygsamma 1,6 miljoner.\r\nBankledningen var alltså tre tusen gånger\r\neffektivare än vanliga rånare när det gällde att\r\nminska bankens tillgångar. En avgången\r\nbankdirektör tog cykeln hem till villan på\r\nDjurgården.</pre><pre>Här jobbas i riksdag och departement med att få\r\nbudgeten att gå ihop, med prioriteringar och viktiga\r\nsamhällsbehov. Här drabbas man av målkonflikter\r\noch politikerförakt därför att alla inte kan få vad de\r\nönskar. Samtidigt försvinner hela tillväxten i\r\nekonomin i spekulationsförluster i stora banker.\r\nTänk vilka framtidsinvesteringar vi hade kunnat\r\nbörja med -- spårbunden trafik, miljövänlig teknik,\r\nomställning av industrin i miljövänlig riktning,\r\nutveckling av alternativ till bilar.</pre><pre>Vart tog de stora kapitalägarnas samhällsansvar\r\nvägen? Pengar är inte bara makt. Det finns ett\r\nansvar att använda pengarna på ett\r\nmänniskovärdigt sätt. Det handlar om samma\r\npersonkategori som ändrade den ekonomiska\r\npolitiken och tvingade riksdagen att besluta om att\r\nbegära medlemskap i EG. Makten utgår inte längre\r\nfrån svenska folkets vilja i fria val. Makten avgörs\r\nav bankkontons storlek och kapitalets obegränsade\r\nfrihet. Miljardförsvinnandet är mer än ett\r\nsymptom. Det är beviset på ett paradigmskifte.</pre><pre>Det inträffade visar att det fordras en politik med\r\nsolidaritet, som har bästa möjliga livsmiljö för\r\nbarnen som ledstjärna. Det måste till en grönare\r\npolitik där också kapitalägare faktiskt tar ansvar för\r\nhanteringen av pengarna, så att de inte bara\r\nförsvinner. Pengar kan användas nyttigt.</pre><pre>Anf. 12 ROLAND SUNDGREN (s) replik:</pre><pre>Herr talman! Man kan ha många synpunkter på\r\nturistbalansen. Jag uppfattade den som ett uttryck\r\nför att många svenskar har råd att åka utomlands,\r\nvilket avspeglas i turistbalansen. De upplever en\r\nverklighet som inte gör det så lätt att vara en\r\nsvartmålare av det svenska samhället. Lars\r\nTobisson sade att skönmålaren hade skickats fram,\r\noch jag tror att det behövs en hel del skönmålare,\r\neftersom det finns så många svartmålare för\r\nnärvarande i det svenska samhället.</pre><pre>Vi kommer naturligtvis att tala mycket om EG\r\nhär i kammaren, även om jag inte hade så mycket\r\nnytt att berätta i min inledning. Det pågår\r\nförhandlingar, och med utgångspunkt i dem\r\nkommer det att lämnas in en ansökan.</pre><pre>Eftersom Lars Tobisson har läst vår valplattform\r\nvet han att vi aktivt vill delta i skapandet av det nya\r\nEuropa. Det är kanske inte kapitalets Europa som\r\nvi vill vara med och utveckla, utan\r\nsysselsättningens, välfärdens och miljöns Europa.\r\nVi vill vara med och utveckla den sociala\r\ndimensionen, och där tror jag att vi har en hel del\r\natt bidra med i den spännande utmaning som det nu\r\när fråga om i hela det europeiska samarbetet.</pre><pre>Anne Wibble och Lars-Ove Hagberg frågade vilka\r\nåtgärder vi vill vidta för att undvika det jag sade var\r\noacceptabelt, en arbetslöshet på 4 %. Jag nämnde\r\nen hel del åtgärder. Allan Larsson brukar säga att\r\nnär det är lågkonjunktur i samhället skall det vara\r\nhögkonjunktur i utbildningen. Jag nämnde de\r\nåtgärder som vi måste vidta när det gäller den\r\naktiva arbetsmarknadspolitiken. Jag nämnde\r\ninfrastrukturinvesteringarna i tillväxtpropositionen\r\noch frisläppandet av investeringsfonden. Om\r\narbetslösheten utvecklas ytterligare kan det komma\r\näven andra åtgärder. Vi har också genomfört en\r\nskattereform som jag tror är strukturellt viktig för\r\natt stimulera arbete och sparande, vilket också är\r\nviktigt för att komma åt arbetslösheten.</pre><pre>Anf. 13 LARS TOBISSON (m) replik:</pre><pre>Herr talman! Exemplet med turistbalansen var nog\r\ninte så bra. Det går inte att förklara varför svenskar\r\nnär de blir lediga far utomlands, för att njuta av de\r\nmycket sämre förhållanden som råder i andra\r\nländer, medan utlänningar inte kommer hit, när det\r\nskall vara så bra i Sverige -- om inte orsaken ligger\r\ni att vi har ett mycket högt kostnadsläge. Det har\r\norsakats bl.a. av det höga skattetrycket, vilket i\r\nsjälva verket är ett grundläggande problem som vi\r\nbör ta itu med men som Roland Sundgren, nu som\r\nsjälvutnämnd skönmålare, väljer att bortse från.\r\nRoland Sundgren är inte så dålig på svartmålning\r\nheller. Det kan man se när han beskriver det\r\nmoderata budgetalternativet. Då framträder även\r\nde egenskaperna.</pre><pre>Jag fick ändå ett försök till svar beträffande\r\nformuleringen om EG. Roland Sundgren\r\nhänvisade mig till valplattformen, där jag skulle\r\nfinna ett klart besked om att socialdemokraterna nu\r\nsatsar på ett medlemskap i EG. Men där kan jag\r\nläsa: ''Socialdemokratin vill att Sverige under 1991\r\nansöker om medlemskap i den Europeiska\r\nGemenskapen med bibehållen neutralitetspolitik.\r\nBestämmer vi oss, efter förhandlingar och\r\növerenskommelse med EG, för att bli medlemmar\r\när det ett av vårt lands viktigaste beslut -- -- --.''</pre><pre>Det är tydligen inte säkert att ni vill bli medlemmar,\r\neftersom ni fortfarande håller det öppet. Vad ni har\r\nkommit fram till är att ni skall skicka in en\r\nmedlemsansökan, men vad det skall bli med den,\r\ndet har ni ingen särskild vilja att berätta för oss.</pre><pre>Jag vet inte om jag förmår att slå igenom den\r\nskönmålning som Roland Sundgren har gjort och\r\nnå fram till en verklighetsbeskrivning åt honom.\r\nOm det inte går på det reala området, skulle jag\r\nvilja ta upp några finansiella frågor.</pre><pre>I vår partimotion, liksom i en reservation om\r\npenning- och valutapolitiken, tar vi upp de\r\nkreditsvårigheter som uppträder inte minst för\r\nsmåföretagen. Enligt min mening finns det skäl för\r\nriksbanken att överväga en sänkning av\r\nkassakraven. De kraven har ju till syfte att\r\nförebygga en kreditexpansion som beror på\r\növerdriven konsumtionslust, men det är inte\r\ndagens problem.</pre><pre>Kassakraven verkar också snedvridande genom att\r\nde riktas mot vissa kreditinstitut men inte mot\r\nandra. I dag ser vi hur försäkringsbolagen plötsligt\r\nerbjuder billigare villakrediter därför att de inte\r\nomfattas av kassakraven. Jag frågar: Varför\r\nmotsätter sig socialdemokraterna att riksdagen här\r\ngör ett uttalande som visar att vi menar att det är\r\ndags att vidta denna förändring?</pre><pre>I samma reservation behandlas frågan om\r\nutredningen av riksbankens oberoende. Det är bra\r\natt den nu kommer till. Anser Roland Sundgren\r\nverkligen att det är bra att denna utredning, som\r\nskall handla om ett riksdagens organ, inte har\r\nnågon parlamentarisk representation, inte en enda\r\nriksdagsman, trots att den skall överväga formerna\r\nför val här i riksdagen av ledamöter i exempelvis\r\nfullmäktige? Det tycker jag faktiskt är utmanande.</pre><pre>Anf. 14 ANNE WIBBLE (fp) replik:</pre><pre>Herr talman! Roland Sundgren gjorde -- och det\r\nuppskattar jag mycket -- ett försök att säga\r\nnågonting om vilka åtgärder man faktiskt skulle\r\nkunna vidta. Han gick emellertid för långt tillbaka\r\ni tiden. Roland Sundgren talade om att man skulle\r\nvidta nya åtgärder, och det var det min fråga gällde.\r\nHan talade om att det gick så bra just nu och att\r\nvissa saker därför precis nu var på tapeten. Han\r\nhänvisade särskilt till utvecklingen efter det att\r\nfinansplanen lagts fram, och då kan man ju inte\r\ngärna säga att man är glad över att ha genomfört en\r\nskattereform. Jag håller helt med om det, men min\r\nfråga gällde faktiskt vad som kommer att göras nu.</pre><pre>Roland Sundgren sade också att man skall satsa på\r\nutbildning, och det skulle jag gärna också vilja få en\r\nkommentar till. Folkpartiet liberalerna har\r\nföreslagit att man skall utöka lärlingsutbildningen.\r\nVi har under många år föreslagit detta, och jag tror\r\nför övrigt att moderata samlingspartiet har gjort\r\ndetsamma. Socialdemokraterna har alltid röstat\r\nemot. Nu är en utomordentlig tidpunkt att ändra\r\nuppfattning och faktiskt stödja förslaget om\r\nlärlingsutbildning. Det är en sällsynt lyckad form av\r\nutbildning, som faktiskt i många fall leder till riktiga\r\narbeten för de ungdomar som nu i allt snabbare takt\r\nblir arbetslösa.</pre><pre>Detsamma gäller högskolan. Regeringen har lagt\r\nfram förslag om en minimal utökning av antalet\r\nplatser på högskolan. Är det någonting som man nu\r\nskulle ta tillfället i akt att satsa på, så är det en\r\nhögskoleutbildning för de ungdomar som söker till\r\nhögskola men som måste avvisas därifrån på grund\r\nav regeringens egenartade högskolepolitik.</pre><pre>Roland Sundgren kunde kanske något utveckla det\r\nhan sade om en satsning på utbildningen. Jag tror\r\natt det finns ett betydande utrymme för\r\nförbättringar om socialdemokraterna verkligen är\r\nintresserade av detta.</pre><pre>Roland Sundgren brassade dessutom i sitt\r\nanförande på kolossalt mot varje tanke på att\r\nförbättre Sveriges ekonomiska framtid genom att\r\nminska offentliga utgifter så att det blir utrymme\r\nför skattesänkningar. Jag tycker att det var en\r\nbeklämmande beskrivning. Den gick i princip ut på\r\natt varenda skattesänkning är av ondo; det blir pest\r\noch kolera om man sänker någon enda liten skatt.\r\nVarenda besparing i de offentliga utgifterna som\r\nföreslås av någon annan än socialdemokraterna är\r\nsocialt orättfärdig och kommer att rasera välfärden.\r\nOm jag vore Roland Sundgren skulle jag vara en\r\naning försiktig med ordvalet. Det går att finna\r\nbetydande mängder av förslag som tre, fyra eller\r\nfem år för sent har genomförts av\r\nsocialdemokraterna tillsammans med ett eller flera\r\nborgerliga partier. Det är dumt att binda ris åt egen\r\nrygg på det sättet.</pre><pre>Jag är alldeles övertygad om att Roland Sundgrens\r\nparti inte har någon som helst möjlighet att vända\r\nden ekonomiska utvecklingen i Sverige, eftersom ni\r\ninte tror på det som måste göras. Ni har helt enkelt\r\nen för gammalmodig och traditionell syn på den\r\nekonomiska utvecklingen.</pre><pre>Anf. 15 GUNNAR BJÖRK (c) replik:</pre><pre>Herr talman! Först vill yrkar jag bifall till\r\nreservationerna 2, 18 och 34, vilka jag kommer att\r\nbegära votering på.</pre><pre>Jag hade hoppats att Roland Sundgren klart och\r\nkoncist skulle ange vad som är socialdemokraternas\r\nmålsättning i den ekonomiska politiken, att han\r\nskulle visa vad det är socialdemokraterna avser att\r\ngå till val på. Roland Sundgren verkar emellertid\r\ninte inse de svenska insatsernas negativa betydelse,\r\noch han verkar inte heller ha något\r\nkrismedvetande. Man fick en känsla av att Roland\r\nSundgren läste upp ett gammalt anförande som han\r\nhar hållit tidigare, eftersom han nämnde den tredje\r\nvägens politik.</pre><pre>Tillväxten i ekonomin sjönk under det andra\r\nhalvåret 1990. Man frågar sig om detta inte på\r\nnågot sätt bekymrar socialdemokraterna i\r\nfinansutskottet, här företrädda av Roland\r\nSundgren, eftersom de fortfarande försöker\r\nbeskriva situationen i ganska ljusa färger.</pre><pre>När det gäller turistbalansen är det helt ofattbart att\r\nRoland Sundgren använder sig av det exempel han\r\ntog upp. Den nya momsen på serveringstjänster\r\noch turism har påverkat förhållandena mycket\r\nnegativt. Den enda glädjen har varit att det kom\r\nextra mycket snö i fjällen.</pre><pre>Angående arbetslivsfonden vill jag säga att jag tror\r\natt en av 90-talets viktiga frågor blir satsningen på\r\narbetsmiljön, eftersom näringslivet och\r\narbetsgivarna inte kommer att ha råd att låta bli att\r\nta hänsyn till detta. Arbetslivsfonden har här\r\nkommit att innebära ett helt unikt sätt att stötta\r\nföretag. Det har varit fråga om väldigt många, och\r\nännu fler är på gång. Ungefär 2,5 miljarder kronor\r\nhar dessutom redan fördelats. Man har genom\r\narbetslivsfonden alltså fått fram helt unika sätt att\r\nstödja företag som vill satsa på ökad\r\nallmänbildning, en ny organisation, en bättre\r\narbetsmiljö och ökad rehabilitering för att fler\r\nmänniskor skall komma i arbete. En situation som\r\nden under den förra högkonjunkturen, med en halv\r\nmiljon människor stående utanför\r\narbetsmarknaden, innebär lidande för de berörda.\r\nFör nationen är det bedrövligt att människor saknar\r\narbete, och för näringslivet och arbetsgivare inom\r\nden offentliga sektorn är det ett stort bekymmer.\r\nJag är helt övertygad om att den insikten kommer\r\natt leda till ett ökat stöd för den satsning som nu\r\nsker, där näringslivet och arbetslivet tar en mycket\r\naktiv del och med glädje tar emot satsningen.</pre><pre>Jag upprepar än en gång mina frågor angående\r\ntillväxtpropositionen, eftersom jag inte har fått\r\nnågot ordentligt svar. Har socialdemokraterna\r\nmedvetet struntat i att lägga fram förslag om\r\nnödvändiga infrastruktursatsningar? Har man\r\nväntat till valrörelsen för att på så sätt spekulera i\r\narbetslöshet?</pre><pre></pre><pre>Anf. 16 CARL FRICK (mp) replik:</pre><pre>Herr talman! Det är inte utan stigande förvåning\r\nsom jag läser betänkandet och vad som där sägs om\r\nmiljöpartiets förslag. Det sägs att vi vill minska vår\r\nöppenhet mot världen och minska\r\nindustriproduktionen. Vi förordar fri handel på lika\r\nvillkor inom GATT-systemet. Att handeln skall ske\r\npå lika villkor innebär att vi vill att importerade\r\nvaror skall uppfylla svenska krav på egenskaper och\r\ntillverkningsmetoder. Detta har riksdagen sagt nej\r\ntill på grund av att det betraktas som handelshinder.\r\nJag kan inte tolka beskrivningen på annat sätt än att\r\nmajoriteten är för export av miljöförstöring och att\r\nvi skall importera matvaror som har behandlats på\r\nsätt som vi inte accepterar i Sverige. Det är att\r\nimportera ohälsa. Att säga nej till detta är att visa\r\nsolidaritet och inte att förorda minskad öppenhet.</pre><pre>I denna fråga finns det förutom miljöpartiet två\r\npartier som skiljer ut sig på ett positivt sätt,\r\nnämligen centerpartiet och vänsterpartiet. De\r\nandra väljer internationell miljöförstöring och\r\nmänniskors ohälsa. Det är frihandelns fläckade\r\njuveler.</pre><pre>Miljöpartiet förespråkar minskad materiell\r\nförbrukning och val av produktionssätt som\r\nminskar miljöförstöringen. Menar majoriteten att\r\nenergieffektivitet begränsar industriproduktionen?\r\nMenar ni att ökade utbyten och minskat\r\nmaterialslöseri innebär att man begränsar\r\nindustriproduktionen? Menar ni att ökad\r\nanvändning av förnybara energislag är att begränsa\r\nindustriproduktionen? Menar ni att ökad\r\nåteranvändning och ökat återbruk är att begränsa\r\nindustriproduktionen?</pre><pre>Jag tror inte att er uppfattning delas av dem som\r\narbetar inom industrin. Under alla de år jag\r\narbetade inom industrin arbetade man för att\r\nminska sina kostnader för energi och\r\nmaterialslöseri genom att bl.a. cirkulera skrot. Så\r\ngör man än i dag. Utskottets skrivning visar att\r\nutskottet har dålig kontakt med det som sker i\r\nnäringslivet. Skrivningen kan bara tolkas så, att ni\r\nuppmanar människor inom industrin att låta bli att\r\nvara kostnadsmedvetna och resurssnåla. Jag som\r\ntrodde att moderater och folkpartister ville framstå\r\nsom industrins främsta förespråkare! Dagens\r\nbetänkande visar faktiskt en motsatt bild.</pre><pre>Regeringen vill inte stå upp för\r\nmarknadsekonomin. Miljöpartiet, som av många\r\nframställs som ett parti mot marknadsekonomi, är\r\nen av dess varmaste förespråkare. Vi kan nå goda\r\nresultat med hjälp av gröna skatter och avgifter så\r\natt industrierna väljer miljörimliga tillverkningssätt\r\noch konsumenterna väljer varor som inte orsakar\r\nmiljöförstöringar. Jag tycker att ni skall hålla er till\r\nsanningen, läsa vad vi skriver och sluta berätta\r\nsagor i betänkandena.</pre><pre>Med hjälp av en grön, ansvarsfull\r\nmarknadsekonomi och klok tillväxt kan vi bygga ett\r\nsamhälle med barnen i centrum och med tanke på\r\nbästa möjliga livsmiljö för dem. Det är icke att visa\r\nmindre öppenhet mot världen. Det innebär inte att\r\nman minskar industriproduktionen. Det är ett\r\nfantastiskt påstående, och det är djupt okunnigt.\r\nJag hade faktiskt väntat mig något väsentligt\r\nmycket bättre än att man dömer ut minskad\r\nmateriell förbrukning och hushållning såsom en\r\nminskning av industriproduktionen, när man inom\r\nindustrin under många år inte har gjort någonting\r\nannat än att försöka klara av sådana här problem.</pre><pre>Anf. 17 LARS-OVE HAGBERG (v) replik:</pre><pre>Herr talman! Jag fick inte så mycket till svar av\r\nRoland Sundgren. Jag vill ägna mig åt\r\nfördelningspolitiken i kanske något mindre frågor.\r\nLåt oss diskutera skattereformen, Roland\r\nSundgren, om vi nu skall tänka oss tillbaka till\r\ntraditionen.</pre><pre>Vänsterpartiets förslag till riksdagen om en\r\nsatsning på 1,8 miljarder kronor till de pensionärer\r\nsom har det sämst ställt avstyrks. Dessa\r\npensionärer utsätts därmed på ålderdomen för en\r\nförnedring, som ni genom KBT, som kommunerna\r\nskall få bära huvudansvaret för, försöker rädda dem\r\nifrån.</pre><pre>Ni ställer inte heller upp på ett kommunpaket eller\r\npå att beskatta de högst betalda i samhället för att\r\nsatsa på kommunernas viktiga delar, t.ex.\r\nhemtjänsten och barnomsorgen.</pre><pre>Ni har väl inte hittills ställt er särskilt positiva till\r\nvåra förslag om att inrätta 8 000 nya platser inom\r\nhögskoleutbildningen. Ni har under en rad år\r\navvisat vänsterpartiets förslag om en teknisk-\r\nhumanistisk utbildning för vuxna. Som jag tidigare\r\npåpekade är kanske grunden för en utveckling av\r\nvår industri och vårt näringsliv att vi har\r\nvälutbildade människor i arbetslivet.</pre><pre>Man skulle också kunna ställa frågan: Hur skall ni\r\nklara av ungdomarnas arbetslöshet? Kommunerna\r\nnedrustas och har det väldigt svårt. De kanske inte\r\nens har råd att inrätta beredskapsarbeten eller\r\nandra arbeten som i dag skulle kunna rädda\r\nungdomarna från sysslolöshet eller från att\r\nframöver behöva leva på ett lågt kontantstöd. Vad\r\nskall vi, Roland Sundgren, nu göra åt\r\nungdomsarbetslösheten? Vad finns det för åtgärder\r\natt vidta som gör att ungdomarna slipper vara\r\narbetslösa, som gör att de har en plats på\r\narbetsmarknaden? Vad har regeringen för förslag,\r\noch vilket ansvar tar man?</pre><pre>Moderaterna har till årets riksdag föreslagit att\r\nskattetrycket skall sänkas med 1 % varje år under\r\n90-talet och med 27,5 miljarder redan 1992. Jag vill\r\nupplysa om detta, eftersom ni, Roland Sundgren,\r\nunder den här valperioden har övertagit en rad\r\nmoderata förslag. Ni har genomfört nästan alla\r\nmoderaternas önskemål. Det gäller förändringarna\r\ninom socialförsäkringen, och det gäller det ni har\r\npå gång rörande strejkböter. Ni stramar åt för\r\nkommunerna, och ni vidtar en rad åtgärder,\r\nexempelvis marginalskattesänkningen, som är\r\ngamla moderata krav.</pre><pre>Kan vi, om ni klarar av att sitta kvar i\r\nregeringsställning, förvänta oss att ni också följer\r\nupp det moderata kravet på en sänkning av\r\nskattetrycket med 1 % varje år? Är det den vägen\r\nni skall gå, eller vilken väg väljer ni i era försök att\r\nslå en gräns mot borgerligheten? Finns det en\r\nmöjlighet för vänsterpartiet att i andra hand rösta\r\npå ett socialdemokratiskt förslag som är bättre än\r\ndet borgerliga?</pre><pre>Anf. 18 ROLAND SUNDGREN (s) replik:</pre><pre>Herr talman! De tre minuterna räcker inte till för\r\natt svara på alla frågor. Jag skall börja i en annan\r\nordning den här gången, så att jag också något kan\r\nkommentera det som Lars-Ove Hagberg har sagt.</pre><pre>Många av de förslag som Lars-Ove Hagberg\r\nkommer med är mycket bra. Jag upplevde\r\nemellertid att han i sitt första anförande talade om\r\natt detta med tillväxt inte var så väldigt viktigt.\r\nDäremot finns det många förslag från\r\nvänsterpartiet, bl.a. i dess motioner, som mycket\r\nstarkt skulle öka utgiftstrycket i den svenska\r\nekonomin, inte minst för transfereringarna, och det\r\när de utgifter som ökar mest.</pre><pre>Jag kände inte riktigt igen Anne Wibbles\r\nbeskrivning, att vi så definitivt säger nej till alla\r\nskattesänkningar. Det är bara det att vi för att\r\nkunna företa skattesänkningar ändå måste ha\r\nutgiftstrycket under kontroll. På den punkten finns\r\ndet en hel del som man i framtiden kan få anledning\r\natt diskutera. Men vi föreslår också en mängd olika\r\nåtgärder för att effektivisera den offentliga sektorn,\r\noch det kanske skapar ett visst utrymme.</pre><pre>Men åter till vpk! Det är kanske som Jörn Svensson\r\nsäger, att det inte finns någon vettig människa som\r\nkan ta vänsterpartiets förslag på allvar. Jag tänker\r\ndå på dess höjda-löner-sänkta-priser-syndrom. Det\r\nfinns fortfarande kvar hos vänsterpartiet.</pre><pre>Lars-Ove Hagberg sade att vi genomför moderata\r\nförslag. Jag såg i en tidningsartikel där Bo Hammar\r\nintervjuades att han i den interna debatten gick i\r\ntaket därför att det inom vänsterpartiet finns\r\nmånga -- jag vet inte om Lars-Ove Hagberg tillhör\r\ndem -- som inte ser någon skillnad mellan\r\nmoderater och socialdemokrater så till vida, att de\r\ninte tycker att det spelar så stor roll om det är\r\nsocialdemokrater eller moderater som regerar. Där\r\nhar vi kanske, Lars-Ove Hagberg, en förklaring till\r\natt vi i det majoritetsläge som råder har varit\r\ntvungna att vända oss till de borgerliga partierna för\r\natt över huvud taget få majoritet i riksdagen för\r\nförslagen.</pre><pre>Gunnar Björk förstod inte varför vi inte tidigare har\r\nlagt fram tillväxtpropositionen. Jag skulle kunna\r\nställa samma fråga till Gunnar Björk: Varför lade\r\nni inte fram den när ni hade regeringsmakten och\r\ndå det var en kraftig sänkning av tillväxten? Det är\r\nen fråga som är lika klok.</pre><pre>Anf. 19 Finansminister ALLAN LARSSON\r\n(s):</pre><pre>Herr talman! Jag skulle vilja börja med att citera\r\nsignaturen Kajenn i Svenska Dagbladet. Han skrev\r\ni förra veckan följande tänkvärda dagsvers:</pre><pre>Emedan det är valår</pre><pre>låter nu låtarna från politikernas pipor</pre><pre>som om det fanns två mycket skilda skalor.</pre><pre>Från ett håll handlar det om kris och knipor</pre><pre>i täta flockar flyger stormens svalor</pre><pre>-- emedan det är valår.</pre><pre>Från andra sidan prisar man</pre><pre>allt större glipor i molnens tak</pre><pre>som föranleder jubelrop och galor</pre><pre>-- emedan det är valår.</pre><pre>Och själva objektiviteten sjunker</pre><pre>i allt tyngre dvalor</pre><pre>-- emedan det är valår.</pre><pre>Herr talman! Så ser en vaken iakttagare på oss\r\npolitiker. Kajenn är nog inte ensam om att med en\r\nviss skepsis lyssna tll vår förkunnelse.</pre><pre>När vi nu i dag debatterar både stormens svalor och\r\nde allt större gliporna i molnens tak kan det vara\r\nanledning att göra några reflexioner kring det\r\nfaktum att vi har så olika verklighetsbeskrivning,\r\nett förhållande som är väl dokumenterat i\r\nfinansutskottets betänkande.</pre><pre>Jag frågar mig naturligtvis, från min horisont, hur\r\ndet kan komma sig att oppositionens företrädare är\r\nså fångade i pessimism och svartsyn att de inte\r\nupptäcker de positiva dragen i den ekonomiska\r\nutvecklingen.</pre><pre>En förklaring skulle kunna vara att oppositionen\r\nvill att det skall gå illa för Sverige för att det skall\r\ngå bra för oppositionen. Men den förklaringen är\r\nnaturligtvis helt orimlig, herr talman.</pre><pre>Jag utgår ifrån att ni som företrädare för\r\noppositionen är lika angelägna som jag att det skall\r\ngå bra för Sverige, att ni gläds lika mycket som jag\r\növer varje ljusning i tillvaron.</pre><pre>Vad kan då förklaringen vara? Såvitt jag kan förstå\r\nfinns det i det här avseendet en avgörande skillnad\r\nmellan regeringen och oppositionen. Oppositionen\r\nser på tillvaron genom backspegeln. Regeringen ser\r\npå tillvaron genom vindrutan; vi ser framåt.</pre><pre>Backspegeln är utmärkt när man skall backa eller\r\nnär man vill se vad man har passerat. Men det är\r\nlivsfarligt att sitta och stirra i backspegeln när man\r\nskall köra framåt. I backspegeln ser man stormens\r\nsvarta svalor. I vindrutan ser man allt större glipor\r\ni molnens tak.</pre><pre>Jag har också sett stormens svalor, och jag har talat\r\nklarspråk om Sveriges ekonomiska problem. Jag\r\nsade i höstas att kostnadsutvecklingen var det stora\r\nhotet mot jobben och välfärden.</pre><pre>Jag sade att det var blodigt allvar, att det var\r\nnödvändigt att hålla igen på de offentliga utgifterna\r\noch att det var nödvändigt att snabbt växla om från\r\ninflationslöner till reallöner.</pre><pre>Jag har lagt fakta på bordet. Och regeringen har\r\ninte dragit sig för att vidta de åtgärder som är\r\nnödvändiga. Vi har verkligen inte gått den breda,\r\nlättsinniga vägen; vi har valt den smala vägen.</pre><pre>Därför, herr talman, gör jag anspråk på att bli\r\ntrodd, när jag nu säger att jag kan se en vändpunkt\r\nför den ekonomiska utvecklingen i Sverige.</pre><pre>Låt mig peka på några viktiga förhållanden:</pre><pre>Vi genomför nu en snabb och kraftfull\r\nkostnadsanpassning genom tillkomsten av\r\nstabiliseringsavtalet. Hittills har avtal träffats för ca\r\n700 000 anställda, bl.a. för kommunalarbetare, för\r\narbetsledare och för typografer. Förhandlingar\r\npågår nu på bred front, och den här veckan kan vi\r\nräkna med uppgörelser på flera viktiga\r\navtalsområden.</pre><pre>Vi har vidare fått en nedgång i oljepriserna som\r\nbidrar till att sänka produktionskostnaderna och\r\nsom ger en stimulans till internationell handel. Vi\r\nräknar med att nedgången från kalkylerade 27\r\ndollar till dagens ca 18--20 dollar innebär att\r\ninflationen sänks med en halv procentenhet och att\r\nhandelsbalansen förbättras med 6 miljarder kronor.</pre><pre>Vi har de senaste månaderna kunnat registrera en\r\nrejäl nedgång i räntorna. Sedan årsskiftet har\r\nStadshypoteks rörliga ränta pressats ned 2,25 %.\r\nFör ett hushåll med normala villalån betyder det en\r\nlättnad på 600--700 kronor per månad.</pre><pre>Vi kan nu se en radikal nedväxling av takten i\r\nprisstegringarna för resten av året. Fr.o.m. mars\r\noch fram till årets slut stannar prisstegringarna på\r\nstrax under 3 %.</pre><pre>Den snabba kostnadsanpassningen bör betyda att\r\nvi kan börja återvinna konkurrenskraft gentemot\r\nomvärlden redan under det här året. Vi börjar få\r\ntydliga uttryck för en ökad tilltro till Sverige som\r\nindustriland. Volvos koncernchef Christer\r\nZetterberg sade nyligen att förutsättningarna för\r\natt bedriva industriell verksamhet i Sverige har\r\nförbättrats och att Volvo nu ser sin\r\nkonkurrensförmåga sakta bli bättre.</pre><pre>Vi har också ett annat mönster i\r\nkonjunkturutvecklingen än vad som varit fallet\r\ntidigare. Lagercykeln är annorlunda. Företagen\r\nproducerar inte för lager i samma omfattning som\r\ntidigare. Det är förklaringen till att nedgången har\r\nvarit så brant. Det bör i sin tur leda till att\r\nuppgången kommer snabbare och med större\r\nstyrka.</pre><pre>Till detta vill jag lägga några uppgifter om de\r\ninternationella bedömningarna av den ekonomiska\r\nutvecklingen.</pre><pre>Den osäkerhet som präglat världsekonomin och\r\nomgett den internationella utvecklingen har nu\r\nväsentligt minskat. Kriget är slut, och detta\r\nkommer att få en rad positiva effekter på\r\nvärldsekonomin. De lägre oljepriserna stärker\r\ntillväxten och dämpar inflationen ytterligare.\r\nHushåll och företag blir mer benägna till\r\nkonsumtion och till investeringar. Den\r\nåteruppbyggnad som nu blir nödvändig ger viktiga\r\nstimulanseffekter på andra länders ekonomier.</pre><pre>Min slutsats är att vi bör kunna se en vändpunkt\r\nunder det här året när det gäller industriproduktion\r\noch totalproduktion. Nästa år bör kunna bli ett år\r\nmed återvunnen tillväxt. Men detta förutsätter att\r\nvi håller fast vid den ekonomiska politikens\r\ninriktning.</pre><pre>Det finns mycket som är positivt i framtidsbilden.\r\nMen även om vi nu kan se mer optimistiskt på\r\nframtiden än för ett halvår sedan, så kommer vi att\r\nha stora påfrestningar på arbetsmarknaden.</pre><pre>Visserligen är arbetslösheten låg i Sverige i ett\r\ninternationellt perspektiv -- för närvarande 2,3 %.\r\nI Västtyskland och Storbritannien är den nästan tre\r\ngånger så hög, 6,4 %, och i Danmark är den fyra\r\ngånger så hög, 9,7 %.</pre><pre>Med den uppgång som redan skett och de varsel\r\nsom nu föreligger så finns det skäl för ytterligare\r\ninsatser för att bekämpa arbetslösheten.</pre><pre>Det finns en del som ser arbetslösheten som ett\r\nmedel i den ekonomiska politiken och som\r\nbetraktar en hög arbetslöshet som något\r\noundvikligt. Bengt Westerberg sade i\r\nbudgetdebatten i januari att en arbetslöshet på 4 %\r\nkan man inte göra något åt. Ja, det är väl ett besked\r\nom vad som skulle ske med en borgerlig politik.\r\nMen det kan vi socialdemokrater aldrig acceptera.</pre><pre>Vår strategi mot arbetslösheten innehåller\r\nföljande:</pre><pre>-- Stabiliseringsavtalet är den första försvarslinjen\r\nför den fulla sysselsättningen -- vi skall klara\r\nkostnadskrisen och återvinna konkurrenskraften.</pre><pre>-- En stram och ansvarsfull finanspolitik skall bidra\r\ntill att varaktigt pressa ned inflationen och därmed\r\nhävda välfärd och trygghet.</pre><pre>-- Åtgärderna för att stimulera investeringar i\r\nnäringslivet, frisläppet av investeringsfonderna och\r\nsatsningen på infrastruktur skall bidra till att sätta\r\nfart på Sverige, att stimulera tillväxten.</pre><pre>-- Vi satsar hårt -- och långsiktigt -- på utbildningen.\r\nDet gäller såväl högskola, som gymnasieskola och\r\narbetsmarknadsutbildning.</pre><pre>-- Vi skall hävda arbetslinjen i\r\narbetsmarknadspolitiken. AMS har nu möjlighet\r\natt snabbt öka insatserna, framför allt på\r\nutbildningsområdet, och så sker också. Sedan\r\nårsskiftet har AMS ökat utbildningsinsatserna till\r\növer 50 000, en ökning med 10 000.</pre><pre>-- Det är särskilt viktigt att ungdomar snabbt\r\nkommer in i arbete och att långtidsarbetslösheten\r\neffektivt förhindras. Det behövs många fler\r\ninskolningsplatser både i företag och kommuner --\r\npengarna finns, det behövs fler lokala insatser.</pre><pre>När det är lågkonjunktur på arbetsmarknaden skall\r\ndet vara högkonjunktur i utbildningen. Insatserna\r\nskall göra nytta på kort sikt, men de skall också\r\nverka på lång sikt för att möta behovet av\r\nyrkeskunnande och kompetens under 90-talet.\r\nSyftet är att både bekämpa både arbetslöshet och\r\ninflation.</pre><pre>Det är nu dags att gå vidare och vidga insatserna\r\nbåde för dem som är i arbete och för dem som står\r\nutan arbete.</pre><pre>Det kan ske genom rejäla erbjudanden om\r\nutbildning och kompetensutveckling för dem som\r\nredan har ett jobb. Därmed kan vi skapa öppningar\r\ni form av utbildningsvikariat för dem som för\r\ntillfället står utan arbete.</pre><pre>Det finns hundratusentals människor som under de\r\nsenaste årens goda konjunktur inte har fått chansen\r\natt bygga på sin kompetens. Det har inte funnits tid,\r\nnär hjulen har rullat för fullt. Det finns starka och\r\nväl motiverade fackliga krav på insatser för dem.\r\nDet handlar både om breda allmänkunskaper och\r\ndirekt yrkeskunnande. Om vi kan finna bra former\r\nför att nu tillgodose dessa behov, då kan vi också\r\nsnabbare ge arbete till dem som står utan arbete.</pre><pre>Därför har arbetsmarknadsministern och jag gett\r\nvåra medarbetare i uppdrag att arbeta fram förslag\r\ntill åtgärder av det här slaget. Vi vet att det finns ett\r\nintresse från enskilda löntagare, och vi vet att det\r\nfinns ett starkt intresse från de fackliga\r\norganisationerna. Men det krävs också ett rejält\r\ngensvar icke minst från de privata arbetsgivarna för\r\natt man skall klara det här.</pre><pre>Innan regeringen fattar beslut, kommer\r\narbetsmarknadsministern att ha överläggningar\r\nmed parterna på arbetsmarknaden om hur ett\r\nsådant system med kompetensutveckling och\r\nutbildningsvikariat skall kunna fungera så att det\r\nblir bra för löntagarna och bra för företagen.</pre><pre>När det gäller finansieringen så menar jag att vi på\r\ndet här sättet kan skapa ett alternativ till passivt\r\nkontantstöd, och i detta ligger en bättre hushållning\r\nmed de pengar som arbetsmarknadspolitiken\r\nkostar.</pre><pre>Till detta har vi för avsikt att återkomma i\r\nkompletteringspropositionen, men det kan finnas\r\nanledning att på försök pröva detta redan under\r\nvåren i de län som har den mest ansträngda\r\narbetsmarknaden.</pre><pre>På det här sättet kan arbetsmarknadspolitiken ge\r\nnågot mycket positivt både för dem som är i arbete\r\noch för dem som nu står utan jobb.</pre><pre>Herr talman! Dagens debatt handlar inte bara om\r\nregeringens ekonomiska politik. Den handlar också\r\nom oppositionens alternativ. Om detta alternativ\r\nkan man ju fatta sig kort: det finns inget alternativ,\r\ndet finns bara löften, som mest består av luft.</pre><pre>Här finns tre partier som gör anspråk på\r\nregeringsmakten, men som inte ens i det bekväma\r\nläge som oppositionsbänkarna utgör kan\r\nåstadkomma ett sammanhängande alternativ.</pre><pre>Hur skulle ni klara er i den hårda verklighet som\r\nregerandet utgör?</pre><pre>Dagens Industri skrev för en tid sedan att er politik\r\ninte duger att regera på, ja den duger inte ens att gå\r\ntill val på. Förhandlingarna i finansutskottet har på\r\nintet sätt ändrat på den bilden.</pre><pre>Vad ni erbjuder är en såpbubbla som skimrar av\r\nlöften om sänkta skatter och ökade anslag, en\r\nbubbla som brister så snart någon försöker fånga\r\nden. Genom dessa luftiga löften skapar ni ett\r\nunderläge på 50 miljarder för en finansminister i en\r\neventuell borgerlig regering.</pre><pre>En borgerlig regering har inte råd att starta på det\r\nsättet i höst, skrev Dagens Nyheter i ett anfall av\r\nklarsyn, eftersom en sådan politik skulle påminna\r\nmarknaden om gamla synder.</pre><pre>Vad Dagens Nyheter säger kan tolkas på två sätt:\r\nantingen att DN ber högre makter att bevara\r\nSverige för en borgerlig regering, eller att era löften\r\ninget annat är än såpbubblor, som kommer att\r\nspricka inför regerandets hårda verklighet.</pre><pre>Jag skulle i detta sammanhang vilja citera en\r\nperson, som verkligen vet vad det handlar om, Ulf\r\nAdelsohn. I DN den 4 mars skrev han så här:</pre><pre>''Tänk er en riksdag sammansatt som de senaste\r\nopinionsundersökningarna angett med cirka 25\r\nprocent moderater och fyra jämnstarka borgerliga\r\npartier på mellan 4 och 11 procent. Vilken regering\r\nkan bildas på ett sådant regeringsunderlag och hur\r\nlänge kan den överleva?''</pre><pre>Herr talman! Jag skall göra allt för att oppositionen\r\nskall besparas de problem som det skulle innebära\r\noch den risk som det innebär för landets ekonomi.</pre><pre>När oppositionen nu är väl samlad här i dag för att\r\nredovisa sin stora splittring skulle jag vilja ställa\r\nnågra frågor till de tre borgerliga språkrören.</pre><pre>Jag förstår att det har varit hårda och ansträngande\r\nförhandlingar mellan de tre borgerliga partierna\r\nom den ekonomiska politiken. Folkpartiet har nu\r\nverkligen etablerat sig som ett stödparti. Vi som ser\r\ndet utifrån kan se att det är moderaterna som styr\r\noch ställer och förhandlar.</pre><pre>Mot denna bakgrund vill jag fråga Anne Wibble\r\nhur långt subordineringen har gått. Kan vi nu\r\nuppfatta Lars Tobissons uttalanden också som\r\nfolkpartiets uttalanden när det gäller så viktiga\r\ndelar av den ekonomiska politiken som skatterna,\r\nfamiljestödet, biståndsanslagen och\r\nförsvarskostnaderna?</pre><pre>Var slutar folkpartiet och hur allomfattande är\r\nnumera moderaterna?</pre><pre>Sedan vill jag vända mig till Gunnar Björk med en\r\nfråga. I tidningarna ser jag att Gunnar Björk har\r\nspenderat mycket tid på förhandlingarna med Lars\r\nTobisson.</pre><pre>Jag skulle vilja veta vilka framsteg som Gunnar\r\nBjörk har gjort i fråga om fördelningspolitiken.\r\nFick centern någon förståelse för\r\nfördelningspolitiken i dessa diskussioner? Fick ni\r\ngehör för några initiativ när det gäller att skapa ett\r\nbättre arbetsliv? Lyckades Gunnar Björk förhandla\r\nbort moderaternas planer på att slå sönder\r\nArbetslivsfonden, som är vårt gemensamma\r\nprojekt för att stimulera utvecklingen i arbetslivet?\r\nGav förhandlingarna stora förhoppningar om en\r\nrättvis fördelningspolitik inför det\r\nregeringssamarbete som ni så hett åstundar, eller är\r\ndet kanske så, Gunnar Björk, att också centern är\r\npå väg att ansluta sig till den moderata\r\nfördelningspolitiken?</pre><pre>Till Lars Tobisson vill jag säga följande:</pre><pre>Ni har visserligen inte kunnat enas om riktlijerna\r\nför den ekonomiska politiken, och ni har inte\r\nkunnat enas om budgetpolitiken. Ni står i dag\r\nmycket tomhänta. Som uttryck för Lars Tobissons\r\nförmåga att föra förhandlingar till resultat är det en\r\nintressant uppvisning. Men finns det något som ni\r\ninte vill redovisa här i riksdagen? Finns det en\r\nhemlig uppgörelse, en pactum turpe?</pre><pre>Min fråga är föranledd av det enkla faktum att ni i\r\ner gemensamma DN-artikel har sagt att man måste\r\nräkna in de tre borgerliga partiernas samtliga\r\nbesparingsförslag för att kunna bedöma i vilket\r\nunderläge en eventuell borgerlig finansminister\r\nskulle hamna. Betyder det, Lars Tobisson, att\r\nfolkpartiet har accepterat era förslag om\r\nnedskärningar i u-hjälpen? Har folkpartiet\r\naccepterat era förslag om att urholka barnbidragen\r\nvid nästa årsskifte?</pre><pre>Om inte Lars Tobisson kan ge besked på den\r\npunkten, kvarstår min beskrivning av det lättsinne\r\nsom präglar det borgerliga alternativet. Då är det\r\ner löftespolitik som är det verkliga hotet mot den\r\nåterhämtning som nu är möjlig.</pre><pre>Ni ser i backspegeln när ni skall framåt. Med en\r\nsådan ledning och en sådan politik skulle stormens\r\nsvalor snart ersätta gliporna i molnen.</pre><pre></pre><pre>Anf. 20 LARS TOBISSON (m) replik:</pre><pre>Herr talman! Oppositionen ser i backspegeln och\r\nregeringen i vindrutan. Det är den bild som\r\nfinansministern vill använda. Jag anser faktiskt att\r\ndet är tvärtom. Det är regeringen som gärna ser\r\nbakåt, på 1980-talet, på framgångarna med den\r\ntredje vägens politik, medan det är vi som på ett\r\nrealistiskt sätt skildrar den verklighet som väntar.</pre><pre>Finansministern menar att han skönjer en\r\nvändpunkt. Det helt avgörande för Sveriges\r\nekonomiska utveckling är det som händer med\r\nbytesbalansen. Där har regeringen själv sagt att\r\nunderskottet i år växer till 50 miljarder, nästa år,\r\n1992, till 60 miljarder. Jag vill påstå att\r\nfinansministern inte på ett sanningsenligt sätt kan\r\nbeskriva hur det därefter skulle kunna minska med\r\nden politik som nu förs. Det är detta som är det\r\ngundläggande problemet.</pre><pre>Jag erinrar om det räkneexempel som jag tidigare\r\nangav: om vi inte devalverar, och det skall vi inte\r\ngöra, behöver exporten öka med 25 % för att\r\nbalansen skall återställas. Det förutsätter att\r\n125 000 människor överförs från offentliga sektorn\r\ntill industrin. Tendensen är inte att industrins\r\nanställda ökar, utan de varslas och friställs varje\r\ndag. För att få i gång verksamhet krävs det också\r\ninvesteringar med 130 miljarder, men industrins\r\ninvesteringar rasar med 15 % i år.\r\nIndustriproduktionen sjunker och sysselsättningen\r\ngår ned. Detta är den realistiska bilden. Det\r\nerkänner finansministern, för han säger att det nu\r\nblir mer pengar till AMS.</pre><pre>Hur går det då med det som man har skrutit så\r\nmycket om, med budgetbalansen? Finansutskottets\r\nsocialdemokrater har redan klargjort att det\r\nfaktum att samordningen i\r\narbetsskadeförsäkringen torkar in och att en del\r\nandra saker händer leder till att vi i själva verket\r\ninte längre har en balans i budgeten. Men det får\r\nregeringen återkomma till i\r\nkompletteringspropositionen, säger man. Ja,\r\nregeringen skall återkomma i\r\nkompletteringspropositionen -- med nya utgifter.\r\nDet är vad man kommer med. Hur går det ihop?</pre><pre>Nu försöker finansministern vända på det hela\r\ngenom att anklaga den borgerliga sidan för att vilja\r\norsaka ett underskott på 50 miljarder. Jag skulle\r\nvilja fråga finansministern om han har funderat på\r\nen sak. I finansutskottets betänkande säger inte\r\nsocialdemokraterna någonting om att vi skulle ha\r\nett svagt budgetalternativ. Trots att en av\r\nmedhjälparna föredrog räknestycket om de 50\r\nmiljarderna nämner inte finansutskottets\r\nsocialdemokrater det i sitt betänkande. De förstår\r\nvad det är. Det är propaganda. Vi kan föra den\r\ndebatten i Dagens Nyheter, det kan vi fortsätta\r\nmed, men här i denna kammare borde\r\nfinansministern visa den artigheten att han talar om\r\nverkliga förhållanden.</pre><pre>Anf. 21 ANNE WIBBLE (fp) replik:</pre><pre>Herr talman! Allan Larsson låter så allvarlig på\r\nrösten att man nästan förleds att tro att han har\r\nnågonting att säga. Men det var tyvärr bara ett\r\nönsketänkande från min sida, för det han sade var\r\nsannerligen ingenting nytt. Det var precis det han\r\nhar skrivit i Dagens Nyheter, fullständigt strunt.\r\nDet var precis det han har sagt förut.</pre><pre>Jag vill instämma i det som Lars Tobisson sade. Det\r\när nämligen också enligt min uppfattning\r\nsocialdemokraterna som tittar i backspegeln och de\r\nborgerliga partierna, framför allt folkpartiet och\r\nmoderaterna, som tittar framåt. Det har vi\r\ndiskuterat många gånger tidigare. Det omvända\r\nblir inte mer sant för att Allan Larsson plötsligt\r\npåstår det.</pre><pre>Det han sade om vändpunkten var intressant.\r\nFörsta gången Allan Larsson nämnde att han kunde\r\nse en vändpunkt gjorde han ingen tidsangivelse.\r\nDet fick mig att hoppas att han skulle vara litet mer\r\nrealistisk nu och inte ställa ut så lättsinniga löften\r\nom att det redan börjar att vända och att allt\r\nkommer att gå så bra så bra. Detta är inte sant och\r\nAllan Larsson borde ha modet att erkänna det. Han\r\nförklarade sig vara så väldigt duktig att gå den\r\nsmala vägen. Tala då också om sanningen, Allan\r\nLarsson, att Sverige står inför betydande\r\nekonomiska problem, som det kommer att ta lång\r\ntid att bemästra. Detta är en konkret effekt av den\r\nekonomiska politik som herr Larssons\r\nsocialdemokratiska parti har fört under de senaste\r\nåta nio åren.</pre><pre>Allan Larsson citerade Bengt Westerberg i fråga\r\nom en arbetslöshet på 4 %. Jag vill gärna säga att de\r\nfyra procenten står det talat om i finansutskottets\r\nmajoritetstext, såsom en effekt av regeringens\r\nekonomiska politik. Nog måste det vara tillåtet att\r\nläsa i utskottets betänkande.</pre><pre>Jag skulle gärna föra en diskussion om Allan\r\nLarssons oförmåga att räkna. Att för tredje, fjärde\r\neller femte gången upprepa den typen av\r\nräkneövningar som Allan Larsson har ägnat sig åt i\r\nmassmedia måste jag säga är litet förnedrande. Jag\r\ntycker faktiskt att Allan Larsson, som är Sveriges\r\nfinansminister, skulle hålla sig litet för god för att\r\ngöra sådana ting. Jag tänker faktiskt inte\r\nkommentera det. Det finns bemött i Dagens\r\nNyheter.</pre><pre>Sedan gällde frågan framtiden. Då vill jag påstå att\r\nde politiska partier som har förmågan att\r\nkonkretisera ett ekonomisk-politiskt alternativ,\r\nsom tydligt pekar ut vad som måste göras för att\r\nvända Sveriges ekonomiska utveckling, är de\r\npartier som har framtiden för sig. Dit hör\r\nsannerligen inte Allan Larssons parti. Jag är inte ett\r\ndugg bekymrad över den ekonomiska politik som\r\nvi beskriver i den med moderaterna gemensamma\r\nreservationen. Det är faktiskt sanningsenligt den\r\nenda politik som har någon förmåga att vända\r\nutvecklingen till det bättre i Sverige.</pre><pre>Anf. 22 GUNNAR BJÖRK (c) replik:</pre><pre>Herr talman! Finansministern säger att\r\noppositionen svartmålar. Men jag tror inte att han\r\nriktigt har deltagit vid de tillfällen då vi mycket ljust\r\nhar beskrivit våra egna förslag. Vi har faktiskt\r\nganska bra idéer. Vi tycker inte att de direkt går i\r\nsvart -- tvärtom!</pre><pre>Finansministern hävdar att han har sagt att det nu\r\när blodigt allvar när det gäller den svenska\r\nekonomin. Men nyss hörde vi här\r\nsocialdemokraternas talesman i finansutskottet\r\nsäga att den tredje vägens politik har lyckats. Hur\r\nskulle det vara om ni hade en åsikt? Är det\r\nfinansministerns bild som gäller -- dvs. att det nu är\r\nblodigt allvar när det gäller ekonomin? Eller är det\r\nvad socialdemokraterna i finansutskottet talar om\r\nsom gäller -- dvs. att den tredje vägens politik nu\r\nhar lyckats? Det vore alltså intressant om ni kunde\r\nsamla er kring ett anslag.</pre><pre>Vidare säger Allan Larsson: Vi socialdemokrater\r\nhar aldrig accepterat 4 % arbetslöshet. Jag\r\nuppmanar då finansministern att tala med\r\nnorrbottningarna eller med flertalet människor i\r\nskogslänen. Då får finansministern besked. Ni har\r\nju länge accepterat 4 % arbetslöshet.\r\nUngdomsarbetslösheten är tre gånger så hög, och\r\nså har det varit under en lång tid. När det gäller\r\nvissa regioner har det varit så, och det har man\r\ntydligen accepterat ganska bra hittills.</pre><pre>Sedan tycker jag att finansministerns beskrivning\r\nav alternativen som luft och som såpbubblor kanske\r\nkan betecknas som ett något lättsinnigt sätt att\r\nbetrakta dessa saker. Det visar att finansministern\r\ninte riktigt tar alternativen på allvar. Jag beklagar\r\ndetta. Finansministern har nog anledning att ta\r\nalternativen på allvar.</pre><pre>När det gäller att så att säga spåna om framtida\r\nregeringskoalitioner vill jag säga följande. Den som\r\när svaret skyldig i den frågan är väl ändå\r\nfinansministern. Jag har inte hört honom redogöra\r\nför vilka förslag han skall ha ihop med Werner --\r\neller om det nu är Schyman; det framgår inte\r\nriktigt. Det socialitiska förslaget borde väl\r\nredovisas på något sätt. Man behöver bara åka till\r\nFinland för att se att det finns en annan typ av\r\nkoalition, där socialdemokraterna gärna regerar\r\nihop med moderaterna. Jag skall inte nämna\r\nFäröarna. Men det finns andra exempel att anföra i\r\ndetta sammanhang.</pre><pre>Jag måste säga att förhandlingarna mellan de icke-\r\nsocialistiska partierna har förts i god anda. Jag\r\ntycker att den gemensamma kappa som vi har är\r\nmycket framåtsyftande och något som man kan\r\nslåss för. Jag måste också framhålla att jag tycker\r\natt moderaterna genom Lars Tobisson i det här\r\nfallet som största parti i den aktuella gruppen har\r\ntagit sitt ansvar på ett mycket bra sätt. Det är alltså\r\nfråga om ett bra alternativ.</pre><pre>Finansministern säger att han tittar framåt i\r\nbackspegeln. Men jag tycker att man i stället kan\r\ngöra en annan jämförelse. Jag tänker då på det nya\r\nJAS-planet. När man färdas i detta ser man\r\ningenting av verkligheten, utan då är man helt\r\nhänvisad till de skärmar som ger föraren av planet\r\nerforderliga anvisningar. Jag skulle nog vilja\r\nsymbolisera finansministerns sätt att se framåt på\r\ndet sättet.</pre><pre>Anf. 23 LARS-OVE HAGBERG (v) replik:</pre><pre>Herr talman! Finansministern har nu antagit\r\nstatsmannaminen. Han säger att det är fråga om\r\nblodigt allvar. Men några frågor återstår\r\nfortfarande.</pre><pre>Priset när det gäller ekonomisk stabilitet och en\r\nvändpunkt har, såvitt jag förstår, inneburit att det\r\nhela har gått ut över de sämst ställda. Det handlar\r\nom försämringar i sjukförsäkringen. Vidare skall\r\ndet vara lägre löner. Det är också fråga om en\r\norättvis skattereform. De sämst ställda i samhället\r\nupplever ingen vändpunkt i det läget. Det är en\r\nallmän reflexion beträffande fördelningspolitiken\r\noch möjligheterna att i ett kapitalistiskt samhälle\r\növer huvud taget bedriva en rättvis och solidarisk\r\npolitik.</pre><pre>Så till det positiva. Det låter oerhört positivt, jag\r\nhälsar alltså med stor tillfredsställelse, när man\r\ntalar om utbildningsvikariat -- eller vad det nu\r\nheter. Det här liknar mycket våra förslag om en\r\nteknisk-humanistisk utbildning -- förslag som vi har\r\nlagt fram under hela 80-talet. Om den här\r\nutbildningen äntligen kommer till stånd, skulle det\r\ninnebära en gigantisk vuxenutbildningsreform. Jag\r\nhoppas således på ett ordentligt förslag i den vägen,\r\nsom vi verkligen kan ansluta oss till.</pre><pre>Men det handlar inte bara om utbildning. Det\r\nbehövs också fler arbetstillfällen i vårt samhälle.\r\nDet behövs några ekonomisk-politiska\r\nstimulansåtgärder för att skapa fler arbetstillfällen.\r\nDet finns ju bristområden inom den offentliga\r\nsektorn som måste bibringas stöd. Stödet till\r\nkommunerna kan ges i form av beredskapsjobb\r\nt.ex. -- formen spelar ingen roll. Men även\r\näldreomsorgen och barnomsorgen måste få stöd.</pre><pre>Regeringen satsar dock, så är det faktiskt, på --\r\nskulle jag vilja säga -- risken med Rehnberg.\r\nRegeringen vill inte riktigt ge besked i det\r\nsammanhanget. Den avgörande frågan är dock den\r\nom makten i samhället. Ser inte finansministern\r\nnågon fara -- Allan Larsson har ju varit en del av\r\nfackföreningsrörelsen som expert -- i detta med att\r\nde lokala fackföreningarna i och med det här\r\navtalet förlorar ytterligare i slagkraft? Man får ju\r\ntävla med arbetsgivaren om gunsten. Kanske\r\nförlorar man sin position. Och vad händer i nästa\r\navtalsrörelse? Vad skall socialdemokratin basera\r\nsin verksamhet på? Arbetsgivarna har ju inte lagt\r\nsig. De genomför i stället förändringar under denna\r\nperiod av fredsplikt, då facken är bakbundna. Den\r\noro som människor känner i det avseendet borde\r\nverkligen tas på allvar. Det gäller också den oro\r\nsom människor känner inför risken med\r\nRehnbergavtalet.</pre><pre>Satsar man på en lönekonkurrens och på att det\r\nskall gå bra framöver med låga löner -- det är ju\r\ninnebörden här, dvs. att Sverige skall konkurrera\r\nmed låga löner -- uppstår frågan: Var kommer\r\nproduktiviteten att så att säga stimuleras fram, och\r\nhur är det egentligen med åtgärderna när det gäller\r\ndet stora arbetsmiljöområdet? Vidare handlar det\r\nom demokratin ute på arbetsplatserna och om de\r\nlokala fackföreningarna, alltså om den gemenskap\r\nsom skulle kunna skapa en arbetsorganisation, som\r\nkunde vara en del av vår konkurrenskraft.</pre><pre>Har finansministern några funderingar i detta\r\navseende?</pre><pre>Anf. 24 CARL FRICK (mp) replik:</pre><pre>Herr talman! Det vore väl ändå litet olyckligt att\r\nplacera finansministern i ett JAS-plan när det gäller\r\ndetta med att blicka mot framtiden. JAS-planet är\r\nju en fågel som har svårt att flyga, och det\r\nbetecknas som en av världens dyraste jordfräs. Jag\r\nhoppas att det finns bättre bilder att ta till.</pre><pre>Den offentliga sektorn är ju en av grundpelarna i\r\nsamhället, och den kostar hemskt mycket pengar.\r\nDe som har problemdefinitionsmonopolet har\r\nbestämt att alla utgifter som har med det offentliga\r\natt göra kan inrangeras i begreppet skattetryck. Vi\r\nfår en bild av skatteförtrycket.\r\nDefinitionsbestämmarna gör medvetet ingen\r\nskillnad mellan offentliga verksamheter och\r\növerföringar av pengar -- sådant som kallas\r\ntransfereringar. Det handlar om att röra till det för\r\nmedborgarna. Överföringar är ju ingenting annat\r\nän en omfördelning av pengar, och det är privat\r\nkonsumtion.</pre><pre>Det talas om privatisering av verksamhet. Men det\r\nhandlar då enbart om att förflytta det arbete som\r\nhar gjorts med skattemedel från offentlig till privat\r\ninstitution. Det är dock precis lika mycket av\r\noffentlig verksamhet. Det hela betalas ju med\r\nskattemedel. Principen om vem som skall utföra\r\nolika sorters offentligt betalt arbete är viktig.\r\nGrundprincipen om likabehandling och solidaritet\r\nmåste vara avgörande. Därefter kan\r\neffektivitetsfrågorna göra sig gällande. Det är\r\nsäkert få som motsätter sig detta med att nå samma\r\nresultat med samma kvalitet till en lägre kostnad.\r\nI den här debatten måste vi försöka rensa bort de\r\nnyliberala floskler som döljer verkligheten, som\r\nskymmer sikten och som ger upphov till felaktiga\r\nföreställningar och lösningar.</pre><pre>Professor Ingemar Ståhl säger att en EG-\r\nanpassning skulle leda till ett inkomstbortfall om\r\n100--150 miljarder per år. Lars Tobisson späder på\r\noch nämner beloppet 250 miljarder. Det kan inte\r\nses annat än som ett våldsamt hot mot hela vårt\r\nsociala system, som vi kärleksfullt har byggt upp\r\nunder många år. Detta system kommer att raseras.\r\nDet är ett ohyggligt pris som vi får betala. Men\r\nuppenbarligen jublar moderaterna.</pre><pre>Vad säger då Allan Larsson om dessa fruktansvärda\r\nsiffror? Vi måste faktiskt få balans i ekonomin.\r\nEkonomin måste vara i balans med de ekologiska\r\nförutsättningarna. Så är det inte i dag. En sådan\r\nbalans innebär en långsiktig bärkraftig ekonomi, i\r\njämvikt med naturen, och där finns det plats för en\r\nklok ekonomisk tillväxt.</pre><pre>Men någonstans har nyliberalerna helt glömt bort\r\ndetta. Nyliberalerna omfattas ju även av regeringen\r\nnär det gäller en viss uppfattning. De hänger sig åt\r\nfrosseri och plundring av framtiden och lämnar\r\nbarnen och framtiden i stort sett bakom sig. Här har\r\nvi grunden till den stora spekulationsvågen.</pre><pre>Mot den bakgrunden vill jag fråga finansministern:\r\nHur klarar vi de sociala frågorna om Lars Tobisson\r\nhar rätt när det gäller de 250 miljarderna?\r\nAccepterar finansministern sådana här saker? Om\r\ninte, vad skall vi då göra? Det är fruktansvärt\r\nskrämmande om priset för utvecklingen i Europa\r\ninnebär ett skattebortfall om 250 miljarder för\r\nSverige. Det innebär ett fullständigt raserande av\r\ndet samhälle som vi är vana vid. Somliga tycker att\r\ndetta är bra. Andra tycker att det är fruktansvärt.\r\nFör mig framstår det som en fasansfull bild. Vad\r\nsäger finansministern?</pre><pre>Anf. 25 Finansminister ALLAN LARSSON (s)\r\nreplik:</pre><pre>Herr talman! Får jag börja med att svara på den\r\nsista frågan och säga att jag i förra veckan hade\r\ntillfälle att träffa presidenten i EG-kommissionen\r\nJacques Delors, och flera andra kommissionärer.\r\nJag hade också tillfälle att träffa mina kolleger i\r\nBelgien och Luxenburg för att få en bild av de\r\nambitioner och de planer som nu växer fram i det\r\neuropeiska arbetet. Jag kan försäkra att den bild\r\nsom Carl Frick så tacksamt plockar upp ur Svenska\r\nDagbladet inte överensstämmer särskilt väl med\r\nden bild som jag möter när jag talar med dem som\r\narbetar med, planerar och skall fatta beslut om\r\ndessa frågor.</pre><pre>Det finns många olika viljor. Men det som jag\r\ntycker mig se som det tydligaste i detta är att det\r\nfinns en strävan i deras planering av den\r\nekonomiska politiken att komma ifrån några av de\r\nallvarliga problem som finns i flera medlemsländer\r\noch som tar sig uttryck i att man har offentliga\r\nbudgetar med stora underskott. Därför ser de på\r\nvåra förhållanden som något mycket positivt. Det\r\när just det faktum att den offentliga verksamheten\r\nskall vara finansierad på ett sunt sätt som är en\r\nhuvudfråga i deras arbete, just därför att man skall\r\nförhindra att den offentliga verksamheten tar i\r\nanspråk resurser och tvingar fram en omfattande\r\nupplåning.</pre><pre>Jag skulle vilja ägna mig även åt ett par andra frågor\r\ni den här repliken. Jag vill först vända mig till Lars-\r\nOve Hagberg. Han säger att vi skall konkurrera\r\nmed låga löner. Nej, vi skall ha goda reallöner i\r\nSverige. Det är det som är poängen. Vi har under\r\nnågra år haft en för snabb kostnadsökning, och det\r\nhar gett inflationslöner, mycket luft i lönekuverten.\r\nDet har inneburit att många arbetstillfällen har\r\nförsvunnit. Vi i Sverige har inget intresse av att det\r\nläggs kostnader på produktionen som gör att vi\r\nförlorar arbetstillfällen till utlandet. Det kan inte\r\nens Lars-Ove Hagberg tycka är bra. Och det är just\r\ndetta som är poängen, nämligen att vi nu med ett\r\nstabiliseringsavtal skall försöka få till stånd en\r\nnedväxling från inflationslöner till reallöner och\r\nförsöka begränsa det som också Lars-Ove Hagberg\r\nhar kritiserat, nämligen att vi har haft en\r\nlöneglidning som har gynnat de starka och\r\nmissgynnat de svaga. Det är precis detta som vi\r\nskall åstadkomma. Och vi är på väg att\r\nåstadkomma ett ett rejält trendbrott när det gäller\r\nkostandsutveckilngen i svensk ekonomi. Och detta\r\ngynnar sysselsättningen i Sverige, och det gynnar\r\ndem som har låga löner och som i övrigt sitter fast i\r\nfasta lönesystem.</pre><pre>Sedan vill jag vända mig till de tre borgerliga\r\nspråkrören. Ni var mycket upprörda över att jag\r\ntangerade de förslag som ni har lagt fram här i\r\nriksdagen. Jag har inte gjort något annat än att visa\r\ninnebörden i dem. Jag har inte sagt att ni kommer\r\natt ha ett budgetunderskott på 50 miljarder om\r\nolyckan skulle vara framme och ni skall börja\r\nregera. Jag har bara sagt att ni med era motioner\r\nhar skapat ett underläge för den som skall sköta\r\nfinanserna. Den personen skall börja med ett\r\nunderläge på 50 miljarder och ur det förhandla bort\r\nvallöften. Det är bara det som jag har sagt.</pre><pre>Då säger Anne Wibble att det är förnedrande att\r\ndiskutera sådana saker. Jag kan förstå att detta är\r\nkänsligt. Ni har försatt er i en fullständigt hopplös\r\nsituation. Då är det väl bättre att erkänna att ni har\r\nförsatt er i den situationen och visa hur ni skall ta er\r\nur den. Är det så, som det stod i den DN-artikeln\r\nsom ni alla tre har undertecknat, att alla är bättre\r\nän Allan? Ni är så duktiga. Då kan ni väl tala om\r\nhur det är när ni säger att man skall räkna ihop alla\r\nbesparingar. Ni kommer alltså att genomföra dem.\r\nDet betyder att de besparingar som Lars Tobisson\r\nstår bakom när det gäller biståndet och när det\r\ngäller barnbidragen har även folkpartiet och\r\ncentern nu ställt sig bakom. Är det så? I annat fall\r\ngäller ju inte era namn under den artikeln. Det\r\nskulle vara mycket intressant att få besked om\r\ndetta. Det skulle påverka och betyda mycket för\r\ndebatten. Då kanske ni blir litet mer övertygande i\r\nert finanspolitiska framträdande. Men då kanske\r\nen del av de löften som ni har strött omkring er får\r\ntas tillbaka. Ge nu ett besked! På den här punkten\r\nkommer ni inte undan. Jag kommer att fortsätta\r\ntills jag får veta följande: Är det som står i artikeln\r\nsant, nämligen att man skall räkna in alla\r\nbesparingar, eller står ni kvar vid de löften som ni\r\nhar gett?</pre><pre>Sedan vill jag ta upp sysselsättningen. Ni har i olika\r\nomgångar framfört kritik i detta sammanhang. Det\r\när bra att vi får en diskussin om sysselsättningen.\r\nDet är bra att allt fler ställer upp och säger att full\r\nsysselsättning är det viktigaste målet. Det finns för\r\nmig ingen motsättning mellan att bekämpa\r\ninflationen och att arbeta för full sysselsättning.\r\nDet är just detta som är det unika med ekonomisk\r\npolitik i Sverige, dvs. att vi försöker åstadkomma\r\ndessa saker samtidigt. Vi kan nu visa att det går att\r\nfå ner inflationstrycket rejält. Och vi skall förena\r\ndetta med mycket aktiva arbetsmarknadspolitiska\r\nåtgärder.</pre><pre>Lars Tobisson hoppade upp i talarstolen och\r\ntalade förnedrande om AMS-insatser. Jag vet inte\r\nom han talar även för Gunnar Björk i denna fråga,\r\neller hur långt går moderaternas rätt att tala för de\r\nandra? Jag tyckte att Gunnar Björk var mer positivt\r\ninställd till sådana insatser. Jag trodde att det fanns\r\nen bred enighet om att just utbildning och\r\nkompetenshöjning var något viktigt att genomföra.\r\nDet skall vi göra.</pre><pre>När den borgerliga oppositionens företrädare är så\r\nsnabba att kritisera vår politik, skulle jag vilja veta\r\nvad det är för skillnad mellan en borgerlig politik i\r\nSverige och den borgerliga politik som bedrivs i\r\nDanmark, Tyskland och Storbritannien, där den\r\nekonomiska politiken har lett till en arbetslöshet på\r\nmellan 6 och 10 %. Den är tre gånger så hög i\r\nStorbritannien och Tyskland som i Sverige och fyra\r\ngånger så hög i Danmark. Vad säger ni till era\r\npartivänner i dessa länder när ni träffar dem? Vad\r\ntar ni för intryck av deras misslyckanden på\r\nsysselsättningsområdet? Det vore intressant att få\r\nveta skillnaden mellan det som vi ser i verkligheten\r\noch det som ni säger att ni skall genomföra.</pre><pre>Jag vill till slut säga till Lars Tobisson, som ju är en\r\nav Sveriges mest kända svartmålare: Läs gärna\r\nkonjunkturöversikten i dagens nummer av Veckans\r\nAffärer. Där står det att konjunkturen kan vända\r\nredan i höst. Det står att det är ett hoppfullt tecken\r\natt pessimismen nu dämpas bland både företag och\r\nhushåll. Jag tror att det är viktigt för Sverige som\r\nhelhet att vi tänker efter litet grand när vi håller på\r\natt beskriva framtiden. Jag kan förstå er lust att\r\nsvartmåla. Men det handlar också om att försöka\r\nvisa på de positiva drag som finns när det gäller\r\nprisutveckling, konkurrenskraft och den\r\ninternationella scenen och att på det sättet skapa\r\nmöjligheter för dem i Sverige som bidrar till att\r\nbestämma konjunkturen att se de många\r\nmöjligheter som finns och inte bara se hinder.\r\nDärför tycker jag att det är angeläget att lyfta fram\r\njust dessa bedömningar som vi nu möter på ett\r\nmycket starkt sätt internationellt när vi har\r\nkontakter inom OECD och EG och som är något\r\nannat än det som vi möter från oppositionen. Om\r\nLars Tobisson inte vill tro på det som jag säger,\r\nfinns det andra bedömare som kommer fram till\r\nsamma slutsats.</pre><pre></pre><pre>Anf. 26 LARS TOBISSON (m) replik:</pre><pre>Herr talman! Om finansministern inte minns det\r\ninledde jag mitt anförande med att säga att jag ser\r\nljusare på den internationella utvecklingen än vad\r\nt.ex. socialdemokraterna i finansutskottet gör. Vi\r\nkan stå här och slå olika auktoriteter i huvudet på\r\nvarandra, men jag kan bara hänvisa till\r\nHandelsbankens mycket välgjorda modell, som\r\nbygger på ett optimistiskt antagande om den\r\ninternationella utvecklingen. Man har kommit fram\r\ntill att vi får en långvarig kris i vårt land, där\r\narbetslösheten kommer att stiga till uppåt 6 % och\r\nblir svår att få ner med den politik som förs.</pre><pre>Finansministern gjorde anspråk på att se framåt.\r\nFår jag påminna om att man gör det även när man\r\nser i backspegeln. Det är för att inte behöva vrida\r\nsig 180 grader och titta genom bakrutan som vi har\r\nen backspegel. Men det är farligt att sitta och stirra\r\ni backspegeln på vad man en gång har\r\nåstadkommit, för då ser man inte vad som väntar\r\nframför en, och då smäller det.</pre><pre>Jag ställde en fråga till finansministern om när det\r\nvänder i bytesbalansen. Det vill finansministern\r\ninte svara på. Han kan uppenbarligen inte skönja\r\nden vändpunkten, som ju är det avgörande för när\r\ndet vänder för Sverige.</pre><pre>Finansministern tog själv upp sitt besök i Bryssel.\r\nHan bestred inte vad jag sade i mitt anförande,\r\nnämligen att han där skulle ha sagt att en\r\nanknytning till den europeiska\r\nväxelkursmekanismen kan bli aktuell i april.\r\nÄntligen skulle jag i så fall få gehör för den linje\r\nsom jag ensam började driva här i riksdagen i\r\nmitten av 80-talet. Men återigen blir det för\r\nobekvämt att ansluta sig till en moderat\r\nståndpunkt. Jag frågar därför igen: Varför vänta till\r\napril? Det är bara dumt med tanke på den\r\nutveckling som vi har där vi faktiskt revalverar mot\r\nD-marken. Det är bara ännu större räntemarginal\r\nsom krävs för utländsk upplåning. Genom en\r\nanknytning till den europeiska\r\nväxelkursmekanismen kan vi i stället sänka det\r\nsvenska räntelägret högst betydligt, och det är ett\r\nverksamt sätt att återställa framtidstron i\r\nnäringslivet.</pre><pre>Jag ställde frågor om när socialdemokraterna kan\r\ntänka sig att börja sänka skattetrycket. Det har\r\nsagts att det kan ske på sikt. Men jag har också\r\npåmint om att det inom det tioåriga politiska\r\nperspektivet inte finns någon skattesänkning eller\r\nsänkning av skattetrycket i sikte.</pre><pre>Till slut uppehöll finansministern sig vid den, som\r\nhan kallar den, borgerliga splittringen. Låt mig då\r\npåminna om att vi har gjort en gemensam\r\nbedömning av det ekonomiska läget. Folkpartiet\r\noch vi moderater är överens om riktlinjerna för den\r\nekonomiska politiken och principerna för\r\nbudgetpolitiken. Vi kommer att bygga vidare på\r\ndet. Men jag ställer än en gång frågan: Vem skall\r\nfinansministern skriva sitt program ihop med? För\r\nhan tror väl inte att han ensam kommer att kunna\r\nregera i fortsättningen. Socialdemokraterna är\r\nfaktiskt svagare än vad moderaterna och folkpartiet\r\nenligt opinionen är just nu. Var finns det\r\ngemensamma programmet? Var har ni era\r\nprinciper? Visa det, innan ni riktar anklagelser åt\r\nvårt håll.</pre><pre>Anf. 27 ANNE WIBBLE (fp) replik:</pre><pre>Herr talman! Jag förstår att Allan Larsson hellre\r\nvill tala om de borgerliga partiernas ekonomiska\r\nmotioner och den borgerliga politiken än om sin\r\negen, för vår politik faktiskt är betydligt mera\r\ninnehållsrikt -- alldeles självklart. Jag tänker\r\nfortsätta att tala litet om den borgerliga politiken,\r\nför det är nämligen den politik som krävs för att\r\nman skall kunna åstadkomma en vändning, riktiga\r\njobb, stabila priser och lägre skatter. Flera av dessa\r\npunkter har berörts tidigare, och jag tycker att\r\nAllan Larsson kunde utnyttja sin sista replik till att\r\ntala något om den politik som han själv som\r\nansvarig i regeringsställning ändå måste föra under\r\nnågra månader fram till valet.</pre><pre>Den internationella integrationen, medlemskap i\r\nEG: Tycker Allan Larsson att Sverige skall bli\r\nmedlem? Tycker han att det är bra eller inte? Om\r\nhan skriver under på det som står i majoritetstexten\r\ni finansutskottet, då har det tunnats ut väldigt, då\r\när det väldigt vagt och man vet inte vad man vill. Vi\r\ntycker att det är bra med medlemskap.</pre><pre>Konkurrens är bra, säger Allan Larsson ibland.\r\nMen det skall vara monopol. Inom i varje fall en\r\ntredjedel av ekonomin skall man producera i\r\noffentlig regi. Det är fullständigt löjligt.</pre><pre>Utbildning är bra, säger finansministern i\r\ntilläggspropositionen. Jag ställde några frågor om\r\nlärlingsutbildning och högskoleutbildning. Det har\r\nAllan Larsson inte sagt någonting om.\r\nSkattepolitiken är en av de viktigaste sakerna\r\nframöver i Sverige, även efter skattereformens\r\ngenomförande. Jag tror att jag nu fem eller sex\r\ngånger i debatter med Allan Larsson har frågat om\r\nskatten på småföretagens arbetande kapital. Han\r\nkunde någon gång bekväma sig till att svara ja eller\r\nnej på frågan om denna skatt skall bort eller om\r\nden, enligt socialdemokraternas promemoria, skall\r\nhöjas. Det vore fullständigt fatalt för utvecklingen\r\nav småföretagsamheten i Sverige.</pre><pre>Socialisering är tydligen något som nu skall skapa\r\nframtidstro i Sverige. Jag vill faktiskt varna för tron\r\natt så är fallet. Den politik som vi beskriver i\r\nreservationen till finansutskottets betänkande\r\nkommer att ge tillväxt. Tillväxten är, herr\r\nfinansminister, alldeles nödvändig för att vi skall\r\nkunna åstadkomma de resurser som behövs, om\r\nman har någon som helst ambition i\r\nfördelningspolitiskt syfte, om man vill värna om det\r\nglömda Sverige och om man vill hjälpa\r\nhandikappade och fattiga människor i andra länder.\r\nHar man ingen tillväxt, skapas det inga resurser.\r\nDet är vad vi nu ser i socialdemokratins\r\nStagnationssverige. Där är det verkligen trångt\r\nmed solidaritet.</pre><pre>\r\nJag vill age ett litet exempel på vad herr Larssons\r\nsätt att räkna skulle ge i budgetsammanhang. Då\r\nskulle barnfamiljerna få både barnavdrag enligt\r\nmoderaternas förslag och barnbidrag enligt\r\nfolkpartiets förslag. De skulle säkert vara glada för\r\ndenna politik, men jag undrar om herr Larsson\r\nverkligen tror att det är sant. Jag tycker att Allan\r\nLarsson faktiskt skulle kunna använda några\r\nsekunder av sin tid till att beskriva den politik som\r\nhan själv måste regera med under sju återstående\r\nmånader. Sedan hoppas jag att han har gjort sitt.</pre><pre>Anf. 28 GUNNAR BJÖRK (c) replik:</pre><pre>Herr talman! Finansministern har kritiserat de\r\nicke-socialistiska partierna för deras budgetanalys.\r\nDet är en ganska generande polemik med tanke på\r\ndet underlag som finansministern har för sina\r\npåståenden. När man tittar i departementets\r\nsammanställning kan man finna att den har mycket\r\nstora brister. Det budgetunderskott som\r\nfinansministern anklagar t.ex. centern för finns\r\ninte, när man har tagit del av departementets\r\nsammanställning. Ungefär en tredjedel av\r\ndepartementets sammanställning är rent slarv.\r\nDepartementets representanter har läst fel eller\r\nmissat saker helt och hållet. En tredjedel gäller\r\npunkter där man i departementet har gjort egna\r\ntolkningar av våra förslag, tolkningar som inte\r\nstämmer överens med våra intentioner. En\r\ntredjedel slutligen gäller förslag där vi och\r\ndepartementet har gjort olika bedömningar av det\r\nstatsfinansiella läget.</pre><pre>Det är viktigt att komma ihåg att finansministern\r\nsjälv har sagt att ''sammanställningen har skett\r\nunder mycket kort period och under stark tidspress,\r\nvarför eventuella avvikelser jämfört med partiernas\r\negna uppgifter kan bero på misstag eller\r\nförbiseenden''. Ändå använder finansministern\r\ndetta i den offentliga debatten. Jag tycker faktiskt\r\natt finansministerns agerande är klandervärt,\r\neftersom han använder ett så svagt underbyggt\r\nmaterial. Vi kan bara konstatera för centerns del att\r\ncenterns förslag till statsbudget är balanserat och\r\ninnebär ett förstärkt budgetsaldo, sänkt skattetryck\r\noch sänkta statliga utgifter.</pre><pre>Finansministern frågade vad vi har gjort för\r\nframsteg. Jag tycker faktiskt att det har skett en hel\r\ndel. Om finansministern ger sig tid att läsa de båda\r\nreservationerna, som för övrigt i mycket stor\r\nutsträckning är likartade, finner han att en hel del\r\npositivt har skett. Han kan t.ex. läsa på s. 86 om en\r\nfolkparti--moderat-motion som tar upp\r\nfördelningspolitik -- faktiskt en mycket positiv\r\nutveckling.</pre><pre>Jag frågade tidigare i mitt huvudanförande varför\r\nman har väntat så länge med tillväxtpropositionen.\r\nJag gjorde det därför att det är något konstigt med\r\natt ett förslag, som gäller strukturfrågor, som är en\r\nnödvändighet för anpassningen på internationella\r\nområden och såsom bieffekt -- jag skall inte säga att\r\ndet i det här avseendet är ett huvudsyfte -- skulle\r\nge fler människor arbete, har dröjt till bara några\r\nmånader före valet. Jag tycker att det är cyniskt\r\nmot dem som skulle ha nytta av förslagets\r\ngenomförande.</pre><pre>Socialdemokraterna har under den här\r\nmandatperioden varit hänvisade till att ständigt luta\r\nsig mot något annat parti. Man kan fråga sig om vi\r\nunder överskådlig tid har haft en så svag regering\r\nsom vi nu har. Det är viktigt att ta itu med de\r\nangelägna frågorna, och för detta krävs en ny\r\npolitik.</pre><pre>Jag vill avsluta med att säga att det nu är viktigt,\r\nAllan Larsson, att socialdemokraterna ger besked\r\nom vilka de har tänkt att regera tillsammans med\r\nefter valet. Ge besked om vilket regeringsalternativ\r\nni förordar!</pre><pre>Anf. 29 LARS-OVE HAGBERG (v) replik:</pre><pre>Herr talman! Visst skall reallönerna höjas och visst\r\nskall vi se till att priserna inte ökar så mycket, men\r\ndet kan diskuteras vilket medel man skall använda\r\nför att nå denna reallöneökning. Regeringen vill ha\r\nett avtal som binder de lokala facken, annars hotar\r\nman med tvång. I fråga om priserna inskränker man\r\nsig till förhoppningar. Det är fromma\r\nförhoppningar att det skall ske vinstökningar och\r\natt det skall skapas nya arbetstillfällen. Någon\r\ninvesteringsstyrning eller dylikt existerar inte. Det\r\när ju detta medel, som leder till att de arbetande\r\nsätts i strykklass, som är förkastligt.</pre><pre>Med dagens struktur på arbetsmarknaden och med\r\nden position som facken intar har inte de\r\nlågavlönade något att vinna på det här. Tvärtom --\r\noch det är den stora fara som jag har pekat på -- går\r\nSvenska arbetsgivareföreningens lönestrategi\r\nigenom, om de lokala facken förlorar sin position.\r\nRegeringen vill tydligen inte bidra till att stärka de\r\nlokala fackföreningarna så att de kan ha något\r\ndemokratiskt inflytande över den dagliga\r\nverksamheten och över det som händer i\r\narbetslivet.</pre><pre>Jag har märkt att regeringens språkbruk när det\r\ngäller sysselsättningen har undergått en uppenbar\r\nglidning sedan i julas. I dag tonar man ned att\r\ninflationsbekämpningen är det mest angelägna,\r\nsom man skrev i sin skrivelse. Jag undrar\r\nfortfarande: Tänker regeringen satsa på sådana\r\nproblemfyllda områden som kommunerna,\r\näldreomsorgen och barnomsorgen? Vilka insatser\r\ntänker regeringen göra för ungdomar? Många\r\nkommuner är bekymrade över hur de skall kunna\r\nhjälpa ungdomarna i dag. Är regeringen beredd att\r\nge pengar till s.k. ROT-projekt? Kommer det att\r\nbetalas ut några pengar för inrättande av\r\nberedskapsarbeten? Får AMS de begärda\r\nresurserna?</pre><pre>Socialdemokraterna har klagat över att de inte har\r\nhaft majoritet i riksdagen och därför inte kunnat\r\ngenomföra det som de har velat genomföra.\r\nSocialdemokraterna säger sig ha haft det väldigt\r\nsvårt. De har varit tvungna att förlita sig på andra\r\npartier.</pre><pre>Jag kom in i riksdagen 1971. Mellan 1968 och 1970\r\nhade socialdemokraterna egen majoritet.\r\nFörslagen om MBL, löntagarfonder och annat har\r\ndock lagts fram utan att socialdemokraterna haft\r\negen majoritet. Under den tiden lade\r\nsocialdemokraterna fram sina egna förslag, medan\r\nde borgerliga partierna och vänsterpartiet lade\r\nfram sina. Men man fick ändå igenom en\r\nsocialdemokratisk politik, eftersom vi i\r\nvänsterpartiet ansåg att de socialdemokratiska\r\nförslagen var bättre än de borgerliga. Nu försöker\r\nsocialdemokraterna skylla ifrån sig genom att\r\nbetona vikten av uppgörelser. Det är ett sätt att\r\ndölja att man har så djupt borgerliga förslag att man\r\nmåste träffa uppgörelser. Socialdemokraterna\r\nligger väldigt nära de borgerliga partierna.</pre><pre>Jag räknade tidigare upp de förslag som gått\r\nigenom under den här mandatperioden.\r\nSocialdemokraterna skyller ifrån sig när de\r\negentligen bara har övergivit en gammal politik och\r\nbörjat att föra en ny.</pre><pre>Anf. 30 CARL FRICK (mp) replik:</pre><pre>Herr talman! Jag tog inte upp frågan om det stora\r\nskattebortfallet av någon sorts tacksamhet, utan för\r\natt jag är djupt oroad, oavsett om Sverige kommer\r\nmed i EG eller ej. Allan Larssons svar stillade inte\r\nmin oro.</pre><pre>Jag inledde med att ställa några frågor och jag\r\ntänker upprepa dem, eftersom jag inte har fått\r\nnågot svar.</pre><pre>Varför vill inte regeringen kvalificera den\r\nekonomiska tillväxten? All ekonomisk tillväxt kan\r\nväl inte vara bra? Tillväxt som skadar människor\r\noch natur måste vi väl rimligen motarbeta, eller\r\nhur? Det är väl bra med tillväxt som kommer sig av\r\natt vi utnyttjar ändliga resurser bättre och inte\r\nslösar? Det måste vara bra med tillväxt som beror\r\npå att vi arbetar smartare och som beror på att vi\r\nåteranvänder? Men tillväxt i form av fler\r\nkoldioxidosande, skogsdödande och\r\nmänniskolemlästande vägfordon är väl ändå en\r\ndålig tillväxt? Bör inte en sådan tillväxt\r\nmotarbetas?</pre><pre>Varför vägrar ni se att det finns klara samband\r\nmellan ekonomi, ekologi, traditionell ekonomisk\r\ntillväxt, energiförbrukning och miljöförstöring?\r\nVarför vill ni inte bryta dessa samband? Varför\r\nvägrar ni att se på alla mänskliga skador och allt\r\nmänskligt lidande som er medvetna politik orsakar\r\nbara för den materiella tillväxtens skull? Anser ni\r\natt miljö och natur sätter gränser för traditionell\r\nekonomisk tillväxt? Om så är fallet, närmar vi oss\r\ndessa gränser, och vad betyder det i så fall för den\r\nekonomiska politiken? Varför reflekterar ni inte\r\növer dessa existensiella frågor? Varför tar ni dem\r\ninte till er och utnyttjar de samlade kunskaperna i\r\nämnet?</pre><pre>Barnens bästa livsmiljö måste bli den högsta\r\nhandlingsnormen. Det är kontentan av en grön\r\nframtidspolitik. Tänk, att finna lösningar på dagens\r\nproblem som också hjälper oss med framtidens\r\nproblem, men utskottsmajoriteten säger nej och\r\nnågra svar på frågorna har jag inte fått. När\r\nkommer riksdagen att ta tag i framtidsfrågorna och\r\nse till att de små barnen får det bra? Barnens bästa\r\nlivsmiljö måste vara den främsta inriktningen. Jag\r\ntänker fortsätta att kämpa för detta ända fram till\r\ndess jag ligger i träfracken.</pre><pre>Anf. 31 Finansminister ALLAN LARSSON (s)\r\nreplik:</pre><pre>Herr talman! Vi har haft en lång debatt. Jag skall\r\nförsöka göra en kort sammanfattning och svara på\r\nnågra av de frågor som har ställts.</pre><pre>Vad har då debatten visat? Jag har visat att man\r\ninternationellt och bland konjunkturbedömare här\r\nhemma nu alltmer ser framför sig att konjunkturen\r\nkommer att vända. De insatser vi gör för att pressa\r\nner kostnaderna och återställa konkurrenskraften\r\nbidrar starkt till detta. Vi bör kunna se en\r\nvändpunkt under det här året när det gäller\r\nproduktionen.</pre><pre>Jag tycker att det vore värdefullt om oppositionen\r\nville se framtiden an litet mer positivt än vad man\r\nhar gjort i den här debatten. Sverige är inte betjänt\r\nav svartmålningar. Låt oss ta de problem vi har på\r\nallvar, men låt oss slippa den här typen av allmänna\r\nsvartmålningar.</pre><pre>Sysselsättningen är huvudfrågan. De problem och\r\npåfrestningar som finns på arbetsmarknaden är ett\r\nresultat av en för snabb kostnadsutveckling under\r\nföregående år. Det är en viktig uppgift nu att med\r\naktiva åtgärder på arbetsmarknaden ge de\r\nmänniskor som står utan jobb chansen att så snabbt\r\nsom möjligt komma tillbaka. För oss är detta en\r\noerhört viktig och allvarlig fråga.</pre><pre>Vi vill inte vara med i den här leken, där man säger\r\natt man inte kan göra någonting åt 4 %\r\narbetslöshet, som det sades här under\r\nbudgetdebatten. Visst kan och skall man göra\r\nnågonting åt arbetslösheten! Varje människa som\r\ndrabbas av arbetslöshet skall få chansen att så\r\nsnabbt som möjligt komma tillbaka i arbetslivet. Vi\r\nskall inte spara någon möda på detta.</pre><pre>Jag har i dag fört fram ett uppslag som vi bearbetar\r\noch som vi vill ha till stånd en diskussion omkring.\r\nVi vill göra en insats för dem som finns i\r\nproduktionen och som inte har fått chansen under\r\nde gångna högkonjunkturåren att få del av\r\npersonalutbildning, kompetensutveckling osv.,\r\nsamtidigt som vi vill skapa öppningar för dem som\r\nstår utanför. Det här är en viktig sak, och jag avser\r\natt återkomma till den i olika sammanhang under\r\nden närmaste tiden.</pre><pre>Det borgerliga alternativet har diskuterats. Jag har\r\nförstått att det är en mycket öm tå. Jag visste inte\r\natt den var så öm när jag ställde försynta frågor och\r\nsammanfattade innehållet i de olika förslag ni har\r\nlagt fram. Men jag tror inte att ni har varit så\r\nengagerade och så upprörda över något i samhället\r\nsom just detta faktum att jag bara redovisade\r\ninnehållet och sammanfattade era förslag. Ni får\r\ngärna klaga på mig för jag tål det. Men det är ju inte\r\nbara jag som tycker detta. Dagens Nyheter som i\r\nallmänhet stöder er skriver, att om det skulle bli en\r\nborgerlig regering efter valet, har man inte råd att\r\nstarta på det sättet i höst, eftersom den politik som\r\nni i dag har talat för och tidigare lagt fram i era\r\nmotioner, skulle -- enligt Dagens Nyheter --\r\npåminna marknaden om gamla synder. Det är era\r\negna, marknaden och Dagens Nyheter, som\r\nreagerar mot detta.</pre><pre>Sedan har det frågats om regeringsalternativet.\r\nDet är företrädare för de tre borgerliga partierna\r\nsom sagt att ni skall bilda en trepartiregering. Det\r\när detta faktum som gör att vi ställer stora krav på\r\ner att redovisa hur det skall hänga ihop. Gunnar\r\nBjörk har frågat mig om vårt regeringsalternativ. Vi\r\ngår ut i valet för att vinna en socialdemokratisk\r\nvalseger. Under många år har vi i regeringsställning\r\nvisat att vi kan utforma en sammanhängande\r\nregeringspolitik, och vi har också visat den\r\nöppenhet som jag tycker tillhör demokratin: att i\r\nriksdagen kunna samarbeta med olika partier och\r\nfinna bra lösningar. När Gunnar Björk påstår att\r\nden socialdemokratiska regeringen är svag måste\r\njag säga att bilden inte alls stämmer. Man kan gå till\r\nen tidning som Svenska Dagbladet, som inte precis\r\när någon socialdemokratisk tidning eller något\r\nregeringsorgan. Den tidningen har understrukit att\r\nden här regeringen är mycket handlingskraftig.\r\nFörra året var faktiskt ett år med stora och viktiga\r\nbeslut beträffande bl.a. skatter, livsmedelspolitik,\r\nEuropapolitik och energifrågor. Vi har kunnat\r\nhantera stora och viktiga frågor och finna lösningar.\r\nOch vi har gjort det med den öppenhet som\r\ndemokratin kräver: att i riksdagen åstadkomma\r\nnödvändiga breda kompromisser. Det är vårt sätt\r\natt gå fram. Oppositionen står för ett\r\ntrepartialternativ som styrs från högerkanten.\r\nErfarenheten från de sex år då ni hade\r\nregeringsmakten visade att ni när ni kom till\r\nriksdagen var låsta och inte kunde åstadkomma de\r\nöppningar och de diskussioner som hör demokratin\r\ntill. Det är samma olycka som ni nu erbjuder. Ni\r\nkan inte tala om vilket innehåll det är fråga om. Det\r\när självklart att frågor måste ställas, men jag har\r\nförstått att det rör sig om en utomordentligt öm\r\npunkt.</pre><pre>Till sist till Lars-Ove Hagberg. De\r\nrekommendationer som Lars-Ove Hagberg för\r\nfram med engagemang -- och med indignation\r\neftersom vi inte har tagit fasta på dem -- är ju inte\r\nhelt nya. De har tillämpats tidigare i andra länder.\r\nVi vet hur det gick. I ert parti skall ni ju ha någon\r\nsorts inre sorgearbete med anledning av vad som\r\nhar hänt i Östeuropa och för att komma fram till\r\nnågot slags förnyelse. Vi får väl vänta och se vad ni\r\nkommer fram till i detta sorgearbete, innan vi tar\r\nfasta på några rekommendationer från ert håll. Jag\r\ntror inte att det som Lars-Ove Hagberg redovisade\r\ni dag är någonting som hör framtiden till.</pre><pre></pre><pre>Anf. 32 FILIP FRIDOLFSSON (m):</pre><pre>Herr talman! Jag skall säga några ord om det till\r\nbetänkandet fogade särskilda yttrande som vi\r\nmoderater i utskottet står bakom.</pre><pre>Vi som under några år har varit ledamöter i den\r\nhär församlingen har ju upplevt att de förslag som\r\nvi har motionerat om i regel har avslagits och\r\nhamnat i papperskorgen. Vi har också kunnat\r\nkonstatera att våra förslag efter någon tid har lagts\r\npå riksdagens bord som regeringens förslag -- utan\r\natt det med ett enda ord nämns att ledamoten X\r\neller Y har varit inne på samma tankegångar. Det\r\nhär har vi fått leva med, och vi har väl också funnit\r\noss i det. Att regeringen och dess vapendragare i\r\nriksdagen inte vill backa upp enskilda ledamöters\r\nmotioner är en sak, men att förslag som framförs i\r\npartimotioner först motarbetas och avslås av\r\nregeringstrogna i riksdagen för att efter någon tid\r\nkomma tillbaka som regeringsförslag utan att man\r\nmed ett enda ord nämner det parti eller de partier\r\nsom först aktualiserade förslagen i riksdagen\r\nirriterar mig. Därför har jag skrivit en motion.</pre><pre>Under senare tid har vi i finansutskottet behandlat\r\nfrågor som under lång tid har drivits av oss\r\nmoderater och som socialdemokraterna med hjälp\r\nav något stödparti här i riksdagen förkastat för att\r\nsedan propositionsvägen presentera som\r\nregeringsförslag. Man agerar som om förnuftigt\r\ndepartementsfolk hade tänkt, trots att det i\r\nrealiteten är vi moderater som stått fadder.\r\nSjälvklart är regeringens sinnesändring bra. Det är\r\nbra att viktiga moderatståndpunkter tas upp, men\r\njag tycker att det kunde visas litet generositet, så att\r\ndet verkliga ursprunget till förslagen nämns. Jag\r\nskulle kunna räkna upp flera förslag -- Lars\r\nTobisson hade en katalog i början av sitt\r\nanförande -- som den socialdemokratiska\r\nregeringen anammat och gjort till sina. Man kan\r\nt.ex. nämna slopandet av valutaregleringen,\r\navregleringen av kreditmarknaden, slopandet av\r\nSCB-sympatierna, men där har visst moderaterna\r\npå nytt ändrat sig. Svenskt medlemskap i EG\r\nnämnde visst Lars Tobisson. Alla är de gamla\r\nmoderatkrav.</pre><pre>Vi har ingen reservation på denna punkt, och jag\r\nskall nöja mig med att citera en mening ur det\r\nsärskilda yttrandet. Det står bl.a. följande: ''Med\r\nhänsyn till den uppmärksamhet motionen redan\r\nväckt framstår det emellertid enligt vår mening inte\r\nsom nödvändigt att nu ytterligare ge regeringen\r\ndetta till känna.''</pre><pre>I kanslihuset vet de vad vi tycker. Vi får press på\r\nvåra motioner, och det är bra. Det är jag, Lars\r\nTobisson och Rune Ryndén de två andra moderata\r\nledamöterna i finansutskottet -- som tycker så här.\r\nVi får nöja oss med förvissningen om att man i\r\nkanslihuset känner till detta.</pre><pre>Om några månader har vi val. På regeringsbänken\r\nfår ni säga vad ni vill, men allt talar för att vi om\r\nnågra månader, efter valet, har en ny borgerlig\r\nregering med starkt moderat inflytande. Nu räknar\r\njag inte, herr talman, med att bli statsråd i den nya\r\nregeringen. Men jag skall tala med mina vänner\r\nsom blir regeringsledamöter och ge dem ett råd.\r\nOm det kommer något vettigt förslag från\r\noppositionspartiet socialdemokraterna -- chansen\r\när väl inte så speciellt stor -- som överenstämmer\r\nmed den borgerliga regeringens tankegångar skall\r\njag säga till mina vänner: Nämn någonting om detta\r\ni propositionen! Jag är övertygad om att\r\nsocialdemokraterna skulle uppleva en viss glädje\r\növer omnämnandet.</pre><pre>Överläggningen var härmed avslutad.</pre><pre>Beslut</pre><pre>Mom. 1 (allmänna riktlinjer för den ekonomiska\r\npolitiken)</pre><pre>I en förberedande votering avgavs 19 röster för\r\nreservation 3 av Lars-Ove Hagberg och 19 röster\r\nför reservation 4 av Carl Frick. 278 ledamöter\r\navstod från att rösta.</pre><pre>Sedan talmannen lagt ned en ja-sedel och en nej-\r\nsedel i rösturnan drog Hugo Hegeland (m) nej-\r\nsedeln. Kammaren hade alltså i enlighet med nej-\r\npropositionen till kontraproposition antagit\r\nreservation 4 av Carl Frick.</pre><pre>Härefter biträddes reservation 2 av Gunnar Björk\r\noch Ivar Franzén med 37 röster mot 19 för\r\nreservation 4 av Carl Frick. 266 ledamöter avstod\r\nfrån att rösta.</pre><pre>Därpå biträddes reservation 1 av Anne Wibble\r\nm.fl. med 100 röster mot 37 för reservation 2 av\r\nGunnar Björk och Ivar Franzén.</pre><pre>Slutligen bifölls utskottets hemställan med 149\r\nröster mot 100 för reservation 1 av Anne Wibble\r\nm.fl. 73 ledamöter avstod från att rösta.</pre><pre>Mom. 2 (sambandet ekologi och ekonomisk\r\npolitik)</pre><pre>Utskottets hemställan bifölls med 249 röster mot\r\n72 för reservation 5 av Gunnar Björk m.fl. 1\r\nledamot avstod från att rösta.</pre><pre>Mom. 3 (spelregler på arbetsmarknaden)</pre><pre>Utskottets hemställan bifölls med 179 röster mot\r\n18 för reservation 8 av Lars-Ove Hagberg. 125\r\nledamöter avstod från att rösta.</pre><pre>Mom. 6 (penning- och valutapolitiken)</pre><pre>Utskottets hemställan bifölls med 154 röster mot\r\n99 för reservation 11 av Anne Wibble m.fl. 66\r\nledamöter avstod från att rösta.</pre><pre>Mom. 10 (avveckling av löntagarfonder m.m.)</pre><pre>Utskottets hemställan bifölls med 165 röster mot\r\n135 för reservation 18 av Anne Wibble m.fl. 21\r\nledamöter avstod från att rösta.</pre><pre>Mom. 17 (allmänna riktlinjer för\r\nbudgetregleringen)</pre><pre>Först biträddes reservation 35 av Lars-Ove\r\nHagberg med 27 röster mot 20 för reservation 36 av\r\nCarl Frick. 270 ledamöter avstod från att rösta.</pre><pre>Härefter biträddes reservation 34 av Gunnar Björk\r\noch Ivar Franzén med 35 röster mot 18 för\r\nreservation 35 av Lars-Ove Hagberg. 269\r\nledamöter avstod från att rösta.</pre><pre>Därpå biträddes reservation 33 av Anne Wibble\r\noch Lars De Geer med 39 röster mot 37 för\r\nreservation 34 av Gunnar Björk och Ivar Franzén.\r\n246 ledamöter avstod från att rösta.</pre><pre>Sedan biträddes reservation 32 av Lars Tobisson\r\nm.fl. med 63 röster mot 36 för reservation 33 av\r\nAnne Wibble och Lars De Geer. 223 ledamöter\r\navstod från att rösta.</pre><pre>Slutligen bifölls utskottets hemställan med 153\r\nröster mot 61 för reservation 32 av Lars Tobisson\r\nm.fl. 109 ledamöter avstod från att rösta.</pre><pre>Mom. 20 (redovisning av miljökonsekvenser i\r\nbudgetpropositioner)</pre><pre>Utskottets hemställan bifölls med 285 röster mot\r\n37 för reservation 37 av Lars-Ove Hagberg och Carl\r\nFrick.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Andre vice talmannen meddelade att\r\nkonstitutionsutskottets betänkande KU31,\r\njustitieutskottets betänkande JU11, lagutskottets\r\nbetänkande LU16, kulturutskottets betänkande\r\nKrU14, näringsutskottets betänkanden NU21 och\r\nNU22 samt jordbruksutskottets betänkande JoU18\r\nskulle avgöras i ett sammanhang efter avslutad\r\ndebatt.</pre><pre>4 § Riksdagen och dess myndigheter</pre><pre>Föredrogs</pre><pre>konstitutionsutskottets betänkande</pre><pre>1990/91:KU31 Riksdagen och dess myndigheter\r\n(prop. 1990/91:100 delvis).</pre><pre>Anf. 33 STEN ANDERSSON i Malmö (m):</pre><pre>Herr talman! Med tanke på ett beslut här i\r\nkammaren strax före jul 1990 skrev jag en motion\r\nsom behandlas i konstitutionsutskottets\r\nbetänkande 31. Min motion baseras på det faktum\r\natt riksdagens majoritet beslöt att arvodet till\r\nriksdagens ledamöter icke skulle höjas under\r\nperioden oktober 1990--december 1991.</pre><pre>Det finns ett beklagligt tryckfel i betänkandet. Där\r\nstår att arvodet skall vara oförändrat ett år längre\r\nän vad som beslutats -- men det behöver vi kanske\r\ninte ta så stor hänsyn till.</pre><pre>Herr talman! De ord som egentligen skulle ligga i\r\nens mun när det gäller hanteringen kring det här\r\narvodesstoppet vill jag inte uttala från riksdagens\r\ntalarstol. Men det är många kraftiga ord som ligger\r\nmycket nära till hands.</pre><pre>Vi har som ledamöter av Sveriges riksdag, vid en\r\ninternationella jämförelse, dåliga villkor. Nu har de\r\npå grund av en majoritet i riksdagen blivit än värre.\r\nVad vi gjort här har inneburit att vi gått emot det vi\r\nsjälva en gång beslutade. I syfte att slippa en\r\nmassmedial debatt varje år om våra arvoden beslöt\r\nriksdagen, i stort sett i full enighet, att vi skulle följa\r\nden löneutveckling som hovrättsråden hade i\r\ngenomsnitt. Det verkar vara bra och rationellt.</pre><pre>Att det sedan inte blev förrän i oktober månad\r\nvarje år som arvodena skulle justeras beror\r\nantagligen på att hovrättsråden hade en central\r\nförhandling som blev klar i maj månad. Sedan ville\r\nriksdagens förvaltningskontor avvakta de lokala\r\nförhandlingarna. Efter det att man hade fått in den\r\nstatistik som var relevant skulle man kunna föreslå\r\nde nya arvoden som skulle gälla.</pre><pre>Det här med stopp för höjningen av arvoden har\r\nriksdagen prövat tidigare. Fälldinregeringen\r\nprövade det -- till ingen som helst nytta. Nu är vi\r\ntydligen utsatta för samma process igen.</pre><pre>Vem är det då som står bakom dessa beslut, herr\r\ntalman? Jo, det är tre partier som i dag inte verkar\r\nvara de mest stabila i det här parlamentet.\r\nSocialdemokraterna upplever i dag ett sådant ras i\r\nopinionen som aldrig skådats hittills. När det gäller\r\nvänsterpartiet har det i dessa dagar i press och\r\nandra massmedia framgått hur stark turbulensen är\r\ni det partiet. I fråga om miljöpartiet påstår många\r\nprofessionella experter att det partiet inte kommer\r\natt sitta i riksdagen till hösten.</pre><pre>Det är alltså dessa tre partier som står för det här\r\npopulistiska beslutet. De vågar inte gå ut och säga:\r\nVisst skall vi i riksdagen ha arvodesförhöjning\r\nliksom alla andra.</pre><pre>Vad man glömde tala om var att debatten faktiskt\r\nhandlade om 1991. Vi i riksdagen skulle, därför att\r\nvissa partier var rädda för en kortsiktig storm, inte\r\nge oss arvodeshöjning för 1990. År 1991 -- okej, då\r\nskulle vi så klart hålla igen som alla andra. Men\r\nvarför skulle vi göra det redan 1990? Det skulle\r\nvara trevligt att få svar på den frågan här i dag.</pre><pre>Framför allt socialdemokraterna tog inte det här\r\nbeslutet utan vånda. Det har försports att det var en\r\nrätt intensiv debatt i den socialdemokratiska\r\nriksdagsgruppen innan man kom fram till ett beslut.\r\nMen det är socialdemokraternas problem.</pre><pre>Jag sade tidigare, herr talman, att jag inte skulle\r\nvilja ta de ord i min mun som det egentligen fanns\r\nskäl att uttala. Men nu skall jag ta dem i min mun.\r\nDet är kvalificerad ynkedom när ledande fackliga\r\nföreträdare -- och även en del ledande\r\nföretagsledare i Sverige -- står upp och säger att det\r\när bra att riksdagen fattade det här beslutet. De\r\nhade samtliga erhållit kraftiga lönehöjningar 1990.\r\nJag tror att om man hade offentliggjort de\r\nlönehöjningar som dessa personer erhöll 1990, så\r\nhade det varit till mycket större skada för Sveriges\r\nekonomi än den trots allt ganska blygsamma ökning\r\nvi skulle ha fått i oktober 1990.</pre><pre>Vad får det här för effekt? Jo, det får den effekten\r\natt den krets som är intresserad av att komma in i\r\nriksdagen och sköta det viktiga uppdrag som det\r\ntrots allt innebär att sitta i riksdagen, blir mindre\r\noch mindre i takt med att vi försämrar villkoren för\r\nledamöterna. Många av de människor som har\r\nkritiserat den hittills förda svenska politiken, och\r\npå punkt efter punkt haft rätt, kommer inte hit. De\r\nföredrar att sitta utanför och tala om för oss vad vi\r\nskall göra. Det hade ju varit betydligt mer rationellt\r\natt ha dessa personer representerade i något parti i\r\nriksdagen.</pre><pre>Men man kan ju hysa en from förhoppning. Om vi\r\nfår en ny regeringen till hösten, vilket alla tecken\r\ntyder på -- även om man icke skall sälja skinnet\r\nförrän björnen är skjuten -- hoppas jag att den har\r\nmera kurage och kanske t.o.m. river upp det här\r\nbeslutet.</pre><pre>Till sist, herr talman, skulle jag vilja ställa en fråga,\r\nframför allt till Olle Svensson -- om det nu var så\r\nbesvärligt att medge en arvodeshöjning fr.o.m.\r\noktober 1990. I betänkandet står oreserverat att\r\nfr.o.m. den 1 januari 1992 -- om exakt nio och en\r\nhalv månad -- skall riksdagens ledamöter, utan\r\ndiskussion, ha det arvode som hovrättsråden har\r\nden 1 januari. Då är min fråga: Har man så mycket\r\nkurage att man med automatik den 1 januari nästa\r\når kommer att ge oss drygt 4 000 kr. per månad i\r\narvodeshöjning, eller kommer man att lägga fram\r\nett nytt betänkande där man tar tillbaka det också?\r\nKan vi i detta fall, Olle Svensson, lita på KUs\r\nbetänkande?</pre><pre>I detta anförande instämde Göthe Knutson och\r\nGullan Lindblad (båda m).</pre><pre>Anf. 34 OLLE SVENSSON (s):</pre><pre>Herr talman! Jag vill helt kort yrka bifall till\r\nutskottets hemställan. Och jag vill gärna\r\nunderstryka att det, som Sten Andersson i Malmö\r\nhär betonade, finns ett tryckfel i betänkandet. Det\r\nskall stå att riksdagens beslut ''innebär att\r\nledamotsarvodet för tiden den 1 oktober 1990--den\r\n31 december 1991 skall uppgå till ett belopp för\r\nmånad som motsvarar ledamotsarvodet för\r\nseptember 1990, 21 625 kr. Fr.o.m. den 1 januari\r\n1992 är ledamöterna berättigade till ett\r\nledamotsarvode per månad som motsvarar den\r\ngenomsnittliga lönen för de angivna\r\ntjänstemännen.''</pre><pre>Jag anser att detta är innebörden av\r\nkonstitutiionsutskottets förslag och riksdagens\r\nbeslut förra gången, och konstitutionsutskottets\r\nförslag nu. Utan att hänvisa till den tidigare\r\nbehandlingen av frågan vill jag påpeka att\r\nutskottsbetänkandet har varit enhälligt, utan\r\nreservationer, vid båda dessa tillfällen.</pre><pre>Anf. 35 STEN ANDERSSON i Malmö (m):</pre><pre>Herr talman! Olle Svensson är ju ordförande i\r\nkonstitutionsutskottet och kanske inte den som har\r\nden största insikten i Sveriges finansiella problem.\r\nFaktum är att skälet till att vi skulle säga nej till en\r\narvodeshöjning i oktober 1990 och för hela detta år\r\nvar att vi skulle vara ett föredöme för den svenska\r\narbetsmarknaden, för de svenska löntagarna, så att\r\nde inte med hänvisning till vårt resultat skulle\r\nbegära stora löneförhöjningar som\r\nsamhällsekonomin inte orkade bära.</pre><pre>Men, Olle Svensson, vad är det som säger att vi\r\nredan i dag, så står det faktiskt i betänkandet, kan\r\nsäga att den 1 januari 1992 tickar det ut med\r\nautomatik drygt 4 000 kr. extra per ledamot i\r\narvode? Vad baserar utskottet detta på? Tidigare i\r\ndag sade finansministern att de närmaste åren inte\r\nkommer att vara de mest glädjesamma från\r\nekonomisk synpunkt. Men om vi i oktober -90 var\r\ntvingade att hålla igen, vad är det då som säger att\r\nvi plötsligt den 1 januari 1992 kan erhålla de\r\npengarna? Frågan uppstår då i vilket syfte och\r\nvilken avsikten har varit med beslutet. Jag har\r\nsvaret: Det är ett spel för galleriet. Det kallas på ren\r\nsvenska för populism.</pre><pre></pre><pre>Anf. 36 HANS LEGHAMMAR (mp):</pre><pre>Herr talman! Det är inte ofta som Sten Andersson\r\ni Malmö har rätt i debatten. I det fall han har tagit\r\nupp i dag hävdar han att riksdagen inte kan\r\nfastställa vilka beslut riksdagen skall fatta längre\r\nfram i tiden, vilket är helt riktigt. Jag poängterade\r\ndetta i ett särskilt yttrande i ett tidigare betänkande\r\nsom handlade om riksdagens löner. Vi kan inte i\r\ndag fatta beslut om lönehöjningar som nästa\r\nriksdag kan riva upp.</pre><pre>Anf. 37 STEN ANDERSSON i Malmö (m):</pre><pre>Herr talman! Hans Leghammar säger att det inte\r\när ofta som jag har rätt. Det utgör en talande\r\njämförelse att se opinionssiffrorna för miljöpartiet.</pre><pre>Jag är så pass läskunnig att jag kan se att Hans\r\nLeghammar har skrivit under detta betänkande. I\r\nbetänkandet garanteras att vi ledamöter skall få en\r\nautomatisk löneförhöjning den 1 januari 1992. Står\r\ninte Hans Leghammar bakom detta? Har han\r\nskrivit på något som han inte har någon aning om?</pre><pre>Anf. 38 HANS LEGHAMMAR (mp):</pre><pre>Herr talman! Ibland förvånas man över\r\nintensiteten hos vissa ledamöter när det gäller\r\nfrågor som redan är avgjorda. Denna fråga\r\navgjordes förra året. I det betänkande som\r\nbehandlade frågan klargjorde jag i ett särskilt\r\nyttrande mitt ställningstagande gentemot vad\r\nutskottet hade skrivit. Man kan inte binda en\r\nriksdag som skall väljas till hösten nu. Det är min\r\nprincipiella övertygelse att det inte går att göra\r\nnågot sådant. Varje riksdag kan naturligtvis göra\r\nett nytt övervägande om riksdagslönerna. Det går\r\ninte att binda något sådant i förväg. Den\r\nskrivningen gäller även nu. Jag tyckte att det var\r\nmeningslöst att skriva in det en gång till. Jag\r\nklargjorde den ståndpunkten förra gången som\r\närendet diskuterades.</pre><pre>Anf. 39 STEN ANDERSSON i Malmö (m):</pre><pre>Herr talman! Här har vi ett betänkande som går ut\r\ntill allmänheten. Där står det att vi ledamöter\r\nautomatiskt kommer att få en löneförhöjning. Vi\r\nvet att ute bland svenska folket sjunker förtroendet\r\nför miljöpartiet. Kan man nu inte ens lita på att det\r\nmiljöpartiet skriver under i betänkandena är\r\nkorrekt? Gällde detta endast den dag ni justerade\r\nprotokollet? Skiftar ni åsikt så fort?</pre><pre>Anf. 40 HANS LEGHAMMAR (mp):</pre><pre>Herr talman! Det är frestande att ge sig in i en\r\nallmänpolitisk debatt och jämföra moderat politik\r\nmed miljöpartistisk politik. Jag tar gärna den\r\ndebatten i valrörelsen. Jag tycker inte att debatten\r\nom riksdagsmännens löner skall breddas alltför\r\nmycket.</pre><pre>Det viktiga är att våra beslut inte kan bindas. Jag\r\nklargjorde detta förra gången ärendet var uppe till\r\nbehandling, och jag har klargjort det från\r\ntalarstolen i dag eftersom jag inte har brytt mig om\r\natt skriva ett särskilt yttrande denna gång. Det går\r\ninte att binda några beslut.</pre><pre>Anf. 41 STEN ANDERSSON i Malmö (m):</pre><pre>Herr talman! Slutsatsen är alltså att när det gäller\r\nbetänkanden skrivna i riksdagen och\r\nundertecknade av miljöpartister skall man inte tro\r\npå vad som står i betänkandena utan man måste\r\nfråga dem vad de egentligen menar.</pre><pre>Anf. 42 HANS LEGHAMMAR (mp):</pre><pre>Herr talman! Det fungerar så att om inte en\r\nriksdagsledamot tar ett initiativ när ett ärende\r\nkommer upp till diskussion nästa gång i riksdagen,\r\nså blir det givetvis en automatik. Eftersom jag inte\r\nhar en förstaplats på listan och inte är\r\nhundraprocentigt säker på att jag sitter här i\r\nriksdagen efter valet -- det kanske skall tilläggas att\r\njag själv har avsagt mig, inte blivit petad, vill jag\r\ninte i utskottet ta ställning i en fråga som skall\r\navgöras av nästa riksmöte.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>5 § Terroristlagstiftningen</pre><pre>Föredrogs</pre><pre>justitieutskottets betänkande</pre><pre>1990/91:JuU11 Terroristlagstiftningen (skr.\r\n1990/91:73).</pre><pre>Anf. 43 BERITH ERIKSSON (v):</pre><pre>Herr talman! Det är åter dags att behandla frågan\r\nom hur terroristlagstiftningen har tillämpats under\r\nett år. Efter kammardebatten i fjol när vi\r\nbehandlade terroristlagstiftningen blev jag av den\r\nturkiska ambassadören förärad ett personligt brev\r\noch ett album med färgfotografier av lik.</pre><pre>En del av bilderna skickade jag till FOA efter det\r\natt jag hade fått kommentarer om att det i en del\r\nfall kunde röra sig om människor som dött av\r\nkemisk gas. Min slutsats, efter att ha tagit del av\r\nsvaren som jag har fått, är att bilderna i fråga\r\nantingen är från Halabja, den irakiska staden som\r\nbombades av Saddam Hussein, eller från Turkiet.\r\nKurdiska källor påstår att även Turkiet har använt\r\nsig av kemisk gas mot kurder.</pre><pre>Det återstår att se om dagens debatt kommer att\r\nrendera mig en gåva av det här litet makabra slaget.</pre><pre>Vänsterpartiets reservationer i år med anledning av\r\nregeringens skrivelse och utskottsmajoritetens\r\nbetänkande är två. Den ena är en reservation som i\r\nnuläget är att betrakta som en markering av vår syn\r\npå en särskild lagstiftning som enbart riktar sig mot\r\nmänniskor med annat än svenskt medborgarskap.\r\nDet är en lagstiftning som även innebär att vanlig\r\nstraffrättskipning sätts ur spel. Att den i dag mer\r\nkan ses som en markering beror på, som även\r\npåpekas i betänkandet, att riksdagen inom kort\r\nkommer att få ett nytt förslag till\r\nterroristlagstiftning att ta ställning till.</pre><pre>Vår andra reservation gäller regeringens\r\nbeskrivning av förekomsten av terroristaktiviteter,\r\nterroristlagstiftning och terroristorganisationer i 20\r\nländer.</pre><pre>När det gäller Israel skriver regeringen att flertalet\r\nav de terrordåd som förekommer begås av\r\npalestinska grupper och är i stället att se som\r\nmotstånd mot ockupation, även om grupperna\r\nopererar från närliggande stater och även till viss\r\ndel finansieras av dessa.</pre><pre>När det gäller Turkiet skriver regeringen att landet\r\näven under denna period har varit utsatt för\r\ninternationell terrorism. Två helt skilda rörelser,\r\nPKK och islamiska fundamentalistiska\r\norganisationer, har stått för huvuddelen av\r\nterrorhandlingarna. Vidare står det att PKKs\r\naktiviteter i östra Turkiet har fortsatt och att\r\nrapporter om strider har förekommit flera gånger i\r\nveckan trots ökade vapeninsatser i området.</pre><pre>Jag håller med om att palestiniernas aktiviteter är\r\natt se som motstånd mot ockupation, men jag anser\r\näven att kurdernas väpnade kamp också är att se\r\nsom motstånd mot ockupation. Kan någon här i\r\nkammaren från utskottsmajoriteten redogöra för\r\nvilka kriterier ni anser skall användas för att\r\nbeskriva vad som är internationell terrorism? Är\r\ndet huvudregeln i vår egen lagstiftning eller är det\r\nde berörda ländernas egna definitioner av vilka\r\norganisationer som är att betrakta som\r\nterroristorganisationer som vi bör använda oss av?</pre><pre>Turkiets behandling av den kurdiska befolkningen,\r\nbrotten mot mänskliga rättigheter,\r\ntvångsförflyttningar, mord, misshandel, tortyr,\r\nsummariska rättegångar, fängslade och torterade\r\nbarn -- listan kan göras mycket lång, och brotten är\r\nväl dokumenterade. Jag har en bunt telegram från\r\nAmnesty som jag glömt uppe på mitt rum. Jag har\r\nsamlat dem. De sträcker sig från oktober 1990 till\r\njanuari 1991, dvs. fyra månader. I dessa telegram\r\nräknas upp 504 namn på fängslade personer som\r\nutsatts för tortyr eller som riskerar att utsättas för\r\ntortyr. Bland dessa finns även många kvinnor och\r\nbarn, och merparten av dem är kurder. Amnesty\r\nvädjar om att man skall protestera till turkiska\r\nmyndigheter.</pre><pre>Organisationen för mänskliga rättigheter i Turkiet\r\nsänder kontinuerligt rapporter liksom kurdiska\r\npolitiska organisationer, bland dem PKK. Det\r\nmåste även i andra partier finnas ledamöter som\r\nkontinuerligt får dessa rapporter och som borde\r\nprotestera mot den beskrivning som görs i\r\nregeringens skrivelse vad gäller kurdernas väpnade\r\nkamp. Sanningen är att PKK har ett mycket brett\r\nstöd hos det kurdiska folket. Den väpnade kampen\r\ni den del av Kurdistan som ligger inom Turkiets\r\ngränser har även ett brett stöd bland andra partier i\r\nandra delar av Kurdistan.</pre><pre>Det finns delade meningar om partiets ledare,\r\nbristande demokrati i partiet och politisk omognad.\r\nMen PKK är det parti som finns i regionen inne i\r\nlandet. Partiets styrka växer snabbt, och det får\r\nväxande sympatier från det kurdiska folket. Sverige\r\ngår här Turkiets ärenden och hjälper till att\r\nförhindra en demokratisk utveckling av PKK\r\ngenom att terroriststämpla organisationen. Vi\r\nsviker det kurdiska folket genom att förtiga den\r\nstatsterrorism som den turkiska regimen utövar,\r\ngenom att beskriva kurdernas kamp som terrordåd\r\noch genom att terroriststämpla deras organisation.</pre><pre>Herr talman! Med dessa ord ställer jag mig bakom\r\nreservation nr 2 och yrkar bifall till reservation nr\r\n1.</pre><pre>Anf. 44 LARS-ERIK LÖVDÉN (s):</pre><pre>Herr talman! Jag tänker inte i dag föra någon\r\nlängre debatt om terroristlagstiftningen.\r\nRegeringens proposition om nya regler i detta\r\navseende har nyligen lagts på riksdagens bord, och\r\nmotionstiden utgår den 24 mars. Vi får tillfälle att\r\nsenare i vår ingående behandla hur den framtida\r\nlagstiftningen skall se ut på detta område. Vi får då\r\nockså möjlighet att diskutera det jag uppfattar som\r\nBerith Erikssons huvudfråga, nämligen\r\ndefinitionen av begreppet terrorism och enligt vilka\r\nkriterier den särskilda lagstiftningen skall tillämpas\r\ni framtiden. Jag ser fram emot motionsskrivandet\r\noch diskussionen både i justitieutskottet och\r\nsedermera i kammaren, och jag tänker inte\r\nuppehålla mig mer vid detta.</pre><pre>Vi har att behandla regeringens skrivelse om\r\ntillämpningen av den nuvarande\r\nterroristlagstiftningen. Av den skrivelsen framgår\r\natt inga terrordåd hänförliga till begreppet\r\ninternationell terrorism har inträffat i Sverige\r\nunder den period som redogörelsen omfattar.\r\nRegeringen har under perioden utvisat en person\r\nmed stöd av terroristlagstiftningen. Utvisning av en\r\nannan person aktualiserades samtidigt med detta\r\nfall, men den personen lämnade Sverige frivilligt,\r\nvarför ärendet avskrevs. De särskilda möjligheter\r\ntill hemlig teleavlyssning och andra tvångsmedel\r\nsom regleras i terroristlagstiftningen och kan\r\nanvändas efter tillstånd av domstol, har inte\r\ntillämpats under denna period.</pre><pre>Utskottet har föreslagit att riksdagen skall ställa sig\r\nbakom den redogörelse som görs i skrivelsen och\r\nlägga den till handlingarna. Utskottet understryker\r\ni sina överväganden att det även fortsättningsvis\r\nfinns behov av särskilda bestämmelser för att\r\nmotverka den internationella terrorismen, men\r\nhänvisar till behandlingen av den proposition om\r\nden framtida lagstiftningens utformning som nu\r\nlagts på riksdagens bord.</pre><pre>Berith Eriksson tar upp en diskussion om\r\nförhållandena i Turkiet och behandlingen av\r\nkurderna och andra oppositionella i Turkiet. Jag\r\nskall inte ge mig in i den frågan, eftersom den\r\nnärmast hör hemma i den utrikespolitiska\r\ndebatten. Jag skall inte närmare beröra frågan mer\r\nän att konstatera att PKK är att betrakta, eller har\r\nbetraktats, som en terroristorganisation. Denna\r\norganisation har visat sig vara beredd att utöva\r\nterrordåd utanför sitt hemland mot avhoppade\r\nPKK-are och andra motståndare som organiserat\r\nsig i andra grupper för ett fritt Kurdistan vid sidan\r\nav PKK. Sådana terrordåd har begåtts på en rad\r\nhåll. Vi har i Sverige erfarenhet av detta, och man\r\nhar i Frankrike, i Österrike och på annat håll\r\nuppfattningen att PKK är en organisation som väl\r\nmotsvarar den definition som vi hitintills haft på en\r\nterroristorganisation.</pre><pre>Berith Eriksson tar upp de skrivningar om\r\npalestiniernas situation som finns i regeringens\r\nskrivelser där det sägs att det närmast är fråga om\r\nmotstånd mot en ockupation. Sverige har aldrig\r\nerkänt Israels suveränitet över de områden som\r\nIsrael har ockuperat. Vi har aldrig erkänt de nya\r\ngränserna. Vi betraktar detta som en ockupation,\r\noch det finns naturligtvis också organisationer som\r\nverkar för att ockupationen skall upphöra. Det är\r\ndetta som regeringen ger uttryck för i denna\r\nskrivelse.</pre><pre>Herr talman! Jag yrkar bifall till utskottets\r\nhemställan och avslag på reservationerna. Jag vill\r\nhärutöver hänvisa till den debatt om den framtida\r\nterroristlagstiftningen som vi får tillfälle att föra\r\nsenare i vår.</pre><pre></pre><pre>Anf. 45 BERITH ERIKSSON (v) replik:</pre><pre>Herr talman! Inte heller jag tänker förlänga\r\ndebatten genom att ta upp terroristlagstiftningen,\r\näven om det finns mycket att säga i denna fråga.\r\nDet finns anledning att återkomma till den. Men\r\njag vill ändå påpeka att det i nuläget är viktigare än\r\nnågonsin hur ett land som exempelvis Sverige\r\nuttrycker sig i sin beskrivning av vad som händer i\r\nett sådant land som Turkiet och med ett folk som\r\nkurderna.</pre><pre>När det gäller beskrivningen av PKKs dåd\r\nutomlands kan varken jag eller Lars-Erik Lövdén\r\nmed någon hundraprocentig säkerhet säga vad som\r\när sant eller inte sant. Däremot kan vi vara överens\r\nom att vi måste stödja kurdernas kamp i Turkiet.\r\nDet är då fråga om vi bäst gör det genom att envetet\r\nbita oss fast vid uppfattningen att organisationen\r\nPKK är en terroristorganisation. Organisationen\r\nhar ju ett så stort stöd.</pre><pre>Det är här fråga om regeringens beskrivning av\r\nvad som har hänt i Turkiet under det år som\r\nskrivelsen avser. Dels talar man i skrivelsen om att\r\ndet i östra Turkiet har förekommit\r\nsammanstötningar, dels beskriver man dem som\r\nterrordåd. I stället handlar det om att det i ett land\r\nförs en befrielsekamp som ett mycket stort antal\r\nmänniskor har varit inblandade i under det gångna\r\nåret. Det är inte fråga om -- som många vill görande\r\ngällande -- en liten extremistorganisation med\r\nnågra hundra kanske tusen aktivister, utan det rör\r\nsig om hundratusentals människor och\r\ndemonstrationer med deltagande av tiotusentals\r\nmänniskor. I svensk massmedia tycks man inte på\r\nallvar ta upp förhållandena i Turkiet, något som vi\r\ni olika sammanhang diskuterar här i riksdagen. Det\r\när viktigt att diskutera detta, även om det nu rör sig\r\nom en redogörelse från justitiedepartementet om\r\nvad som har hänt under det gångna året. Om man\r\ninte kan göra en mer verklighetstrogen\r\nbeskrivning, då kan man lika gärna lämna det hela\r\nåt sitt öde. Man diskuterar situationen i tjugo\r\nländer och inte i alla världens länder.</pre><pre>Anf. 46 LARS-ERIK LÖVDÉN (s):</pre><pre>Herr talman! Berith Eriksson och jag ser litet olika\r\npå hur PKK skall betraktas. I det alldeles\r\növervägande antalet länder i Västeuropa betraktas\r\nPKK som en terroristorganisation. Organisationen\r\nhar bevisligen också begått terroristdåd i\r\nVästeuropa. Det har man också gjort i Sverige. Två\r\nmord har utförts av avhoppade PKK-are på\r\nuppdrag av PKK. Det är viktigt att klargöra att vi\r\ninte kan acceptera organisationer som är beredda\r\natt utanför sitt hemland begå brott i politiska\r\nsyften. PKK är att betrakta som en sådan\r\norganisation, dvs. en terroristorganisation.</pre><pre>Anf. 47 BERITH ERIKSSON (v) replik:</pre><pre>Herr talman! Såvitt jag vet är det Sverige och det\r\nforna Västtyskland som har utpekat PKK som en\r\nterroristorganisation. Det är riktigt, som Lars-Erik\r\nLövdén säger, att det har begåtts två mord i Sverige\r\nav avhoppade PKK-are. Två personer sitter också i\r\nfängelse för det. Men åklagarna ansåg inte att det\r\nfanns något belägg för att en organisation var\r\ninblandad. Jag tycker det är att dra alltför\r\nlångtgående slutsatser när man med utgångspunkt i\r\nSÄPOs uppgifter säger att det finns bevis för att\r\nPKK som organisation var inblandad i de två\r\nmorden. Då är vi tillbaka till fjolårets debatt här i\r\nkammaren om SÄPOs underlag och styrkan i dess\r\nundersökningsmaterial. De jurister som har\r\nstuderat det anser verkligen inte att det håller för\r\natt fastslå att PKK skulle vara ansvarigt för de två\r\nmorden.</pre><pre>Anf. 48 INGELA MÅRTENSSON (fp):</pre><pre>Herr talman! Jag instämmer med Lars-Erik Lövdén\r\ni att vi inte nu skall föra en diskussion om\r\nterroristlagstiftningen. En proposition i ärendet har\r\njust kommit, och vi får möjlighet att väcka\r\nmotioner med anledning av den. Därefter kan vi\r\nföra en mer djupgående diskussion om\r\nterroristlagstiftningen.</pre><pre>Jag blir litet förundrad när jag läser utskottets\r\nbetänkande, inte minst med tanke på att Lars-Erik\r\nLövdén själv har ingått i\r\nterroristlagstiftningskommittén. Man hänvisar till\r\nfjolårets uttalande över motioner med en annan syn\r\npå terroristlagstiftningen och säger att utskottet\r\nsaknar anledning att göra en annan bedömning än\r\natt sådana särskilda regler som\r\nterroristlagstiftningen innehåller alltjämt behövs.\r\nMan ställer sig alltså bakom den\r\nterroristlagstiftning som fanns förra året och som\r\nalltjämt gäller. Man säger vidare att utskottet inte\r\ngör någon annan bedömning nu.</pre><pre>Terroristlagstiftningskommittén har emellertid\r\ntill följd av den omfattande kritiken mot vissa delar\r\ni terroristlagstiftningen kommit fram till att vissa\r\nförändringar bör göras. Såvitt jag förstår har också\r\nregeringen ändrat sig och bl.a. tagit bort\r\nkommunarresten. Jag kan därför inte riktigt förstå\r\nvarför vi skall ställa oss bakom den\r\nterroristlagstiftning som gäller i dag. Själv har jag\r\nreserverat mig i kommittén och framfört mycket\r\nkritiska synpunkter på delar av\r\nterroristlagstiftningen. Jag skall inte nu gå in på de\r\nolika delarna, men jag kan alltså inte ställa upp på\r\nden lagstiftning som gäller i dag. Det finns allt fog\r\nför att ändra den, och det kommer vi att ta ställning\r\ntill senare.</pre><pre>Enligt det framlagda förslaget kommer\r\nbegreppet terroristorganisation inte att vara\r\naktuellt i framtiden, utan man gör individuella\r\nbedömningar av de brott som begås. Det är också\r\nnågot som vi får tillfälle att diskutera senare.</pre><pre>Anf. 49 KRISTER SKÅNBERG (mp):</pre><pre>Herr talman! Jag vill på miljöpartiets vägnar\r\nklargöra att vi inte är nöjda med den nuvarande\r\nlagstiftningen. Vi tycker att debatten skall föras när\r\npropositionen behandlas i kammaren.</pre><pre>Jag kan dock säga att det är märkligt att man inte\r\nskall kunna få sin sak prövad på sedvanligt rättsligt\r\nsätt när man överklagar. Det borde finnas\r\nytterligare en instans i utvisningsärenden. Men det\r\när något som vi som sagt återkommer till.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>6 § Ideella föreningar</pre><pre>Föredrogs</pre><pre>lagutskottets betänkande</pre><pre>1990/91:LU16 Ideella föreningar.</pre><pre>Anf. 50 ALLAN EKSTRÖM (m):</pre><pre>Herr talman! Överläggningsämnet -- behovet av\r\nlag rörande ideella föreningar -- kan förefalla\r\ntråkigt och oinspirerande. Ingenting kan dock var\r\nmer felaktigt. Ämnet angår alla och envar. Låt mig\r\nge några exempel.</pre><pre>-- Skall en enskild ha rätt att bli medlem i en\r\nförening?</pre><pre>-- Skall en enskild ha rätt att slippa tillhöra en\r\nförening?</pre><pre>-- Skall medlemskap i viss föening kunna ställas\r\nsom villkor för att erhålla en arbetsanställning?</pre><pre>-- Skall rätten att etablera sig som näringsidkare\r\neller att utöva sin näring vara mer eller mindre\r\nberoende av beslut i en förening som man inte\r\ntillhör?</pre><pre>-- Kan en enskild medlem överklaga ett\r\nföreningsbeslut till högre organ inom\r\nsammanslutningen -- och i så fall på vilka villkor?</pre><pre>-- Finns det några gränser för föreningskollektivets\r\nmaktbefogenheter i förhållande till en medlem?</pre><pre>-- Hur långt sträcker sig helt allmänt majoritetens\r\nintresse över den enskilde?</pre><pre>Att märka är att den enskilde i många fall är helt\r\nberoende av att tillhöra sammanslutningen i fråga\r\nför sin arbetsanställning eller av liknande\r\nanledning; medlemskap kan vara närmast\r\nobligatoriskt.</pre><pre>Rättsläget kan i stort karakteriseras som ''det\r\nkollektiva intressets övervikt'', en beteckning som\r\njag hämtat från Rättsfondens skrift ''Domstolarna\r\noch rättsutvecklingen'', 1989. Detta sätter den\r\nenskilde i motsvarande underläge. Makt går före\r\nrätt.</pre><pre>De inledningsvis ställda frågorna har jag ställt år\r\nefter år från denna talarstol. Så frågorna är väl\r\nkända. Detsamma gäller svaren som på samma sätt\r\nlämnats från talarstolen av min lärde kollega Stig\r\nGustafsson. Så även hans ståndpunkt bör vara väl\r\nkänd.</pre><pre>Självfallet måste det finnas samhälliga ramar som\r\nkollektivet måste säkra, vid behov med\r\ntvångsmakt. Men det är vid utstakningen av\r\ngränsen, punkt för punkt, mellan områdena för den\r\nenskildes anspråk på självbestämmande och det\r\nomgivande kollektivets krav på överhöghet som\r\ndjupa, inte alltid helt medvetna, attitydskillnader\r\nslår igenom. Denna beskrivning har jag hämtat från\r\nprof. Stig Strömholms bok Rött och Blått, vilket\r\ninnebär att jag här avvikit från det anförande som\r\njag höll förra året och som är protokollfört den 14\r\nmars 1990. Detta sagt till vägledning för Stig\r\nGustafsson.</pre><pre>Med en kanske alltför grov förenkling skulle\r\nman, fortsätter Strömholm, kanske kunna säga att\r\nden ena sidan -- den socialistiska -- lägger\r\nbevisbördan för riktigheten i den enskildes anspråk\r\npå denne själv; det är hans sak att övertygande\r\nstyrka att frågan är sådan att alla andra bör avstå\r\nfrån att bestämma över honom, medan den andra\r\nsidan -- den borgerliga, för att något namn ha --\r\nålägger det allmännas företrädare att bevisa att en\r\nfråga verkligen i så hög grad angår alla, eller i varje\r\nfall en stor grupp, att det är motiverat att\r\nspörsmålet undandras den enskildes suveräna\r\ndisposition och underkastas kollektivets beslut.</pre><pre>Kollektivet kan utgöras av staten eller -- som i\r\ndetta fall -- av en ideell förening.</pre><pre>Staten har sin makt från fria, suveräna\r\nmedborgare. Denna makt kan å andra sidan\r\nmissbrukas och därigenom bli farlig just för samma\r\nmedborgare. Medborgarna måste därför genom\r\nrättsregler skyddas mot risken för sådant missbruk.\r\nSå har faktisk skett genom den katalog av\r\nrättigheter som inskrivits i vår regeringsform. En\r\nhelt annan sak är huruvida regeringsformen i denna\r\ndel är mycket mer än sirliga rosetter, för övrigt av\r\nganska enkel kvalitet, för högtidligt bruk -- för att\r\ncitera docenten Axberger i BRÅ Forskning 1988:3\r\ns. 157.</pre><pre>I fråga om den form för kollektivism som utgörs\r\nav ideella föreningar avvisar socialdemokraterna\r\nmed eftertryck blotta tanken att den enskilde skall\r\nfå tillgång till rättsregler med enda syfte att\r\nupprätthålla balansen mellan föreningen och\r\nhonom själv. Varför står socialisterna alltid på\r\nkollektivets sida?</pre><pre>I en välskriven intervju med statsrådet Odd\r\nEngström i Svenska Dagbladet den 24 september\r\n1989 berörs denna fråga. Här har vi kanske pudelns\r\nkärna. Jag vill därför återge några brottstycken.\r\nNu, Stig Gustafsson, följer jag mitt anförande från\r\nförra året.</pre><pre>Menar du, frågar intervjuaren, att det kan gå\r\nmed välfärdsstaten som det gjorde med dig -- den\r\nfokuserar allt mindre på kollektiva lösningar och\r\nalltmer på det personliga, det individuella.</pre><pre>Ja, svarar Odd Engström, som här\r\nuppenbarligen hänför sig till Anders Ehnmarks bok\r\nom Machiavelli med titeln Maktens hemligheter.\r\nDet är svårt att erkänna för en socialdemokrat, en\r\nprocess. Men historiskt ser jag det som två steg:\r\nbefrielse är det första steget, frihet det andra. Och\r\nbefrielsen, fortsätter Engström, har krävt\r\nkollektiva ansträngningar. Du kan inte kasta av dig\r\nförtryck, hunger och orättvisa utan tillgång till den\r\nkraft, den makt som finns i de stora kollektiven,\r\nfolkrörelserna, partierna, fackföreningarna. Men\r\nbefrielsen är inget mål i sig: målet är frihet. Och\r\nvägen till friheten måste du gå ensam.</pre><pre>Det här är ett tal som i enklare politisk\r\nslagväxling skulle betraktas som borgerligt,\r\nkommenterar intervjuaren. Odd Engström svarar:\r\nSocialisterna har alltså trott att när människan blir\r\nbefriad från förtryck blir hon fri. Liberalerna menar\r\natt när människan är fri så befriar hon sig från\r\nförtrycket. Båda dessa lösningar är ofullkomliga.</pre><pre>Odd Engströms karakteristik av det historiska\r\nskeendet är värd begrundan. Anders Ehnmark\r\nkonstaterar på motsvarande sätt att frihet fordrar\r\nbefrielse, för att därefter tvivlande ställa frågan om\r\nbefrielsen verkligen behöver leda till frihet.</pre><pre>Det kollektiva tänkandet har alltså sitt ursprung\r\ni ett skede där de sociala förhållandena präglades\r\nav allvarliga orättvisor av olika slag. Det krävdes då\r\nkollektiva insatser för att sätta makt bakom orden.\r\nDetta skede tillhör det förgångna.</pre><pre>Nu befinner vi oss i ett nytt skede, en iakttagelse\r\nsom också är Odd Engströms. Det skedet\r\nkännetecknas av att den enskilde inte längre\r\nbehöver tvingas att underkasta sig och sålunda mot\r\nsin vilja begränsa sin frihet till förmån för kollektiva\r\nlösningar. Det socialdemokratiska tänkandet har\r\nemellertid inte lyckats frigöra sig från det förflutna.\r\nVar det inte, herr talman, Tegnér som skaldade:</pre><pre>Evigt kan ej bli det gamla\r\nej kan vanans nötta läxa\r\nevigt repas opp igen.\r\nVad förmultnat är skall ramla,\r\noch det friska, nya växa\r\nopp utur förstörelsen.</pre><pre>\r\nJag beklagar att vice statsministerns nytänkande\r\ninte slagit igenom i det socialdemokratiska\r\nställningstagandet i detta ärende. Hur länge får vi\r\nvänta på perestrojka här?</pre><pre>Med hänvisning till det anförda, till alla tidigare\r\nanföranden i samma ämne och till vad Martin\r\nOlsson kommer att åberopa i sitt anförande, vill\r\njag, herr talman, yrka bifall till reservation nr 1.</pre><pre>Anf. 51 MARTIN OLSSON (c):</pre><pre>Herr talman! Praktiskt taget alla i vårt land tillhör\r\nen eller flera föreningar. Medlemskap är -- formellt\r\nsätt -- frivilligt för den enskilde, men medlemskap\r\när samtidigt i mycket stor utsträckning en\r\nförutsättning för den enskilde för att kunna hävda\r\nsina intressen och rättigheter samt för att kunna\r\nutöva fritidsaktiviteter, hobbyverksamheter och\r\nmycket annat.</pre><pre>De synnerligen många föreningarna och\r\norganisationerna har härigenom avgörande\r\nbetydelse både för den enskilde och för hela vårt\r\nsamhälle. Ett fritt och av statsmakterna oberoende\r\nföreningsliv och organisationsväsende är genom\r\nbåde sin omfattning och sina uppgifter en viktig del\r\nav vårt folkstyre.</pre><pre>Enligt centerpartiets mening är det viktigt att\r\nsamhället på olika sätt stimulerar föreningslivet och\r\nunderlättar dess verksamhet. Vi har aktivt arbetat\r\nför detta bl.a. genom ekonomiskt stöd till\r\nföreningslivet och ekonomiskt stöd till\r\nsamlingslokaler.</pre><pre>Frågan om den enskildes rättigheter och\r\nskyldigheter inom en organisation, liksom\r\nmedborgarnas ställning gentemot olika\r\norganisationer, har under senare år\r\nuppmärksammats alltmer. Dessutom har frågor om\r\norganisationernas ställning och inflytande i vårt\r\nmoderna samhälle och förhållandet mellan\r\nsamhälle och organisationer tilldragit sig ett\r\nväxande intresse.</pre><pre>Jag vill erinra om att när det gäller den enskildes\r\nställning kontra samhället är rättigheterna, efter\r\ntillägg till regeringsformen, väl grundlagsreglerade\r\ni 2 kap. regeringsformen. Där anges nämligen de\r\ngrundläggande fri- och rättigheter som varje\r\nmedborgare skall vara tillförsäkrad gentemot\r\nsamhället. Bland de många friheter som anges där\r\nfinns yttrandefrihet, informationsfrihet,\r\nmötesfrihet, religionsfrihet och föreningsfrihet.\r\nFöreningsfriheten beskrivs med orden ''frihet att\r\nsammansluta sig med andra för allmänna eller\r\nenskilda syften''. Det innebär att samhället inte får\r\nhindra någon från att bli medlem i en förening eller\r\nhindra bildandet av föreningar.</pre><pre>Den enskildes rättigheter gentemot samhället är\r\nalltså noga reglerade. Den som anser sig ha blivit\r\nfelaktigt behandlad av samhället har dessutom\r\nmöjlighet att vända sig till Europarådet för att få\r\nprövat om svenska regler och deras tillämpning står\r\ni överensstämmelse med konventionen om\r\nmänskliga rättigheter.</pre><pre>Jag nämnde att medlemskap i olika\r\norganisationer är av synnerligen stor betydelse för\r\nden enskilde. Det anmärkningsvärda är att vi inte\r\nhar någon lagreglering av relationen mellan den\r\nenskilde och ideella organisationer. Det finns inget\r\nsom på något sätt motsvarar de grundlagsfästa\r\nreglerna om relationen medborgare -- samhälle.</pre><pre>Från centerns sida ser vi det som mycket viktigt\r\natt på olika sätt slå vakt om den enskildes ställning.\r\nDet gäller inte endast relationen mellan olika\r\nenskilda och mellan enskilda och samhället utan\r\nockså mellan enskilda och organisationerna. Vi har\r\ndärför under en följd av år i motioner och\r\nreservationer begärt utredning om grundläggande\r\nlagregler beträffande den enskildes rättigheter och\r\nskyldigheter gentemot en förening. Det gäller\r\nrätten att stå utanför en förening, den s.k. negativa\r\nföreningsrätten, och rätten att slippa bli\r\nkollektivansluten till ett politiskt parti. Det har\r\näven gällt skydd för småföretagare utan anställda\r\natt bli blockerade av en organisation som\r\nföretagaren i fråga inte har något med att göra.</pre><pre>I dag gäller det frågan om en medlems ställning i\r\nideella föreningar. Den frågan har vi diskuterat\r\nmånga gånger. Vad vi kräver och har krävt tidigare\r\när att det skall göras en utredning rörande såväl\r\nbehovet som den lämpliga utformningen av en\r\nlagstiftning på detta område. Tyngdpunkten i en\r\nsådan lagstiftning skall ligga på det som från\r\nsamhällets sida är mest skyddsvärt, nämligen den\r\nenskilde medlemmens ställning i förhållande till\r\norganisationen. Det handlar även om den enskildes\r\nrätt till inträde i, avgång från och uteslutning ur\r\nförening, medlems bundenhet av beslut som fattats\r\nutan hans medverkan eller frågor utanför\r\nföreningens verksamhetsområde.</pre><pre>Den lagstiftning som vi vill skall prövas gäller regler\r\nsom skall stärka den enskildes ställning och därmed\r\näven stärka föreningslivet. Det skall vara regler\r\nsom helt ligger inom den grundlagsfästa\r\nföreningsrätten. Att sådana regler inte kan hota\r\nföreningsrätten visas av att det när det gäller de\r\nekonomiska föreningarna, vilka ju är en mycket\r\nviktig del av Föreningssverige, finns regler om\r\nmedlems rättigheter och skyldigheter. Dessa regler\r\när utformade ungefär på det sätt som vi menar\r\nborde bli aktuellt i fråga om ideella föreningar.</pre><pre>Socialdemokraterna fortsätter att kämpa emot\r\nen utredning, vars syfte är att stärka den enskildes\r\nställning. Jag vill erinra om att socialdemokraterna\r\npå motsvarande sätt under en lång följd av år -- jag\r\ntror att det har skett så länge som vi som är\r\nnärvarande i kammaren nu kan erinra oss --\r\nförsvarade systemet med att kollektivansluta\r\nmänniskor till sitt parti. Till slut har\r\nsocialdemokraterna kommit till insikt om att de\r\nmåste retirera från sin gamla uppfattning i fråga om\r\nkollektivanslutningen. Trägen vinner, heter det i\r\nordspråket, och det är tillämpligt på den borgerliga\r\nkritiken av kollektivanslutningen. Frågan är nu hur\r\nlänge socialdemokraterna avser att förhindra den\r\nutredning vi begär i reservation nr 1 och som jag nu,\r\nherr talman, ber att få yrka bifall till.</pre><pre>Anf. 52 STIG GUSTAFSSON (s):</pre><pre>Herr talman! Riksdagen har många traditioner. En\r\ntradition är att vi ungefär vid samma tidpunkt varje\r\når, just i brytningen mellan vinter och vår --\r\negentligen en av våra finaste årstider -- har en\r\ndebatt om lagstiftning beträffande ideella\r\nföreningar. Jag är inte emot fina traditioner -- tro\r\ninte det --, men alla traditioner är inte värda att\r\nupprätthållas. Just den här traditionella debatten\r\nbörjar enligt min uppfattning bli överflödig.</pre><pre>Under de senaste 15 åren har vi i kammaren\r\ndiskuterat denna fråga. Oavsett om vi har haft\r\nborgerliga regeringar eller socialdemokratiska, så\r\nhar riksdagen inte velat lyssna på kraven om en\r\nlagstiftning när det gäller de ideella föreningarna.\r\nSkälen till detta är mycket goda.</pre><pre>Vi har i Sverige en mycket rik föreningsflora,\r\nsom vi skall vara rädda om. De ideella föreningarna\r\ni vårt land har stora uppgifter att fylla, och de\r\nfungerar utomordentligt väl. I själva verket finns\r\ndet ingen saklig kritik mot det ideella\r\nföreningsväsendet. Den kritik som kommer till\r\nsynes i de motioner som vi har att behandla här i\r\ndag måste jag tyvärr beteckna som osaklig.</pre><pre>Som så många gånger tidigare tvingas jag\r\nkonstatera att man i de borgerliga motionerna och\r\nreservationerna när man uppger sig vilja värna om\r\nskyddet för den enskilde, i själva verket vänder sig\r\nemot bara vissa organisationer. Det är den enskilde\r\nmedlemmens ställning i förhållande till\r\norganisationen som man säger sig vilja värna. Det\r\nkan man göra i många former. Men det som man i\r\nmotionerna vänder sig emot är de fackliga\r\norganisationernas verksamhet. Det framgår med all\r\nönskvärd tydlighet av exemplifieringen både i\r\nmotionerna och i reservationen.</pre><pre>Det här är emellertid ingenting nytt. Den\r\nenskildes frihet hotas, säger man från borgerligt\r\nhåll, men det är nu, liksom tidigare, inte den\r\nenskilde individens frihet som man tänker på. Nej,\r\nvad debatten i själva verket handlar om är en\r\nkampanj mot de fackliga organisationerna. De här\r\nmotionerna och debatten som förs omkring dem är\r\ningenting annat än ett led i en antifacklig kampanj,\r\näven om den kampanjen har klätts i juridisk\r\nspråkdräkt.</pre><pre>Man säger att det är ett juridiskt problem. Men\r\ndet är inget sådant, utan det är ett politiskt\r\nproblem -- man vill ha en lagstiftning riktad mot\r\nfackliga organisationer, som inskränker deras\r\nmöjlighet att på bästa sätt arbeta för sina\r\nmedlemmar. Det saknas också i övrigt bärande skäl\r\nför särskild lagstiftning om ideella föreningar. I\r\nsjälva verket är det främst företeelser utanför\r\nramen för sådan lagstiftning som motionärerna har\r\nhaft i åtanke i sina förslag, t.ex. förekomsten av\r\nfackliga organisationsklausuler. Ett förbud mot\r\nsådana klausuler hör inte till området lagstiftning\r\nom ideella föreningar, utan det hör till den\r\narbetsrättsliga lagstiftningen.</pre><pre>Det finns flera andra exempel i motionerna på\r\nfrågor som inte hör hemma i den debatt som rör\r\nlagstiftning om ideella föreningar. Jag tänker här\r\nt.ex. på vad som sägs om ''blockader som riktas mot\r\nföretagare utan anställda, eller med anställda som\r\ninte är medlemmar i den blockerande\r\norganisationen''. Även detta är en ren arbetsrättslig\r\nfråga, och den bör därför diskuteras i andra utskott\r\nän lagutskottet.</pre><pre>De rättsfall som åberopas i motionerna, t.ex.\r\ndomarna från högsta domstolen som avser\r\nuteslutning ur facklig organisation eller\r\nfackförbunds beslut att teckna kollektiv\r\nhemförsäkring för sina medlemmar, visar också att\r\ndet finns en rättsbildning på det här området.</pre><pre>I själva verket skall vi vara stolta och glada över\r\natt vi har en stark tradition när det gäller ideella\r\nföreningars verksamhet. Vi får inte glömma att en\r\nlagstiftning på detta område med all nödvändighet\r\nskulle bli mycket otymplig. Till ideella föreningar\r\nräknas nämligen inte bara fackliga organisationer,\r\nvilket man lätt kan få intryck av när man läser\r\nmotionerna, utan också sällskapsföreningar, som\r\nbridgeklubbar, golfklubbar, idrottsföreningar,\r\nRöda korset, våra politiska partier, religiösa\r\nföreningar, arbetsgivarföreningar, osv.</pre><pre>Jag tycker att förhållandena i Finland, som\r\nutskottet besökte för något år sedan, ändå visar\r\nvilken apparat och vilken byråkrati som krävs om\r\nman skulle införa lagstiftning och registrering av\r\nideella föreningar. Låt mig nämna ett exempel.\r\nDen avdelning inom justitiedepartementet som\r\nsköter dessa frågor har ett trettiotal personer\r\nanställda. Det tycker jag säger allt. Är det så att vi\r\nvill byråkratisera samhället, så skall vi naturligtvis\r\ntillstyrka dessa motioner om lagstiftning. Jag för\r\nmin del vill inte vara med om det.</pre><pre>Till min gamle motkombattant Allan Ekström\r\nvill jag säga att jag är imponerad av hans energi när\r\ndet gäller att försvara motionerna i denna fråga.\r\nNya argument är dock svårare att spåra, men det är\r\ninte Allan Ekströms fel. Det finns inga nya och inte\r\nheller några bärande argument för den sak han\r\nförsvarar. Den enskilde har rättsregler att hålla sig\r\ntill när det gäller medlemskap i ideella föreningar.\r\nHär vill jag bara hänvisa till den rättspraxis som har\r\nutvecklats.</pre><pre>Allan Ekströms citat från intervjun med Odd\r\nEngström om kollektivismen och friheten är ju\r\nintressanta. Jag ställer mig här på frihetens\r\nbarrikad -- frihet från lagstiftning, en lagstiftning\r\nsom bara skulle byråkratisera föreningsväsendet.</pre><pre>Jag vill till Martin Olsson säga att även han har\r\nvarit energisk när det gäller försvaret av\r\nmotionerna på detta område. Men också i fråga om\r\nMartin Olssons inlägg är det svårt att finna några\r\nnya, fräscha argument.</pre><pre>Herr talman! De ideella föreningarna har en\r\nutomordentligt betydelsefull ställning i vårt\r\nsamhälle. De har alltid tagit sitt samhällsansvar och\r\nfullgör ofta viktiga samhällsfunktioner. Ideella\r\nföreningar utgör i dag ett omistligt inslag i vår\r\ndemokrati. Eftersom det inte finns några\r\nmissförhållanden att peka på och en lagstiftning\r\nbara skulle försvåra och krångla till föreningarnas\r\nverksamhet, ber jag, herr talman, att till alla delar\r\nfå yrka bifall till utskottets hemställan och avslag på\r\nreservationerna.</pre><pre>\r\nAnf. 53 MARTIN OLSSON (c) replik:</pre><pre>Herr talman! Jag skall kommentera några av de\r\nsaker som Stig Gustafsson tog upp. Visst är detta en\r\ntradition. Men alltifrån det att jag kom till\r\nriksdagen 1971 var det också tradition med en\r\ndebatt om kollektivanslutningen. Dåvarande\r\npartisekreterare och nuvarande utrikesminister\r\nSten Andersson höll storslagna tal, i vilka han\r\nhyllade friheten för organisationer att\r\nkollektivansluta medlemmar till ett politiskt parti. I\r\ndessa tal förekom samma tonläge -- eller kanske\r\nännu något hetsigare -- och samma jargong som nu\r\nhos Stig Gustafsson, men då gällde det att det måste\r\nvara kollektivet som har rätt att besluta över den\r\nenskilde. Det var bra att vi upprätthöll den\r\ntraditionen ända tills socialdemokraterna backade i\r\nfrågan.</pre><pre>Under 70-talet och långt fram på 80-talet hade vi\r\nen annan tradition -- vi diskuterade kärnkraften.\r\nDen bortgångne statsministern höll här och utanför\r\ndet här huset flammande tal mot Thorbjörn Fälldin\r\nnär denne kritiserade eller ifrågasatte kärnkraften.</pre><pre>Jag tror inte att det är fel att återkomma till en\r\nfråga. Det är snarare rätt att återkomma till en\r\nfråga när man vet att det är en fråga som bör lösas\r\noch som har framtiden för sig. Därför har vi\r\nåterkommit. Det är för att slå vakt om den\r\nenskildes ställning, för att hitta lösningar på de\r\ntvister som kan uppstå mellan den enskilde och\r\norganisationen, som vi behöver lagregler -- på\r\nsamma sätt som vi behöver lagregler i samhället i\r\növrigt.</pre><pre>Som jag framhöll i mitt anförande har vi i centern\r\nalltid slagit vakt om och hyllat föreningslivet -- det\r\när inget som helst tvivel om det -- men vi slår också\r\nvakt om den enskildes ställning. I de få fall -- det är\r\ndess bättre undantagsfall -- då det uppstår konflikt\r\nmellan den enskilde och hans förening är det viktigt\r\natt det finns regler om det.</pre><pre>Med det yrkar jag igen bifall till vår motion och\r\nuttrycker förhoppningen att man även\r\nfortsättningsvis driver den här frågan i riksdagen till\r\ndess att den för en nöjaktig lösning.</pre><pre>Anf. 54 STIG GUSTAFSSON (s) replik:</pre><pre>Herr talman! Martin Olsson anförde exempel på\r\nandra traditioner som upprätthållits här i\r\nkammaren. Som exempel nämnde han debatten om\r\nkollektivanslutningen. På den punkten skulle jag\r\nbara vilja säga att när föreningar vill ha till stånd en\r\nförändring -- när man t.ex. kommer med krav på\r\nlagstiftning -- skall riksdagen naturligtvis hjälpa till,\r\nom man så vill, och det är nödvändigt. Men det har\r\ninte ställts några krav på förändringar i det här\r\navseendet från organisationer eller från\r\nföreningsväsendet. Tvärtom.</pre><pre>Jag skulle vilja citera ett remissyttrande som\r\nSvenska arbetsgivareföreningen avgav för något år\r\nsedan över samma motioner -- de har ju inte\r\nförändrats nämnvärt under årens lopp. Svenska\r\narbetsgivareföreningen sade då i sitt\r\nremissyttrande: Föreningen har i samtliga fall\r\navböjt tanken på sådan lagstiftning -- dvs. om\r\nideella föreningar -- med motiveringen att det inte\r\nförelegat något påvisbart behov därav. Föreningen\r\nvidhåller alltjämt uppfattningen att det inte är\r\nerforderligt med en generell lagstiftning angående\r\nideella föreningar. -- Det tycker jag säger allt om\r\nbehovet av en sådan lagstiftning.</pre><pre>Anf. 55 MARTIN OLSSON (c) replik:</pre><pre>Herr talman! Det har väl gått rätt långt då vännen\r\nStig Gustafsson måste ta till\r\nArbetsgivareföreningens synpunkter för att hitta\r\nlämpliga argument att anföra emot oss. Det är\r\nsjälvklart att den föreningen liksom andra\r\nföreningar inte begär regler i den här riktningen --\r\ndet är naturligt. Men här är det fråga om att vi som\r\nriksdagsledamöter och representanter för svenska\r\nfolket företräder de många enskilda människorna.\r\nDet är utifrån de aspekterna som vi på olika sätt slår\r\nvakt om den enskildes ställning. Vi vill skapa regler,\r\ninte för att på något sätt hindra föreningslivet utan\r\nför att ge den enskilde tillfredsställande rättigheter\r\nnär konflikt har uppstått.</pre><pre>Anf. 56 STIG GUSTAFSSON (s) replik:</pre><pre>Herr talman! Jag skulle bara vilja säga att jag\r\nciterade Arbetsgivareföreningens yttrande just\r\ndärför att de exempel som används i motionerna rör\r\narbetsmarknadens organisationer. Därför tycker\r\njag att det inte finns något lämpligare citat att\r\nanföra än Svenska arbetsgivareföreningens\r\nyttrande -- LO och TCO har ju precis samma\r\nuppfattning.</pre><pre>Anf. 57 ELISABET FRANZÉN (mp):</pre><pre>Herr talman! Reservanterna vill ha en lagreglering\r\nav ideella föreningar främst med motivet att skydda\r\nden enskildes ställning och rätt i förhållande till\r\nföreningen. Utskottsmajoriteten anser att det\r\nsaknas skäl för en sådan reglering.</pre><pre>De förhållanden som beskrivits i motionerna och\r\ni någon mån i anförandena här i dag är allvarliga\r\noch behöver rättas till. Tyvärr går det inte att göra\r\nlagstiftningsvägen på det sätt som motionärerna\r\nföreslår utan att den fria föreningsrätten på något\r\nsätt begränsas. Det måste därför vara en uppgift för\r\nföreningarnas medlemmar.</pre><pre>Miljöpartiet vill värna om den fria\r\nföreningsrätten och om möjligheten att bilda\r\nföreningar för olika ändamål och göra det på det\r\nsätt som är mest ändamålsenligt i just den situation\r\nsom man befinner sig i. Det är en av de viktigaste\r\ngrunderna för ett demokratiskt samhälle.</pre><pre>Därför ställer sig miljöpartiet bakom\r\nutskottsmajoritetens hemställan att riksdagen skall\r\navslå motionerna, men eftersom vi gör det med en\r\nannan motivering än majoriteten yrkar jag bifall till\r\nreservation nr 2.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre></pre><pre>7 § Stöd till trossamfund m.m.</pre><pre>Föredrogs</pre><pre>kulturutskottets betänkande</pre><pre>1990/91:KrU14 Stöd till trossamfund m.m. (prop.\r\n1990/91:100 delvis).</pre><pre>Anf. 58 MARGARETA FOGELBERG\r\n(fp):</pre><pre>Herr talman! Efter förslag av kulturutskottet\r\ngjorde riksdagen förra året det uttalandet att\r\nregeringen i årets budgetproposition borde föreslå\r\nen reell uppräkning av statens bidrag till\r\ntrossamfunden.</pre><pre>Utskottets skäl för att begära en uppräkning av\r\nanslaget var bl.a. att antalet medlemmar i våra\r\ninvandrarkyrkor ökat mycket kraftigt under 80-\r\ntalet.</pre><pre>Tidigare hade endast församlingar inom den krets\r\nsom samverkar i Sveriges frikyrkoråd kunnat få del\r\nav statsbidragen. I dag är trossamfunden i Sverige\r\nganska många, och vid sidan av de ursprungliga\r\nfrikyrkliga samfunden finns anglikanska kyrkan,\r\nestniska evangelisk-lutherska kyrkan, de islamiska\r\nförsamlingarna, de judiska församlingarna, de\r\nortodoxa och österländska kyrkornas ekumeniska\r\nråd, Stockholms katolska stift och ungerska\r\nprotestantiska kyrkan, som också får del av\r\nstatsbidragen.</pre><pre>Regeringens förslag, att räkna upp anslaget med 10\r\nmilj.kr., räcker inte och når alls inte den nivå som\r\nkulturutskottet avsåg i sitt uttalande.</pre><pre>Med de senaste årens höga inflation och\r\neftersläpningen i anslagstilldelningen hade det\r\nbehövts betydligt kraftfullare insatser för att täcka\r\nbehoven. Folkpartiet liberalerna föreslår i sin\r\nreservation att ytterligare 3 milj.kr. anvisas och,\r\nherr talman, jag vill yrka bifall till reservationen.</pre><pre>Jag är medveten om att en uppräkning med 3\r\nmilj.kr. inte heller räcker för att täcka behoven,\r\nmen varje krona utöver vad regeringen föreslagit är\r\nvärdefull, särskilt som kostnader för byggande och\r\nunderhåll haft en våldsam ökning.</pre><pre>I ett särskilt yttrande till betänkandet har\r\nfolkpartiet liberalerna anknutit till regeringens\r\nuttalande om att skattereformens effekter för\r\nfolkrörelserna bör följas med särskild\r\nuppmärksamhet. Trossamfundens\r\nungdomsverksamhet får del av statsbidragen, men\r\nde kan ju inte, som exempelvis ett företag, kvitta\r\ningående mervärdeskatt mot den som betalas ut.\r\nHär brister det fortfarande i kompensationen till\r\ntrossamfunden och andra folkrörelser som t.ex.\r\nnykterhetsrörelsen.</pre><pre>Från folkpartiet liberalernas sida förutsätter vi att\r\nregeringen står fast vid sitt uttalande i samband\r\nmed skattereformen och söker former för att rätta\r\ntill bristerna.</pre><pre>Slutligen, herr talman, vill jag kommentera en\r\nskrivning i detta betänkande som jag nog tycker var\r\nganska onödig. Utskottet hänvisar till möjligheten\r\nför folkrörelserna och därmed också\r\ntrossamfunden att finansiera sin verksamhet med\r\nspel och lotterier.</pre><pre>Herr talman! Den som vet något om trossamfunden\r\nkänner också till att spel och dobbel är dem\r\nfullständigt främmande.</pre><pre>Tvärtom sysslar många av dem med Gud i mer\r\nbehagliga gärningar. Frälsningsarmén t.ex. gör en\r\nmycket värdefull insats genom att ge mat och\r\nhusrum åt dem som hamnat på vårt samhälles\r\nskuggsida; frälsningssoldaterna tar vid där vårt\r\nkostsamma, sociala nätverk kommit till korta.</pre><pre>Herr talman! Jag vill ännu en gång yrka bifall till\r\nfolkpartireservationen.</pre><pre>Anf. 59 ERKKI TAMMENOKSA (s):</pre><pre>Herr talman! Jag skall inte upprepa vad Margareta\r\nFogelberg har sagt om hur det har fungerat tidigare;\r\ndet gäller statsbidrag till nya trossamfund för deras\r\nverksamhet.</pre><pre>Kulturutskottet uttalade förra året att statsbidraget\r\ntill trossamfund måste höjas ordentligt med hänsyn\r\ntill det ökade antalet invandrare under 1980-talet.\r\nDet har regeringen nu gjort. Det har blivit plus 10\r\nmiljoner. Det är en ökning med 17 %, vilket -- anser\r\njag -- är ganska mycket. I den situation som råder,\r\ndär vi hela tiden måste ta hänsyn till ekonomin och\r\nnagelfara förslagen på alla möjliga områden, anser\r\nvi att det är en ganska bra höjning. Om vi hade haft\r\nråd hade vi givetvis kunnat anslå ytterligare\r\nmiljoner, men det har vi inte. Jag yrkar därför\r\navslag på den folkpartistiska reservationen, där\r\nman yrkar på 3 miljoner utöver regeringens förslag.</pre><pre>Den andra fråga som tas upp i det här\r\nsammanhanget är skattereformen. Jag vet inte vad\r\nElver Jonsson tänker säga, så jag får väl återkomma\r\ntill det. Margareta Fogelberg nämnde de övriga\r\nfolkrörelserna. I uppgörelsen mellan\r\nregeringspartiet socialdemokraterna och\r\nfolkpartiet om skattereformen stod det att\r\nidrottsrörelsen skulle få kompensation -- man\r\nsyftade på det lokala stödet -- och så har ju skett.</pre><pre>Man har också sagt att man skall följa upp det hela\r\noch se om några folkrörelser har blivit drabbade av\r\nskattereformen. I rådande situation är vi givetvis\r\ninte färdiga att komma med några förslag i syfte att\r\navhjälpa sådana skevheter. Vi får följa upp det och\r\nåterkomma.</pre><pre>Jag vill ytterligare understryka att barn- och\r\nungdomsverksamhet på olika sätt har fått stöd och\r\nhöjningar, inte bara inom idrottens område, i årets\r\nbudgetproposition. Jag yrkar givetvis bifall till\r\nkulturutskottets hemställan.</pre><pre>Anf. 60 MARAGETA FOGELBERG (fp)\r\nreplik:</pre><pre>Herr talman! Som jag sade i mitt anförande har\r\nvåra invandrare bidragit till att medlemsantalet i\r\ntrossamfunden har ökat liksom antalet\r\ntrossamfund. Det är positivt -- det ger ett fint bidrag\r\ntill den allmänna kulturverksamheten, kan man\r\nsäga.</pre><pre>Jag tycker att det är synd att Erkki Tammenoksa\r\nfått ta på sig den otacksamma uppgiften att försvara\r\nregeringens förslag här. Han är annars en mycket\r\ngod ambassadör här i riksdagen för gruppen\r\ninvandrare.</pre><pre>Erkki Tammenoksa tycker att 17 % är en stor\r\nuppräkning. Ja, det beror ju helt på hur hög den\r\nnivå är som man utgår ifrån. Vidare säger\r\nTammenoksa att regeringen inte har råd med mer.\r\nMen ett par miljoner kronor utöver vad regeringen\r\nhar föreslagit hade ändå varit ett litet belopp i\r\njämförelse med de enorma summor som man lägger\r\nned på andra folkrörelser, t.ex. idrottsrörelsen.</pre><pre>Anf. 61 ERKKI TAMMENOKSA (s) replik:</pre><pre>Herr talman! Jag är givetvis tacksam för Margareta\r\nFogelbergs uppskattande ord, men faktum är att vi\r\nhar att bevaka olika områden inom det statliga\r\nområdet, och då har vi -- tyvärr -- inte råd.</pre><pre>Sedan en annan sak. Jag skulle gärna vilja säga\r\nmycket om idrottsrörelsen och dess krav, men jag\r\nanser inte att detta är rätt tillfälle att föra den\r\ndebatten, så jag får väl återkomma till det.</pre><pre>Anf. 62 ELVER JONSSON (fp):</pre><pre>Herr talman! Jag skall ta upp några funderingar\r\nmed anledning av den motion som jag tillsammans\r\nmed Erling Bager och Lars Ernestam har väckt till\r\nårets riksdag. I samband med fjolårets beslut om\r\nreformerad inkomstbeskattning uppmärksammade\r\nriksdagen med anledning av motioner riskerna för\r\nnegativa effekter för folkrörelserna av den\r\nbreddade och förändrade momsnivån.\r\nFinansministern hade uttalat att frågan här borde\r\nföljas särskilt uppmärksamt.</pre><pre>Riksdagen förutsatte att negativa och oförutsedda\r\nkonsekvenser skulle neutraliseras i detta års\r\nbudgetproposition. Till en del har detta skett. För\r\nidrottens del blir det en relativt kraftig justering och\r\nkompensation. I viss mån gäller det de\r\nhandikappade organisationerna, även om vi från\r\nliberalt håll tycker att det är för litet. Svenska\r\nkyrkan däremot erhåller fullt ut kompensation för\r\nmerkostnader på grund av skatteomläggningen.\r\nDetta är bra, herr talman. Samtliga dessa\r\njusteringar är i linje med riksdagsbeslutet.</pre><pre>För de fria trossamfunden, nykterhetsrörelsen m.fl.\r\nfolkrörelser utgår ingen kompensation. I\r\nmotionerna Kr409 och Kr410 har vi påtalat att\r\nenbart för de fria trossamfunden torde\r\nkostnadsökningen uppskattas till upp emot 100\r\nmilj.kr. Nu kan det naturligtvis påstås att de ökade\r\nutgifterna som avser att finansiera skattereformen\r\nfaller ut i sänkta skatter för fysiska inkomsttagare.\r\nEn sådan omläggning av skattesystemet leder dock\r\ninte med säkerhet till kommunicerande kärl. De\r\nsom gynnas mest av skattereformen är kanske inte\r\nde som dominerar de genuina folkrörelserna. Ofta\r\när det vad som skulle kunna betecknas som\r\npersoner med små inkomster och medlemmar utan\r\negen inkomst. I folkrörelsearbetet finns det stora\r\ngrupper pensionärer, barn och ungdom, inte sällan\r\ni de aktiva åldrarna, de som med rätta skulle\r\nbetecknas som ''småfolket'' eller personer med små\r\ninkomster.</pre><pre>Nu vill utskottsmajoriteten ge intryck av att\r\ntrossamfunden, nykterhetsorganisationerna m.fl.\r\nskulle ha fått en mycket kraftig uppräkning. Så är\r\ninte fallet. Det är tvärtom fråga om en betydande\r\neftersläpning så att man till nöds undergår en\r\nytterligare urholkning. Denna urholkning har för\r\növrigt pågått under flera år. Vi får inte glömma bort\r\natt det här inte bara handlar om de direkta\r\nstatsbidragens relativa försämring utan också om\r\nandra inslag som starkt försämrar folkrörelsernas\r\nekonomi.</pre><pre>Det finns anledning att erinra om regeringens\r\nborttagande av organisationstidskriftsstödet. Det\r\nrörde sig om ett förhållandevis litet belopp i\r\nstatsbudgeten, men ett kraftigt bortfall för de\r\nideella folkrörelserna. Detta tidskriftsstöd som\r\ntillkom för att dämpa de allt högre\r\nportokostnaderna, plockades bort samtidigt som\r\nportot fortsatte att rusa i höjden. Detta anslag på\r\nnågra få miljoner rycktes bort samtidigt som\r\ndagspresstödet höjdes till halvmiljardklassen. Tala\r\nom solidarisk fördelningspolitik, kulturminister\r\noch kulturutskott!</pre><pre>I dessa yttersta dagar finns också anledning att\r\nerinra om att det statsägda postverket inte aktar för\r\nrov att ta extra betalt av fattiga folkrörelser som\r\nordnar frivilliga insamlingar. Jag har velat nämna\r\ndessa exempel för att visa att den samlade\r\nekonomiska bilden är starkt negativ för det ideella\r\narbetet. Regering och riksdag hyllar ofta i varma\r\nordalag det frivilliga folkrörelsearbetet som en\r\nomistlig del i vårt samhälle. Men när det kommer\r\ntill konkreta ställningstaganden glider man så lätt\r\nundan ett realt ansvarstagande.</pre><pre>Därför förpliktar det regeringen att i enlighet med\r\ndet särskilda yttrandet från folkpartiet liberalerna\r\nsnarast möjligt finna lämpliga former för att rätta\r\ntill de brister som har påtalats.</pre><pre>Herr talman! Jag ber att få yrka bifall till\r\nmotionerna Kr409 och Kr410 samt till\r\nreservationen av Lars Ernestam och Margareta\r\nFogelberg.</pre><pre>Anf. 63 ERKKI TAMMENOKSA (s):</pre><pre>Herr talman! Jag vill påpeka att Elver Jonsson\r\ntillhör det parti som har varit med i\r\nskatteuppgörelsen. Jag skall dock inte ta upp den\r\ndebatten nu.</pre><pre>Jag vill medge att samarbetsnämnden, som har att\r\nfördela medel till trossamfunden, tidigare har varit\r\nsolidarisk gentemot de nya trossamfunden som\r\nbestår av invandrare. Nämnden kan givetvis\r\nåberopa att den har gett så mycket mera tidigare att\r\nden skall ha kompensation. Jag har talat om vilka\r\nmöjligheter vi har och inom vilka ramar vi har att\r\nröra oss.</pre><pre>När det gäller lotteri och spel glömde jag att säga\r\natt det inte är fel att hänvisa till en översyn som\r\nskall göras på detta område. Det kanske är fel när\r\ndet gäller trossamfunden, men frågan gäller även\r\nandra folkrörelser. Det är då inget fel i att utskottet\r\nbehandlar den här frågan och hänvisar till en\r\növersyn som förhoppningsvis skall utmynna i ett\r\ntillskott till folkrörelserna i form av nya medel så att\r\nde kan fortsätta sin verksamhet.</pre><pre>Anf. 64 ELVER JONSSON (fp):</pre><pre>Herr talman! Det är riktigt som Erkki\r\nTammenoksa säger att lotteri och spel tillämpas av\r\nen del folkrörelser, som har ekonomisk glädje och\r\nnytta av det. Det är dock litet torftigt att hänvisa till\r\ndenna utredning när socialdemokraterna här i\r\nriksdagen inte ens ville gå med på att släppa fram\r\nfyra omgångar trisslotterier. Man hade begärt att få\r\ndessa och borde egentligen ha kunnat få riksdagens\r\nstöd. Det var inte fråga om någon direkt statsutgift.\r\nDet var fråga om att låta fyra extra omgångar gå till\r\nde folkrörelser som deltar i sådan verksamhet. Jag\r\ntycker att det är ett tunt besked.</pre><pre>Erkki Tammenoksa talade här om att den nämnd\r\nsom har att fördela medel har varit solidarisk\r\ngentemot de nya trossamfunden. Det är ett riktigt\r\npåstående. Problemet är bara att man tilldelas en\r\nram som relativt sett har krympt. Det har blivit en\r\neftersläpning. Riksdagen sade förra året att den\r\nmåste justeras. Det har skett en del, men vi från\r\nliberalt håll tycker att man borde ha varit\r\ngenerösare.</pre><pre>Jag har också observerat att utskottets talesman\r\ninte heller polemiserar mot den bild jag ger av att\r\ndet har blivit en kraftig försämring, inte bara på\r\ngrund av en fortgående urholkning, utan på grund\r\nav att man har plockat bort stöd på andra punkter.\r\nJag nämnde organisationstidskriftsstödet som\r\nexempel. Samtidigt får t.ex. dagspressen flera\r\nmiljoner.</pre><pre>Man har valt spår från socialdemokratins sida. Det\r\när inte de små fattiga folkrörelserna som kommer\r\nförst. När man väljer kommer tidningsdrakar och\r\nandra före.</pre><pre>Jag tackar för erinran om att våra partier har varit\r\nmed om en skatteuppgörelse. Det är en mycket bra\r\nskatteuppgörelse. Det hindrar dock inte -- om det\r\npå enstaka punkter skulle visa sig vara negativa\r\neffekter -- att man gör justeringar som riksdagen\r\nförutsatte och som man nu till en del har\r\ngenomfört. Vi har begärt -- i en socialdemokratisk\r\noch en folkpartistisk motion -- att man borde\r\njustera de fall där man inte har levt upp till\r\nriksdagsbeslutet. Detta har mitt inlägg handlat om.</pre><pre>Herr talman! Jag är ändå litet optimistisk. Jag tror\r\natt uppmaningen i det särskilda yttrandet kommer\r\natt få effekter. I föregående vecka ägde en\r\nuppvaktning hos statsrådet Åsbrink rum, då\r\nföreträdare för olika folkrörelser och partier förde\r\nsamtal. Statsrådet tog till sig budskapet att man\r\nskall rätta till det som har slagit litet snett i\r\nmarginalen. Det är en rimlig anhållan. Jag tror att\r\nbåde regeringen och riksdagen har allt att vinna på\r\natt göra en sådan justering.</pre><pre>Anf. 65 ERKKI TAMMENOKSA (s):</pre><pre>Herr talman! Jag vill avslutningsvis konstatera att\r\nvi skall behandla detta speciella betänkande och att\r\nvi inte är mogna att besluta om justeringar när det\r\ngäller skattereformen nu. Vi får återkomma till det.</pre><pre>Jag yrkar avslag på motionerna och bifall till\r\nutskottets hemställan.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>8 § Bidrag mot royalty</pre><pre>Föredrogs</pre><pre>näringsutskottets betänkande</pre><pre>1990/91:NU21 Bidrag mot royalty.</pre><pre>Anf. 66 PER WESTERBERG (m):</pre><pre>Herr talman! Detta betänkande behandlar bidrag\r\nmot royalty. Jag kom personligen först i kontakt\r\nmed den här typen av ärenden när näringsutskottet\r\nen mörk höstkväll i slutet av 1979 eller 1980 besökte\r\nBo Finnkvists hemtrakter Uddeholm. Vi skulle få\r\nen redogörelse för hur den borgerliga regeringens\r\ns.k. villkorslån skulle drabba den då krisdrabbade\r\nUddeholmskoncernen.</pre><pre>Dessa villkorslån liknar mycket de bidrag mot\r\nroyalty som vi i dag diskuterar. Det innebär i\r\npraktiken att den som lämnar ett lån till ett\r\nutvecklingsprojekt eller ett riskföretag skulle\r\nkunna dra av lånet i sin deklaration eller skriva av\r\ndet. Den som mottar lånet skall ta upp det som en\r\nskattepliktig intäkt. De amorteringar som skulle\r\nske när projektet hade lyckats och börjat ge\r\navkastning skulle vara avdragbara. Det här\r\nsystemet har tillämpats av svenska staten och den\r\nstatliga industrifonden med icke obetydlig\r\nframgång och på ett positivt sätt bidragit till\r\nriskkapitalförsörjningen av särskilt riskfyllda\r\nprojekt.</pre><pre>I proposition 1982/83:94 ville dåvarande\r\nfinansminister Kjell-Olof Feldt även ställa upp på\r\natt den skattemässiga behandlingen av denna typ av\r\nbidrag eller villkorslån skulle se ut på det sätt som\r\njag har beskrivit. När näringsutskottet nu ställer\r\nfrågan om privata intressenter skulle kunna få\r\nlämna denna typ av villkorslån och på det sättet\r\nhögst påtagligt positivt hjälpa småföretagen i deras\r\nför närvarande utomordentligt besvärliga\r\nriskkapitalförsörjning, svarar riksskatteverket till\r\natt börja med att man ansåg att så inte var fallet.\r\nNär utskottet påpekade uttalandet från 1982/1983\r\nårs riksdag svarade man att det kanske skall\r\ntillämpas såsom det sägs i den propositionen, men\r\nman hänvisade till att rättsläget är mycket oklart.\r\nMan menar att varje enskilt fall skall prövas av\r\nriksskatteverkets rättsnämnd, med den mycket\r\nutdragna processföring detta innebär, vilket som\r\näven kostar den som begär beskedet en hel del\r\npengar.</pre><pre>Herr talman! När majoriteten i utskottet nu avslår\r\nden motion som vill öppna dessa villkorslån för\r\nprivata riskkapitalinvesterare, måste jag säga att\r\njag blir ganska indignerad. Jag har mycket svårt att\r\nförstå hur någon vill ha ett oklart rättsläge som gör\r\ndet svårt för småföretag att erhålla riskkapital via\r\nett regelverk motsvarande det som många venture\r\ncapital-företag och många småföretag får\r\nriskkapital enligt utomlands.</pre><pre>Oklarhet och osäkerhet kan inte vara i någons\r\nintresse. Vilket småföretag kan vänta så länge om\r\ndet har ett bra riskprojekt och vill göra en riskfylld\r\nsatsning? Först skall man hitta någon som vill ge ett\r\nlån. Sedan skall man driva processen med\r\nriksskatteverkets rättsnämnd, för att där\r\nförmodligen få ett besked om hur man skall hantera\r\ndet hela. Inte ens då är det helt klart hur det skall\r\nbehandlas skattemässigt.</pre><pre>Jag är personligen helt övertygad om -- vilket även\r\nerfarenheten under 80-talet hitintills visar att det\r\ninte blir någon sådan riskkapitalförsörjning. Det\r\nkommer att bli fortsatt svårare för små företag i\r\nSverige att få riskkapital. Det tycker jag inte någon\r\nkan tjäna på.</pre><pre>När man läser majoritetens skrivning får man lätt\r\nen känsla av att den mycket väl skulle kunna vara\r\nskriven av ett gäng arbetslösa skattejurister som\r\ngärna ser fram emot ett stort antal skatteprocesser.\r\nJag vet ju att så inte är fallet, men jag har\r\nfortfarande oerhört svårt att förstå att man skulle\r\nvilja ha oklarhet och osäkerhet och att man vill\r\nförsvåra för småföretagen att kunna genomföra\r\nviktiga risksatsningar i framtiden.</pre><pre>Herr talman! Jag ber att få yrka bifall till\r\nreservationen.</pre><pre>Anf. 67 LARS NORBERG (mp):</pre><pre>Herr talman! Jag börjar med att yrka bifall till\r\nreservationen.</pre><pre>Jag och miljöpartiet tycker att det är en god idé att\r\nett företag som har likvida medel men kanske inte\r\nså många projekt på gång överlåter sin goda\r\nlikviditet till ett annat företag, som har idéerna men\r\ninte kapitalet. Det låter ganska förnuftigt. Det\r\ngäller i och för sig generellt, både stora och små\r\nföretag. Att detta inte skulle kunna vara\r\nskattemässigt helt utklarat tycker vi är beklagligt.</pre><pre>Däremot ställde miljöpartiet inte upp på affären\r\nmed Saab, det s.k. villkorslånet. Det är inte ett lån,\r\nutan i princip en överlåtelsen av kapital på vissa\r\nvillkor. Att vi inte ställde upp på det var för att vi\r\ntyckte att det var ett olämpligt projekt, inte för att\r\nprincipen var felaktig. Det vi nu diskuterar är\r\nprincipen. Vi tycker alltså att det är en sund\r\nprincip. Sedan är det klart att varje projekt får\r\nvärderas utifrån sina meriter. Som miljöpartist vill\r\njag naturligtvis att det skall vara miljöriktiga och i\r\ndet avseendet förnuftiga projekt som företagen\r\nskall syssla med. Men det får riksdagen försöka att\r\nstyra på annat sätt, genom att bromsa miljöskadlig\r\nverksamhet och uppmuntra miljövänlig.</pre><pre>Vi tycker att det är förvånansvärt att inte utskottet\r\ninser att det är otillfredsställande att man skall\r\nbehöva gå till skatteverkets nämnd för att klara ut\r\ndetta i stället för att ha en helt klarlagd lagstiftning\r\nsom visar hur spelreglerna skall se ut. Det är\r\nnågonting som i stor utsträckning förekommer i\r\nanglosaxisk lagstiftning, där hela rättssystemet\r\nbygger på prejudikatsfall. Men svensk lagstiftning\r\nhar inte den traditionen. Vi har en\r\nlagstiftningstradition som säger att lagarna skall\r\ntala om för medborgarna hur de skall agera och\r\nvilken följd det får när de agerar på ett visst sätt.\r\nJag är förvånad över att utskottsmajoriteten inte\r\nsäger att vi som lagstiftare har skyldighet att tala om\r\nför medborgarna om detta är rätt eller fel. I det här\r\nfallet tycker vi i miljöpartiet dessutom att det rör sig\r\nom en god idé. Vi skall göra om lagstiftningen så att\r\ndet blir klart utsagt att detta ligger inom lagarnas\r\nram.</pre><pre>Vi tror att vi kan uppmuntra initiativ och\r\nkreativitet. Ett företag som har kapital men kanske\r\ninte för närvarande har utvecklingsidéer kan på det\r\nviset flytta över sitt kapital till ett annat företag,\r\nsom saknar kapital men har de goda idéerna. Det är\r\ndärför vi ställer upp på den här reservationen. Jag\r\när övertygad om att vi förr eller senare får en sådan\r\nhär lagstiftning. Det är bara en tidsfråga innan\r\nmajoriteten, vad den nu kommer att heta i\r\nframtiden, kommer att ändra sig.</pre><pre>Anf. 68 BO FINNKVIST (s):</pre><pre>Herr talman! Till skillnad från de två föregående\r\ntalarna vill jag börja med att yrka bifall till\r\nnäringsutskottets hemställan i betänkande nr 21\r\noch avslag på reservationen.</pre><pre>Betänkandet behandlar ett par motioner. Såvitt jag\r\nhar förstått har motionärernas uppfattning varit att\r\ndet har varit omöjligt att träffa den här typen av\r\navtal. Men vi har under behandlingen i utskottet\r\nförstått att det är möjligt. Det har visat sig efter\r\nremisser att de här möjligheterna finns, men att\r\närendet först skall behandlas av riksskatteverkets\r\nrättsnämnd. Utskottsmajoriteten har tyckt att det i\r\nen sådan situation är onödigt att göra en utredning\r\noch frågan skulle därför aldrig prövas. Det är alltså\r\nmöjligt att träffa sådana här avtal. Det har vi\r\nkommit fram till. Då är det inte nödvändigt med\r\nsärskilda initiativ. Det är förklaringen till att vi har\r\navstyrkt motionerna. Vi har också avstyrkt\r\nutredningsförslaget.</pre><pre>Till Per Westerberg vill jag säga att jag har en annan\r\nupplevelse av det s.k. Uddeholmslånet. Vi skall\r\ninte diskutera det, men jag kan säga att det hade en\r\nhelt annan konstruktion än royalty. Lånet var\r\negentligen till för att uppmuntra strukturåtgärder.\r\nDet utgick också summor i samband med\r\nstrukturering inom både skogsindustri och\r\nstålindustri. Det var anledningen till att det lånet\r\ngavs.</pre><pre></pre><pre>Anf. 69 PER WESTERBERG (m):</pre><pre>Herr talman! Det är inte klarlagt att enskilda\r\npersoner eller privata företag kan lämna den här\r\ntypen av villkorslån eller bidrag i utbyte mot\r\nroyalty. Det vi har sett och det som har genomförts\r\när att svenska staten har kunnat göra det som stat.\r\nSveriges industrifond, en statlig organisation, har\r\nkunnat göra det, men inte privata företag och\r\npersoner.</pre><pre>Riksskatteverket svarade också i första vändan att\r\ndet inte var möjligt för privata företag att ingå\r\nsådana avtal. I andra omgången svarade man att\r\nrättsläget var oklart och att man borde pröva varje\r\nenskilt fall hos riksskatteverkets rättsnämnd. När vi\r\nnu vill stödja småföretagen och se dem som centrala\r\noch viktiga för Sveriges utveckling under 1990-\r\ntalet -- det tror jag att nästan samtliga partier i\r\ndenna kammare har skrivit under på -- och när\r\nriskkapitalförsörjningen för dessa företag är\r\nutomordentligt bristfällig, måste jag säga att det för\r\nmig är fullständigt obegripligt att man vill skära av\r\nden möjlighet till en betydande\r\nriskkapitalförsörjning som man använder sig av\r\nutomlands genom att inte ens kunna klarlägga vad\r\nsom egentligen gäller i Sverige.</pre><pre>Anf. 70 BO FINNKVIST (s):</pre><pre>Herr talman! Riksskatteverket har faktiskt sagt att\r\ndet är möjligt, men att en prövning skall göras av\r\nrättsnämnden när sådana avtal träffas. Vi pratar\r\nlitet grand förbi varandra. Vårt beslut grundar sig\r\npå att det finns en möjlighet.</pre><pre>Anf. 71 PER WESTERBERG (m):</pre><pre>Herr talman! Riksskatteverket har sagt att\r\nrättsläget är oklart och att varje enskilt fall bör\r\nprövas av rättsnämnden. Genom det förfarandet är\r\ndet i praktiken nästan omöjligt för företag som\r\nbehöver den här typen av riskkapital för små\r\nriskfyllda projekt att kunna få det. Det är för mig\r\nfortfarande lika obegripligt varför den sittande\r\nmajoriteten inte vill klargöra vad som egentligen\r\ngäller.</pre><pre>Anf. 72 LARS NORBERG (mp):</pre><pre>Herr talman! Jag tycker att detta tyder på en\r\nallmän ovilja att över huvud taget tillstyrka en\r\nmotion, vare sig den är förnuftig eller oförnuftig.\r\nDet leder till att man säger att alla motioner skall\r\navvisas. Det är grundprincipen. I det här fallet leder\r\ndet till att detta naturligtvis tolkas som en negativ\r\ninställning till företagsamheten, eftersom\r\nmajoriteten inte vill ge den service till\r\nföretagsamheten som en klar lagstiftning innebär.</pre><pre>Anf. 73 BO FINNKVIST (s):</pre><pre>Herr talman! Majoritetens ställningstagande kan\r\nknappast upplevas som ovilja i och med att vi har\r\nutrönt att det finns en möjlighet att träffa sådana\r\nhär avtal. Det är viktigt att framhålla det, tycker\r\njag. Man får hoppas att sådana här avtal kommer\r\ntill stånd. Då får vi reda på vilka villkor det blir\r\nfråga om.</pre><pre>Det kan sägas att en sådan utredning som\r\nefterlyses -- det var vad som blev kvar av alla\r\nkraven -- också tar mycket lång tid. Det går säkert\r\nsnabbare att träffa ett sådant här avtal än att vänta\r\npå en utredning. Det är möjligt redan i dag att träffa\r\navtal.</pre><pre>Anf. 74 PER WESTERBERG (m):</pre><pre>Herr talman! Fortfarande är det obegripligt för mig\r\nvad Bo Finnkvist menar. Har man från\r\nriksskatteverket nämnt att rättsläget är oklart och\r\natt det är nödvändigt att gå den långa vägen via\r\nförhandsbesked från riksskatteverkets\r\nrättsnämnd -- som ingalunda är sista instans,\r\neftersom det mycket väl kan innebära att det blir en\r\nhelt annan behandling i skattedomstolarna -- gör\r\nman för den småföretagare som har en god idé och\r\nett riskfyllt projekt det i praktiken omöjligt att\r\nanvända sig av den riskkapitalförsörjningskälla som\r\ndet här är fråga om och som utnyttjas så flitigt\r\nutomlands. Varför inte klarlägga rättsläget, när\r\ndetta kan göras genom en mycket snabb utredning?\r\nDet är ju inte så värst mycket som behöver utredas.\r\nDet är genom att göra preciseringar i lagstiftningen\r\nsom man verkligen går från ord till handling och\r\nanger de ramar som behövs.</pre><pre>Anf. 75 LARS NORBERG (mp):</pre><pre>Herr talman! Egentligen har jag ingenting att\r\ntillägga. Jag instämmer i vad Per Westerberg sade.\r\nDet handlar om en ganska enkel utredning, som\r\nsäkert kan göras som en enmansutredning på någon\r\nmånad.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>9 § Näringsfrihetsombudsmannen och statens\r\npris- och konkurrensverk</pre><pre>Föredrogs</pre><pre>näringsutskottets betänkande</pre><pre>1990/91:NU22 Näringsfrihetsombudsmannen och\r\nstatens pris- och konkurrensverk (prop.\r\n1990/91:100 delvis).</pre><pre>Anf. 76 KARIN FALKMER (m):</pre><pre>Herr talman! Detta betänkande handlar om de\r\nmyndigheter som vakar över den fria\r\nkonkurrensen.</pre><pre>Marknadsekonomi är en förutsättning för tillväxt\r\noch välstånd. I en väl fungerande\r\nmarknadsekonomi är den fria konkurrensen en av\r\nhörnpelarna. Näringsfrihet, etableringsfrihet och\r\näganderätt är de andra hörnpelare som krävs när\r\ndet gäller att lägga en stabil grund för ett\r\nframgångsrikt svenskt näringsliv och därmed för\r\nvår ekonomi.</pre><pre>Detta med att slå vakt om den fria konkurrensen är\r\ntill gagn för både den svenska ekonomin och\r\nkonsumenterna.</pre><pre>Att näringsfrihetsombudsmannen, NO, snabbt\r\ningriper i fall där den fria konkurrensen sätts ur\r\nspel, t.ex. vid leveransvägran, ligger i allra högsta\r\ngrad i linje med konsumentintresset.\r\nNäringsfrihetsombudsmannens handläggningstider\r\nhar glädjande nog blivit kortare men kan\r\nförhoppningsvis ytterligare förkortas. Moderata\r\nsamlingspartiet och folkpartiet pekar i en\r\ngemensam reservation på detta.</pre><pre>Statens pris- och konkurrensverks\r\nverksamhetsinriktning är numera att utreda,\r\nbevaka, uppmärksamma och analysera\r\nsamhällsekonomiska kostnader till följd av brister i\r\nkonkurrensens effektivitet. I det nu aktuella\r\nbetänkandet kan vi läsa att målet för SPKs arbete\r\nskall vara att främja konkurrens och effektivitet i\r\nsåväl privat som offentlig verksamhet.</pre><pre>Inom den offentliga verksamheten finns det dess\r\nvärre knappast någon konkurrens, eftersom\r\nsocialdemokraterna har gått in för en\r\nöststatsmodell. Genom att vi på dessa\r\nverksamhetsområden har ett\r\nplanhushållningssystem lider nu den offentliga\r\nsektorn av samma problem som vi har sett att man\r\nhar i planekonomierna i öst och som de har som\r\narbetar inom monopolsektorn. Hur mycket man än\r\njobbar och sliter upplever man ändå att man har\r\nsvårt att påverka sin egen arbetssituation. Köer,\r\nineffektivitet, höga kostnader och sjunkande\r\nkvalitet är följden av bl.a. bristen på konkurrens.\r\nAllt detta går ut över konsumenterna, som\r\nefterfrågar de tjänster som det här gäller.</pre><pre>Den offentliga verksamheten är således till största\r\ndelen i dag undantagen från konkurrens genom att\r\ndet råder en monopolsituation. Den viktigaste\r\nkonkurrensbefrämjande åtgärd som borde vidtas\r\nomedelbart är ju att man öppnar den\r\nmonopoliserade offentliga sektorn för enskilda\r\nföretag och för konkurrens. Det näringsförbud som\r\ni dag i praktiken råder inom serviceområdet och\r\nsom innebär att inte minst kvinnor utestängs när det\r\ngäller att starta egen verksamhet kommer att\r\nupphöra om det efter valet blir en borgerlig\r\nregering.</pre><pre>Det är ur konsumenternas synpunkt viktigt att de\r\nmyndigheter som har i uppgift att bevaka den fria\r\nkonkurrensen fungerar väl och att de bedriver sitt\r\narbete effektivt och med kraft. Moderata\r\nsamlingspartiet och folkpartiet föreslår att\r\nkonkurrenskommittén ges tilläggsdirektiv att lämna\r\nförslag till en samordning av de\r\nkonkurrensvårdande myndigheterna NO och SPK\r\nför att dessa myndigheter därigenom skall bli så\r\nslagkraftiga och effektiva som möjligt i sitt arbete\r\nför att befrämja en fri konkurrens.</pre><pre>Anf. 77 GUDRUN NORBERG (fp):</pre><pre>Herr talman! Eftersom det gäller förslag som har\r\nbehandlats här i kammaren tidigare skulle jag\r\nkunna nöja med att instämma i vad Karin Falkmer\r\nhär har sagt. Det finns dock ett par saker som jag\r\nskulle vilja lägga till.</pre><pre>När det gäller NOs handläggningstider vill jag\r\nframhålla följande. Tänk vad det ändå lönar sig\r\nmed opposition och med motioner från\r\noppositionen! Handläggningstiderna hos NO har ju\r\nnu nästan halverats. Jag är alldeles övertygad om --\r\njag riktar mig då till Inga-Britt Johansson, som\r\nsnart kommer upp i debatten och som skall försvara\r\ndet aktuella avslagsyrkandet -- att man alls inte\r\nskulle ha tittat på denna fråga om inte de aktuella\r\nmotionerna hade väckts. Frågan skulle alltså inte\r\nha berörts. Jag tror inte att regeringen skulle ha\r\nhaft en tanke på att det är viktigt pressa ned\r\nhandläggningstiderna.</pre><pre>Vi har således tagit ett steg. Det är bra att\r\nhandläggningstiderna nästan har halverats. Men en\r\nhandläggningstid som i genomsnitt är fyra och en\r\nhalv månad är inte tillräckligt. Det betyder ju att\r\nhandläggningstiden för flera ärenden är mycket\r\nlängre. Men handläggningstiden för flera ärenden\r\när också kortare. Vi vill fortsätta på den inslagna\r\nvägen. Därför vidhåller vi framställda\r\nmotionsförslag, som vi alltså yrkar bifall till.</pre><pre>Också när det gäller sammanslagningen av NO och\r\nSPK handlar det om förslag som har framställts\r\ntidigare. Socialdemokraterna vägrar att acceptera\r\nvåra förslag. De avslår alltid våra motioner. Men nu\r\nhar socialdemokraterna i ett annat sammanhang\r\nkommit på att olika statliga verk och myndigheter\r\nskall slås samman. I en annan proposition föreslås\r\natt SIND och statens energiverk skall slås samman.\r\nSTU är också aktuellt i det sammanhanget.</pre><pre>Jag är alldeles övertygad om att detta kommer att\r\nverkställas. När det blir av vet jag inte. Förslag från\r\nregeringen tycks smakligare för\r\nsocialdemokraterna än förslag från oppositionen.</pre><pre>Att man har en sådan här överlappande\r\nverksamhet mellan NO och SPK -- jag är säker på\r\natt det är fråga om en sådan -- innebär att man\r\nmåste försöka rationalisera. Därför är det som här\r\ntas upp ett steg i rätt riktning. Jag tycker att det är\r\nriktigt att sittande konkurrenskommitté borde få i\r\nuppdrag att analysera dessa förhållanden och att\r\ngöra en bra sammanvägning beträffande\r\nsamordningen. Det må gälla NO, SPK och kanske\r\nockså konsumentverket, för att ta några exempel.\r\nDen analysen måste man få göra.</pre><pre>Herr talman! Vi står naturligtvis bakom de två\r\nreservationer som vi har undertecknat i detta\r\nsammanhang. För enkelhetens skulle nöjer jag mig\r\ndock med att yrka bifall till reservation nr 1.</pre><pre>Anf. 78 LARS NORBERG (mp):</pre><pre>Herr talman! Jag har avstått från att ansluta mig till\r\nreservation nr 1. Däremot anslöt jag mig i fjol till\r\nen liknande reservation. I och för sig instämmer jag\r\ni Gudrun Norbergs omdöme beträffande\r\nreservation nr 2, nämligen att det är mycket som\r\ngår av bara farten. I det här fallet tycker jag nog att\r\noppositionen litet grand så att säga har kört av bara\r\nfarten. På ett år har det ju gått att korta ned\r\nhandläggningstiderna inom de aktuella\r\nmyndigheterna. Handläggningstiderna är ju nu\r\nungefär hälften så långa som de var tidigare. Därför\r\nhade det kanske varit smart att säga att det är bra.\r\nDet kanske t.o.m. räcker.</pre><pre>Det finns nämligen två aspekter här. Vi skall ha en\r\nbra konkurrens. Men de här myndigheterna har ju\r\nockså sett till att rättssäkerheten i dessa frågor på\r\nolika sätt beaktas. En viss utredningstid kan\r\nbehövas. Därför har jag i år inte anslutit mig till\r\nreservation nr. 1. Jag anser alltså att både\r\nmotionerna och reservationerna har gått litet väl\r\nmycket av bara farten.</pre><pre>Däremot väckte vi i miljöpartiet i fjol en motion\r\nmed samma innehåll som reservation nr 2. I år\r\nväckte vi inte denna motion, men vi har anslutit oss\r\ntill en annan motion med samma innehåll, dvs. att\r\ndessa myndigheter hör samman på ett naturligt sätt,\r\natt de är små och att man därför på den\r\nadministrativa sidan, på kanslisidan, kan nå\r\nbetydande samordningsfördelar genom att slå ihop\r\ndem. I detta sammanhang kommer den andra\r\ngamla dåliga traditionen fram, nämligen att förslag\r\nsom kommer från oppositionen först skall avslås.\r\nMen jag är ganska säker på att vi så småningom får\r\nett förslag, och det kan komma mycket snart, om\r\natt dessa myndigheter skall slås ihop. Det är alltså\r\nmin övertygelse att det bara handlar om en\r\ntidsfråga.</pre><pre>Anf. 79 INGA-BRITT JOHANSSON (s):</pre><pre>Herr talman! Jag kan hålla med om att det är\r\nmånga ärenden i de olika utskotten som går av bara\r\nfarten därför att de tas upp år efter år.</pre><pre>Den valappell som Karin Falkmer testade från\r\ntalarstolen tänker jag inte ens kommentera.</pre><pre>Jag kan beträffande reservation nr 1 om NOs\r\nhandläggningstider i stora delar hålla med Lars\r\nNorberg. Handläggningstiderna har under ett år\r\nnästan halverats, och man fortsätter att arbeta med\r\ndetta. Det är möjligt att det delvis beror på att\r\nriksdagens näringsutskott vid ett flertal tillfällen\r\nhar sagt att det är nödvändigt att förkorta\r\nhandläggningstiderna och att de inte är acceptabla.\r\nMen det kan också bero på att det på regeringens\r\nintiativ har skett en effektivisering inom den\r\noffentliga sektorn under de senaste åren, en\r\neffektivisering som i många fall har varit\r\nframgångsrik.</pre><pre>Med hänsyn till den förkortade handläggningstid\r\nsom man har lyckats åstadkomma -- medianvärdet\r\nsjönk till två tre månader, och det antar jag är den\r\nminimitid som det kan ta att gå igenom ett ärende,\r\neftersom ärendena måste skickas ut på remiss till\r\nsamtliga berörda parter innan man fattar beslut om\r\ndem, och snittet ligger på 4,4 månader -- kan jag\r\ninte se att det finns någon anledning till något\r\nspeciellt uttalande från riksdagen i denna fråga. Vi\r\nfår följa frågan och se till att handlingstiderna inte\r\nförlängs igen.</pre><pre>När det gäller den andra frågan,\r\nmyndighetsstrukturen på konkurrensområdet,\r\nsäger Gudrun Norberg att det är smakligare när det\r\nkommer förslag från regeringen.\r\nKonkurrenskommittén, som lägger fram sitt\r\nslutbetänkande i juni, håller på att arbeta med\r\ndenna fråga. Jag vet att kommittén diskuterar med\r\nbåde NO och SPK om hur en eventuell\r\nsammanslagning skall gå till och vad man vinner i\r\neffektivitet. Jag undrar därför vad vi har att vinna\r\ngenom att begära ett tilläggsdirektiv till den\r\nkommitté som befinner sig i slutbehandlingen av\r\nden fråga som man vill ha tilläggsdirektiv till. Det\r\när faktiskt litet övermaga tycker jag. Om\r\nkonkurrenskommittén lägger fram detta förslag i\r\nsommar och om de remissinstanser som sedan blir\r\ntillfrågade tycker att det är okej, tar jag för givet att\r\nett sådant förslag kommer att överlämnas till\r\nriksdagen oavsett vilken regeringen som vi har efter\r\nden 15 september.</pre><pre>Jag yrkar avslag på reservationerna och bifall till\r\nutskottets hemställan.</pre><pre>Anf. 80 KARIN FALKMER (m):</pre><pre>Herr talman! Först och främst står jag naturligtvis\r\nbakom båda reservationerna i betänkandet, och jag\r\nyrkar bifall till reservation nr 1. Det glömde jag i\r\nhastigheten att göra.</pre><pre>Inga-Britt Johansson vill inte kommentera\r\nkonkurrenssituationen inom den offentliga\r\nsektorn. Men vi vet att konkurrensfrågorna har en\r\nmycket stor betydelse för den svenska ekonomin,\r\nbåde på den privata och den offentliga sidan. Och\r\neftersom en av de myndigheter som vi talar om i\r\ndag, SPK, har som särskilt mål att främja\r\nkonkurrens både i den privata och offentliga\r\nverksamheten, tycker jag att det vore naturligt att\r\nfå belyst vad Inga-Britt Johansson anser om\r\nkonkurrenssituationen inom den offentliga\r\nsektorn. Finns det inte all anledning i världen att se\r\ntill att vi får in mer konkurrens i denna sektor?</pre><pre>Anf. 81 GUDRUN NORBERG (fp):</pre><pre>Herr talman! Inga-Britt Johansson, att hänvisa till\r\nsittande utredningar är ett känt manér i\r\nregeringspartiet, och så sker även nu. Men\r\nresonemanget om att vi reserverar oss av bara\r\nfarten och att vi väcker motioner av bara farten,\r\ntycker jag faktiskt är ett osjyst sätt att debattera --\r\njag höll på att ta till ett starkare ord. Man får\r\ngenomgående väcka förslagen åtskilliga gånger\r\ninnan de mognar och innan de kommer i\r\npropositionsform från regeringen. Och då går de\r\nigenom. Att vi har väckt förslaget att\r\nhandläggningstiderna hos\r\nnäringsfrihetsombudsmannen skall förkortas är\r\norsaken till att näringsutskottet vid några tidigare\r\ntillfällen har uttalat sig om vikten av att få\r\nförkortade handläggningstider. Men jag har inte\r\nsett en enda initiativ från socialdemokratiskt håll --\r\ninte en enda socialdemokratisk motion, inte ett\r\nenda förslag -- om att det är angeläget att förkorta\r\nhandläggningstiderna. Det är först när folkpartiet\r\nhar väckt dessa motioner och frågan har blivit\r\naktuell att diskutera och när man har sett hur långa\r\nhandläggningstiderna verkligen är som\r\nsocialdemokraterna har vaknat och sagt att detta\r\nnog borde ses över. Sedan avslår man motionen.</pre><pre>Vi har i alla fall haft framgång med våra motioner,\r\nså klaga därför inte på dem, eftersom de har gjort\r\nmycket nytta.</pre><pre>Anf. 82 LARS NORBERG (mp):</pre><pre>Herr talman! Konkurrens är väsentlig, och vi\r\nkommer nog i fortsättningen att få många tillfällen\r\natt diskutera konkurrens. I varje fall tänker vi i\r\nmiljöpartiet ta upp frågan om konkurrens inom den\r\nstatliga sektorn i samband med\r\nnäringslivspropositionen som nyligen har lagts\r\nfram. Vad vi här talar om är framför allt konkurrens\r\ninom den privata sektorn.</pre><pre>Karin Falkmer framförde en del överord om\r\nöststatsmodeller. Vi har i och för sig en viss\r\nmonopolsituation när det gäller sjukvård, skola och\r\nbarnomsorg. Om detta är en öststatsmodell så finns\r\ndet många länder i Europa som inte räknas till\r\nöstblocket men som har ett liknande system. Vi\r\nskall inte inbilla oss att effektiviteten blir så särskilt\r\nmycket större om man frångår det systemet. Det\r\nvisar t.ex. erfarenheterna inom sjukvården i USA.\r\nEn viss konkurrens kan naturligtvis vara\r\nmotiverad, men jag tror att man skall vara en smula\r\nförsiktig med överorden och diskutera med viss\r\nmoderation. Det finns mycket mer inom den\r\nstatliga sektorn. Det är alltså inom de statliga\r\naffärsverken som man döljer monopol och blandar\r\nsamman monopol och konkurrensutsatt\r\nverksamhet. Men det får vi som sagt återkomma\r\ntill. Här gäller det frågan om handläggningstider,\r\nvilken jag inte skall säga något mer om, och frågan\r\nom dessa två myndigheter och om man kan\r\nrationalisera dem. Det är den väsentliga frågan som\r\nvi skulle tala om här i dag. Vi anser att man kan\r\nrationalisera dessa myndigheter. Och det skulle\r\nabsolut inte på något sätt försena processen om\r\nriksdagen biföll förslaget i reservation nr 2.</pre><pre>Anf. 83 KARIN FALKMER (m):</pre><pre>Herr talman! Jag vill bara kortfattat\r\nrekommendera Lars Norberg att ta del av en\r\nutredning, som är gjord på socialstyrelsen och som\r\nhandlar om just jämförelser mellan verksamhet\r\ninom privata alternativ och offentliga alternativ.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre></pre><pre>10 § Djurskydd m.m.</pre><pre>Föredrogs</pre><pre>jordbruksutskottets betänkande</pre><pre>1990/91:JoU18 Djurskydd m.m.</pre><pre>Anf. 84 INGVAR ERIKSSON (m):</pre><pre>Herr talman! Djurskydd m.m. är rubriken för\r\njordbruksutskottets betänkande 1990/91:18, som\r\nkammaren nu skall behandla. I betänkandet\r\nbehandlas 49 motionsyrkanden gällande\r\ndjurskyddslagstiftning, djurhållning, transport av\r\nlevande djur, pälsdjursfarmning,\r\nimportrestriktioner och märkning för vissa pälsar\r\noch skinn, koscherslakt, svanskupering m.m.\r\nBeslut fattas också om att begära en\r\nlägesavstämning under våren 1991 gällande\r\npågående försök med alternativa\r\nproduktionsmetoder inom äggproduktionen. Jag\r\nskall något beröra en del av dessa frågeställningar,\r\nsärskilt dem där vi moderater har ansett oss\r\ntvungna att avge reservationer.</pre><pre>I reservation 3 föreslår vi moderater tillsammans\r\nmed utskottsrepresentanterna för centern,\r\nvänsterpartiet och miljöpartiet att riksdagen hos\r\nregeringen begär förslag till ändrad utformning av\r\ndjurskyddslagen i syfte att stärka\r\nsanktionsmöjligheterna vid vanvård av djur. Vi\r\nanser det angeläget att riksdagen på nytt får tillfälle\r\natt pröva utformningen av 29 § djurskyddslagen.\r\nSkälet till detta är att lagen med dess nuvarande\r\ntillämpning i åtskilliga fall inte har kunnat motsvara\r\nsitt verkliga syfte då det gäller att i praktiken kunna\r\ningripa mot misshandel, vanvård och annan\r\nolämplig behandling av djur.</pre><pre>Lagen skulle ge möjlighet till ingripande vid\r\nuppenbar och konstaterad vanvård. Enligt\r\nförarbetena till lagen skall dock hänsyn tas till den\r\nskyldiges försörjningsmöjligheter och de\r\nverkningar i övrigt som ett förbud att hålla djur\r\nefter vanvård kan få. Detta hänsynstagande har i\r\nflera fall inneburit att beslut om förbud att hålla\r\ndjur upphävts i högre instans. Vidare har det i flera\r\nfall hänt att person som förbjudits att hålla djur\r\növerlåtit djurhållningen till annan, nära anhörig,\r\nmen i praktiken ändå fortsatt att sköta djuren. På\r\ndetta sätt kommer ett förbud mot att hålla djur att\r\nfrångås på ett mycket olyckligt sätt, med ofta\r\nfortsatt vanvård som följd.</pre><pre>Självfallet är detta oacceptabelt och strider mot\r\ndjurskyddslagstiftningens grundläggande\r\nintentioner, nämligen att garantera djuren ett\r\neffektivt skydd och förebygga vanvård och annan\r\nolämplig behandling.</pre><pre>Herr talman! Det är beklagligt att utskottet inte har\r\nkunnat ena sig om att nu ta tag i denna fråga.\r\nChansen finns dock fortfarande om kammarens\r\nledamöter röstar på reservation 3, vilket jag\r\nrekommenderar.</pre><pre>Då det gäller äggproduktionen har\r\nsocialdemokraterna reserverat sig mot utskottes\r\nbeslut att under innevarande år begära en\r\nlägesavstämning av de forsknings- och\r\nförsöksåtgärder som pågår kring alternativa\r\ninhysnings- och produktionssystem inom\r\näggproduktionen till det för närvarande\r\ndominerande burhönssystemet. Orsaken till\r\nutskottets beslut om denna lägesavstämning är att\r\nvad som hittills framkommit av försöken, bl.a.\r\nredovisat i samband med utfrågning i utskottet, ger\r\nklara belägg för nedslående resultat. Försöken med\r\nolika former av värphöns på golv visar ökade\r\nproblem med djurhälsa och arbetsmiljö samt att\r\ndessa varit svåra att bemästra. Vi anser det\r\nangeläget att de medel som anslås till nämnda\r\nförsök framöver satsas så att de kan förväntas leda\r\ntill positiva och meningsfulla resultat. Det är att\r\nbeklaga att socialdemokraterna i utskottet inte\r\nvelat inse verkligheten och motarbetat den\r\nföreslagna lägesavstämningen.</pre><pre>I reservation nr 9 tar vi upp problemet med\r\nkompensation för de ökade\r\nproduktionskostnaderna, som föranletts av den nya\r\ndjurskyddslagstiftningen. I samband med att beslut\r\nfattades om de nya miljö- och\r\ndjurskyddsbestämmelserna fastslogs att de av\r\nbeslutet orsakade merkostnaderna skulle\r\nuppmärksammas och avklaras i samband med\r\nkommande jordbruksprisförhandlingar. Som alla\r\nborde veta är den praktiska verkligheten för\r\nnärvarande den att några sådana förhandlingar inte\r\nblir av. I och med beslut om ny livsmedelspolitik för\r\nsnart ett år sedan med avreglering och\r\nmarknadsanpassning som huvudpunkter frångås de\r\ntidigare prisförhandlingarna då det gäller\r\nproduktpriserna.</pre><pre>Mot bakgrund av detta och med hänsyn till\r\nlantbruksstyrelsens utredning angående miljö- och\r\ndjurskyddsbestämmelserna är det enligt vår mening\r\nangeläget att klarhet skapas kring de ekonomiska\r\nkonsekvenserna av de nya reglerna. Vi upplever nu\r\natt jordbruket är mitt uppe i en\r\nomställningsprocess, som är nog så problemfylld\r\noch i flera fall innebär en betydande prispress. Vi\r\nanser att det är regeringens skyldighet att snarast ge\r\nnäringen besked, annars raseras fullständigt\r\ntrovärdigheten kring besluten och de krav som\r\nriksdagen har ställt på detta område.</pre><pre>Herr talman! I reservation nr 10 gällande\r\nsvanskuperingsförbudet har vi moderater\r\ntillsammans med folkpartirepresentanterna i\r\nutskottet begärt en utvärdering av konsekvenserna\r\nav beslutet angående svanskuperingsförbudet.\r\nOrsak till detta är de praktiska konsekvenser som\r\nbeslutet fått för berörda hundar genom skador och\r\nökat lidande som drabbat dem, men också genom\r\neffekterna inom aveln och tillgången på bra\r\nbrukshundar i framtiden.</pre><pre>Riksdagens beslut om förbud mot svanskupering\r\nsades bero på omsorg om djuren. Nu kan vi tyvärr\r\nnotera vissa brister i beslutsunderlaget. Vi anser att\r\nen uppenbar risk föreligger bl.a. för att svenska\r\nuppfödares möjlighet till utbyte av avelshundar\r\nmed utlandet radikalt minskar och i vissa fall\r\nurholkas och helt upphör. Endast Norge har infört\r\nett liknande förbud. Försämrade avelsmöjligheter\r\nhotar produktionen inom landet av bl.a.\r\npolishundar, övriga vakthundar, narkotikahundar\r\noch ledarhundar. För vissa uppgifter används\r\nframför allt raserna schäfer, dobermann och\r\nriesenschnauzer. Två av dessa raser berörs av\r\nkuperingsförbudet. Registreringen av de aktuella\r\nraserna har gått ned. Skulle den tendensen hålla i\r\nsig, innebär det mycket allvarliga konsekvenser för\r\ntillgången på brukshundar. En starkt begränsad\r\nuppfödning inom kuperingsraserna medför\r\ndessutom ökade risker för spridning av genetiskt\r\nbetingade sjukdomar och skador. Riksdagen bör\r\ndärför hos regeringen begära en övergripande\r\nanalys och utvärdering av konsekvenserna av\r\nsvanskuperingsförbudet. Trots ambitionen att man\r\nskulle införa förbudet av omsorg om djuren har det\r\ntyvärr i många fall lett till motsatsen. Det tycks vara\r\nså att mer blod flyter igenom de skador som de\r\nokuperade hundarna ådrar sig. I vissa fall har det\r\nockså inneburit att man i stället har tvingats\r\namputera, med mycket större lidande för\r\nhundarna. Det är med hänsyn till de praktiska\r\nresultaten som vi anser att riksdagen nu borde\r\nkunna göra en utvärdering av det beslut som har\r\nfattats.</pre><pre>Herr talman! Till sist vill jag yrka bifall till\r\nreservation nr 3, och för att spara kammarens tid\r\nyrkar jag inte bifall till de övriga reservationerna,\r\nmen självfallet står vi med all kraft bakom dem.</pre><pre>Anf. 85 BENGT ROSÉN (fp):</pre><pre>Herr talman! Gudrun Norberg och jag avgav för\r\ndrygt ett år sedan en motion om utvecklingen av\r\nnya system för äggproduktion, vars något\r\nmodifierade hemställan en majoritet i\r\njordbruksutskotet nu har ställt sig bakom. Jag\r\nönskar kortfattat redovisa bakgrunden till\r\nmotionen.</pre><pre>Våren 1988 antog riksdagen en ny djurskyddslag,\r\ndär det slås fast att djur som föds upp eller hålls för\r\nproduktion av livsmedel skall ha möjlighet att bete\r\nsig naturligt. Samtidigt bestämdes det att\r\näggproduktion i nuvarande bursystem måste\r\nupphöra med 1998 års utgång, att forskning och\r\nutveckling av s.k. golvproduktion skall inledas och\r\natt en utvärdering av detta arbete skall görs 1993.</pre><pre>Arbetet med att utveckla nya system startades på\r\nlantbruksuniversitetets försöksgård Lövsta utanför\r\nUppsala med målsättningen att vid övergång från\r\nburproduktion till golvproduktion får djurhälsa,\r\näggkvalitet och arbetsmiljö inte försämras och\r\nmedicinering och kannibalism inte öka. Till dessa\r\nkrav kommer att äggproduktionen i nya system inte\r\nfår bli alltför mycket dyrare än i det nuvarande.\r\nFrån mitten av 90-talet kan vi räkna med att olika\r\nhandelshinder är avvecklade, och då kommer vår\r\nproduktion att utsättas för internationell\r\nkonkurrens. Det är ju också troligt att vi då är\r\nmedlemmar i EG.</pre><pre>Erfarenheterna från det utvecklingsarbete som nu\r\npågått i drygt två år är, som Ingvar Eriksson\r\nframhöll, inte alltför uppmuntrande. Vid det\r\nallmänna veterinärmötet i Uppsala i november\r\nförra året redovisade Ragnar Tausson -- som leder\r\nLövstaförsöken -- erfarenheterna från dessa och\r\nfrån internationella försök i Norge och i Schweiz.\r\nSom jag tidigare nämnde har problemen i de flesta\r\nhänseenden visat sig vara större vid\r\ngolvproduktion.</pre><pre>Det är möjligt att det bästa produktionssystemet är\r\nett mellanting mellan golv- och burproduktion. Vid\r\nLövsta prövas nu ett sådant system i form av s.k.\r\nminivoljärer. Utvecklingsarbete också kommit i\r\ngång på andra håll. Vid Segerstads lantbruksskola i\r\nSmåland har ett projekt pågått en tid, vilket utgör\r\nett modifierat schweiziskt system med lösgående\r\nhönor.</pre><pre>Eftersom det är djur, levande varelser, som nya\r\nsystem skall utvecklas för, vet vi att det tar lång tid.\r\nVi har därför föreslagit att det under 1991, i\r\nsamband med att forskningsmedel skall fördelas för\r\ninnevarande budgetår, görs en lägesavstämning.</pre><pre>Vår nya djurskyddslag har blivit internationellt\r\nuppmärksammad och den har möjlighet att bli\r\nnormbildande för lagstiftningen i andra länder.\r\nDärför är det angeläget att tillräckliga resurser sätts\r\nin för att få fram system som kan öka hönsens\r\nmöjlighet till naturligt beteende, utan att\r\nproduktionseffektiviteten försämras för mycket.\r\nOm vi misslyckas och blir hänvisade till att\r\nimportera ägg i framtiden, är risken stor för att det\r\ndå kan komma att röra sig om ägg som är\r\nproducerade i burar och som är förbjudna i Sverige.\r\nDärmed blir också betydande arealer på vilka vi nu\r\nodlar den spannmål som ingår i hönsfoder i behov\r\nav omställning till annan produktion.</pre><pre>Herr talman! Jag yrkar bifall till hemställan under\r\np. 4 i jordbruksutskottets betänkande 18.</pre><pre>Anf. 86 LENNART BRUNANDER (c):</pre><pre>Herr talman! I det här betänkandet behandlas ett\r\nantal motioner om skyddet för våra djur. Jag tänkte\r\nbörja med tillkännagivandet att regeringen skall\r\nlämna en redovisning om i vilket stadium vi\r\nbefinner oss när det gäller utvecklingen av nya\r\nsystem för att hålla höns i någonting annat än burar.</pre><pre>Orsaken till utskottsmajoritetens agerande är att vi\r\nanser att det har ägnats för litet intresse från\r\nregeringen och de myndigheter som har att hantera\r\ndessa frågor. Man borde ha sett till att skapa\r\nforskningsresurser och att det verkligen satsades på\r\natt få fram och utveckla nya system. Dessutom\r\nborde man ha undersökt på vilket sätt de nya\r\nsystemen kan fungera. De har kommit till stånd för\r\ndjurens bästa, och då är det nödvändigt att\r\nsystemen fyller den funktionen. Jag utgår ifrån att\r\ndet skall bli så och att diskussionen förs utifrån den\r\nutgångspunkten. Man kan förstås ha olika\r\nsynpunkter, men dem bör man vänta med till dess\r\nförsöksperioden är slut, när det visar sig vad man\r\nkan få fram. Då får man bedöma de olika system\r\nsom skall ersätta de nuvarande.</pre><pre>Jag ser det som fullständigt naturligt och självklart\r\natt om det i Sverige inte skall produceras ägg från\r\nhöns i burar, skall vi inte heller importera sådana\r\nägg. Det vore en paradox att göra så. Det får ju\r\nvara litet rim och reson i det som vi företar oss.</pre><pre>Det är emellertid ett antal år kvar innan beslutet\r\nträder i kraft, men det är viktigt att de åren tas till\r\nvara. Det är för att så småningom nå detta mål som\r\nutskottet har begärt en redovisning under våren\r\n1991.</pre><pre>Ingvar Eriksson tog upp frågan om vilka kostnader\r\nsom uppstår när man skall vidta alla de åtgärder\r\nsom behövs för att djuren skall ha det så bra som\r\ndjurskyddslagen föreskriver. Dessa kostnader\r\ndrabbar naturligtvis den som håller djur och som\r\nskall leva på djurproduktionen. De ökade\r\nkostnaderna måste täckas via konsumentpriserna\r\neller de priser som jordbrukaren kan ta ut. Enligt\r\nmin uppfattning är det fortfarande regeringens\r\nansvar att se till att så blir fallet. Det finns ju\r\nmöjligheter för jordbruket och regeringen att\r\nresonera och bedriva förhandlingar. Så länge det\r\nfinns ett gränsskydd -- och vi är ju överens om att\r\ngränsskyddet skall vara kvar -- bestäms priset på\r\nden svenska produkten utifrån detta. Där finns\r\nockså möjligheten att ge denna kompensation. Det\r\när regeringens uppgift att föra diskussionen med\r\njordbruket och komma fram till en lösning.</pre><pre>I betänkandet tas också upp andra frågor. Vi i\r\ncenterpartiet har reserverat oss på en del punkter.\r\nEn av dessa punkter gäller den ändring av\r\ndjurskyddslagen som Ingvar Eriksson beskrev i sitt\r\ninledningsanförande. Om djuren hanteras dåligt,\r\nom de inte sköts på det sätt som de skall skötas på\r\neller om man är elak mot dem, är det inte till fyllest\r\nmed en lagparagraf som bara gör det möjligt att\r\nvidta åtgärder, men som inte inrymmer möjligheten\r\natt tillräckligt snabbt skilja djuren från den som\r\nmissköter dem. Vi vill ha till stånd en ändring i det\r\nfallet. Det har förekommit en del\r\nuppmärksammade fall då lagens funktion har visat\r\nsig vara otillräcklig.</pre><pre>Vi har alltså i en reservation tillsammans med ett\r\nantal partier krävt att en sådan här ändring skall\r\nkomma till stånd och att regeringen skall lägga fram\r\nett förslag.</pre><pre>Vi har också ett par reservationer om hantering av\r\ndjur som transporteras över gränserna.\r\nBakgrunden är väl alla de hundar som skadades\r\neller dog vid transporter hit. Hundarna skulle\r\nanvändas vid djurförsök. Det visade sig alltså vad\r\nsom kan inträffa. Men det är oacceptabelt att något\r\nsådant får ske. I reservationen ställs det krav på att\r\nman skall ha godkända regler för transporterna och\r\natt människor, skötare, skall följa med och se till att\r\nmissförhållanden och olyckor inte inträffar. Det är\r\nviktiga krav om djurtransporter skall kunna ske på\r\nett riktigt sätt.</pre><pre>I en reservation har jag vi föreslagit att det skall\r\nvara förbjudet att införa pälsar och skinn av djur\r\nsom har fångats på ett sätt som inte är tillåtet i\r\nSverige. Djuren får inte fångas med sådana\r\nmetoder som innebär lidande. Eftersom vi vet att\r\noacceptabla fångstmetoder förekommer i andra\r\nländer varifrån skinn importeras till Sverige, tycker\r\nvi att det är stor anledning från djurskyddssynpunkt\r\noch från en viss konsekvenssynpunkt att förbjuda\r\ninförsel av skinnen i fråga, dvs. så länge djuren\r\nfångas på det sätt som det här rör sig om.</pre><pre>Herr talman! Det här var en kort redovisning för\r\nden ställning som centerpartiet har tagit\r\nbeträffande de motioner som behandlas i\r\nbetänkandet. Jag yrkar bifall till reservation nr 3.\r\nVi står naturligtvis bakom våra övriga reservationer\r\ni betänkandet, men med hänsyn till den praxis som\r\nhar utvecklats i riksdagen yrkar jag inte bifall till\r\ndem.</pre><pre>Anf. 87 ANNIKA ÅHNBERG (v):</pre><pre>Herr talman! Frågor om djurskydd har egentligen\r\natt göra med mycket grundläggande frågor om hur\r\nmänniskan ser på sin egen roll i naturen, hur hon\r\nser sig själv i förhållande till andra levande varelser.\r\nDet finns fortfarande många människor som inför\r\ndjurskyddsfrågor undrar om det verkligen är\r\nviktiga frågor, om vi t.ex. inte i riksdagen borde\r\nägna mer av vår tid åt de stora ekonomiska och\r\npolitiska diskussionerna och om inte det här med\r\ndjurskydd är litet grand av en lyxdiskussion som\r\nkanske inte är så angelägen. Med anledning av\r\nsådana synpunkter skulle jag och mitt parti vilja\r\nframhålla att vi anser att frågorna om djurskydd hör\r\ntill de allra viktigaste just därför att de handlar om\r\nden grundläggande respekten för livet. Det är min\r\nbestämda uppfattning, att om vi inte är beredda att\r\nta dessa frågor på djupaste allvar och tillmäta dem\r\nmycket stor betydelse, kan man också ifrågasätta\r\nhur seriösa vi annars är när vi diskuterar respekten\r\nför livet och för andra människor. I grund och\r\nbotten kan man inte särskilja de här aspekterna.</pre><pre>Vi har fått en ny djurskyddslag i vårt land. Alla de\r\nmänniskor som aktivt arbetar för att förbättra\r\ndjurskyddet och höja ambitionen var mycket glada\r\növer lagen. Det kändes som ett mycket stort\r\nframsteg. Det kändes som om lagen skulle bygga på\r\nen ny inställning till djuren och djurskyddet. Då\r\nskulle man väl kunna säga att allting är bra, i och\r\nmed att vi har fått den nya djurskyddslagen. Men\r\nnär man ser vad som verkligen händer efter den nya\r\nlagens tillkomst, måste man ändå fråga sig hur pass\r\ndjupgående förändringar lagen bidrar till. Kan det\r\nt.o.m. vara så, att förändringarna ibland är\r\nkosmetiska? Kan det vara så, att vi invaggas i en\r\nfalsk förhoppning om att allting har förändrats,\r\nmedan det i själva verket finns kvar oerhört många\r\nproblem? Jag tycker att de diskussioner som vi nu\r\nför om t.ex. djurskyddslagens 29 § mycket bra\r\nbelyser frågeställningen. Vi har i den nya\r\ndjurskyddslagen höjt ambitionen och sagt, att om\r\nmänniskor misshandlar djur, vanvårdar dem, skall\r\nmyndigheterna kunna förbjuda vederbörande att\r\nha djur. Man skall kunna ta ifrån dem djuren. Men\r\nman har i lagtexten lagt in en restriktion. Om det är\r\nmycket väsentligt för personens försörjning att ha\r\ndjuren, se då kan man inte sätta så särskilt stor kraft\r\nbakom orden! Med denna inställning i den nya\r\nlagen måste man fråga sig om det verkligen var så\r\nmycket bevänt med höjningen av\r\ndjurskyddsambitionen, eftersom det fortfarande är\r\nså att människan för ekonomisk vinnings skull kan\r\nfå misshandla och vanvårda djur. Det går att få rätt\r\ntill sådant i högre instans, fast man på det lokala\r\nplanet där man handhar djurskyddet har observerat\r\noch insett att det finns missförhållanden. Vid\r\nprövning i högre instans får alltså djurhållaren rätt.</pre><pre>Jag tycker, herr talman, att det är upprörande att\r\ndet har utvecklats en praxis beträffande den nya\r\nlagen som delvis gör att den inte har någon verkan.\r\nÄnnu mer upprörande tycker jag att det är att inte\r\njordbruksutskottets majoritet kunde ställa sig\r\nbakom de motioner där det begärdes en ändring av\r\ndjurskyddslagen och en översyn i syfte att se på\r\nvilket sätt 29 § måste ändras och kompletteras. Jag\r\nvill särskilt yrka bifall till reservation nr 3.</pre><pre>När det gäller djurskyddet är många frågor\r\nsymbolfrågor. En symbolfråga är frågan om\r\nburhönsens vara eller icke vara. När det nu visar sig\r\natt det är svårt att få fram alternativa system och att\r\nde medel som riksdagen anslår för forskning om\r\nalternativa system inte kommer till användning och\r\nen majoritet i utskottet därför vill få till stånd en\r\nundersökning, visar det sig att symbolfrågan är\r\nmycket stor. Genast väcks frågan om man i själva\r\nverket vill riva upp beslutet och ha kvar\r\näggproduktionen som den nu ser ut. Det är därför\r\nförslagen läggs fram, heter det. Jag vill därför klart\r\ndeklarera att det för vänsterpartiets del absolut inte\r\nhandlar om att omvärdera synen på burhönsen och\r\näggproduktionen. Däremot handlar det om att se\r\ntill att vi i verkligheten kan genomföra de beslut\r\nsom vi tidigare har fattat. Vi får inte blunda för\r\nverkligheten när det visar sig att det blir problem.\r\nVi måste kanske öka samhällets ansträngningar, vi\r\nmåste kanske satsa mer resurser på forskning och\r\nutveckling av alternativa system. Det blir kanske\r\nockså nödvändigt att se efter vad som händer med\r\nde resurser som vi redan har anslagit. Om det visar\r\nsig att problemen inte går att lösa, måste vi kanske\r\nt.o.m. ifrågasätta inte bara burhönssystemet utan\r\nstorskaligheten. Det är kanske i själva verket den\r\nsom är det största problemet, och då får vi inte\r\ntveka inför det problemet heller. Men\r\nvänsterpartiet tycker inte att det på något sätt skulle\r\nvara fel att begära en översyn av vad som nu\r\nhänder, så att det i framtiden blir möjligt att\r\ngenomföra det beslut som riksdagen har fattat när\r\ndet gäller förändringen av äggproduktionen.</pre><pre>Att det här är en symbolfråga visar sig när man\r\nkommer till en annan typ av djurhållning, nämligen\r\npälsdjursfarmningen. Här finns det inte alls samma\r\nintresse av att skydda de djur som utsätts för en helt\r\noacceptabel djurhållning. Man säger att det inte\r\nfinns någon forskning som kan ge belägg för vad\r\nsom är acceptabelt eller inte. Man måste fråga sig\r\nom vi behöver någon forskning för att konstatera\r\natt det inte är bra att vilda djur förvaras i små, små\r\nburar utan möjlighet att leva på ett naturligt sätt.\r\nJag tycker faktiskt att sunt förnuft, något som också\r\nborde få råda i politiken, säger oss att det här\r\nhandlar om en djurhållning som vi borde kunna\r\navveckla. Vi behöver den inte, och den är helt\r\noacceptabel när det gäller de djurarter som det rör\r\nsig om.</pre><pre>Herr talman! Det finns i betänkandet en lång rad\r\nreservationer. Vänsterpartiet står bakom många av\r\ndem. Det gäller åtgärder som har tagits upp av\r\nandra deltagare i debatten: gränsöverskridande\r\ndjurtransporter, importförbud beträffande skinn av\r\ndjur som har fångats med sax eller på något annat\r\nsätt som vi tycker är oacceptabelt. Tiden medger\r\ninte att jag i detalj går in på alla de yrkanden och\r\nkrav som vi har fört fram för att öka ambitionen i\r\nfråga om djurskyddet. Jag vill bara säga att vi från\r\nvänsterpartiets sida står bakom alla krav, och jag\r\nyrkar alltså särskilt bifall till reservation nr 3.</pre><pre>Anf. 88 MARIANNE SAMUELSSON\r\n(mp):</pre><pre>Herr talman! Riksdagen har mycket riktigt antagit\r\nen relativt ny djurskyddslag. Det uppfattades som\r\nmycket positivt att det skulle bli ett bättre skydd för\r\ndjuren, som ibland bor och far illa.\r\nDjurskyddslagen är i allra högsta grad en s.k.\r\nramlag. Det gäller då att den fylls med\r\ntillämpningsregler som gör att det verkligen blir ett\r\nbättre djurskydd.</pre><pre>Vi i miljöpartiet anser att det behövs en allmän\r\növersyn av djurskyddslagstiftningen och har därför\r\nyrkat att det skall tillsättas en parlamentarisk\r\nkommitté som skall arbeta med att få fram allmänna\r\nråd enligt de tillämpningsföreskrifter som\r\nriksdagen hade i åtanke när man antog\r\ndjurskyddslagen. Jag tror att en av de viktiga\r\nfrågorna är att vi får en tillämpning av\r\ndjurskyddslagen som verkligen ger ett skydd åt våra\r\ndjur.</pre><pre>Vi har tagit upp detta i reservation nr 2. Den följs\r\nav reservation nr 3, som avgifits bl.a. till följd av att\r\nramlagen inte har fyllts med det innehåll som vi\r\nanser att den skulle ha för att ge alla djur ett skydd.\r\nDet har visat sig att ramlagen har medfört problem\r\nnär det gäller tillämpningen. Jag är framför allt\r\nväldigt förvånad över att folkpartiet inte har\r\nanslutit sig. Jag trodde faktiskt att folkpartiet,\r\nenligt vad jag tidigare hört från åtminstone vissa\r\nfolkpartister, bryr sig om djurens väl och ve och\r\nalltså borde ha stött den här reservationen.</pre><pre>Det är ju uppenbart att det är på det här viset i dag.\r\nI många kommuner har man klagat på att man inte\r\nhar verktyg för att kunna tillämpa djurskyddslagen\r\npå ett bra sätt. Jag tycker också att\r\nsocialdemokraterna, som ju har majoritet i många\r\nkommuner och borde vara väl medvetna om\r\nproblemen kring detta, skulle ha insett att detta är\r\nnågot som vi borde itu med på riksdagsnivå för att\r\nse till att vi får en lagtext och en tillämpningslag som\r\nger djuren det skydd de behöver -- oavsett om de är\r\nlönsamma för ägaren eller inte; lagen kom ju till för\r\ndjurens skull och inte för ägarnas. Nu visar det sig\r\natt man i vissa fall inte kan vidta de åtgärder som\r\nskulle behövas för djurens bästa, eftersom det\r\nskulle innebära ekonomiskt avbräck och\r\nekonomiska problem för ägarna av djuren. Jag\r\ntycker att det är helt oacceptabelt. Om man inte\r\nsköter djur på ett sätt som djuren mår bra av är man\r\ninte värdig att hantera djuren även om de är\r\nlönsamma.</pre><pre>Än är det inte för sent. De socialdemokrater och\r\nfolkpartister som verkligen vill vidta åtgärder för\r\natt göra det bättre för djuren rekommenderar jag\r\natt, när det blir dags för votering, rösta för\r\nreservation nr 3. Jag yrkar därmed bifall till både\r\nreservation nr 2 och reservation nr 3.</pre><pre>Det finns ju fler frågor som vi har tagit upp i våra\r\nreservationer tillsammans med andra partier, och\r\näven i egna reservationer. Pälsdjursuppfödningen\r\när ju en fråga som har varit uppe till debatt i\r\nriksdagen ett flertal gånger. Jag kan egentligen inte\r\nförstå varför vi skall låta djur leva under\r\nförhållanden som inte kan anses vara värdiga för\r\ndem bara för att vi vill ha ett visst skinn. Det finns\r\nju faktiskt ur ekologisk synpunkt och ur\r\nnatursynpunkt ett skinn som borde vara bättre att\r\nbära, nämligen fårpälsen. Den är ekologiskt rätt\r\noch den skulle kunna utvecklas och bli ett varmt\r\nplagg att bära. Vi behöver inte ha mink- och rävpäls\r\nför värmens skull. På det här området behöver man\r\nnaturligtvis vidta åtgärder. Antingen skall man hitta\r\nvärdiga former för uppfödningen av dessa djur,\r\neller också skall man helt enkelt förbjuda den. Vi\r\nbehöver den inte, och djuren mår inte bra.</pre><pre>Jag vill också påpeka att vi stöder reservation nr 7,\r\näven om vi inte kommer att yrka bifall till den. Det\r\ngäller importförbud för vissa pälsar och skinn. Det\r\när ju också någonting som i konsekvensens namn\r\nmåste följas. Vi kan inte sätta upp regler här i\r\nSverige och samtidigt exportera problemen till\r\nandra länder genom att importera pälsar från djur,\r\nom vi inte här hemma skulle acceptera sättet att\r\nföda upp eller döda dem.</pre><pre>Vi har också yrkat att pälsar borde märkas med\r\nuppgift om varifrån de kommer och hur djuren är\r\nuppfödda. Det är en konsumentupplysning som jag\r\ntror skulle vara väldigt värdefull och som nog i vissa\r\nfall skulle ändra inställningen till pälsköp.</pre><pre>Vi har också tagit upp frågan om djurvänlig och\r\nekologisk slakt. Något som jag tror att vi måste\r\nutveckla och arbeta vidare med är slakten. Vi har i\r\ndag alldeles för få slakterier och för långa\r\ntransporter. Vi måste nog se till att få\r\ngårdsslakterier och att det blir bättre\r\nslaktförhållanden. Jag tror inte att djur mår bra av\r\natt transporteras långa sträckor för att komma till\r\nslakteriet.</pre><pre>Men det absolut viktigaste är faktiskt att man\r\nkommer till rätta med frågan om\r\ndjurskyddslagstiftningen. Jag hoppas verkligen att\r\nriksdagsmajoriteten tar sitt ansvar och ser till att vi\r\nfår en tillämpningsregel sådan att det blir möjligt att\r\nfölja lagen efter den intention som ställdes upp när\r\nden antogs.</pre><pre>Anf. 89 genmäle BENGT ROSÉN (fp)\r\nreplik:</pre><pre>Herr talman! Marianne Samuelsson frågade var\r\nfolkpartiet står när det gäller djurskyddet. Jag vill\r\ndeklarera att vi står bakom den nya\r\ndjurskyddslagen och de bestämmelser som den\r\nomfattar. Vad vi uppenbarligen har olika\r\nuppfattning om, Marianne Samuelsson och andra\r\nföreträdare för oppositionspartierna och jag, är\r\nfrågan om vi med den lagstiftning som finns kan\r\nklara de problem som uppkommer när vissa\r\nmänniskor inte sköter sina djur väl. Enligt min\r\nuppfattning och de jurister som jag har konsulterat\r\nklarar vi det med den lagstiftning vi har. Det finns\r\ningenting i 29 § djurskyddslagen som säger att man\r\nskall ta hänsyn till om vederbörande är beroende av\r\ndjuren för sin utkomst, utan man har möjlighet att\r\nklara problemen med den lagstiftning som finns.</pre><pre>När vi får en ny lagstiftning tar det alltid några år\r\ninnan den har satt sig,, dvs. innan vi har fått\r\navgöranden som gått upp i högre instans och det har\r\nutbildats en praxis. Den här lagstiftningen är så pass\r\nny att det är möjligt att det fortfarande finns någon\r\nosäkerhet från myndigheternas sida när det gäller\r\nvilka möjligheter man har att ingripa. Men enligt\r\nmin uppfattning finns alla möjligheter som man\r\nbehöver. Det är bara fråga om att man från\r\nmyndigheternas sida tar obehaget att ta bort djur\r\nsom far illa och ser till att den människa som har\r\nvanvårdat sitt djur inte får möjlighet att förfoga\r\növer det längre.</pre><pre></pre><pre>Anf. 90 MARIANNE SAMUELSSON (mp)\r\nreplik:</pre><pre>Herr talman! Jag är glad att Bengt Rosén är så\r\noptimistisk när det gäller tillämpningen av\r\ndjurskyddslagen. Det har dock visat sig att det inte\r\nstämmer. Det är därför som dessa motioner har\r\nkommit till. De har inte kommit till av en händelse,\r\nutan av den anledningen att flera personer på\r\nmyndighetsnivå har försökt att tillämpa lagen enligt\r\nde intentioner som man trodde gällde och råkat ut\r\nför att detta inte gått. De har inte kunnat\r\nsanktionera beslut om att ta bort djuren från dem\r\nsom misshandlar dem. De har överklagat till högre\r\ninstans och där fått rätten att behålla sina djur.</pre><pre>Nu måste vi ge en klar signal om att när man gjorde\r\ntillämpningsreglerna till djurskyddslagen har man\r\ninte gjort dem enligt den intention som Bengt Rosén\r\nsäger borde gälla för lagen. Jag tror att alla i\r\nriksdagen som var med och beslutade om den lagen\r\nansåg att dessa intentioner skulle gälla. Det är dock\r\ninte riksdagen som har satt upp\r\ntillämpningsreglerna. Därför måste vi här nu\r\nmarkera så att vi får den lagtext som verkligen ger\r\ndet skydd vi vill ha för djuren. Det är därför som de\r\nhär motionerna har kommit till och som vi också\r\nhar hävdat i utskottet att detta är viktigt. Det är\r\ndärför som fyra av sex partier här i riksdagen står\r\nbakom den här reservationen.</pre><pre>Anf. 91 BENGT ROSÉN (fp) replik:</pre><pre>Herr talman! Jag har inte tillgång till de aktuella\r\ntillämpningsbestämmelserna, men om det skulle\r\nvara fel på dem är det inte lagen som behöver\r\nändras. Lagen ger möjlighet att skilja djuren från\r\nen ägare som inte sköter dem. Man behöver inte\r\navvakta ägarens eventuella överklagande, utan\r\nman kan omgående skilja djuren ifrån en ägare som\r\nmisshandlar dem.</pre><pre>Anf. 92 MARIANNE SAMUELSSON (mp)\r\nreplik:</pre><pre>Herr talman! Men det är en ramlag, och den har\r\ngett de här problemen med överklaganden. Ägare\r\nhar fått tillbaka sina djur, och man har alltså inte\r\nkommit något vart med den här lagen som den ser\r\nut i dag. Därför är det så viktigt att vi gör någonting\r\nåt det. Vi vet ju om problemet, och de är självklart\r\natt vi här i riksdagen måste ta ansvar för det som\r\nhar uppstått och se till att det åtgärdas.</pre><pre>Anf. 93 HÅKAN STRÖMBERG (s):</pre><pre>Herr talman! I det betänkande som nu föreligger\r\ntill avgörande för kammaren har\r\njordbruksutskottet behandlat ett antal motioner\r\nom djurskydd. Som framgår av\r\nutskottsbetänkandets sammanfattning är flertalet\r\nmotioner en upprepning av motioner som\r\nbehandlats av riksdagen så sent som under 1989/90\r\nårs riksmöte. Det kan möjligen tolkas så att det\r\nföreligger en viss överambition hos motionärerna\r\nnär man återkommer med samma motionskrav ett\r\når efter det att riksdagen med bred majoritet\r\navvisat förslagen. Det visar sig också att det under\r\nden tid som förflutit sedan riksdagen senast\r\nbehandlade dessa frågor inte har hänt någonting\r\nsom egentligen skulle ge anledning för riksdagen att\r\nha en annan uppfattning än tidigare.</pre><pre>Motionärerna visar dock att det finns ett stort\r\nengagemang för frågor om djurskydd och hur vi\r\nbehandlar våra djur. Detta engagemang finns inte\r\nbara här i riksdagen och hos vänsterpartiet, utan\r\ndet finns minst lika starkt i alla grupperingar ute i\r\nvårt svenska samhälle. Det finns hos allmänheten,\r\ndjurskyddsorganisationerna och inte minst bland\r\ndjurägare -- det gäller ägare både till husdjur och\r\ntill sällskapsdjur. Vi skall inte heller glömma bort\r\njägarorganisationerna. De lägger ned ett mycket\r\nomfattande arbete på att skydda de vilda djuren i\r\nvår natur för att vi skall kunna behålla dem som ett\r\nbra inslag i den svenska naturen. Denna\r\nsamstämmighet har lett till att vi i vårt land gått\r\nmycket långt när det gäller att skydda djuren och\r\natt de inte på något sätt skall utsättas för onödigt\r\nlidande. Djur som hålls i fångenskap och används\r\nför livsmedelsproduktion skall så långt möjligt\r\nkunna leva under sitt naturliga beteende och må\r\nväl.</pre><pre>Jag tror också att vi, och den lagstiftning vi har på\r\ndetta område, i en internationell jämförelse intar\r\nden absolut ledande platsen när det gäller att\r\nskydda djur. Jag är övertygad om att vi är överens\r\nom att vi skall behålla den platsen. Vi skall inte\r\nförtröttas i vår ambition att djuren skall ha goda\r\nförhållanden i alla situationer, det gäller inte minst\r\nvåra husdjur, från födsel fram till dess djuren\r\navlivas genom slakt.</pre><pre>Detta har naturligtvis kostat på. Vi har en\r\nomfattande lagstiftning om hur djur skall vårdas\r\noch där djurägarnas skyldigheter regleras. I\r\ngengäld har vi den minsta dödligheten bland\r\nvärldens alla länder när det gäller våra husdjur.</pre><pre>Det är inte bara ekonomiskt kostsamt att vårda\r\ndjuren väl. Jag satt faktiskt, herr talman, med i\r\ndjurhälsoutredningen på mitten av 70-talet. Det\r\nvisade sig då att vi hade kostnader för sjuka djur på\r\nomkring 450 milj. kr./år. Med dagens penningvärde\r\när den kostnaden betydligt högre. Det är lönsamt\r\natt vi har nått en nivå där vi försöker att så långt\r\nsom möjligt eliminera skador och sjukdomar hos\r\ndjur.</pre><pre>Det ligger ett stort värde i att vi i stort sett har\r\ngemensam syn här i riksdagen på vård av djur och\r\nvad gäller på vilka områden vi har brister och måste\r\ngå vidare.</pre><pre>Om man läser utskottsbetänkandet ytligt kan man\r\nfå uppfattningen att det råder stor oenighet om vår\r\nsyn på djurvården, eftersom det till\r\nutskottsbetänkandet ha fogats tolv reservationer.\r\nLäser man betänkandet mera noggrant finner man\r\natt det är mera markeringar i reservationerna än\r\nskillnader i uppfattningen om hur vi genom\r\nlagstiftning och riksdagsbeslut skall driva frågorna\r\nom en förbättrad djurvård. Jag vill dock något\r\nkommentera reservationerna och de krav som\r\nframställts där.</pre><pre>1988 års riksdag tog ställning till en ny\r\ndjurskyddslag. Den innehöll dels nya förslag till ett\r\nomfattande skydd för djuren, dels ändringar och\r\nskärpningar av tidigare lagstiftning. Vissa åtgärder\r\nkunde genomföras direkt, när det gäller andra\r\ngjordes bedömningen att man skulle skjuta\r\nikraftträdandet framåt i tiden. Man skulle dock ha\r\nen fastställd tid för dess genomförande. I några fall\r\ngällde tre år, i andra fem år och i några särskilda fall\r\nskulle förändringarna genomföras under en\r\ntioårsperiod. Detta berodde på att vi ville gå långt i\r\nbestämmelserna om vilka förhållanden som skulle\r\ngälla för skötsel och utrymme för djuren.\r\nDjurägarna skall veta vilka bestämmelser som\r\nkommer att råda. Då kan man göra de rätta och\r\nnödvändiga investeringarna.</pre><pre>I vissa fall var vi när det gällde lagstiftningen före\r\nmed de bästa och mest praktiska lösningarna. Man\r\nskulle därför få rimlig tid på sig att hitta de mest\r\nlämpliga och humana lösningarna. Detta var\r\navsikten inte minst när det gällde vår vilja att\r\navskaffa nuvarande bursystem för höns som hålls\r\nför äggproduktion. Det gällde också damm- och\r\nventilationssystem i djurstallar, men en rad andra\r\nområden, inte minst arbetsmiljön för dem som skall\r\nsköta djuren.</pre><pre>Att nu kräva en allmän översyn av\r\ndjurskyddslagstiftningen eller ändringar i\r\ndjurskyddsorganisationen skulle inte på något sätt\r\nföra frågan framåt. Vi skulle i stället tappa tempo.\r\nIngen skulle våga göra några som helst\r\ninvesteringar i avvaktan på en sådan översyn och i\r\navvaktan på den lagstiftning som kan komma till\r\nstånd.</pre><pre>När det gäller ändringar i 29 § delar jag Bengt\r\nRoséns uppfattning att det är helt klart att de\r\npåståenden som görs i reservation 3 inte har\r\ntäckning i lagtexten.</pre><pre>Vad beträffar gränsöverskridande djurtransporter\r\noch åtgärder mot djurplågeri inryms de förslag till\r\nåtgärder som framförs i reservationerna i den\r\nnuvarande lagstiftningen och\r\ntillämpningsföreskrifterna. Jag tycker inte att vi\r\nskall förtröttas när det gäller att komma till rätta\r\nmed de fall av vanvård och djurplågeri som ibland\r\nförekommer, men lagstiftningen är klar i fråga om\r\nalla former av djurplågeri och vanvård.</pre><pre>Tyvärr sker det ibland överträdelser, men vi måste\r\nockså konstatera att det kan göras anmälan mot\r\ndjurägare i fall där förhållandena ändå inte varit av\r\nden arten att ett åtal skall kunna komma till stånd.\r\nÄven den möjligheten måste ges utrymme i vår\r\nlagstiftning.</pre><pre>Det är helt klart att djurägare kan skiljas från att ha\r\nhand om djuren. Man kan också avlägsna djur från\r\nde stallar som har använts. Så det räcker inte med\r\natt någon annan övertar ägandet och en person som\r\nhar bedrivit djurvård på ett inhumant sätt ändå kan\r\nfortsätta med detta. Djurägaren är alltid ansvarig\r\noch kan alltid ställas till svars.</pre><pre>Det finns också en reservation om\r\npälsdjursuppfödning. I den frågan vill jag säga att i\r\nlantbruksstyrelsen pågår en översyn av nuvarande\r\nbestämmelser.</pre><pre>Det förekommer import av skinn från länder där\r\nman tillämpar bestämmelser och fångstmetoder\r\nsom vi inte godkänner eller har belagt med förbud,\r\nmen vi skall komma ihåg att Sverige inte är något\r\nstort och betydande land när det gäller skinnimport\r\nfrån länder med bestämmelser av det slag som det\r\npekas på i reservation 7. Ett förbud mot import av\r\nskinn från dessa länder skulle bara innebära att\r\nSverige inte var ett köparland, men förhållandena i\r\nde länderna skulle ju kvarstå.</pre><pre>Det är en bättre väg som vi har valt från svensk\r\nsida, att man genom internationella avtal och\r\nkonventioner kommer överens om att sådant som\r\nvi betraktar som inhumana fångstmetoder\r\navskaffas i alla länder. Förr har vi ju inte löst\r\nproblemet. Ett förbud för import till Sverige\r\nkanske bara skulle innebära en fördröjning av\r\nmöjligheterna att komma till rätta med problemen\r\ngenom internationella konventioner och avtal.</pre><pre>Slopande av burhönssystemet har utskottet\r\nföreslagit att det borde göras en utvärdering av. Vi\r\nvisste redan när beslutet fattades 1989 att det inte\r\nfanns någon i alla delar lämplig ersättning för\r\nnuvarande burar, men vi var övertygade om att det\r\nskulle gå att finna under en tid av tio år fram till\r\n1999. Det gällde att få i gång prövning av olika\r\nmodeller, och vi fastställde att 1993 skulle det finnas\r\nen kontrollstation. Då skulle vi ha ett underlag\r\ngenom de insatser som gjorts på området, och då\r\nkunde vi gå vidare.</pre><pre>Att som utskottsmajoriteten föreslår göra denna\r\navstämning under innevarande år, skulle inte på\r\nnågot sätt flytta fram positionerna. Vi vet att det i\r\ndag inte finns så mycket att utvärdera, för\r\nförsöksarbetet har just kommit i gång. Det är först\r\nnu som olika modeller sätts i verket, och det\r\nkommer att göras en utvärdering 1993, så att vi kan\r\nbedöma vilka modeller som det finns anledning att\r\ngå vidare med.</pre><pre>Därför vill jag yrka bifall till den\r\nsocialdemokratiska reservationen nr 4.</pre><pre>Låt mig sedan säga att jag är mycket glad för att\r\nriksdagen fattade beslutet om förbud mot\r\nsvanskupering på hundar och att jag är glad för att\r\ndet i utskottet i dag finns majoritet för att det\r\nförbudet skall vara kvar. Även om det skulle uppstå\r\nproblem med skador på svansen hos vissa\r\nhundraser, finns möjligheten att genom\r\nveterinäringrepp amputera svansen. Men det kan\r\nju inte motivera ett generellt upphävande av\r\nförbudet för alla raser. Jag tycker att det finns en\r\nförtäckt tanke här, att får vi en utvärdering av\r\nförbudet så kan vi upphäva beslutet.</pre><pre>I reservation 9 framförs synpunkter om att\r\nersättning skall utgå till djurägare för merkostnader\r\npå grund av att de inordnar djuren under humana\r\noch goda förhållanden. Jag vill upprepa det jag sade\r\ninledningsvis, att det är en vinst att djuruppfödning\r\noch djurhållning sker under mycket humana\r\nförhållanden. Numera har vi avreglerat jordbruket,\r\noch det ankommer då på jordbrukarna själva att se\r\ntill att de kan sköta sina djur under vad vi anser vara\r\nacceptabla förhållanden.</pre><pre>Herr talman! Jag vill som sagt yrka bifall till\r\nutskottets hemställan med undantag för mom. 4,\r\ndär jag yrkar bifall till reservation 4.</pre><pre>Anf. 94 ANNIKA ÅHNBERG (v) replik:</pre><pre>Herr talman! Jag måste säga att jag tycker att det\r\när pinsamt när bristande insikt och bristfälliga\r\nkunskaper avslöjas så obarmhärtigt som faktiskt\r\nhar skett i den här debatten.</pre><pre>I det betänkande som jordbruksutskottet har\r\njusterat står det: ''När förbudsbestämmelsen\r\nursprungligen infördes i djurskyddslagstiftningen\r\nunderströks att förbud fick tillgripas endast i\r\nsärskilt kvalificerade fall med hänsyn till de\r\navsevärda ingrepp i den drabbades\r\nförsörjningsmöjligheter som ett förbud kunde\r\ninnebära och de verkningar i övrigt som detta\r\nkunde få för den enskilde. Vid behandlingen av nu\r\ngällande djurskyddslag konstaterades att detta\r\näven i fortsättningen bör gälla.'' Detta har alltså\r\nriksdagen konstaterat.</pre><pre>Nu har denna lag prövats. I flera fall har man fört\r\närenden ända upp till kammarrätten. Det handlar\r\nom uppenbara fall av vanvård, där djur har fått\r\nnödslaktas på platsen därför att de inte ens har\r\nkunnat resa sig upp, där djur har haft skinnen\r\nsönderfrätta, inte fått någon mat, fått ligga i sin\r\negen träck. I sådana fall har kammarrätten, med\r\nhänsyn till den citerade formuleringen, sagt att\r\ndenna djurägare har rätt att få behålla sina djur.</pre><pre>Här påstås i debatten att det inte finns något skäl\r\natt ompröva djurskyddslagen i det avseendet. Jag\r\nblir så upprörd! Om man inte med de klara fall som\r\nfinns och med de formuleringar som riksdagen har\r\nställt sig bakom kan dra den enkla slutsatsen att här\r\nbehövs en förändring, då vet inte jag vad som skall\r\ntill, herr talman, för att det skall bli begripligt för\r\nvissa av riksdagens ledamöter och partier att här\r\nmåste det ske en förändring.</pre><pre>Anf. 95 INGVAR ERIKSSON (m) replik:</pre><pre>Herr talman! Strömberg säger att det inte behövs\r\nnågon ändring av djurskyddslagens 29 §. I\r\npraktiken finns flera fall som visar att personer som\r\nförbjudits hålla och sköta djur fortsätter att göra\r\ndet trots lagen, detta på grund av att man överför\r\nägandet till annan och att man överklagat beslutet.\r\nJag tycker att det är svagt att inte inse detta.</pre><pre>Sedan är Strömberg glad åt\r\nsvanskuperingsförbudet, och han hänvisar till att\r\nmöjligheter finns till amputation. Jag vill då fråga\r\nStrömberg: Är amputation lindrigare för djuren?\r\nNog är det så att mer blod flyter vid en amputation\r\nän om man svanskuperar just de få raser som det\r\nskulle kunna vara motiverat för.</pre><pre>Angående ersättning för dyrare produktion på\r\ngrund av den nya djurskyddslagen säger herr\r\nStrömberg att det är en sak som jordbrukaren själv\r\nfår klara av i samband med att man nu har\r\navreglerat jordbruket. Det är faktiskt så,\r\nStrömberg, att när beslutet fattades utlovades\r\nkompensation för merkostnaderna. Jag tycker att\r\ndet är rent ut sagt ynkligt att springa ifrån det löftet\r\ngenom att hänvisa till jordbrukets avreglering.</pre><pre>När det gäller äggproduktionen verkar det som om\r\nHåkan Strömberg menar att vårt beslut om\r\nlägesavstämning inte kan bidra till något positivt.\r\nRedan när beslutet fattades varnade vi från vår sida\r\nför att det fanns stora risker med att införa detta\r\nförbud innan man hade bursystem eller andra slag\r\nav produktion som fullt ut kunde ersätta det\r\nnuvarande systemet. Genom de försök som hittills\r\nhar gjorts har vi nu fått indikationer på att det blir\r\nförsämringar för djuren, för äggkvaliteten och inte\r\nminst för dem som skall syssla med verksamheten.</pre><pre>Håkan Strömberg talade nyss om arbetsmiljön.\r\nSpringer Håkan Strömberg ifrån konsekvenserna\r\nnär det gäller arbetsmiljön? Nog krävs det bättre\r\nargument, herr Strömberg, om vi skall godta den\r\nuppfattning man har när man motarbetar den\r\nlägesavstämning som vi har beslutat om.</pre><pre>Anf. 96 MARIANNE SAMUELSSON (mp)\r\nreplik:</pre><pre>Herr talman! Annika Åhnberg läste upp den text\r\nsom jag hade tänkt citera, och jag tror att jag inte\r\nbehöver göra det nu. Men det bör väl vara klart för\r\nalla och envar att det här kryphålet behöver täppas\r\ntill om lagen skall kunna bli en bra djurskyddslag --\r\nsom vi tidigare hörde att den skulle vara redan i\r\ndag,</pre><pre>Men Håkan Strömberg sade något annat som jag\r\ntyckte att man borde reagera inför. Det gäller det\r\nhär engagemanget som han pratade sig varm för.\r\nHan sade att det fanns hos alla. Men ute i landet\r\nbörjar engagemanget hos de kommunala\r\nmyndigheterna minska. De känner att de inte har\r\nde verktyg de behöver för att kunna tillämpa den\r\nlag som riksdagen har beslutat om. Det innebär att\r\ndet inte är så roligt att vara kommunalt engagerad i\r\nden här frågan och försöka vidta åtgärder, när man\r\nvet att kammarrätten kan riva upp beslutet. Det har\r\nju faktiskt hänt på flera punkter. Det är\r\nlönsamhetsaspekten och försörjningsmöjligheten\r\nsom blir avgörande, och då är det inte djurens väl\r\noch ve som styr det hela.</pre><pre>En annan fråga som Håkan Strömberg tog upp\r\ngäller importförbudet. Jag tyckte att det var\r\ninkonsekvent när Håkan Strömberg sade att\r\nimportförbudet inte skulle ha någon som helst\r\nfunktion, eftersom man skulle arbeta med\r\ninternationella konventioner. Då tror jag inte att\r\nHåkan Strömberg alls förstår hur marknaderna\r\nfungerar. Det är ju faktiskt genom att tala om för\r\nmarknaden att vi i Sverige inte tillåter den här\r\nimporten som man får effekt -- inte på grund av att\r\ndet är så få svenskar som köper produkten. När inte\r\nvi säger ifrån att det är på grundval av den svenska\r\nlagtexten eller våra djurskyddsregler som vi inte vill\r\nha importen, då är det klart att man fortsätter att\r\nimportera. Det blir naturligtvis då också svårare att\r\nfå igenom internationella konventioner på\r\nområdet, eftersom vi inte ger de signaler som vi\r\nborde ge. Vi som har varit engagerade i\r\nSydafrikafrågan vet att regler för vad man får\r\nexportera och sanktioner faktiskt är effektiva. Det\r\nborde de vara även i det här fallet, för djurens skull.</pre><pre></pre><pre>Anf. 97 LENNART BRUNANDER (c)\r\nreplik:</pre><pre>Herr talman! Håkan Strömberg tog upp frågan om\r\ndjurskyddslagstiftningen och tyckte att det inte\r\nfanns något behov av att ändra den. Nu har ju\r\nAnnika Åhnberg på ett kraftfullt sätt reagerat mot\r\ndetta, och jag kan instämma i vad hon sade\r\ndärvidlag. Det är ju alldeles tydligt att\r\nlagstiftningen inte fungerar så som man hade tänkt.\r\nDen enda möjlighet vi då har från riksdagens sida\r\när att ändra lagstiftningen.</pre><pre>Håkan Strömberg framhöll sedan att djurägarna i\r\nsjälva verket tjänar på att man har friska djur. Vi\r\nhar, som Håkan Strömberg sade, friskare djur i\r\nSverige än vad man har i andra länder. Djurägarna\r\nsköter djuren bra.</pre><pre>Men detta fråntar ju inte samhället skyldigheten att\r\nstå för de beslut som vi fattar. När vi fattade det\r\nbeslut som det här gäller, så beslutade vi också att\r\nman skulle hjälpa till att klara kostnaderna. Det\r\nansvaret har faktiskt regeringen.</pre><pre>Nu har vi inte avgivit någon reservation i detta\r\navseende. Men jag tycker att det är fråga om\r\nnågonting självklart.</pre><pre>När det gäller metoder i fråga om djurburssystem,\r\nså är det inte en utvärdering av metoderna, eller av\r\ndet nya systemet, som vi nu skall ha. Vad vi skall ha\r\när en lägesrapport om det utvecklingsskede där vi\r\nbefinner oss. Detta skall snarast ses som en kritik\r\nmot att det har gått för sakta -- och det är det som\r\nhar varit orsaken till det här majoritetsbeslutet i\r\nutskottet. Om det inte händer någonting nu, får vi\r\ningen utvärdering 1993 -- och det är vad som måste\r\ngöras.</pre><pre>Anf. 98 BENGT ROSÉN (fp) replik:</pre><pre>Herr talman! Av Håkan Strömbergs anförande fick\r\nman ett intryck av att han trodde att den\r\nlägesavstämning som en majoritet i\r\njordbruksutskottet nu står bakom -- när det gäller\r\nutvecklingen av nya system för äggproduktion --\r\nskulle ersätta den kontrollstation som vi har\r\nbeslutat om för 1993. Det är alltså inte meningen,\r\nutan det är då den stora utvärderingen skall ske.\r\nMen som Lennart Brunander framhöll är\r\nerfarenheterna från de två år som nu har gått till\r\nända med försök med olika system inte\r\nuppmuntrande.</pre><pre>Till detta har kommit att vi för förhandlingar i\r\ninternationell ordning, som innebär att vi sannolikt\r\ni mitten av 90-talet har en internationell\r\nkonkurrens. Då får det inte skilja alltför mycket i\r\nfråga om kostnadseffektivitet mellan de\r\ninternationella systemen och de system som vi har i\r\nSverige.</pre><pre>Jag kan tänka mig att konsumenter är villiga att\r\nbetala ett något högre pris för ägg som är\r\nproducerade med metoder som tar större\r\ndjurskyddshänsyn. Och jag kan även tänka mig att\r\nman med GATT-avtal kommer fram till\r\nbestämmelser om att samhället får kompensera\r\nuppfödare för viss del av merkostnaden, när man i\r\nolika länder har beslutat om längre gående\r\ndjurskyddskrav. Men vi kan inte räkna med att de\r\nnya systemen får resultera i kostnader för\r\näggproduktion som kraftigt avviker från de\r\ninternationella. Och det är därför som vi nu har\r\nbegärt den här lägeskontrollen. Vi tror att det kan\r\nbli en betydligt kraftigare satsning på forskning och\r\nutveckling av alternativa system, så att vi kan leva\r\nupp till den nya djurskyddslagens bestämmelser.</pre><pre>Anf. 99 HÅKAN STRÖMBERG (s) replik:</pre><pre>Herr talman! Annika Åhnberg tog till brösttoner\r\noch påstod att det var fråga om bristande insikter,\r\nnär jag kunde hävda att vi har en lagstiftning på det\r\nhär området som kan tillämpas och som skyddar\r\ndjuren. Jag vill inte diskutera de enskilda fall som\r\nförekommit i domstolar, varvid man kanske tar\r\nställning till händelser som relaterats på\r\ntidningarnas nyhetssidor.</pre><pre>Det finns också en princip i det här landet att ibland\r\nskall man hellre fria än fälla. Domstolarna har\r\nnaturligtvis gjort sina överväganden i de enskilda\r\nfallen. Riksdagen skall inte behöva gå in och göra\r\nsärskilda bedömningar huruvida domstolarna har\r\ngjort rätt eller fel. Det finns en lagstiftning som ger\r\nrätt till att ingripa.</pre><pre>Marianne Samuelsson säger att kommunerna\r\nbörjar att förtröttas. Det pågår ute i landet försök\r\nmed frikommuner. De kommuner som har sökt\r\ntillstånd att få vara frikommuner, ibland endast på\r\nvissa områden, har faktiskt fått den möjligheten.\r\nDå kan de göra egna bedömningar och fatta beslut\r\näven på det här området. Jag tror inte alls att de har\r\nförtröttats.</pre><pre>Det är klart att det kan uppstå skador på en hund,\r\nIngvar Eriksson. Då skall naturligtvis de ingrepp\r\ngöras av en veterinär som eliminerar de skadorna.\r\nVi sätter oss därför emot att ha generella\r\nbestämmelser om att det redan på valpstadiet skall\r\nfinnas möjlighet att kupera svansar.</pre><pre>Jag kommer tillbaka till importförbudet. Det\r\nhjälper inte gentemot inhumana fångstmetoder i\r\nandra länder om vi skulle säga att vi inte tillåter\r\nimport av skinn från dessa länder. Det effektiva\r\nmedlet är lagstiftning i det enskilda landet och att\r\nåstadkomma internationella överenskommelser\r\ndär också andra länder går med på dessa åtgärder.</pre><pre>Jag delar Lennart Brunanders uppfattning i mycket\r\nnär det gäller djurärenden. Det är viktigt att vi\r\nsätter värde på vårt historiska sätt att se på djur i\r\ndet här landet. Vi skall ta till vara på möjligheterna\r\natt med hjälp av information och lagstiftning\r\nförbättra förhållanden. Jag vill inte säga att den ena\r\neller den andra här har en bättre syn på\r\ndjurskyddet.</pre><pre>Jag delar Annika Åhnbergs uppfattning att det är\r\nviktigt att ta upp frågan om hur vi handhar djur och\r\nhur djuren skall få leva. Det är ett sätt att visa hur\r\nvi ser på livet. Det skall vara grunden för oss när vi\r\nfattar beslut om bättre djurvård.</pre><pre>Anf. 100 ANNIKA ÅHNBERG (v) replik:</pre><pre>Herr talman! Håkan Strömberg sade tidigare att\r\ndet inte var så stor skillnad mellan\r\nbetänkandetexten och reservationerna. Det var\r\nungefär samma ord. Jag tycker att det bevisar att vi\r\nhar inte bara en ekonomisk inflation i landet, vi har\r\nuppenbarligen en inflation i ordens värde. Man kan\r\nanvända vackra ord hur som helst. Det viktiga är,\r\nHåkan Strömberg, vad dessa ord betyder i\r\npraktiken. Ju längre debatten fortgår, desto mer\r\nuppenbart blir det för mig att vi faktiskt menar helt\r\nolika saker med dessa ord.</pre><pre>Att vara så nonchalant i hanteringen av\r\ndjurskyddslagstiftningen som jag tycker att\r\ninläggen i den här debatten är exempel på, vittnar\r\ninte om något större intresse i praktiken för\r\ndjurskyddsfrågorna.</pre><pre>Jag har inte diskuterat enskilda rättsfall. Jag har\r\ndiskuterat rättspraxis. Det är summan av en lång\r\nrad enskilda fall som prövas ända upp i högsta\r\ninstans. När man då kan konstatera att den praxis\r\nsom utbildas leder till att vi får en verklighet som\r\ninte alls stämmer överens med djurskyddslagens\r\nintentioner, borde vi dra slutsatser av det här i\r\nriksdagen. Vi borde i riksdagsuttalanden ändra på\r\nde utgångspunkter som finns för\r\ndjurskyddslagstiftningen, eftersom den leder till\r\ndenna tillämpning i praktiken.</pre><pre>Miljö- och hälsoskyddsnämnderna och deras\r\nförvaltningar är oerhört arbetsbelastade. De har\r\nviktiga uppgifter på en lång rad områden. Det\r\ngäller livsmedelskontrollen och miljöskyddet.\r\nNaturvården kommer också in. Det gäller också\r\ndjurtillsynen. Hur skall de kunna prioritera att\r\nlägga ned ett omfattande arbete på denna\r\nverksamhet när de ständigt får se sitt arbete\r\ntillintetgjort av högre instanser? Arbetet blir ju\r\nmeningslöst. Man orkar inte på det lokala planet att\r\ndriva dessa frågor vidare när man inte får det stöd\r\nfrån högre instanser som absolut är nödvändigt.</pre><pre>Jag hoppas verkligen att denna fråga kommer\r\ntillbaka till riksdagen igen snart. Jag hoppas också\r\natt alla partier då noggrant har satt sig in i vad som\r\nhänder i verkligheten så att de nödvändiga\r\nförändringarna kan komma till stånd.</pre><pre>Anf. 101 INGVAR ERIKSSON (m) replik:</pre><pre>Herr talman! Herr Strömberg säger att skador på\r\nhöns skall givetvis åtgärdas, om det så innebär\r\namputation. Men han vänder sig mot att man redan\r\nvid födseln kuperar hundar.</pre><pre>Men just på de få raser vi pratar om vet man att\r\namputation kan leda till skador. Då är ingreppet i\r\nsamband med en kupering betydligt mindre\r\nsmärtsamt än vid en amputation. Det är av det\r\nskälet vi vill ha en utvärdering av de verkliga\r\neffekterna av det beslut som riksdagen har fattat.</pre><pre>Strömberg hade inget att säga om kompensation för\r\nmerkostnaderna på grund av den nya\r\ndjurskyddslagen. Det är beklagligt. Vi moderater\r\nanser att löften skall hållas. Jag konstaterar tyvärr\r\natt Håkan Strömberg har en annan uppfattning när\r\ndet i varje fall gäller frågan om ersättning för\r\njordbrukets merkostnader på grund av miljö- och\r\ndjurskyddslagen. Håkan Strömberg har\r\nfortfarande en chans att uttala en uppfattning.</pre><pre>Golvhönssystemen som nu utprovas kräver\r\nanvändning av antibiotika. Det är också problem\r\nmed arbetsmiljön och nättrimning. Jag tror inte,\r\nHåkan Strömberg, att arbetsmiljömyndigheter och\r\nfackliga organisationer kommer att godta dessa\r\nförhållanden. Det är därför viktigt att försöken och\r\nforskningen inriktas på ett system med andra slags\r\nburar. Det är av det skälet vi menar att behovet av\r\nen snabb lägesrapport är så väl motiverad.</pre><pre>Anf. 102 MARIANNE SAMUELSSON (mp)\r\nreplik:</pre><pre>Herr talman! Håkan Strömberg gör mig verkligen\r\nförvånad. När jag pratar om att man börjar\r\nförtröttas i sitt engagemang, menar jag naturligtvis\r\ntillsynsmyndigheterna på lokal nivå som har att\r\narbeta med denna fråga och se till att djurskyddet\r\nefterlevs. Jag kan inte för mitt liv förstå vad det har\r\natt göra med att en kommun kan ansöka om att få\r\nbli en frikommun. Jag vet inte om det beror på mig.\r\nJag förstår inte att om en kommun blir frikommun,\r\nkan 29 § tillämpas på ett annat sätt. Det är\r\nlagstiftningen i djurskyddslagen vi diskuterar. Det\r\nhar inte så mycket med frikommuner att göra. De\r\nfår rätta sig efter de övergripande lagar som finns.\r\nÄven om det är fråga om en frikommun kan fall\r\nprövas i rättsinstanser och orsaka dessa problem.</pre><pre>Vi har inte heller diskuterat några enskilda fall. Vi\r\nhar diskuterat att denna paragraf gör att det är svårt\r\natt tillämpa intentionen i djurskyddslagen.\r\nEkonomisk skada är ett övergripande kriterium\r\nsom gör att man helt enkelt inte har kunnat tillämpa\r\nlagen. Djurägarna i fråga har blivit frikända. Jag\r\navser inte de fall som man egentligen inte borde\r\nklaga på. Jag syftar naturligtvis på dem som\r\nuppenbarligen misskött sina djur och som blir\r\nfrikända på grundval av att man anser att de lider\r\nekonomisk skada om djuren tas ifrån dem.</pre><pre>Anf. 103 HÅKAN STRÖMBERG (s) replik:</pre><pre>Herr talman! Jag tycker att vi skall vara litet\r\nförsiktiga, Annika Åhnberg, med orden och inte ta\r\ntill överord. Jag hävdar när det gäller vår\r\ndjurskyddslagstiftning att Sverige intar tätplatsen\r\nbland världens länder på nära nog samtliga\r\nområden. Det har kunnat ske med hjälp av\r\npolitiska beslut i riksdagen. Men det är inte så\r\nmånga förslag som har kommit från vänsterpartiet\r\noch dess företrädare i riksdagen.</pre><pre>Annika Åhnberg säger att vanvård av djur ständigt\r\npågår och att kammarrätten friar i dessa fall. Det\r\nförhåller sig inte så. Man har friat i vissa enskilda\r\nfall. Men kammarrätten, Marianne Samuelsson,\r\nfriar inte i alla mål som överklagas dit, utan den gör\r\nen bedömning i det enskilda fallet.</pre><pre>Vi har hållstationer på olika punkter där vi finner\r\ndet angeläget att avvakta vad som händer på\r\nområdet, göra en utvärdering och se vilka regler\r\nsom behöver skärpas. Det sade jag redan i mitt\r\ninledningsanförande, och det är så vi måste arbeta.\r\nDet finns sådana tidpunkter på varje område. Vi\r\nmåste ha ett underlag så att vi kan gå fram på ett\r\nriktigt sätt. Det är först då vi kan nå en bra position,\r\noch det gäller också regler för djurägare.</pre><pre>Jag beklagar självfallet alla de fall där djuren utsätts\r\nför lidande och inhuman vård. Det är inte bra. Vi\r\nhar den inställningen, och vi måste hjälpas åt. Men\r\ndet gör vi inte genom att anklaga varandra när\r\nnågon vill gå längre. Vi borde försöka enas om att\r\ndetta är mycket viktigt och gemensamt följa\r\nutvecklingen på detta område.</pre><pre>Jag skall komma tillbaka till frågan om\r\nsvanskuperingen, Ingvar Eriksson. Ni vill hävda en\r\ngenerell möjlighet att kupera på valpstadiet\r\nsamtliga hundar. Det finns även här möjlighet att\r\ngöra kirurgiska ingrepp och amputera svansen på\r\nde hundar som har skador på svansen. Det finns\r\nnaturligtvis hundar bland alla raser där det tvärtom\r\när ett naturligt beteende att visa sina reaktioner\r\nmed svansen. Det ligger i djurens naturliga\r\nbeteende, och vi skall så långt möjligt se till att\r\ndjuren lever under naturliga förhållanden, Ingvar\r\nEriksson. Det kan då inte bli fråga om någon\r\ngenerell regel om svanskupering.</pre><pre>När det sedan gäller kompensation har det givits\r\nrespit för detta. Men självfallet står samhället fast\r\nvid det förbud som ålagts.</pre><pre>Förste vice talmannen anmälde att Annika\r\nÅhnberg, Marianne Samuelsson och Ingvar\r\nEriksson anhållit att till protokollet få antecknat att\r\nde inte ägde rätt till ytterligare repliker.</pre><pre>Anf. 104 ELISABETH FLEETWOOD (m):</pre><pre>Fru talman! Jag är glad att Håkan Strömberg sitter\r\nkvar i kammaren fastän jag kommer in i debatten\r\nlitet mot slutet.</pre><pre>Jag vet inte om Håkan Strömberg uppvisar\r\nnonchalans eller okunskap eller om det möjligen är\r\nen kombination utav båda. Håkan Strömberg sade\r\ni början av sitt anförande att man återkommit med\r\nmotioner om svanskuperingen och en utvärdering\r\nav den fastän utskottet sade nej förra året. Vi\r\nkommer självfallet tillbaka, eftersom tiden har\r\nvisat att vi hade rätt.</pre><pre>Man beräknar att en tredjedel av de unghundar\r\nsom används i jakt har råkat ut för sådana skador vi\r\nvarnade för. Nu är det fråga om mycket unga\r\nhundar. Det är möjligt och ganska säkert att denna\r\ntrend tyvärr kommer att visa sig hålla till hösten\r\n1991 och att ännu fler kommer att drabbas av detta.\r\nDe kanske råkar ut för en smärtsam amputation\r\noch en lång läkningsperiod efter detta.</pre><pre>Jag har svårt att föreställa mig något mer\r\nanmärkningsvärt från anhängare till ett effektivt\r\ndjurskydd än att motsätta sig en utvärdering av en\r\nifrågasatt reform. Om, och jag säger om, det\r\nstämmer att svanskuperingsförbudet är till skada\r\noch att det förorsakar lidanden för vissa hundraser\r\nmed viss funktion i samhället, anser jag det\r\nsjälvklart att vi skall medverka till en utvärdering.\r\nHar tillskyndarna till en utvärdering, således vi,\r\nrätt, måste riksdagen självfallet också vidta\r\nåtgärder. Har tillskyndarna fel, är det utmärkt att\r\nfå detta bekräftat. Då har vi fått veta att vi haft fel\r\noch fått detta bekräftat. Men jag kan inte begripa\r\natt man kan säga nej till en utvärdering.</pre><pre>Det är lätt att konstatera att majoriteten i\r\nkammaren går ifrån de krav som jag anser att\r\ndjurskyddet har rätt att ställa på riksdagen. Det har\r\nhävdats, som jag tidigare sade, att så många som en\r\ntredjedel av dessa hundar får skador. Jag tror att\r\nHåkan Strömberg i debatten med Ingvar Eriksson\r\nhar missförstått vad det gäller. Det är fråga om vissa\r\nhundraser som används på ett visst sätt och har en\r\nviss funktion i samhället. Det är inte fråga om något\r\ngenerellt upphävande av förbudet. Det har vi inte\r\nbegärt, men det påstod Håkan Strömberg i ett\r\ntidigare inlägg.</pre><pre>Det sades att Sverige innehar tätplatsen bland\r\nvärldens nationer i vad gäller djurskydd. Jag\r\nhoppas att det är rätt, men jag har svårt att\r\nföreställa mig det. Det verkar vara samma\r\nsjälvförhävelse som kanske framför allt\r\nsocialdemokraterna står för i riksdagen. Sverige är\r\nalltid bäst. Men det är inte möjligt att det alltid är\r\njust vårt lilla land som står för det bästa på alla\r\nområden.</pre><pre>Jag tror således att framtiden tyvärr kommer att\r\nutvisa samma tendens när det gäller skador. Jag har\r\nockså en känsla av att det gått mänsklig svaghet och\r\nprestige i denna fråga och att man därför är ovillig\r\natt erkänna att svanskuperingsförbudet har sina\r\nnackdelar. Förbudet var förhastat och skapar\r\nlidande i vissa fall. Det finns en risk för att vi får\r\nsämre brukshundar. Enbart räddningsverket\r\nefterfrågar 2 500 hundar om året. Om vi får en\r\nsämre avel får vi sämre brukshundar, sämre\r\nsökhundar för t.ex. narkotika och mögelskador,\r\nsämre blindhundar m.m. Detta gäller om de\r\nkommer från de raser som kuperas, annars gäller\r\ndet naturligtvis icke.</pre><pre>Enligt uppgift har man i hela Europa antagit den\r\ninternationella djurskyddskonventionen, men man\r\nhar på flera håll, utom i Sverige och Norge, gjort\r\nundantag för svanskuperingen. Man har i dessa\r\nländer konstaterat de negativa konsekvenserna och\r\nhar inte velat följa konventionen.</pre><pre>Av respekt för de arbetsformer som vi i enighet\r\nbeslutat om kommer jag inte att yrka bifall till\r\nreservation nr 10. Men jag vill samtidigt säga att vi\r\nnaturligtvis, trots vad Håkan Strömberg hävdade i\r\nsitt första inlägg, kommer att återkomma. Om våra\r\nfarhågor är riktiga och lidandet för dessa hundar\r\nhar ökat, vore det dåligt av oss om vi inte kom\r\ntillbaka, trots att Håkan Strömberg anser att vi inte\r\nborde göra det.</pre><pre></pre><pre>Anf. 105 HÅKAN STRÖMBERG (s) replik:</pre><pre>Fru talman! Självfallet lyssnar jag på Elisabeth\r\nFleetwoods inlägg om djurskyddet, något som jag\r\nsjälv har intresse för. Men det gäller här en speciell\r\nfråga, nämligen utvärdering. Ingvar Eriksson\r\nredogjorde här för de problem som finns, hur svårt\r\ndet var att utveckla aveln och alla skador som\r\nuppkommit genom att riksdagen fattat beslut om\r\nförbud mot svanskupering. Men Ingvar Eriksson\r\noch Elisabeth Fleetwood har redan utvärderingen\r\nklar. Ni vill ju upphäva beslutet. Beslutet har varit\r\ni kraft i ett år, och det tar ju ändå tid även för\r\nhundar att bli vuxna. Det finns inte ett underlag för\r\natt kunna göra en utvärdering efter det att\r\nbestämmelserna endast varit i kraft i ett år.</pre><pre>Vi måste självfallet, liksom i andra frågor, se till det\r\nlitet längre perspektivet. Låt oss också se till vad\r\nandra länder kommer fram till. Även om man\r\nhittills bara har fattat ett liknande beslut i Norge,\r\nkommer det signaler från andra länder att man där\r\nkanske har för avsikt att följa efter. Också i dessa\r\nländer vill man sträva efter en human djurvård och\r\natt djuren skall ha goda förhållanden. Vi vet att det\r\nfinns ett signalsystem där djuren använder svansen.</pre><pre>Nu har vi ett förbud mot generell kupering. Det är\r\nenbart om svansen skadas som det finns möjlighet\r\natt amputera. Låt oss se på detta i ett litet längre\r\nperspektiv innan vi gör någon utvärdering. En\r\nutvärdering i dag innebär att man vill upphäva\r\nförbudet.</pre><pre>Anf. 106 ELISABETH FLEETWOOD (m)\r\nreplik:</pre><pre>Fru talman! Det var en märklig replik! Vi begär en\r\nutvärdering, men det finns ju redan en utvärdering,\r\nsäger Håkan Strömberg. Var då? Vi har inte gjort\r\nnågon utvärdering utan vi har lyssnat på brukarna\r\nav dessa hundar.</pre><pre>Vi vill att riksdagen begär en utvärdering hos\r\nbrukare, veterinärer, medicinare osv. De skall stå\r\nför utvärderingen, och efter deras resultat skall vi\r\nsedan fatta beslut åt det ena eller andra hållet. Vi\r\nhar inte sagt något om att vi är övertygade om det\r\nena eller det andra, utan i den här motionen säger\r\nvi att tvivel har uppkommit och att en utvärdering\r\ndärför bör göras.</pre><pre>Håkan Strömberg pratar om signaler om att andra\r\nländer kan följa efter. Nej, tvärtom -- man följer\r\nefter när det gäller det allmänna djurskyddet. Man\r\nhar t.o.m. särbestämmelser om under vilka\r\nförhållanden det är tillåtet att kupera svansar hos\r\nde raser där man har funnit skador och lidande. Så\r\när det.</pre><pre>Jag skulle tro att man i Norge också kommer att\r\nbegära en utvärdering, om man inte redan har gjort\r\ndet. Vårt krav kvarstår således, och vi återkommer.</pre><pre>Anf. 107 HÅKAN STRÖMBERG (s) replik:</pre><pre>Fru talman! Jag sade inte att vi hade en utvärdering\r\nklar, utan jag sade att ni, Ingvar Eriksson och\r\nElisabeth Fleetwood, hade er utvärdering klar,\r\ngenom att ni har radat upp problem som ni hävdar\r\nhar uppkommit genom förbudet mot kupering av\r\nhundsvansar.</pre><pre>Vi har inte någon utvärdering klar, och vi vill heller\r\ninte göra någon efter bara ett år. Men ni har ju\r\nredan bestämt att det finns sådana problem att\r\nförbudet borde upphävas. Det var det jag sade,\r\nElisabeth Fleetwood!</pre><pre>Anf. 108 ELISABETH FLEETWOOD (m)\r\nreplik:</pre><pre>Fru talman! När Håkan Strömberg läser\r\nprotokollet hoppas jag att han ser att han\r\nförvanskade vad jag sade. Jag sade inte att vi har\r\nbestämt att förbudet skulle upphävas. Jag sade\r\nprecis tvärtom -- vi vill ha en utvärdering eftersom\r\nvi har fått signaler om att det finns problem.</pre><pre>Jag sade inte heller att vi har utvärderingen klar.\r\nJag sade att det inte är vår uppgift, utan vår uppgift\r\när att begära en utvärdering som är objektiv. På det\r\nobjektiva underlaget skall vi sedan fatta beslut om\r\nändringar, om det visar sig vara rätt. Den vägen\r\nskall vi naturligtvis följa, precis som i andra frågor\r\nhär i kammaren.</pre><pre>Anf. 109 KERSTIN EKMAN (fp):</pre><pre>Fru talman! Lars Leijonborg och jag har återigen\r\nyrkat på ett tillägg i den nya djurskyddslagen så att\r\ndet genom dispens från lagen skall vara tillåtet med\r\nkoscherslakt i Sverige.</pre><pre>Det är smärtsamt att år efter år tvingas konstatera\r\natt ledamöterna i jordbruksutskottet helt avstår\r\nfrån att värna om religionsfriheten för ett stort antal\r\nsvenska medborgare, samtidigt som man helt\r\nnegligerar utlåtanden från experter som hävdar att\r\ndjurskyddet inte är hotat när man i andra länder\r\nanvänder och därför godkänner slaktmetoder som\r\nger koscherkött.</pre><pre>I fråga om religionsfrihet borde ledamöterna i\r\nSveriges riksdag inte hysa något tvivel om att\r\nreligionsfrihet måste garanteras medborgarna i vårt\r\nland. Det vi nu diskuterar berör en av de mest\r\ngrundläggande rättigheterna: Rätten att utöva sin\r\nreligion i enlighet med samvetets bud.</pre><pre>Den nu aktuella frågan kan på intet sätt jämföras\r\nmed det man kan beteckna som sedvänjor i andra\r\nländers kulturer som ligger så långt från svensk\r\nrättsuppfattning att de måste förbjudas i vårt land.\r\nFör att ta ett exempel som alltid dyker upp i\r\ndebatten kan jag nämna barnäktenskap och\r\nkvinnlig omskärelse. Vad det något kryptiska\r\nyttrandet i utskottets överväganden syftar på går\r\ninte att tyda.</pre><pre>Det förtjänar att nämnas att det förbud vi har i\r\nSverige drabbar såväl troende judar som muslimska\r\ntrosbekännare. Både judisk och muslimsk religiös\r\nlag påbjuder detaljerade regler för kosthållning och\r\ntillagning av mat.</pre><pre>Religionsfrihetsfrågor ligger givetvis inte inom\r\njordbruksutskottets kompetensområde, men Lars\r\nLeijonborg och jag har som motionärer varje år\r\npåpekat att frågan borde hänskjutas till\r\nkonstitutionsutskottet, eftersom det är i detta\r\nutskott en fråga som gäller respekten för den i vårt\r\nland grundlagsfästa religionsfriheten skall\r\nbehandlas. Liknande synpunkter förs nu fram i det\r\nsärskilda yttrande som Sören Norrby har fogat till\r\nbetänkandet.</pre><pre>Även i år har man valt att låta motionen behandlas\r\nav jordbruksutskottet, och det har alltså även i år\r\nvarit frågan om djurskydd som blivit avgörande.\r\nJag ser inget fel i att även denna aspekt belyses.\r\nTvärtom välkomnar jag den debatten. Däremot\r\nkan jag absolut inte godta de slutsatser som\r\nutskottet har kommit fram till, lika litet som jag kan\r\ngodta det avslagsyrkande som man har landat på.</pre><pre>Min absoluta övertygelse är att slakt som ger kött\r\nsom är koscher inte är mer smärtsam än våra\r\ngodkända metoder. Den övertygelsen delas av ett\r\nantal experter.</pre><pre>Jag vill först och främst slå fast att när vi motionärer\r\nyrkar att man genom ändring i den nu gällande\r\ndjurskyddslagen äntligen skall avskaffa 1937 års\r\nförbud mot koscherslakt, utgår vi från att de\r\nslaktmetoder som skulle tillåtas skall vara samma\r\nsom tillämpas t.ex. i vårt grannland Danmark, det\r\nland från vilket vi importerar koscherslaktat kött.</pre><pre>Grunden för all slakt som ger kött som är koscher\r\när att den judiska religionen förbjuder djurplågeri.\r\nAnsatsen till detta finns redan i Moseböckerna,\r\nsom uttryckligen förbjuder bl.a. stympning av djur\r\nsamt jakt. Det är därför en troende jude aldrig kan\r\ntänka sig att äta ren- eller älgkött, eftersom dessa\r\ndjur inte avlivas på ett smärtfritt sätt och köttet\r\ndärför inte är koscher.</pre><pre>Moseböckernas föreskrifter har senare utvecklats\r\ntill dagens slaktmetoder. Danskarna tillämpar\r\nmetoder som godkänts av ``Det etiske råd\r\nvedrörende Husdyr``, som säger att den person som\r\nskall utföra slakten måste undergå särskild\r\nutbildning för att bli godkänd. Det ställs också\r\nspeciella krav på den judiske slaktaren, som måste\r\ngenomgå speciell utbildning där det ställs höga krav\r\npå såväl det religiösa som det yrkesmässiga. Det\r\nfinns alltså en garanti vid tillämpning av denna\r\nslaktmetod.</pre><pre>Ett av de kriterier som måste vara uppfyllda för att\r\nköttet skall vara koscher, dvs. rent och tillåtet, är\r\nförutom det nämnda kriteriet om smärtfrihet att så\r\nmycket blod som möjligt lämnar djurkroppen.\r\nDjuret måste också vara helt friskt. Djuret avlivas\r\ndärför utan föregående bedövning genom att man\r\nmed ett snabbt snitt öppnar halspulsådern. Denna\r\nspeciella slaktmetod, som hos judarna kallas\r\nskäktning och hos muslimerna halal, används över\r\nstora delar av världen. Den kniv som används\r\nmåste vara felfri och oerhört vass.\r\nKroppspulsådern skärs av, och djuret förlorar\r\nmedvetandet.</pre><pre>Eftersom det är viktigt att rätt belysa alla\r\nmöjligheter till smärtförnimmelser, måste det\r\npåpekas att eftersom just nötkreaturs hjärna får sin\r\nblodtillförsel från ytterligare ett håll, tar det några\r\nsekunder innan medvetandet har släckts.\r\nSmärtförnimmelsen under dessa få sekunder kan\r\ninte mätas. Men vi kan jämföra med om vi t.ex. gör\r\nett snitt med rakblad, då vi vet att det inte blir något\r\nomedelbar smärta.</pre><pre>Det är däremot ställt utom allt tvivel att all slakt\r\nmedför stress för det aktuella djuret. Att påstå att\r\ndenna stress skulle vara mer utpräglad vid\r\nkoscherslakt saknar grund. All forskning visar att\r\nstressen är kopplad till den tid då djuret förs till\r\nslaktplatsen inte till slaktmomentet.</pre><pre>I den diskussion som har förts mellan experter med\r\nanledning av att förbudet mot koscherslakt har\r\nprövats, har det funnits delade meningar om\r\nhuruvida denna slaktmetod skulle vara mer\r\nplågsam än de metoder som vi godkänner i Sverige.\r\nJordbruksutskottets ledamöter har år efter år valt\r\natt luta sig emot i huvudsak en expert, som hävdar\r\natt slakten medför större lidande.</pre><pre>Jag anser att detta är ett märkligt ställningstagande.\r\nDels finns det andra expertutlåtanden, som säger\r\nmotsatsen, dels godkänner andra länder, som har\r\nväl så höga krav på djurskydd som vi har i vårt land,\r\nkoscherslakt. Dessutom godkänner vi i Sverige\r\nimport av i Danmark koscherslaktat kött.</pre><pre>Det var inte heller, fru talman, djurskyddet som var\r\navgörande när den ursprunliga lagen antogs 1937.\r\nJustitieminister K G Westman hävdade att\r\nförbudet skulle införas ''oavsett hur det förhåller sig\r\nmed graden av det lidande som -- -- -- tillfogas\r\ndjuret''.</pre><pre>Fru talman! Det är verkligen på tiden att vi nu gör\r\noss kvitt det förbud som innebär en fläck på Sverige\r\ni fråga om respekten för svenska medborgares rätt\r\ntill religionsfrihet. Jag yrkar bifall till motion\r\n1989/90:Jo518.</pre><pre>Anf. 110 HÅKAN STRÖMBERG (s) replik:</pre><pre>Fru talman! Kerstin Ekman sade att\r\njordbruksutskottet i flera år har avvisat dessa\r\nmotioner. Jag är glad för det. Vi har påpekat att vi\r\nser mycket humant på djurvården, också till och\r\nmed slakten. Det gäller att ha humana förhållanden\r\nunder djurets hela livskedja.</pre><pre>Beträffande koscherslakt är det helt riktigt som\r\nKerstin Ekman säger att olika veterinärexperter\r\nhar olika uppfattningar, naturligtvis beroende på\r\nvilken religion man bekänner sig till. Men vi har\r\nanlitat de svenska veterinärexperterna på\r\nlantbruksstyrelsen.</pre><pre>Det är inte så, Kerstin Ekman, att djuret förlorar\r\nmedvetandet i och med att halspulsådern skärs av\r\nutan det är först sedan blodet har pumpats ut som\r\ndjuret förlorar medvetandet. Undersökningar har\r\nvisat att djur har kraftiga reaktioner ända upp till\r\n40 sekunder efteråt. Det kan vara en mycket lång\r\ntid, om man ser ett djurs lidande under den tiden.\r\nDärför är det viktigt att vi i vårt land har\r\nbestämmelsen att djuret skall bedövas innan\r\navblodning sker.</pre><pre>Jag är inte någon religionsexpert, men jag har ändå\r\nstuderat vad som sägs i lagen beträffande\r\nreligionsfrihet. Det är att man fritt skall uttrycka\r\nsina tankar i tal och skrift och att man fritt skall få\r\nanordna möten. Detta har ingenting att göra med\r\nvilken lagstiftning som gäller på andra områden.</pre><pre>Kerstin Ekman nämnde själv omskärelse. I den\r\nfrågan tillåter vi inte andra religioner att verka här\r\ni landet, med metoder som vi inte kan acceptera.\r\nMen beträffande koscherslakt hävdas att förbudet\r\ninnebär en inskränkning i religionsfriheten.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 111 KERSTIN EKMAN (fp) replik:</pre><pre>Fru talman! Det var ett märkligt yttrande. Det lät\r\nsom om de experter som anser att det inte är mer\r\nutan snarare mindre smärtsamt att koscherslakta\r\ndjur skulle ha en speciell religiös tillhörighet. Det\r\nskall bli intressant att se i protokollet om det var\r\ndetta Håkan Strömberg menade. Det är inte så.\r\nDet har inte med veterinärens eller forskarens\r\nreligion att göra, utan det är hans insikt i ämnet som\r\när avgörande.</pre><pre>Jag sade tidigare att det finns sedvänjor. Kvinnlig\r\nomskärelse är en sedvänja som vi inte kan\r\nacceptera, och det finns andra sedvänjor vi inte\r\nheller kan acceptera. Men frågan om att äta kött\r\nsom är koscher avser muslimers och judars\r\nmöjlighet att utöva sin religion.</pre><pre>Apropå vad som har sagts om tidsrymden vill jag\r\ncitera ett utlåtande från Göteborgs universitet:</pre><pre>''Under förutsättning att detta'' -- dvs. snittet --\r\n''sker under mycket kort tidsperiod, dvs. med ett\r\nsnabbt snitt torde risken för smärta vara liten. Ett\r\ninsnitt genom människans hud leder till mycket\r\nringa eller ingen omedelbar smärta. Smärtan\r\nuppträder först med viss stor tidsfördröjning. Vid\r\ndet aktuella snittet upphör blodcirkulationen till\r\nhjärnan omedelbart vilket innebär att\r\nmedvetslöshet inträder och därmed oförmåga att\r\nuppfatta en smärta som uppträder med\r\nfördröjning. Förekomst av reflexer såsom\r\nblinkreflexen efter det att snittet har genomförts\r\ninnebär inte att djuret är vid medvetande eftersom\r\nmedvetandet försvinner långt innan dessa reflexer\r\nhar eliminerats på grund av den tilltagande\r\nsyrebristen i såväl hjärna som perifera vävnader i\r\nhuvudet.''</pre><pre>Detta yttrande är avgivet av Sven Andersson,\r\nprofessor i fysiologi vid Göteborgs universitet.</pre><pre>Anf. 112 HÅKAN STRÖMBERG (s) replik:</pre><pre>Fru talman! Jag sade inte att det alltid var så att de\r\nexperter som uttalar sig till förmån för koscherslakt\r\nskulle ha någon speciell religiös tillhörighet, men\r\njag sade att även det kan komma in i bilden. Om\r\ndet är fråga om experter av judisk härkomst är det\r\nhelt självklart att man ser detta som humant. Mot\r\ndet utlåtande från Göteborgs universitet som\r\nKerstin Ekman anförde står de experter vi anlitar\r\ninom lantbruksstyrelsen, vilka säger att djuren har\r\nmycket mycket kraftiga reaktioner ända upp till 40\r\nsekunder efter det att man har gjort snittet i\r\nhalspulsådern. När det gäller stora djur,\r\nstorboskap, är det sedan djuret har pumpats på\r\nblod som bedövningen sker. Det går inte att komma\r\nifrån att så är fallet. Alla som har sett en slakt kan\r\nju intyga detta.</pre><pre>Anf. 113 KERSTIN EKMAN (fp) replik:</pre><pre>Fru talman! Det är inte fråga om en lång tidsrymd,\r\noch det är inte fråga om hur vi som ser på slakten\r\nuppfattar den. Det är i stället fråga om hur djuret\r\nuppfattar slakten. Det tycker jag att vi skall ha klart\r\nför oss.</pre><pre>Det finns ingen anledning att förlänga debatten,\r\nutan det är bara att konstatera att man i\r\njordbruksutskottets bedömning av den här frågan\r\ninte tar upp fakta på rätt sätt. Jag beklagar att vi\r\nfortfarande är långt ifrån att få till stånd en ändring\r\nav det som är en skamfläck för vårt land.</pre><pre>Anf. 114 MARGARETA FOGELBERG\r\n(fp):</pre><pre>Fru talman! Jag hade inte tänkt ta del i den här\r\ndebatten, men när jag upptäckte att det fortfarande\r\nfinns förespråkare för den barbariska traditionen\r\natt klippa av svansen på hundar, dvs. hundarnas\r\ntalorgan, var jag tvungen att säga vad jag tycker.</pre><pre>Hundar som har svans löper risk att bli skadade,\r\npåstår somliga hunduppfödare 1991. Samma\r\nargument hördes i riksdagens kammare för många\r\nmånga år sedan när man förbjöd öronkupering av\r\nhundar. Då sade man att hundar som har öron\r\nskadar sig och att sådana hundar inte kan användas\r\ntill jakt ute i skogen.</pre><pre>I dag finns det hundar som kanske skadar sina öron\r\nnågon gång, men ingen kommer på den befängda\r\nidén att säga att vi skall klippa av dem öronen.</pre><pre>Den allmänna veterinärenheten på\r\nlantbruksstyrelsen har gjort en utvärdering som\r\nbygger på en enkät där man har tagit reda på hur\r\nmånga svansskadade hundar som har tagits till\r\nveterinär sedan kuperingsförbudet infördes. Av 125\r\nsvansskador av olika art tillhörde 31 hundar av de\r\ns.k. kuperingsraserna. Den slutsats man borde dra\r\när givetvis att man skall kupera svansen på alla\r\nhundar, även på raser som normalt inte kuperas, så\r\natt de inte riskerar att skada svansen.</pre><pre>Argumentet att man månar om hundens väl och ve\r\nväger nog inte lika tungt som kuperingsuppfödares\r\noch andra uppfödares funderingar om vad som är\r\nen vacker hund, vad som är mode, osv. Det har\r\ningenting att göra med djurens sätt att röra sig.</pre><pre>Fru talman! Jag vill yrka bifall till utskottets\r\nhemställan under mom. 14. Samtidigt vill jag passa\r\npå att yrka bifall till reservationerna 6 och 7, som\r\nhandlar om buruppfödning av pälsdjur och om\r\nsaxfångade djur.</pre><pre></pre><pre>Anf. 115 ELISABETH FLEETWOOD (m):</pre><pre>Fru talman! Jag blev mycket förvånad över\r\nMargareta Fogelbergs sätt att uttrycka sig. Hon\r\npåstår att de som begär en utvärdering i den här\r\nfrågan inte skulle vara måna om hundens väl och\r\nve. Jag skulle också vilja påpeka att den\r\nutvärdering som Margareta Fogelberg här hänvisar\r\ntill är av ett så pass tidigt datum att vi inte kan räkna\r\nmed den på samma sätt som med en utvärdering\r\nsom tar hänsyn till att en jaktsäsong snart är över --\r\ndet är nämligen i samband med jakt som de flesta\r\nskadorna har upptäckts.</pre><pre>Jag nöjer mig med detta, men jag vill gärna till\r\nprotokollet föra att jag blev förvånad över att\r\nMargareta Fogelberg visar vad som enligt min\r\nuppfattning är bristande kunskap och bristande\r\nförståelse för att även vi är djurvänner.</pre><pre>Anf. 116 MARGARETA FOGELBERG\r\n(fp):</pre><pre>Fru talman! Jag tycker att det vittnar om att man\r\när djurvän att man vill låta djuren vara såsom vår\r\nHerre har skapat dem och man vill låta dem bete sig\r\npå ett naturligt sätt.</pre><pre>Elisabeth Fleetwood sade också i sitt anförande att\r\nsituationen nu är bekymmersam för dem som föder\r\nupp vakthundar och narkotikahundar. Jag undrar\r\ndå om Elisabeth Fleetwood vet hur många av dessa\r\nhundar som är av kuperingsras. 90 % av dessa\r\nhundar är svanshundar, nämligen schäfrarna.</pre><pre>Anf. 117 ELISABETH FLEETWOOD (m):</pre><pre>Fru talman! Låt hundarna vara såsom vår Herre\r\nhar skapat dem, sade Margareta Fogelberg. Jag tror\r\natt Margareta Fogelberg vet att människan har\r\nanvänt hundar i sin tjänst under tusentals år. Den\r\nspecialisering och avel i fråga om hundraser som\r\nhar pågått i hundratals år har skapat de hundar vi\r\nnu har, med de förutsättningar under vilka de\r\narbetar. Många raser -- jag kan tyvärr inte säga hur\r\nmånga -- ser icke alls ut såsom vår Herre en gång\r\nskapade dem. De är ett resultat av den avel vi har\r\ndrivit fram just för att få en typ av brukshund som\r\npassar för det ändamål för vilket han skall användas\r\nav oss människor. När vi sedan frångår detta\r\nuppstår därför en risk för skador, vilket vi nu har\r\npåpekat. Men det är skador som icke vår Herre är\r\nskyldig till.</pre><pre>Anf. 118 MARGARETA FOGELBERG\r\n(fp):</pre><pre>Fru talman! Det är inte i första hand\r\nbrukshundarna som somliga förespråkare för\r\nkennelklubben är ute efter, utan det är helt andra\r\nhundar.</pre><pre>Bevare oss för de hundraser som människan har\r\navlat fram! Vi har i dag kortbenta hundar med\r\nintryckta nosar, hundar som nästan kvävs därför att\r\nmänniskorna har avlat fram sådant som skulle vara\r\ntjusigt. Det gäller även chihuahua-rasen, som\r\nhåller på att tappa sina ögon. Jag tycker att\r\nmänniskan skall sluta avla fram hundar på det viset.</pre><pre>Anf. 119 ELISABETH FLEETWOOD (m):</pre><pre>Fru talman! Jag kan hålla med om att de exempel\r\nsom Margareta Fogelberg nu nämnde är avarter.\r\nDet som våra förfäder gjorde på 1200-, 1300-, 1400-\r\noch 1500-talen kan vi emellertid i dag inte göra\r\nmycket år, utan det är bara att se till att följa upp\r\nde förutsättningar vi har givit de här djuren.</pre><pre>När det gäller brukshundar är det till stor del\r\nvorsteh, riesenschnauzer och dobermann som utgör\r\nen allt större procentuell andel av\r\nbrukshundsbesättningen. De är alla\r\nkuperingshundar, och de blir alltså viktigare och\r\nviktigare. Det är av den anledningen vi vill ha en\r\nutvärdering men inte något avskaffande i dagsläget.\r\nHar vi fel så lägger vi oss, men har vi rätt så går vi\r\nvidare.</pre><pre>Anf. 120 MARGARETA FOGELBERG\r\n(fp):</pre><pre>Fru talman! Det är precis samma andas barn som\r\nfortfarande vill göra om hundarna efter människans\r\neget intresse. Men som väl är finns det en stor grupp\r\nhunduppfödare som välkomnat kuperingsförbudet.</pre><pre>Anf. 121 ELISABETH FLEETWOOD (m):</pre><pre>Fru talman! Det är viktigt, Margareta Fogelberg,\r\natt vi fortfarande har hunden i vår tjänst. Ett nytt\r\nanvändningsområde för hundar är\r\nnarkotikaspaningen. Jag undrar om vi skulle vilja\r\nvara utan våra narkotikahundars tjänster. Även på\r\ndet området tränar man hundar och avlar hundar\r\nsom har de rätta egenskaperna, de egenskaper som\r\nger dem de bästa förutsättningarna att fylla de\r\nfunktioner i samhället som vi eftersträvar att de\r\nskall fylla.</pre><pre>Anf. 122 MARGARETA FOGELBERG\r\n(fp):</pre><pre>Fru talman! Som jag sade tidigare är\r\nschäferhundarna och narkotikahundarna inte något\r\nproblem -- schäfern har svans.</pre><pre>Anf. 123 ELISABETH FLEETWOOD (m):</pre><pre>Fru talman! Det här verkar gå alldeles för långt.\r\nLåt mig bara säga att det finns många andra raser\r\nän schäfer som passar till narkotikahundar. Man är\r\nt.o.m. på väg mot de små raserna, eftersom de\r\nlättare kommer in i skrymslen som ofta används i\r\nsådana sammanhang.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande konstitutionsutskottets\r\nbetänkande 1990/91:KU31, justitieutskottets\r\nbetänkande 1990/91:JuU11, lagutskottets\r\nbetänkande 1990/91:LU16, kulturutskottet\r\nbetänkande 1990/91:KrU14, näringsutskottets\r\nbetänkanden 1990/91:NU21 och NU22 samt\r\njordbruksutskottets betänkande JoU18.</pre><pre>Konstitutionsutskottets betänkande KU31</pre><pre>Utskottets hemställan bifölls.</pre><pre>Justitieutskottets betänkande JuU11</pre><pre>Mom. 1 (tillämpning av terroristlagstiftningen)</pre><pre>Utskottets hemställan bifölls med 273 röster mot 28\r\nför reservation 1 av Berith Eriksson. 4 ledamöter\r\navstod från att rösta.</pre><pre>Mom. 2 och 3</pre><pre>Utskottets hemställan bifölls.</pre><pre>Lagutskottets betänkande LU16</pre><pre>Hemställan</pre><pre>Utskottets hemställan bifölls med 211 mot 96 för\r\nhemställan i reservation 1 av Rolf Dahlberg m.fl.</pre><pre>Motivering</pre><pre>Utskottets motivering -- som ställdes mot den i\r\nreservation 2 av Elisabet Franzén anförda\r\nmotiveringen -- godkändes med acklamation.</pre><pre>Kulturutskottets betänkande KrU14</pre><pre>Mom. 1 (Bidrag till trossamfund)</pre><pre>Utskottets hemställan bifölls med 267 röster mot\r\n38 för reservationen av Lars Ernestam och\r\nMargareta Fogelberg. 1 ledamot avstod från att\r\nrösta.</pre><pre>Mom. 2 (kompensation för skatteomläggningen till\r\nde fria trossamfunden m.fl.)</pre><pre>Utskottets hemställan -- som ställdes mot\r\nmotionerna Kr403 av Rune Backlund och Kersti\r\nJohansson, Kr409 av Berndt Ekholm m.fl. och\r\nKr410 av Elver Jonsson m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU21</pre><pre>Utskottets hemställan -- som ställdes mot\r\nreservationen av Hadar Cars m.fl. -- bifölls med\r\nacklamation.</pre><pre>Näringsutskottets betänkande NU22</pre><pre>Mom. 3 (NOs handläggningstider)</pre><pre>Utskottets hemställan bifölls med 173 röster mot\r\n133 för reservation 1 av Hadar Cars m.fl.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU18</pre><pre>Mom. 2 (en allmän översyn av\r\ndjurskyddslagstiftningen m.m.)</pre><pre>Utskottets hemställan bifölls med 285 röster mot\r\n21 för reservation 2 av Marianne Samuelsson.</pre><pre>Mom. 3 (åtgärder mot djurplågeri)</pre><pre>Utskottets hemställan bifölls med 171 röster mot\r\n134 för reservation 3 av Karl Erik Olsson m.fl.</pre><pre>Mom. 7 (pälsdjursuppfödning)</pre><pre>Utskottets hemställan bifölls med 263 röster mot\r\n37 för reservation 6 av Annika Åhnberg och\r\nMarianne Samuelsson.</pre><pre>Mom. 9 (importförbud för vissa pälsar och skinn)</pre><pre>Utskottets hemställan bifölls med 231 röster mot\r\n70 för reservation 7 av Karl Erik Olsson m.fl. 1\r\nledamot avstod från att rösta.</pre><pre>Mom. 11 (koscherslakt)</pre><pre>Utskottets hemställan bifölls med 280 röster mot\r\n20 för motion Jo518 av Lars Leijonborg och Kerstin\r\nEkman. 6 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>11 § Beslut om fortsatt ärendebehandling den\r\n20 mars</pre><pre>Kammaren beslöt att ärendebehandlingen skulle\r\nfortsättas vid arbetsplenum den 20 mars.</pre><pre>12 § Kammaren åtskildes kl. 17.45.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 6 (delvis),</pre><pre>av tredje vice talmannen därefter t.o.m. voteringen\r\nefter anf. 32,</pre><pre>av andre vice talmannen därefter t.o.m. 8 § anf. 67\r\n(delvis) och</pre><pre>av förste vice talmannen därefter t.o.m.\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}