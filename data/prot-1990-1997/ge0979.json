{"dokumentstatus":{"dokument":{"hangar_id":"2438967","dok_id":"GE0979","rm":"1990/91","beteckning":"79","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"79","slutnummer":"0","datum":"1991-03-15 00:00:00","systemdatum":"2010-02-17 00:00:00","publicerad":"1991-03-15 00:00:00","titel":"Riksdagens snabbprotokoll 1990/91:79 Fredagen den 15 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{BA917CE8-1E25-4E4B-BDE2-BCA0965EA5C3}","dokument_url_text":"http://data.riksdagen.se/dokument/GE0979/text","dokument_url_html":"http://data.riksdagen.se/dokument/GE0979","dokumentstatus_url_xml":"http://data.riksdagen.se/dokumentstatus/GE0979","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:79</div>\r\n<div class=\"sidhuvud_datum\">Fredagen den 15 mars 1991</div>\r\n<div class=\"sidhuvud_klockslag\">Kl 9.00--13.01</div>\r\n<hr class=\"sidhuvud_linje\">\r\n<pre>1 § Utökning av antalet suppleanter i\r\njustitieutskottet och utrikesutskottet</pre><pre>Från valberedningen förelåg förslag om att antalet\r\nsuppleanter i justitieutskottet skulle utökas från 21\r\ntill 22.</pre><pre>Vidare hade valberedningen föreslagit att antalet\r\nsuppleanter i utrikesutskottet skulle utökas från 23\r\ntill 24.</pre><pre>Kammaren biföll dessa framställningar.</pre><pre>2 § Meddelande om val</pre><pre>Anf. 1 ANDRE VICE TALMANNEN:</pre><pre>Jag får meddela att val av dels en ytterligare\r\nsuppleant i justitieutskottet, dels en ytterligare\r\nsuppleant i utrikesutskottet kommer att ske vid\r\nkammarens sammanträde måndagen den 18 mars.</pre><pre>3 § Svar på interpellation 1990/91:143 om den\r\nplanerade Öresundsbron</pre><pre>Anf. 2 Kommunikationsminister GEORG\r\nANDERSSON (s):</pre><pre>Herr talman! Ulla Tillander har ställt följande\r\nfrågor till mig.</pre><pre>1. Kan statsrådet redogöra för innebörden av den\r\növerenskommelse som regeringarna i Sverige och\r\nDanmark slutit om en fast förbindelse över\r\nÖresund?</pre><pre>2. Vilka åtgärder avser regeringen att vidta för att\r\nlösa de miljömässiga problemen med en fast\r\nförbindelse över Öresund?</pre><pre>3. Är statsrådet beredd att redovisa en realistisk\r\nkostnadskalkyl som klargör hur mycket\r\nskattebetalarna kommer att få stå för vid ett\r\neventuellt brobrygge?</pre><pre>4. Hur kommer den skattemässiga belastningen att\r\ndrabba Malmö stad?</pre><pre>Ulla Tillander tycks i sin interpellation utgå från de\r\npressmeddelande som sändes ut efter mötet med\r\nmin danske kollega den 4 februari. Där sades bl.a.\r\natt en fast förbindelse över Öresund skall utföras\r\nsom en kombinerad väg- och järnvägsförbindelse\r\nmellan Köpenhamn och Malmö. Byggandet och\r\ndriften av förbindelsen skall handhas av ett\r\ngemensamt dansk-svenskt konsortium, vilket\r\nbildas av ett helägt statligt danskt och ett helägt\r\nstatligt svenskt moderbolag. Vidare sades att\r\navgifterna från trafiken i sin helhet skall finansiera\r\nförbindelsen.</pre><pre>De kalkyler som ligger till grund för regeringens\r\növerväganden om att ingå avtal med den danska\r\nregeringen om en fast förbindelse över Öresund\r\nvisar att det går att finansiera förbindelsen med\r\navgifter från trafikanterna. Anläggningskostnaden\r\nhar framräknats av svenska och danska experter.\r\nNärmare kostnadskalkyler kommer att presenteras\r\ni samband med att en regeringsöverenskommelse\r\nlämnas till riksdagen. Någon skattemässig\r\nbelastning för Malmö stad är inte aktuell avseende\r\nförbindelsen.</pre><pre>Vad gäller de miljömässiga aspekterna på\r\nÖresundsförbindelsen vill jag framhålla att ett stort\r\nunderlag tagits fram sedan början av 80-talet. Det\r\nvisar att miljöfrågorna i samband med en fast\r\nÖresundsförbindelse går att bemästra. De\r\nprövningar som återstårskall i Sverige ske enligt\r\ngällande lagstiftning, vilket innebär att\r\nhuvudmannen söker vederbörliga tillstånd.</pre><pre>Anf. 3 ULLA TILLANDER (c):</pre><pre>Herr talman! Jag vill tacka\r\nkommunikationsministern för svaret på min\r\ninterpellation. Svaret är inte särskilt uttömmande,\r\noch det är ju inte heller särskilt orginellt.</pre><pre>Statsrådet avslutar med att hänvisa till att\r\nprövningar återstår att göra, och det har under 70-\r\noch 80-talen varit regel att man har hänvisat till\r\nutredningar och förnyade prövningar. Låt mig ta\r\nbara några exempel ur högen.</pre><pre>1983 var frågan uppe, och jag fick då följande\r\nbesked: Innan översynen och beslutsunderlaget\r\nföreligger och det avsedda sammanträffandet med\r\nden danska regeringen ägt rum är jag inte beredd\r\natt uttala mig om tidsplaner, finansieringssätt och\r\nandra detaljer i frågan. Man skulle vänta på en\r\növersyn, sade dåvarande statsrådet.</pre><pre>1987, då vi hade frågan upp igen -- jag hoppar över\r\nnågra år -- uttalades i regeringsförklaringen att\r\narbetet på att lösa frågan om fasta förbindelser över\r\nÖresund fortsatte, men man var då inte beredd att\r\nlämna något definitivt svar.</pre><pre>1989 var man ytterligare något försiktigare och sade\r\natt man inte hade något förord för något visst\r\nförbindelsealternativ. Det fanns tre alternativ: bro,\r\ntunnel eller färjor.</pre><pre>Nu, 1991, talas det om vad man sade i ett\r\npressmeddelande den 4 februari. Egentligen hade\r\nväl Georg Andersson tänkt sig att avtalet i dag\r\nskulle ha varit klart med Danmark, men frågan har\r\nju kommit i ett annat läge genom danska\r\nbetänkligheter, både beträffande ekonomi och\r\nbeträffande miljö.</pre><pre>Det sägs också i svaret att närmare kalkyler\r\nkommer att presenteras i samband med att en\r\nregeringsöverenskommelse lämnas till riksdagen.\r\nNär det gäller de miljömässiga aspekterna på\r\nÖresundsförbindelsen framhålls att ett stort\r\nunderlag tagits fram sedan början av 80-talet.\r\nNaturligtvis visar underlaget att miljöfrågorna i\r\nsamband med en fast Öresundsförbindelse går att\r\nbemästra. Inte heller i dessa avseenden är svaret\r\nsärskilt orginellt.</pre><pre>Det har varit regel att kommunikationsministrarna\r\ngenom åren har hänvisat till utredningar, när dessa\r\när klara till remissbehandlingen av utredningar, och\r\ndärefter till summeringar av utredningsrapporter.\r\nNågon enstaka gång har kedjan brutits, och en\r\nsittande regering har samlat sig till ett beslut.</pre><pre>Ett av de viktigaste argumenten för alternativet\r\nbro har varit att bron skulle självfinansieras och att\r\nstaten och kommunerna inte skulle belastas för\r\nbyggandet eller driften. Tidigare skulle också ett\r\nprivat konsortium svara för broprojektet. Det har\r\nhävdats åtminstone i varje debatt här i kammaren\r\nunder 70- och 80-talen att det skulle vara på det\r\nsättet. Nu meddelas att bro skall byggas och ägas\r\nav ett tvåstatligt, dansk-svenskt bolag. Hela Sverige\r\noch hela Danmark skall alltså finansiera byggandet\r\noch subventionera driften.</pre><pre>Också när det gäller kostnader och finansiering av\r\nett brobygge är de uppgifter som ges från\r\nbroförespråkarnas sida helt vilseledande. I det\r\nunderlagsmaterial som finns i bl.a. statliga\r\nutredningar ingår nämligen följande\r\nförutsättningar:</pre><pre>Brobygget skall belastas bara med kostnaderna för\r\nsjälva brobygget från kust till kust. Att hela\r\nbrobygget förutsätter flera dyrbara tunnelbyggen\r\nframgår inte av kalkylerna. I kalkylerna förutsätts\r\nvidare att projektet undantas från moms. Eftersom\r\nbron byggs över internationellt vatten är tanken\r\nden att den skall vara skattefri på samma sätt som\r\nspriten på internationella färjor och flygplatser.</pre><pre>Nytt är dessutom, som jag sade tidigare, att bron\r\ninte skall vara privatägd utan ägas av de båda\r\nstaterna gemensamt. Avgifterna skall vara lika\r\nhöga som färjebiljetten. En nyutkommen rapport\r\nfrån konsultfirman Pransek visar dock att en så hög\r\navgift kommer att leda till en alltför låg beläggning\r\npå bron och till alltför låga inkomster. Av\r\nlönsamhetsskäl krävs en lägre avgift och en\r\nbetydligt större biltrafik än man tidigare räknat\r\nmed. Det skulle också öka belastningen på den\r\nkänsliga miljön i västra Skåne.</pre><pre>Jag skulle avslutningsvis vilja ställa några frågor till\r\nkommunikationsministern utöver dem jag redan\r\nhar ställt -- och som jag inte precis kan säga att jag\r\nhar fått uttömmande svar på.</pre><pre>Varför skall man bygga en bro, när de som\r\ntransporterar de stora godsvolymerna till\r\nkontinenten inte är intresserade, utan föredrar\r\ndirektfärjor till kontinenten?</pre><pre>Varför skall bron plötsligt byggas och drivas i statlig\r\nregi, dvs. med skattebetalarna som risktagare, när\r\ndet i flera år påståtts att privata finansiärer stod i kö\r\nför att klara brofrågan?</pre><pre>Varför tas inte större hänsyn till miljösapekterna,\r\nnär miljöutredning efter miljöutredning visar på\r\nden överbelastade miljön i Skåne, Öresund och\r\nÖstersjön?</pre><pre>Varför nonchaleras de faktum att\r\nkommunikationsströmmarna nu, efter Tysklands\r\nenande m.m., söker sig raka vägen till det nya\r\nEuropa, dvs. i riktningen Rügen--Rostock--Berlin,\r\ni stället för omvägen via Danmark?</pre><pre>Varför talar man inte om vem som skall betala\r\nmiljardinvesteringar för de nödvändiga\r\nanslutningar som inte räknas in i själva\r\nbrokalkylen -- tillfartsvägar, trafikkaruseller och\r\ncitytunnel i Malmö?</pre><pre>Har kommunikationsministern någon mening om\r\natt alla politiska ungdomsförbund, med sina\r\ninternationaliserade ungdomar, är emot en\r\nÖresundsbro?</pre><pre>Anf. 4 STEN ANDERSSON i Malmö (m):</pre><pre>Herr talman! Jag kan förstå att det varit litet\r\nbesvärligt för statsråden genom åren. Först var vi\r\nmoderater pådrivare för att få ett besked om bron,\r\noch efter hand anslöt sig folkpartiet till vår linje --\r\nen linje som för övrigt omfattas av en majoritet av\r\nbefolkningen i Malmöhus län och i Skåne. Under\r\nhela tiden har centerpartiet, vänsterpartiet och\r\nmiljöpartiet varit klara motståndare till brobygget.</pre><pre>Nu verkar det dock trots allt som om bron äntligen\r\nkommer. Det har förts en debatt om detta i snart\r\n100 år, och vi är många som tror att en bro\r\nMalmö----Köpenhamn, följd av en fast förbindelse\r\nRödby--Puttgarden, skulle innebära ett lyft inte\r\nbara för Skåne utan för hela Sverige, nu när vi om\r\nnågra år förhoppningsvis kommer att inträda i EG.</pre><pre>När man hör debatten kan man få den\r\nuppfattningen att motståndet mot bron skulle vara\r\nmycket starkt, framför allt i sydvästra Skåne.</pre><pre>Som jag sade tidigare är det av riksdagspartierna\r\ncenterpartiet, vänsterpartiet och miljöpartiet av\r\nriksdagspartierna som är emot bron. Dessa partiers\r\nröstetal i det senaste valet var ungefär 15 %. De\r\nopinionsmätningar som har hållits efter valet visar\r\natt dessa partier i praktiken inte har någon\r\nförankring alls i Malmöhus län. Ändå hävdar dessa\r\npartier att detta är en stor fråga och att de har en\r\nbred majoritet för att brobygget skall stoppas. Det\r\när faktiskt inte sant. Om bromotståndarna vore så\r\ntalrika i Skåne, herr talman, borde det ha\r\nåterspeglats i de mätningar som regelbundet görs.\r\nOm de har rätt i det här fallet, trots att de har nått\r\nså dåliga resultat, i att det finns ett så starkt\r\nmotstånd mot bron, är det undantaget som\r\nbekräftar regeln. Jag kan inte undgå att påpeka att\r\nsamtliga bokstavskombinationer på vänsterkanten,\r\nmed allt vad de står för, all nöd och allt elände,\r\nställer upp i motståndet mot en bro. Om det kan\r\nman kanske tycka vad man vill.</pre><pre>Av bromotståndarna hör fru Tillander till de mer\r\nnyanserade. Men det finns även andra inslag i\r\ndebatten. På en fredskonferens alldeles nyligen\r\nsade någon att det fanns en risk för jordbävningar i\r\nområdet. Jag vet inte när någon tendens till\r\njordbävning inträffat senast i den här delen av\r\nSverige. Det har byggts en bro i San Fransisco,\r\nGolden Gate, trots att det området är mer\r\njordbävningshotat än Öresundsområdet.</pre><pre>En ledande företrädare för ett\r\ntransportarbetarförbund, jag skall inte säga hans\r\nnamn, har sagt att det är bättre att använda\r\nbropengarna till socialförsäkringsinsatser i Sverige.\r\nDenna person kan alltså inte skilja på något som\r\nman lånar för att sedan få betalt för och sådant som\r\nbara är utgifter.</pre><pre>Vi har fått höra att brottsligheten kommer att öka.\r\nÄn värre, turisterna kommer att översvämma\r\nSkåne! Det tycker jag är bra. Vi behöver turister i\r\nSverige. Om det sedan går att fördela dem även\r\növer norra Sverige är det ännu bättre. Men alla\r\npartier i dag verkar tala om att satsa på turismen.\r\nOm bron innebär en ökad turism i Sverige, kan man\r\ninte använda det som ett negativt argument mot\r\nbron.</pre><pre>I debatten har det refererats till olika siffror. 6 000\r\nbilar per dygn har nämnts. Ulla Tillander skriver i\r\nsin interpellation om 30 000 bilar. Motorvägen\r\nmellan Malmö och Lund trafikeras varje dag av\r\n26 000 fordon. Ringvägen runt om Malmö\r\ntrafikeras av 44 000 fordon.</pre><pre>Om de siffror på 6 000 bilar per dygn mellan Malmö\r\noch Köpenhamn skulle vara hundraprocentigt\r\nfelaktiga, är det ändå bara en liten del av det antal\r\nbilar som trafikerar vägarna runt Malmö utan en\r\nbro.</pre><pre>Det refereras även till Hans Cavalli Björkman och\r\nde siffror som han har nämnt. Man har även\r\nrefererat till Penser, en stor kapitalist som inte ens\r\nkan bo i Sverige. Vad han tycker i denna fråga är\r\nganska ointressant.</pre><pre>Herr talman! Det är min bestämda uppfattning att\r\nstatliga bolag även i speciella fall kan låna pengar.\r\nDet här projektet behöver inte skattefinansieras.</pre><pre>Ulla Tillander talade om ungdomsförbundens\r\ninternationalisering. Jag såg i går ett program på\r\nTV. Den som var representant för CUF var minst\r\nav allt internationell.</pre><pre>Anf. 5 KJELL DAHLSTRÖM (mp):</pre><pre>Herr talman! Jag vill börja med att tacka Ulla\r\nTillander för att hon så påpassligt har ställt denna\r\ninterpellation i dessa dagar av turbulens kring\r\nÖresundsbron. Jag har däremot svårare att utdela\r\nen sådan artighet till kommunikationsministern,\r\neftersom jag tycker att behandlingen av frågan om\r\nÖresundsförbindelserna politiskt, miljömässigt,\r\ntrafikmässigt, ekonomiskt eller vad man än vill\r\nkalla detta är avskyvärd.</pre><pre>Med sådana vänner som Sten Andersson i Malmö\r\nbehöver kommunikationsministern konstruktiva\r\nfiender som centerpartiet, vänsterpartiet,\r\nmiljöpartiet, Miljödelegationen för västra Skåne,\r\nstörsta delarna av LO, stora delar av\r\nsocialdemokratin, ungdomsförbund, hela\r\nmiljörörelsen, stora delar av arbetarrörelsen,\r\nSjöfolksförbundet, Transportarbetarförbundet osv.</pre><pre>Vad är det för ett hiskeligt byggprojekt som Georg\r\nAndersson tänker sig skall uppföras som motiverar\r\natt köra över dessa stora och tunga rörelser i\r\nSkandinavien? Jag förstår inte den\r\nsocialdemokratiska regeringens gång i det här\r\nfallet. Den är oförståelig.</pre><pre>Miljömässigt hotas ejder, torsk, ål och säl till döds\r\nav bron; det säger aktuella utredningar från båda\r\nsidor av sundet. Vattengenomströmningen minskar\r\nmed 20%. Effekterna av\r\nkompensationsmuddringen för att uppnå en s.k.\r\nnollösning är dåligt eller inte alls utredda. Klimatet\r\npå sundet är stundom mycket bistert. Ingen kan\r\ngarantera att inte även bron måste stängas av precis\r\nsom färjorna i dag stoppas av snö, vind, nedisning\r\noch tjocka. En krock på bron stänger bron i timtal.\r\nStadsbyggandet skall expandera. Det är klart utsagt\r\ni tillväxtfanatikernas tillväxtpropositioner och\r\nframtidsbilder med supershopping, bilar och\r\nbetong på några av världens bästa jordbruksmarker\r\nrunt Malmö. Tillgången på ballastmaterial för de\r\nenorma mängderna betong som åtgår är begränsad\r\ni Skåne och Danmark. Vilket landskap skall skövlas\r\nför allt det grus som kommer att gå åt?</pre><pre>Trafikmässigt finns det inget behov av en bro för\r\nden biltrafik som går mellan Malmö och\r\nKöpenhamn. Att koncentrera bilöverfarter till\r\nMalmöläget från Trelleborg, Landskrona och\r\nHelsingborg är inte särskilt vettigt. Ökade\r\nkörsträckor ökar miljöbelastningen både kring\r\nMalmö och Lund och på Amager och södra delarna\r\nav Storköpenhamn.</pre><pre>Däremot finns det behov av bättre fjärrtrafik med\r\ntåg och bättre lokal och regional kollektivtrafik på\r\nspår. Men det kan lösas på mycket billigare, säkrare\r\noch effektivare sätt än genom att hänga\r\njärnvägsspår på en bilbro söder om Malmö. På\r\nsenare tid har man kommit på att det behövs en s.k.\r\ncitytunnel under Malmö för att lösa problemet med\r\njärnvägstrafiken från Malmö central, så att\r\ncentralen inte blir en säckstation, och upp på den\r\nhiskeliga bron. Citytunneln har beräknats kosta 5--\r\n7 miljarder kronor -- med de galopperande\r\nsiffrorna är man väl snart uppe i tio miljarder\r\nkronor -- vilket i grova drag är halva kostnaden för\r\nen ren järnvägstunnel raka spåret mellan Malmö\r\ncentral och Kastrup.</pre><pre>Även lutningen på bron har diskuterats. Det gäller\r\nom den kommer att bli så kraftig att lokdragna tåg\r\ninte kan köras över bron. Det är fråga om samma\r\nlutning som över Hallandsåsen. Där vill man bygga\r\nen tunnel för att klara lutningen. Här bygger man\r\nen sådan lutning över sundet!</pre><pre>Det förspors att det inte skall vara några\r\npåseglingsskydd för att genomströmningen skall\r\nkunna behållas. Under senare tid har det sagts att\r\nden fria seglingsbredden måste vara 600 meter, inte\r\ndet tidigare beräknade 300 meter. Kostnaderna\r\nökar enormt. Det har visat sig att seglingsbredden\r\nmåste vara 600 meter för att den stora mängden\r\nbåttrafik genom sundet skall kunna klara\r\nvindavdrivningar i tjocka och dåligt väder.</pre><pre>Den här typen av Concordeprojekt, jätteprojekt,\r\nskenar i kostnader. Erfarenheterna av det hiskeliga\r\nbygget under engelska kanalen med enorma\r\nbiltågsterminaler på båda sidor förskräcker, likaså\r\nförseningarna över Stora Bält. Nu talas det om\r\ntotalkostnader på 40 miljarder kronor. Det skall\r\nskattebetalarna i Danmark och Sverige stå för, inte\r\nnäringslivet. Näringslivet vågar inte vara med. Det\r\nhar jag hört från både NCC och Skanska. Hur vågar\r\nGeorg Andersson äventyra skattemedel på detta\r\nsätt? Varför skall de privata markägarna i Euroc\r\nm.fl söder om Malmö vid brofästet sopa hem nya\r\nförmögenheter på skattebetalarnas bekostnad?\r\nKan Georg Andersson försvara det?</pre><pre>Politiskt har det socialdemokratiska partiets\r\nrådslag körts över av partistyrelsen. Dåvarande\r\nLO-toppen med Rune Molin och Bertil Whinberg\r\nkörde över ett i praktiken färdigt beslut från LO-\r\nförbundet att enas om en tunnellösning; det blev\r\nbakläxa och man fick skriva om. Miljödelegationen\r\nför västra Skåne -- regeringens egen utredning --\r\nhar körts över. Miljödelegationen förordar, efter\r\natt ha konstaterat de allvarliga miljöbelastningarna\r\npå västra Skåne, att en järnvägstunnel är att\r\nföredra. Danskarna har länge varit för en tunnel\r\neller enbart fortsatt färjetrafik. Den storsvenska\r\nsocialdemokratin har dock drivit de danska\r\nkamraterna in i den fälla man under de senaste\r\ndagarna blivit varse att man sitter i.</pre><pre>Samtliga framställda motiv och förbehåll för ett\r\nbrobygge är borta -- söndersmulade.</pre><pre>Ja, vad kan man då göra? Vågar\r\nkommunikationsministern skjuta på beslutet och\r\nlåta väljarna i höstens val avgöra?</pre><pre>Anf. 6 MARIANNE SAMUELSSON (mp):</pre><pre>Herr talman! Jag blir skrämd när jag läser\r\nkommunikationsministerns svar på frågan om\r\nmiljön. Miljöfrågorna i samband med en fast\r\nÖresundsförbindelse går att bemästra, säger\r\nkommunikationsministern. Vi hade denna fråga\r\nupp vid Nordiska rådets sammanträde. Jag fick som\r\nsvar på min fråga att detta var en angelägenhet\r\nenbart för Sverige och Danmark, trots att vi i så\r\nmånga sammanhang har diskuterat de problem som\r\nfinns och vad vi skall göra för att rädda Östersjön.</pre><pre>I går åkte jordbruksutskottets ledamöter med\r\nfiskeristyrelsens forskningsfartyg Argos. Vi fick där\r\nen genomgång av hur situationen såg ut för\r\ntorskfisket i Östersjön, och det var en mycket\r\ndyster bild. Vi fick också reda på att en bro kunde\r\nbli en katastrof för det fortsatta torskfisket i\r\nÖstersjön.</pre><pre>Torskfisket i Östersjön är omfattande och\r\nvärdefullt, och det gäller inte bara för Sverige.\r\nAnser kommunikationsministern att även\r\nÖstersjöfisket enbart är en bilateral fråga? Är\r\nvärdet av bron så stort att man är villig att ta dessa\r\nrisker? Det finns trots allt inga trafikstockningar\r\neller stora problem för trafiken att komma över\r\nÖresund där man nu tänker bygga bron, utan det\r\nfungerar någorlunda. Riskerna med en bro är trots\r\nallt stora. Dessutom berörs inte enbart\r\nMalmöregionen av en bro. Det kommer\r\nnaturligtvis också att innebära en ökad belastning\r\npå hela västkusten.</pre><pre>Vad beträffar västkustens och västra Sveriges miljö\r\när den redan i dag en katastrof. Vi får ständigt\r\nlarmrapporter om försurningssituationen. Senast\r\nvar det fråga om stora läckage av kadmium.\r\nMarken orkar inte lägre hålla metallerna. En\r\nytterligare belastning skulle kunna innebära en\r\ntotal katastrof inte bara för Östersjön. Det är\r\nmycket angeläget att diskutera denna fråga\r\ntillsammans med Östersjöländerna och fundera\r\növer konsekvenserna för Östersjön.</pre><pre>Vi har i riksdagen under den senaste tiden ägnat\r\nmycket tid åt Östersjösamarbetet. Det är glädjande\r\natt vi numera på ett mycket konstruktivt sätt kan\r\nsamarbeta med de baltiska staterna och Polen. Det\r\nskrämmer mig faktiskt att man i en sådan här\r\nangelägen och viktig fråga inte tar med dessa\r\naspekter. Man säger att detta är en bilateral fråga\r\noch att miljöproblemen går att bemästra. Jag anser\r\natt analysen av problembilden, trots att den pågått\r\nlänge, ändå är något föråldrad.</pre><pre>Anf. 7 Kommunikationsminister GEORG\r\nANDERSSON (s):</pre><pre>Herr talman! Jag skall fatta mig ganska kort. Vi får\r\nåterkomma till denna diskussion när vi\r\nförhoppningsvis inom kort har ett undertecknat\r\navtal. Regeringen kan då lägga fram en proposition\r\ntill kammaren och en ordentlig kammarbehandling\r\nkan ske av dessa frågor.</pre><pre>Ulla Tillander säger i sin interpellation att\r\nbrobygget kommer att innebära kostnader om\r\ntiotals miljarder kronor för den svenska staten. Hur\r\nofta vi än upprepar att bron skall betalas av\r\ntrafikanterna odlas nu myten att staten,\r\nskattebetalarna, skall drabbas av gigantiska\r\nkostnader. På samma gång dyker här upp\r\nföreträdare för tunnelalternativet. Det är bara att\r\nkonstatera att järnvägen inte ens med en bro kan\r\nbära sina kostnader. Men de totala intäkterna från\r\ntrafikanterna, järnväg och biltrafik, kommer enligt\r\nalla bedömningar att kunna finansiera brobygget.\r\nMen om man bygger enbart en tunnel med\r\nokonventionell teknik, skulle skattebetalarna\r\ndrabbas av stora kostnader, det kan jag försäkra.</pre><pre>Ulla Tillander ställer ett antal frågor. Varför bygga\r\nen bro? Jag skulle kunna skämtsamt svara med\r\nHarry Scheins ord i en krönika han skrev för en tid\r\nsedan: Man bygger broar på grund av människans\r\noförmåga att gå på vattnet. Jag kan också svara som\r\nregeringen gör i tillväxtpropositionen. Det är\r\nangeläget att åstadkomma snabba och säkra\r\nförbindelser, knyta samman Europa, medverka till\r\natt genom bättre kommunikationer öka tillväxten\r\noch satsa på järnvägen. Allt detta stämmer in på\r\nÖresundsförbindelsen. Detta är ett strategiskt\r\nprojekt och ett kraftfullt bidrag till att åstadkomma\r\nallt detta.</pre><pre>Det måste vara trist att vara miljöpartist och\r\ncenterpartist och se med en sådan oro, ängslan,\r\nbävan och suckar på allt det vi kan göra i dessa\r\nsammanhang. Detta är något fascinerande. Vi kan\r\nbygga en bro, och vi har möjligheter att finansiera\r\nden. Vi kan åstadkomma förutsättningar för en\r\nsammankoppling av Skandinavien och\r\nkontinenten. En sammanlänkning kan ske med\r\ndubbelspårsutbyggnad på västkusten,\r\nsnabbtågsförbindelse Stockholm--Malmö, en bro\r\nner till kontinenten. Är inte detta ganska lockande\r\noch inspirerande?</pre><pre>När det gäller frågan om varför detta brobygge skall\r\nske i statlig regi ber jag att få återkomma när ett\r\navtal slutligt föreligger.</pre><pre>Ulla Tillander frågade varför det inte tas någon\r\nhänsyn till miljön. Regeringen tar hänsyn till miljön\r\noch skall göra de miljöprövningar som lagen\r\nföreskriver när ett färdigprojekterat projekt\r\nföreligger.</pre><pre>Varför tas det ingen hänsyn till nya transportvägar?\r\nDet utvecklas även andra transportvägar, men det\r\nutesluter inte behovet av förbindelsen över\r\nÖresund.</pre><pre>Kjell Dahlström hade en mycket lång jeremiad och\r\nmålade en skräckbild som inte är värd att\r\nkommentera. Kjell Dahlström betecknar min\r\nhandläggning av detta ärende som någonting\r\navskyvärt. Det uttryckssättet för stå för Kjell\r\nDahlström. Regeringen arbetar mycket seriöst med\r\nfrågan och kommer att redovisa resultat för\r\nriksdagen när det förhoppningsvis föreligger ett\r\nfärdigt avtal. Jag kommer då också att mer utförligt\r\nredovisa och försvara de olika delarna av detta\r\nprojekt.</pre><pre>Slutligen till Marianne Samuelsson som anser att\r\nmitt svar att miljöfrågorna går att bemästra är\r\nskrämmande. Det förstår jag inte. Det är väl viktigt\r\natt vi kan bemästra miljöproblemen i detta\r\nsammanhang liksom i andra sammanhang? Det\r\nhade varit utomordentligt skrämmande om vi\r\nbörjat genomföra projektet utan att kunna\r\nbemästra miljöproblemen, men vi är övertygade\r\nom att vi kan göra det. Om detta är någonting\r\nskrämmande för Marianne Samuelsson, eftersom\r\nhon till varje pris vill söka finna ett hinder för att\r\nåstadkomma en brolösning, kan jag inte hjälpa\r\nhenne. Jag menar att vi skall bygga bron och lösa\r\nde miljöproblem som är förknippade med ett\r\nsådant projekt liksom med all annan mänsklig\r\naktivitet som vi har för oss i samhället.</pre><pre>Anf. 8 ULLA TILLANDER (c):</pre><pre>Herr talman! Sten Andersson i Malmö sade att det\r\nnu verkar som om bron äntligen kommer. Så har\r\nSten Andersson uttryckt det varje gång vi har\r\ndebatterat den här frågan i kammaren. Det är inte\r\nsäkert att det blir en bro bara för att vi fattar ett\r\nbeslut här i riksdagen.</pre><pre>Sten Andersson sade att vi som är emot en bro har\r\nett röstetal på 15 %, men ändå har det inte blivit\r\nnågon bro. Riksdagen fattade år 1973 beslu med\r\nstor majoritet för om en bro. Det var fler än 200\r\nröster för och något mer än 90 röster mot. Varför\r\nstår nu bron inte redan klar? År 1973 sade man att\r\nbron skulle vara klar år 1985. Jo, naturligtvis därför\r\ndet kommit in nya argument i debatten, inte minst\r\npå miljöområdet. Dessutom finns det ett motstånd\r\ninom alla de partier som är för en bro. Det stora\r\nsocialdemokratiska distriktet i Malmöhus län är\r\nt.ex. delat rakt igenom.</pre><pre>Det påpekades för mig här att alla\r\nungdomsförbunden inte är emot en bro. Nej, så är\r\ndet ju. Moderata ungdomsförbundet är för en bro.\r\nGeorg Anderssons enda stöd bland\r\nungdomsförbunden finns hos MUF, och det tycker\r\njag borde kännas litet genant.</pre><pre>Tunnelalternativet innebär att det byggs en tunnel.\r\nMen broalternativet, Georg Andersson, innebär\r\ninte bara en bro, utan i det alternativet ryms också\r\nen tunnel. Man måste bygga både tunnel och bro,\r\noch det är bl.a. detta som gör att det alternativet\r\nblir så dyrt.</pre><pre>Av tidningsreferaten att döma har Georg\r\nAndersson uttryckt förvåning över att\r\nsocialdemokraterna i Danmark vill ha en debatt i\r\nbrofrågan innan de bestämmer sig. De danska\r\nsocialdemokraterna har egentligen större\r\nanledning att uttrycka förvåning över den svenske\r\nsocialdemokratiska företrädaren, som är förvånad\r\növer en begäran om en debatt i denna fråga. Det\r\nkanske rent av är så, att det i Danmark börjar\r\nspridas ett tvivel om detta dyra bygge och att man\r\nbörjar ta fasta på de starka sakskälen mot en bro.</pre><pre>Till kritikerna av bron hör den\r\nsocialdemokratiske statsvetaren i Lund, Agne\r\nGustafsson. Han räknar med att totalkostnaderna\r\nblir tre gånger så höga som dem man har kalkylerat\r\nmed. Det är helt andra siffror än de 11--12\r\nmiljarder kronor som broförespråkarna talar om.\r\nDet skulle inte förvåna om den summa på 40\r\nmiljarder kronor som nämnts kommer att visa sig\r\nvara för låg. Självfallet frågar sig många vilka det är\r\nsom skall betala kalaset.</pre><pre></pre><pre>Anf. 9 STEN ANDERSSON i Malmö (m):</pre><pre>Herr talman! Jag skall inte stå här och säga att Kjell\r\nDahlström ljuger, men han tänjer sanningen litet\r\nvårdslöst när han säger att LO-förbunden är emot\r\nen bro. Av dem som är mest berörda, dvs. LO-\r\nförbunden i Malmö, är en klar majoritet för en bro.\r\nDet är två förbund med ett relativt litet antal\r\nmedlemmar som är emot den. Om jag säger att\r\n85 % av LO-förbunden i Malmö är för en bro, är\r\njag litet mer nyanserad i debatten.</pre><pre>Jag sade tidigare att de partier som i dag är emot\r\nen bro har mycket lågt förtroende bland väljarna i\r\nMalmöhus län. Det är inte länge sedan det kom en\r\nundersökning som visar de att det även bland\r\ncenterpartister, miljöpartister och vänsterpartister\r\nfinns ett stort antal människor som vill ha en bro.\r\nTalar ni egentligen för era väljare? Det är inte\r\nobefogat att ställa den frågan.</pre><pre>Det kan ibland, herr talman, vara bra att använda\r\nlogik. Kjell Dahlström står här och refererar till\r\ntunnelbygget mellan Storbritannien och Frankrike\r\noch att kostnaderna där stiger i höjden. I nästa\r\nmening vill han ha en tunnel mellan Malmö och\r\nKöpenhamn. Hur går det ihop? Det måste vara\r\nsamma problem där. Vi får dessutom dagligen bevis\r\nför hur svårt man har att hantera tunnelbygget över\r\nStora Bält. Det har stannat av, och kostnaderna har\r\nstigit i höjden på ett sätt som man aldrig tidigare har\r\nbudgeterat.</pre><pre>Fru Tillander refererar till ett beslut i riksdagen\r\n1973. Efter det hamnade Danmark i en kraftig\r\nfinansiell kris. Regeringen avgick, och därför\r\nkunde man inte fullfölja det beslutet. Det är riktigt\r\natt jag, varje gång jag har stått här, har sagt att vi\r\nhar kommit närmare ett brobygge, och i dag är vi\r\nnog, fru Tillander, trots allt så nära som vi aldrig\r\nnågonsin tidigare har varit. Det verkar att finnas en\r\nfull överensstämmelse mellan majoriteten både i\r\ndet svenska och i det danska parlamentet.</pre><pre>Om det nu till sist visar sig att bron är katastrofalt\r\ndålig affär är det ju bingo för färjetrafiken. Den\r\nsom får entreprenad på att bygga en bro får ju inte\r\nentreprenad på trafiken över Öresund. Visar det sig\r\natt färjorna är bättre, billigare, snabbare och\r\nbekvämare kommer naturligtvis marknaden, dvs.\r\nmänniskorna, att välja dem. Om ert alternativ är\r\nbättre, vad är ni då bekymrade över?</pre><pre>Anf. 10 MARIANNE SAMUELSSON\r\n(mp):</pre><pre>Herr talman! Kommunikationsministerns svar\r\ntyder på att han inte anser att miljösituationen är\r\nbekymmersam. Miljöfrågorna går att bemästra.\r\nKan ni verkligen bemästra miljöfrågorna? Ni\r\nbemästrar inte miljön, ni förstör den.</pre><pre>Sedan säger kommunikationsministern att det\r\nmåste vara trist att vara miljöpartist. Jag skulle vilja\r\nsäga att det vore mycket tristare om man i den här\r\nsituationen vore socialdemokrat och fick tampas\r\nmed en kommunikationsminister som ingick i\r\nsamma parti och som har sådana rent ut sagt tokiga\r\nidéer om miljön. Det går inte att klara\r\nmiljösituationen om vi inte tar krafttag för att\r\nbemästra den. Det gör man inte genom att bygga en\r\nbilbro och genom att bygga ut biltrafiken. Jag är\r\nglad att jag är miljöpartist och värnar om\r\nkommande generationer och om den framtida\r\nsituationen.</pre><pre>Trafikanterna skall visserligen betala bron, jag kan\r\nförstå att det går att finansiera den så, men skall\r\ntrafikanterna också betala de miljörisker det\r\ninnebär, den ökade cancerbelastningen,\r\nförsurningen, alla de extra kalkningar som måste\r\ngöras och de minskade fiskeintäkterna? Detta är\r\nfaktiskt ett stort risktagande som kommer att få\r\nekonomiska konsekvenser, bortsett från dem som\r\nsammanhänger med själva bron, och de måste\r\nockså betalas av någon. Det är väl förmodligen så\r\natt det blir skattebetalarna som får betala dem.\r\nDessutom får naturligtvis kommande generationer\r\nbetala för detta, eftersom problemet med frisk luft\r\ninte går att bemästra. Har man förstört luften så är\r\nden förstörd.</pre><pre>Tekniskt sett kan man visserligen bemästra och\r\nklara av en mängd saker. Jag förstår att\r\nkommunikationsministern är mycket fascinerad av\r\ndetta att man inte behöver gå på vatten, utan att\r\nman tekniskt kan bygga en bro. Det är väl inget\r\nmärkvärdigt i det. Det tycker inte jag. Det\r\nmärkvärdiga är att man tror att man klarar\r\nmiljöproblemen eller rent av löser dem genom att\r\nbygga en bro.</pre><pre>Anf. 11 KJELL DAHLSTRÖM (mp):</pre><pre>Herr talman! Jag tycker att det är en märklig debatt\r\nnär kommunikationsministern säger sig inte kunna\r\nbemöta min jeremiad av kritik, som han uttrycker\r\ndet. Kritiken är inte min egen. Den delas av\r\nmängder av kunskapare, vetenskapsmän och dem\r\njag radade upp i mitt första anförande. Det\r\ntrafikpolitiska etablissemanget driver den här\r\nfrågan på ett märkligt sätt. Man går inte i clinch,\r\noch man går inte in i debatten. Jag utmanar\r\nkommunikationsministern och hela det\r\ntrafikpolitiska etablissemanget på en verklig debatt\r\ni dessa frågor ute bland människor. Då får vi möta\r\nargument både för och emot, och människor får ta\r\nställning. Jag är övertygad om att vi då får en helt\r\nannan bild än den som Sten Andersson i Malmö\r\nlitet skrytsamt målar upp här.</pre><pre>Jag vill ta upp litet grand om Europafrågorna här\r\nockså, som även Ulla Tillander har gjort. I\r\nSchleswig--Holstein har man sagt nej till en bro\r\növer Femer Baelt, dvs. Rödby--Puttgarden. Denna\r\nhar ju varit ett fundament i\r\nkommunikationsministerns tidigare argumentering\r\nför den här bron över Öresund. Det måste byggas\r\nen motsvarande bro vid Femer Baelt för att detta\r\nskall vara meningsfullt för svenskarna. Men om den\r\ninte byggs nu, dras den saken undan från det hela\r\noch då har man inget motiv för brobygget längre.\r\nJag skulle gärna vilja höra hur\r\nkommunikationsministern ser på det.</pre><pre>Sedan satsar man 1 100 miljarder kronor på nya\r\nhögkvalitativa järnvägar och tågsystem ute i\r\nEuropa. Från skandinaviskt perspektiv kan man\r\nbefara att det kommer att gå mycket i öst-västlig\r\nriktning. Vad kan det trafiktekniskt innebära i\r\nEuropa? Jo, den lediga lastbilskapaciteten kommer\r\ndess värre troligen att styras över till Skandinavien.\r\nI detta läge förbättrar en bilbro möjligheterna för\r\nlastbilstrafiken att skena över från Europa till\r\nSkandinavien. Det kan alltså innebära att vi får en\r\nytterligare belastning, en större belastning, än vad\r\nvi tidigare har räknat med när det gäller\r\nlastbilstrafiken i Sverige. Lastbilstrafiken har för\r\növrigt ökat mycket kraftigt i Europa.</pre><pre>Lokalt och regionalt i Skåne har vi den sämsta\r\nkollektivtrafikandelen i resandet av de tre\r\nstorstadsområdena. Den här citytunneln löser ju\r\nbara ett litet marginellt kollektivtrafikbehov i det\r\nskånska perspektivet. Man skulle, för summan av\r\n5 -- 7 miljarder kronor kunna få ''Pågatåg'' och\r\n''Tösatåg'' utöver hela det skånska landskapet.</pre><pre>Kan inte kommunikationsministern tillstå att det\r\nvore lämpligt att skjuta upp den här frågan till efter\r\nriksmötets slut? Den skall avgöras näst sista dagen\r\ni vår. Låt oss få en rejäl debatt i valrörelsen om den\r\nhär frågan. Det krävs.</pre><pre>Anf. 12 ULLA TILLANDER (c):</pre><pre>Herr talman! Sten Andersson i Malmö ställde\r\nfrågan om vi verkligen talar för våra väljare. Det är\r\ntypiskt att Sten Andersson bara ser människor som\r\nväljare. Sanningen är den att vi talar för många\r\nmänniskor. Det vet Sten Andersson. Det visar\r\nockså resultatet.</pre><pre>Sten Andersson sade sedan att Danmark hamnade\r\ni en kraftig finansiell kris 1973. Detta skulle vara ett\r\nhinder för att bygga en bro, men de har ju inte haft\r\nkris hela tiden sedan dess. Nu befinner sig ju även\r\nSverige i en finansiell kris. Vi vet att pengarna skall\r\ntas från den gemensamma kakan. Det Sten\r\nAndersson sedan sade speglar hans inställning.\r\nHan sade att om det inte lönar sig med en bro\r\nkommer färjealternativet att vinna. Den moderata\r\nriksdagsledamoten Sten Andersson har verkligen\r\nhär tagit på sig spenderbyxorna. Han räknar med\r\natt 40 miljarder kronor minst, kanske betydligt\r\nmer, kan komma att kastas i sjön, och det räknar\r\nhan kallt med.</pre><pre>Många tunga instanser är emot en bro. Klas\r\nValbärj, trafikutredare hos\r\nTransportarbetareförbundet, hävdar att industrin\r\ninte längre är beredd att betala. Det har man alltid\r\ntidigare förespeglat oss. Men det är ingen\r\növerraskning, eftersom industrin inte satsar pengar\r\ni ett högriskprojekt som bron. Det finns också\r\nbättre vägar till kontinenten än via Danmark.\r\nDärför är även SJ-ledningen tveksam till bron. Man\r\ntänker i stället satsa på färjor. Tveksamheten är stor\r\näven inom Åkeriförbundet. Sjöfolksförbundet och\r\nTransport är negativa till bron.</pre><pre>Jag vill sluta med att ställa ytterligare en fråga till\r\nkommunikationsministern. Om bron byggs blir\r\neffekterna i havet, det har redan sagts här i\r\ndebatten, så stora att de påverkar den marina\r\nmiljön i hela Östersjön. Därigenom berörs inte\r\nbara Sverige och Danmark utan också Åland och\r\nFinland -- och andra länder.</pre><pre>Vi har en nordisk miljökonvention, och det är helt\r\nklart att brofrågan borde prövas enligt\r\nmiljökonventionen. Det är mer än två länder som\r\när inblandade. Kommer brofrågan att prövas,\r\nGeorg Andersson, enligt den nordiska\r\nmiljöbrokonventionen?</pre><pre></pre><pre>Anf. 13 STEN ANDERSSON i MALMÖ\r\n(m):</pre><pre>Herr talman! Jag beskyllde -- med, eller mindre --\r\nKjell Dahlström för att hantera sanningen litet\r\nvårdslöst angående LOs motstånd i Skåne, och jag\r\nifrågasatte logiken i jämförelsen med tunneln\r\nmellan Storbritannien och Frankrike. Den tunneln\r\nvar så dålig -- och plötsligt var en tunnel så bra\r\nmellan Malmö och Köpenhamn. Han sade\r\ningenting, och därmed auktualiserade han det\r\ngamla ordspråket ''Bättre fly än illa fäkta''. Det var\r\nklokt gjort.</pre><pre>Fru Tillander! Om nu så många människor står\r\nbakom er nere i Skåne när det gäller de här\r\nfrågorna, så måste det finnas andra frågor som de\r\nupplever som mycket viktigare. De ger ju inte er\r\nnågot stöd vare sig i val eller i undersökningar.\r\nDetta måste vara en struntfråga för dem, för ni har\r\nju tappat sympatier -- jag skall inte säga för varje\r\ndag, men under lång tid.</pre><pre>Visst bygger man järnvägar i Europa. Det är rätt\r\nlogiskt att ingen bygger en bro på torra land, Kjell\r\nDahlström!</pre><pre>Siffran 40 miljarder är Ulla Tillanders siffra. Den\r\nhar jag aldrig torgfört någon gång, och då är det\r\nlitet onödigt att lägga den siffran i min mun.</pre><pre>Ulla Tillander refererar till Sjöfolksförbundet och\r\nTransportarbetareförbundet. Det är ju rätt klart att\r\ndessa två förbund, som är part i målet' inte vill ha\r\nnågon bro. De organiserar i dag personalen på\r\nfärjorna och inom transportnäringen, som inte vill\r\nha en bro.</pre><pre>Detta får mig att tänka på vad som skulle ha hänt\r\nom det scenario hade blivit verklighet som höll på\r\natt utspela sig i Storbritannien, och även i\r\nFrankrike' på 1800-talet. Där fanns alltså röster\r\nmot utvecklingen, och ibland gick man handgripligt\r\ntill väga och kastade ut och fördärvade maskiner.\r\nHade dessa människor -- som jag förstår att både\r\nfru Tillander och Kjell Dahlström sympatiserar\r\nmed -- fått bestämma, hur hade standarden varit för\r\ndet stora flertalet människor i dag? Det går inte att\r\nsäga nej till en positiv utveckling.</pre><pre>Andre vice talmannen anmälde att Ulla Tillander\r\noch Marianne Samuelsson anhållit att till\r\nprotokollet få antecknat att de inte ägde rätt till\r\nytterligare inlägg.</pre><pre>Anf. 14 KJELL DAHLSTRÖM (mp):</pre><pre>GHerr talman! Jag svarade inte angående\r\ntunnelbygget, Sten Andersson i Malmö. Jag sade\r\natt kostnaderna för tunnelbygget vid Engelska\r\nkanalen har skenat i väg. Den senaste siffran\r\nkommer jag inte ihåg, om det är 70 eller 80\r\nmiljarder. Man talade väl om kostnader i storleken\r\n30--40 miljarder när projektet påbörjades.</pre><pre>Sedan var jag inne på att tunnel är en möjlig lösning\r\nvid Öresund, för en ökad andel järnvägstrafik.\r\nFrågan om tunnel under Öresund är inte utredd på\r\nett grundligt sätt, så att man kan ställning till den i\r\ndag. Kommunikationsministern har valt att i stort\r\nsett smussla undan det alternativet; man har alltså\r\ninte utrett det särskilt grundligt. I Öresunds\r\ndelegationen har man dock erkänt att en sådan\r\ntunnel skulle kunna vara den bästa lösningen, både\r\ntrafikmässigt och framför allt ur miljösynpunkt.\r\nDet är ju också den ståndpunkt som\r\nmiljödelegationen efter mycket noggrant studium\r\nav miljön i västra Skåne har kommit fram till -- men\r\nsom kommunikationsministern kör över rejält, som\r\njag sade.</pre><pre>I en så här kort interpellationsdebatt kan man inte\r\ngå igenom alla aspekter på frågan om\r\nÖresundsförbindelserna. Jag ser fram emot en rejäl\r\ndebatt på riksmötets näst sista dag -- så rejäl att vi\r\nkanske ändå inte hinner fatta beslut i frågan den 13\r\njuni, som är den sista dagen här i kammaren för\r\ndetta riksmöte.</pre><pre>Jag menar alltså att frågan måste avgöras i en\r\nvalrörelse, där man får debattera fritt ute bland\r\nmänniskor, där människor verkligen får ta intryck\r\nav de mycket allvarliga farhågor som finns för\r\nmiljö, ekonomi och trafikmässighet i samband med\r\nbrofrågan. Jag uppmanar\r\nkommunikationsministern, regeringen och övriga\r\nledamöter i riksdagen att se till att den här frågan\r\ninte hastas fram till beslut på riksmötets sista eller\r\nnäst sista dag. Frågan behöver -- jag upprepar det --\r\ndebatteras ute i landet.</pre><pre>Nu när jag har 21 sekunder på mig, kommer jag att\r\ntänka på en liten kulturhistorisk fråga. I det gamla\r\nGrekland var det rätt mycket vidskepelse med i\r\nspelet när man byggde broar. Man murade gärna in\r\nen jungfru i brofundamentet för att bron inte skulle\r\nföra olycka till byn i framtiden. Jag undrar om inte\r\nsocialdemokratin måste fundera på att mura in sig\r\nsjälv i den där bron, om man verkligen kommer att\r\nbygga den.</pre><pre>Överläggningen var härmed avslutad.</pre><pre>4 § Svar på interpellation 1990/91:144 om\r\nbrandsäkerheten m.m. på färjor</pre><pre>Anf. 15 Kommunikationsminister GEORG\r\nANDERSSON (s):</pre><pre>Herr talman! Ivar Virgin har frågat mig vilka\r\nåtgärder som regeringen vidtagit, efter olyckan på\r\nScandinavian Star, för att öka brandsäkerheten och\r\nskyddet för passagerarna på färjor som trafikerar\r\nSverige.</pre><pre>Det är snart ett år sedan den tragiska olyckan med\r\npassagerarfartyget Scandinavian Star inträffade.\r\nMot bakgrund av fartygsbrandens förödande\r\nkonsekvenser och snabba förlopp var vikten av\r\nomedelbara åtgärder för att säkerställa säkerheten\r\npå passagerarfartyg i nordisk trafik uppenbar. På\r\nsvenskt initiativ samlades i april 1990 de nordiska\r\nstatssekreterarna med ansvar för sjöfartsfrågor till\r\nett möte. Fullständig enighet rådde om att vi måste\r\narbeta för skärpt kontroll av passagerarfartyg i\r\nfärje- och kryssningstrafik på nordiska hamnar. Vi\r\nenades om att inom Internationella\r\nsjöfartsorganisationen, IMO, verka för en höjning\r\nav säkerheten för passagerarfartyg i färjetrafik.\r\nSom utgångspunkt för det arbetet gavs de nordiska\r\nsjösäkerhetsdirektörerna i uppgift att komma\r\növerens om en gemensam lägsta acceptabel\r\nstandardnivå för passagerarfartyg som skall tillåtas\r\ntrafikera de nordiska länderna.</pre><pre>Enligt den skandinaviska haverikommission som\r\ntillsattes efter olyckan med Scandinavian Star är\r\nden mest oroväckande erfarenheten av branden\r\nombord på Scandinavian Star att framför allt\r\nrederiet, men även ledningen ombord, ansett\r\nskeppet klart för avfärd utan att man tagit tillräcklig\r\nhänsyn till säkerheten för passagerare och\r\nbesättning samt till arbetsmiljön ombord. I\r\nrapporten ''Scandinavian Star ulykken, 7 april\r\n1990'' avger den skandinaviska\r\nhaverikommissionen sin bedömning av vilka\r\nåtgärder som skall genomföras för att\r\npassagerarfartyg skall vara säkra. Kommissionen\r\nutpekar fem punkter som är av särskild vikt:</pre><pre>*  Samtliga passagerarfartyg i färjetrafik på\r\nskandinaviska hamnar skall ha automatisk\r\nsprinkleranläggning i hela inredningen.</pre><pre>*  Krav på rökdetektorer i hela inredningen i\r\nsamtliga passagerarfartyg i färjetrafik på\r\nskandinaviska hamnar.</pre><pre>*  Besättningen på passagerarfartyg i färjetrafik på\r\nskandinavisk hamn skall ha genomgått en av\r\nsjöfartsadministrationen godkänd\r\nsäkerhetsutbildning.</pre><pre>*  Kontrollen av passagerarfartyg utvidgas till att\r\nomfatta en förhandskontroll innan fartyget får\r\nsättas in i trafik; kontrollen skall följas upp med\r\nsystematiska efterkontroller, och samtliga\r\nkontroller skall även omfatta operativa\r\nförhållanden.</pre><pre>*  Slutligen menar kommissionen att föreskrifter\r\nbaserade på den icke obligatoriska IMO-\r\nresolutionen A 647 om rederiers skyldighet att\r\netablera system för säker fartygsdrift borde\r\nutarbetas för alla passagerarfartyg i färjetrafik på\r\nskandinavisk hamn. Kommissionen manar\r\nregeringarna i de skandinaviska länderna att verka\r\nför att nämnda IMO-resolution görs obligatorisk\r\nför rederier med passagerarfartyg i internationell\r\ntrafik.</pre><pre>Omedelbart efter branden på Scandinavian Star\r\nenades de skandinaviska sjösäkerhetsdirektörerna\r\nom ett antal åtgärder. Dessa innebar att resp. lands\r\nsjöfartsmyndighet skall kräva:</pre><pre>att ett passagerarfartyg, som inte är registrerat i ett\r\nnordiskt land, först måste godkännas av en av de\r\nnordiska sjöfartsmyndigheterna, innan det får gå i\r\nlinjetrafik på de nordiska länderna,</pre><pre>att passagerarfartyg inför sjöfartsmyndigheterna\r\ndemonstrerar att säkerhetsorganisationen ombord\r\nfungerar tillfredsställande såväl vid\r\nbrandbekämpning som vid evakuering av fartyget,</pre><pre>att besättningen har nödvändiga kvalifikationer för\r\nsäker operation av fartyget,</pre><pre>att det på fartyg, som går nattetid mellan de\r\nnordiska länderna, genomföras en registrering av\r\nnamn på ombordvarande passagerare oavsett ålder,\r\noch att en kopia av denna lista befinner sig i land\r\nföre fartygets avgång.</pre><pre>Sjöfartsverket påbörjade också under våren 1990\r\nen redan tidigare beslutad genomgång av\r\nfärjebeståndet ur teknisk, operativ och\r\norganisatorisk synvinkel.</pre><pre>Sverige har dessutom, genom sjöfartsinspektionens\r\nkontroll, för såväl utländska som svenska\r\npassagerarfärjor beslutat att konsekvent följa upp\r\nbesättningens kompetens angående:</pre><pre>--  brandskyddsutbildning för nyckelbesättning</pre><pre>--  utbildningskrav för övrig besättning</pre><pre>--  språkfärdigheter så att inte\r\nkommunikationssvårigheter uppstår</pre><pre>--  ombordorganisationens funktion.</pre><pre>Sjöfartsverket har även tagit kontakt med samtliga\r\nfärjerederier för att på frivillig väg införa IMOs\r\nicke-obligatoriska resolution A 647 --\r\n''Management of Safe Ship Operation and\r\nPollution Prevention''. Resolutionen innehåller\r\nförhållandevis ospecificerade anvisningar om att ett\r\nrederi bör ha ett system som garanterar att rederiets\r\nfartyg framförs säkert. Det har bl.a. inneburit att\r\nverket besökt ett antal rederier och tagit del av\r\nrederiernas säkerhetsorganisation även på\r\nlandsidan. Verket har bildat en analys- och\r\nkontrollgrupp för att kontrollera att rederiernas\r\norganisation fyller fordringarna i nämnda\r\nresolution.</pre><pre>Därmed kan man säga att två av den skandinaviska\r\nhaverikommissionens rekommendationer,\r\nnämligen de om krav på besättningens\r\nsäkerhetsutbildning och den utvidgade kontrollen\r\nav fartyget från säkerhetssynpunkt, redan är\r\ntillgodosedda för svenskt vidkommande.</pre><pre>Dessutom har sjöfartsverket påbörjat arbetet med\r\natt uppfylla kommissionens rekommendation att\r\nrederier skall följa IMO-resolutionen A 647.\r\nDäremot är kommissionens rekommendationer om\r\nkrav på sprinkleranläggning och rökdetektorer på\r\nsamtliga passagerarfartyg i drift svårare att uppnå.\r\nFör detta krävs regeländringar, eftersom det i dag\r\när tillåtet att ha äldre fartyg i trafik så länge de\r\nuppfyller de säkerhetskrav som ställdes då fartygen\r\nsattes in i trafik. Regeländringarna bör dessutom\r\nvara internationellt accepterade.</pre><pre>Med denna redogörelse har jag velat visa att ett\r\nintensivt arbete med säkerhetsfrågor på\r\npassagerarfartyg i nordisk färjetrafik har utförts.\r\nNaturligtvis är detta ett arbete som ständigt måste\r\nprioriteras; säkerhet är inte ett tillstånd som kan\r\nuppnås en gång för alla.</pre><pre>Den 13 mars diskuterade de nordiska\r\nsjösäkerhetsdirektörerna vid ett möte åtgärder med\r\nanledning av den skandinaviska\r\nhaverikommissionens rapport. I går samlades också\r\nregeringsföreträdare för de 14 europeiska länder\r\nsom har ömsesidiga hamnkontroller av fartyg till ett\r\nmöte i Paris, där bl.a. kontrollen av de operativa\r\nfunktionerna i ett fartyg behandlades.</pre><pre>Arbetet med att tillse att säkerheten på\r\npassagerarfartygen i de nordiska farvattnen är god\r\nmåste oförtrutet fortgå. De senaste årens stora\r\nfartygskatastrofer har lärt oss att säkerhetsarbetet\r\ninte enbart är en fråga om bästa möjliga teknik utan\r\ni hög grad också en fråga om den operativa driften\r\nav fartyg.</pre><pre>Anf. 16 IVAR VIRGIN (m):</pre><pre>Herr talman! Jag vill tacka\r\nkommunikationsministern för svaret på min\r\ninterpellation. I går inträffade det en olycka i\r\nFemer Bält, där en dansk färja började brinna på\r\ngrund av en kollision. Frågan som ställs i\r\ninterpellationen är alltså högaktuell.</pre><pre>När det gäller den första delen av min fråga -- den\r\ndel som rör åtgärder för att öka brandsäkerheten på\r\nfärjor som trafikerar Sverige -- kan jag konstatera\r\natt en hel del har gjorts. Man har framför allt\r\ngenom sjöfartsinspektionens kontroll följt upp\r\nbesättningarnas brandskyddsutbildning och\r\nskyddsorganisationen ombord.</pre><pre>Men den skandinaviska haverikommission som\r\ntillsattes efter tragedin på Scandinavian Star går\r\nlängre och föreslår krav som bör gälla för\r\npassagerarfartyg i nordisk trafik. De fem punkter\r\nsom kommunikationsministern nyss redogjorde för\r\nbör enligt min mening kunna genomföras inom en\r\nviss tid.</pre><pre>Rökdetektorer borde kunna krävas praktiskt taget\r\nomgående.</pre><pre>Sprinkleranläggningar kan fordra så omfattande\r\nombyggnad att det är rimligt att ge ett sådant krav\r\nen längre övergångstid.</pre><pre>De nordiska regeringarna borde så snart som\r\nmöjligt komma överens om hur man avser leva upp\r\ntill haverikommissionens förslag.</pre><pre>Jag kan inte se något hinder för att de nordiska\r\nländerna har hårdare säkerhetsregler än vad\r\ngällande IMO-konventioner kräver.</pre><pre>Den andra delen av min fråga gäller skyddet för\r\npassagerarna på färjor. Självfallet är en god\r\nbrandsäkerhet en del av skyddet, men det är långt\r\nifrån tillräckligt. Här tycker jag att\r\nkommunikationsministerns svar har allvarliga\r\nbrister, som vittnar om att man inte riktigt tänkt\r\nigenom detta problem.</pre><pre>Vi vet att av de 156 människor som omkom i\r\nbranden ombord på Scandinavian Star var det bara\r\n9 som dog av brännskador. De flesta dog av\r\ncyanväteförgiftning, möjligen i kombination med\r\npåverkan av koloxid. En del hade tecken på akut\r\nlungödem från saltsyra, som bildas vid brand i vissa\r\nplaster.</pre><pre>Utredningen av branden visar att\r\nkoncentrationerna av cyanväte var dödande på kort\r\ntid. Brinnande plast gav dessutom en\r\nogenomtränglig rök, där inte ens ficklampor\r\nhjälpte.</pre><pre>Allt detta gjorde att de flesta dog långt från\r\nbrandhärden. Förgäves sökte man efter lejdare för\r\natt komma ur rökinfernot. Men de giftiga gaserna\r\ngjorde flykten chanslös.</pre><pre>Hur mycket vi än ökar brandsäkerheten kommer\r\nbränder alltid att kunna inträffa på\r\npassagerarfartyg. För att passagerarna ändå skall\r\nha en rimlig chans att överleva måste hytterna vara\r\nförsedda med skyddsmasker som är så gjorda att de\r\nklarar giftiga gaser i åtminstone tio minuter. Det\r\nfordrar i sin tur att de utrustas med små behållare\r\nav komprimerad luft.</pre><pre>Vissa svenska rederier anskaffar nu kolfiltermasker\r\ntill sina färjor. De är förvisso bättre än ingenting\r\nmen ger bara skydd i högst två minuter mot t.ex.\r\ncyanväte. Det är enligt min mening en för låg\r\nskyddsnivå.</pre><pre>Gemensamma nordiska krav på skyddsutrustning\r\nför passagerarna borde snarast arbetas fram.\r\nKostnaderna för en insats i den här skisserade\r\nriktningen kommer att vara skäligen blygsamma i\r\nförhållande till investeringarna i fartygen.</pre><pre>Andra åtgärder kan vara förbättrad markering av\r\nutrymningsvägar, så att utrymning kan ske även i\r\ntät rök. Långsiktigt bör de material som används\r\nombord och som kan ge livsfarliga gaser vid brand\r\nersättas med andra material.</pre><pre>Herr talman! Här är det absolut nödvändigt att\r\nregeringen tar initiativ och medverkar till ett bättre\r\nskydd för passagerarna på våra färjor.</pre><pre></pre><pre>Anf. 17 Kommunikationsminister GEORG\r\nANDERSSON (s):</pre><pre>Herr talman! Interpellanten och jag är helt överens\r\ni den här frågan. Jag har lämnat ett mycket utförligt\r\noch detaljrikt interpellationssvar, som jag nyss läste\r\nupp och som visar att svenska regeringen och de\r\nnordiska regeringarna har gjort mycket under den\r\nrelativt korta tid som har förflutit efter\r\nScandinavian Star-olyckan. Det är naturligtvis, som\r\njag sade i svaret, angeläget att vi oförtrutet\r\nfortsätter det arbetet -- det är inte någonting som\r\nman gör en gång för alla, utan utvecklingen måste\r\nföljas och vi måste förbättra förhållandena på olika\r\nområden.</pre><pre>Att, som här har sagts, brandskydd i och för sig inte\r\när tillräckligt beror på att en brand numera på\r\ngrund av den tekniska utvecklingen har många\r\nolika följdverkningar. Vi omges av många\r\nkemikalier, och byggnadsmaterialen innehåller\r\nfarliga ämnen. Så är det inte bara på fartyg utan\r\nockså i bostadshus och andra sammanhang. Alla\r\nsom arbetar med brandskydd vet att det inte bara\r\när fråga om att snabbt släcka branden utan också\r\nom att förebygga de risker som giftgaser som\r\nkommer ut i luften i samband med brand\r\nförorsakar. Behov av skyddsutrustning är en\r\nsjälvklar punkt; åtgärder för att underlätta\r\nutrymning likadant.</pre><pre>Låt mig bara komplettera det svar som jag tidigare\r\nhar lämnat med att ytterligare understryka\r\nbetydelsen av den deklaration som Sverige\r\ntillsammans med 13 andra europeiska stater antog i\r\nParis i går. Sverige undertecknade då en\r\ndeklaration om säkerheten på fartyg och\r\nförebyggande av nedsmutsning. Deklarationen\r\ngäller det s.k. hamnstadskontrollarbetet. Det\r\ninnebär att ett fartyg kan kontrolleras av\r\nsäkerhetsmyndigheten i det land vars hamn det\r\nanlöper. Kontrollen gäller bl.a. fartygets\r\nsjövärdighet, inkl. livräddningsutrustning,\r\nbrandskydd och andra säkerhetsanordningar,\r\nhygieniska förhållanden, m.m.</pre><pre>14 europeiska länder samarbetar sedan många år\r\nför att samordna det kontrollarbetet. I\r\ndeklarationen betonar nu de i samarbetet ingående\r\nstaterna bl.a. följande.</pre><pre>Hamnstadskontrollarbetet bör gälla inte bara ett\r\nfartygs tekniska standard. Det måste också gälla\r\nbesättningens förmåga att handha utrustningen och\r\nsäkerhetsorganisationen ombord, som måste\r\nkunna klara den dagliga säkerheten och en\r\nolyckssituation. Kontrollen kan också bidra till att\r\nförebygga nedsmutsning från fartyg.</pre><pre>Det sägs också att en kontroll bör ske minst var\r\nsjätte månad. Vidare betonas bl.a. vikten från\r\nsjösäkerhetssynpunkt av bra\r\nkommunikationssystem.</pre><pre>Flera av de frågor som behandlas i deklarationen\r\nskall tas upp inom i första hand IMO. Nyttan av det\r\ninternationella hamnstadskontrollarbetet\r\nunderstryks kraftigt i deklarationen.</pre><pre>Anf. 18 IVAR VIRGIN (m):</pre><pre>Herr talman! Jag vill på inget sätt förringa\r\nbetydelsen av de åtgärder som har vidtagits. Jag är\r\nsäker på att de alla var för sig är nödvändiga och\r\nsäkert inriktade på viktiga delar av skyddssystemen\r\nombord. Anledningen till att jag ställde\r\ninterpellationen var faktiskt en artikel i Marinnytt i\r\njanuari i år. Rubriken är där Brandrök dödligare än\r\ngiftgas. Marinöverläkaren där gör en mycket\r\ninsiktsfull beskrivning av vad som händer i en\r\nbrand. Det gäller självfallet fartyg, men det gäller\r\näven andra miljöer. Han pekar på att den frist\r\nmänniskorna har är utomordentligt kort. Det rör\r\nsig om ett par minuter. Inom den tiden måste man\r\nha kommit upp på däck för att klara sig undan dessa\r\ngiftiga gaser. Det handlar inte bara om cyanväte --\r\ndet handlar om fosgen, klorgas och andra otäcka\r\ngaser.</pre><pre>Därför har jag velat koncentrera min interpellation\r\npå skyddet av de enskilda människorna. Jag tycker\r\natt man faktiskt har förbisett behovet av\r\nskyddsmasker på passagerarfartyg. Jag tycker\r\ndärför att det är viktigt att regeringen tar upp det\r\noch driver den frågan. Ett passagerarfartyg är en\r\nmycket unik miljö. Inträffar en brand är det faktiskt\r\nsom att bli fångad i en fälla. Därför är det viktigt att\r\nge människor ett rimligt skydd.</pre><pre>Det här har rederierna uppmärksammat, och\r\nmånga har nu börjat köpa in en rökhuva. Men\r\nproblemet med den är att den ger skydd i ungefär\r\ntvå minuter, och det är enligt min mening för kort\r\ntid för att garantera att man hinner upp och hinner\r\nutrymma ett fartyg. Därför tycker jag att det är\r\nviktigt att regeringarna i de här länderna verkligen\r\nställer bestämda krav -- möjligen kan Sverige göra\r\ndet ensamt -- på skyddsutrustning och på att den\r\nskall klara mer än två minuter. I och för sig tycker\r\njag att rederiernas initiativ är bra, men saken måste\r\nså att säga belysas helt och hållet. Då tror jag att\r\nman är tvungen att ställa högre krav än vi har gjort\r\nhittills.</pre><pre>Det finns en dansk journalist som heter Peter Hjort\r\nsom mycket noggrant har studerat det här och även\r\njämfört fartygsbränder med hotellbränder och\r\nkommit underfund med att det är just den farliga\r\nrökutvecklingen som dödar människor.</pre><pre>Överläggningen var härmed avslutad.</pre><pre>5 § Meddelande om svar på interpellation\r\n1990/91:155</pre><pre>Anf. 19 Kommunikationsminister GEORG\r\nANDERSSON (s):</pre><pre>Herr talman! Jag vill meddela att interpellation nr\r\n155 av Margitta Edgren om postverkets\r\ndataregister på grund av hög belastning ej kan\r\nbesvaras inom den föreskrivna tiden. Jag har\r\nkommit överens med Margitta Edgren om att\r\nbesvara denna interpellation den 15 april 1991.</pre><pre>6 § Svar på interpellation 1990/91:146 om\r\namerikanska desertörer</pre><pre>Anf. 20 Statsrådet MAJ-LIS LÖÖW (s):</pre><pre>Herr talman! Anna Horn af Rantzien har fått en\r\nförfrågan om Sverige kan ta emot amerikanska\r\ndesertörer från Tyskland. De vill inte bli\r\nkommenderade till kriget vid Persiska viken och\r\nönskar komma till Sverige. Mot denna bakgrund\r\nhar Anna Horn af Rantzien ställt två frågor till mig.</pre><pre>Eftersom Sverige genom beslutet den 13 december\r\n1989 begränsade asylrätten för krigsvägrare ställs\r\nfrågan om en undantagsregel annat än tillfälligt är\r\növerordnad en lagfäst bestämmelse. Den andra\r\nfrågan som ställs är hur länge undantagsregeln skall\r\ngälla.</pre><pre>Anna Horn av Rantzien ställde sin interpellation\r\nredan den 12 februari, och jag beklagar att jag inte\r\nkunnat besvara den tidigare. Den förfrågan som\r\nAnna Horn af Rantzien har fått om amerikaner\r\nsom inte vill bli stationerade till kriget vid Persiska\r\nviken saknar i dagsläget aktualitet, och vi gläds alla\r\nåt vapenstilleståndet.</pre><pre>De frågor som Anna Horn af Rantzien har ställt till\r\nmig i sin interpellation gäller regeringens beslut den\r\n13 december 1989.</pre><pre>Låt mig än en gång få upplysa, att den bestämmelse\r\nsom låg till grund för regeringens beslut den 13\r\ndecember 1989 är reglerad i lag. Denna regel finns\r\ni 3 kap. 4 § andra stycket punkten 2 utlänningslagen\r\n(1989:529). Där stadgas nämligen att asyl får vägras\r\nasylsökande om det finns särskilda skäl att inte\r\nbevilja asyl.</pre><pre>Genom decemberbeslutet 1989 fastslogs dock att\r\nasyl skall beviljas om det föreligger ett särskilt\r\nstarkt skyddsbehov. Prövningen sker utifrån en\r\nsamlad bedömning av samtliga omständigheter i\r\ndet enskilda fallet. Det avgörande bör som eljest\r\nvara den enskilde individens situation.</pre><pre>När det gäller hur länge vi skall tillämpa\r\nutlänningslagens regler om inskränkning i\r\nasylrätten, vill jag erinra om att inströmningen av\r\nasylsökande förra året var lika stor som rekordåret\r\n1989. Det går inte att i förväg ange en tidpunkt när\r\nläget har förändrats så mycket att en återgång är\r\nmöjlig.</pre><pre>Anf. 21 ANNA HORN AF RANTZIEN\r\n(mp):</pre><pre>Herr talman! Jag ber att få tacka statsrådet för\r\nsvaret på min interpellation. Självklart beklagar\r\nockså jag att svaret har dröjt så länge att frågan har\r\nblivit inaktuell. Men skälet till det är bra.</pre><pre>Under den tid som gått har jag fått två skrivelser\r\nsom det kan vara intressant att resonera kring. Från\r\ninvandrarverket, lustigt nog, skriver man så här:\r\n''Jag kan inte svara på om det faktum att också\r\nSverige har ställt sig bakom FN-resolutionen om\r\nkrig betyder något för svensk villighet att acceptera\r\namerikanska krigsvägrare. Det får man fråga\r\npolitikerna om.'' Det vore intressant att få del av\r\nMaj-Lis Lööws funderingar kring detta.</pre><pre>Jag har i min hand ett tidningsklipp vars innehåll i\r\nviss mån motsäger vad Maj-Lis Lööw säger i dag.\r\nArtikeln i fråga handlar om vad advokaten Hans\r\nBredberg har skrivit. Han säger bl.a.:</pre><pre>''Beslutet om skärpta asylregler från december 1989\r\ntillämpas som om det vore en lag. Detta gör att\r\nsvensk flyktingpolitik styrs av en undantagslag.''\r\nDet förstnämnda säger också Maj-Lis Lööw.</pre><pre>Advokaten Hans Bredberg har fört ett asylfall till\r\nregeringsrätten för att pröva om beslutet om skärpt\r\nflyktingmottagande har laglig grund. Det var i\r\nbörjan av februari. I nästa vecka tar regeringsrätten\r\nställning. Jag har försökt få kontakt med\r\nregeringsrätten men har misslyckats med det.\r\nDärefter har detta papper sjunkit djupare ned i\r\npappersmassan på skrivbordet. Men också på den\r\nhär punkten kan jag kanske få ett besked av\r\nstatsrådet Maj-Lis Lööw.</pre><pre>I artikeln står vidare:</pre><pre>''Decemberbeslutet avgränsar asylrätten till att\r\nenbart gälla flyktingar enligt Genèvekonventionens\r\ndefinition. Därmed gäller i praktiken inte\r\nutlänningslagens asylskäl för krigsvägrare och de\r\nfacto-flyktingar, det vill säga sådana som på\r\npolitiska grunder har särskilda skäl att få stanna.</pre><pre>I propositionen till den nuvarande utlänningslagen\r\nanges att undantagsregler för flyktingmottagandet\r\nkan motiveras när en stor anströmning av\r\nasylsökande medför kraftiga påfrestningar för\r\nsamhället.''</pre><pre>Det är väl att det är så. Åtminstone förra året såg\r\nvi att det var omöjligt att klara av det på annat sätt.\r\nEtt sådant läge rådde i december 1989, men gör det\r\ndefinitivt inte nu, säger Hans Bredberg. Men\r\nfortfarande gör invandrarverket\r\nundantagsklausulen till regel. Att tillämpa\r\nundantagsregler kontinuerligt, utan att lagändring\r\ngörs, kan lagligen inte ske när de förutsättningar\r\nsom anges i lagen inte föreligger, skriver Hans\r\nBredberg till regeringsrätten. Under december\r\nmånad 1989 kom drygt 5 000 flyktingar till Sverige.\r\nMen under 1990 minskade antalet drastiskt, och är\r\nnu mindre än 2 000 i månaden. Detta, menar Hans\r\nBredberg, är en indikation på att\r\nflyktingsituationen i Sverige väsentligt har ändrats.</pre><pre>Fallet som skall prövas av regeringsrätten, skriver\r\nHans Bredberg, gäller en ryska som fått avslag på\r\nsin asylansökan, både av invandrarverket och\r\nregeringen. Enligt utlänningslagens definition är\r\nhon en de facto-flykting, en grupp som enligt\r\ndecemberbeslutet alltså inte får stanna.</pre><pre>Invandrarverket påpekar i sitt avslag att verket\r\nstöder regeringens beslut från 1989, och regeringen\r\npåpekar i sitt avslag att den delar invandrarverkets\r\nbedömning. Beslutsmotiveringen är helt orimlig,\r\nsäger Hans Bredberg. Det är som när den ena\r\nåsnan kliar den andra, tillägger han.</pre><pre>Jag vill gärna få ett motdrag från statsrådet Maj-Lis\r\nLööw på den här artikeln.</pre><pre>Anf. 22 Statsrådet MAJ-LIS LÖÖW (s):</pre><pre>Herr talman! Då får väl den ena åsnan försöka ge\r\nett svar. Jag ställer mig dock tveksam till att föra en\r\ndebatt med Hans Bredberg via Anna Horn af\r\nRantzien här i kammaren.</pre><pre>Anna Horn af Rantzien tar upp två frågor i sin\r\ninterpellation. Den ena handlar om huruvida\r\namerikanska desertörer från Tyskland, som inte\r\nville ge sig av till kriget i Persiska viken, skulle få\r\nkomma hit. Det har blivit och var väl redan då en\r\nhypotetisk fråga på så sätt att den aldrig behövde\r\nprövas. Såvitt jag vet var det aldrig några\r\namerikanska desertörer som sökte sig till Sverige\r\nför att få en fristad på den grunden. Men frågan har,\r\nsom jag påpekade, blivit överspelad genom\r\nvapenstilleståndet. Lyckligtvis behövde vi aldrig\r\npröva den saken. Självklart måste dock fall, som\r\nhar sin grund i en vägran i att delta i en militär\r\naktion beslutad av FN, ett beslut som Sverige står\r\nbakom, inta en särställning i detta avseende. Att\r\ndet i sådana fall skulle fordras särskilt starka skäl\r\nför uppehållstillstånd här ligger i sakens natur.</pre><pre>Det är utomordentligt svårt att uttala sig mer\r\nprecist än så, eftersom det i detta fall precis som i\r\nalla andra fall är de sammantagna\r\nomständigheterna i de individuella ärendena som\r\nmåste ligga till grund för ett beslut. Vi har över\r\nhuvud taget inte haft något sådant ärende att ta\r\nställning till.</pre><pre>Den andra frågan handlar om hur länge undantaget\r\nfrån de kriterier för asyl som ligger i botten i lagen\r\nskall gälla. Jag har pekat på att också det grundar\r\nsig på en lagparagraf som riksdagen har antagit.\r\nSjälvklart är målsättningen att komma tillbaka till\r\nett förhållande där den lag som ligger till grund för\r\nutlänningslagstiftningen gäller. Ingen har någonsin\r\nifrågasatt att detta har varit ett undantag på grund\r\nav speciella omständigheter.</pre><pre>Jag har flera gånger sagt att ett par förutsättningar\r\nmåste finnas för att vi skall kunna återgå till de\r\nkriterier som gällde före december 1989. Vi har\r\nfortfarande 30 000 människor på förläggningar. Vi\r\nhar ofta här i kammaren fått kritik för att dessa\r\nförläggningar inte är av bästa beskaffenhet. Det\r\nfinns förvisso dåliga förläggningar, och vi behöver\r\nfå fart på genomströmningarna i förläggningarna så\r\natt det blir möjligt att minska behovet av\r\nförläggningsplatser. En annan sak gäller de långa\r\nväntetiderna. Även om vi nu kan glädja oss åt att\r\nväntetiderna börjar pressas nedåt är de fortfarande\r\nför långa, och det är antalet ärenden som är boven\r\ni det dramat. Vi vill alltså veta att vi är på väg att\r\növerbrygga dessa svårigheter, och vi har också sagt\r\natt vi vill veta om den senaste tidens låga\r\ninströmning av flyktingar och asylsökande har\r\nstabiliserats. Inströmningen kanske inte kommer\r\natt vara så låg som den är i dag, men vi hoppas att\r\nden skall ligga på en hanterbar nivå. Det finns\r\nnämligen stora osäkerhetsfaktorer härvidlag. Först\r\nvar det Gulfkrisen, men vi följer också mycket noga\r\nutvecklingen i vårt närmaste grannskap, dvs. i\r\nSovjet, för att se att vi inte tillföljd av utvecklingen\r\ndär får en stor inströmning av asylsökande.</pre><pre>Jag är förhoppningsfull om att vi skall kunna\r\nkomma till rätta med dagens situation både vad\r\ngäller de asylsökande, förläggningsverksamheten\r\noch väntetiderna. Vi skall väl också hoppas att\r\nutvecklingen i världen fortsätter att vara sådant att\r\nvi slipper få ytterligare stora flykting- och\r\nasylströmmar. Det kan vi få om det inträffar något\r\ndramatiskt och beklagligt någonstans i världen.</pre><pre></pre><pre>Anf. 23 ANNA HORN AF RANTZIEN\r\n(mp):</pre><pre>Herr talman! Jag förstår mycket väl att det här rör\r\nsig om oerhört svåra frågor, med tanke på det\r\nosäkra läget i världen. På en av mina frågor fick jag\r\ndock aldrig något svar. Den gäller det intressanta\r\nkonstaterandet att advokaten Hans Bredberg har\r\nen åsikt som går stick i stäv mot statsrådets,\r\nnämligen om den nämnda undantagslagen\r\nverkligen kan tillämpas som vore den en lag. Jag\r\nhar själv inte fått reda på hur det gick i\r\nregeringsrätten. Jag uppfattade inte att statsrådet\r\ngav något besked på den punkten, men det är något\r\nsom hon måste känna till.</pre><pre>Överläggningen var härmed avslutad.</pre><pre>7 § Svar på interpellation 1990/91:149 om\r\nidrottsrörelsens ekonomiska villkor</pre><pre>Anf. 24 Statsrådet ERIK ÅSBRINK (s):</pre><pre>Herr talman! Stig Bertilsson har frågat mig om jag\r\när beredd att medverka dels till att en utredning,\r\nsyftande till att ideella föreningar får avdragsrätt\r\nför ingående mervärdeskatt, snabbt genomförs,\r\ndels till att en utredning genomförs om de ideella\r\nföreningarnas avgifts- och skattesituation. Frågan\r\nhar ställts mot bakgrund av den genomförda\r\nskattereformen och idrottsrörelsens ekonomiska\r\nvillkor.</pre><pre>En av utgångspunkterna för den reformerade\r\nmervärdeskatten har varit att de dolda eller\r\nindirekta subventioner som tidigare förekommit i\r\nmervärdeskattesystemet i form av\r\nreduceringsregler eller undantag från skatteplikten\r\ni möjligaste mån bör undanröjas. I den mån en\r\nverksamhet -- trots dessa utgångspunkter -- ändå av\r\nnågon anledning bör stå utanför den generella\r\nbeskattningen, bör detta inte innebära annat än att\r\nden som omsätter den skattefria varan eller\r\ntjänsten helt står utanför mervärdeskattesystemet.\r\nS.k. kvalificerade undantag bör således över huvud\r\ntaget inte förekomma.</pre><pre>Med dessa utgångspunkter anser jag det uteslutet\r\natt införa en ordning som innebär att en viss\r\nverksamhet får en generell avdragsrätt för\r\nmervärdeskatt utan att motsvarande\r\nskattskyldighet föreligger, i synnerhet som denna\r\nordning skulle betingas enbart av subventionsskäl.\r\nJag är således inte beredd att medverka till att en\r\nutredning med det angivna syftet genomförs.</pre><pre>I fråga om de ideella föreningarnas skattesituation\r\ni övrigt har stiftelse- och föreningsskattekommittén\r\n(Fi 1988:03) i uppdrag att göra en översyn av bl.a.\r\nde ideella föreningarnas inkomst- och\r\nförmögenhetsbeskattning. Vad gäller de sociala\r\navgifterna kan påpekas att regeringen i proposition\r\n1990/91:76 har föreslagit att ersättning som en\r\nidrottsutövare erhåller från en ideell förening inte\r\nskall räknas med vid beräkning av sjukpennings-\r\noch pensionsgrundande inkomst av anställning och\r\ninte utgöra underlag för arbetsgivaravgifter om den\r\nunderstiger ett halvt basbelopp per år. Riksdagen\r\nhar nyligen fattat beslut på grundval av\r\npropositionen (SfU10, rskr. 116). Jag anser mot\r\nden angivna bakgrunden det inte heller påkallat\r\nmed något ytterligare utredningsarbete inom det\r\naktuella området.</pre><pre>Anf. 25 STIG BERTILSSON (m):</pre><pre>Herr talman! Jag vill tacka statsrådet för svaret.\r\nDet är precis som statsrådet säger så, att\r\ninterpellationen är ställd mot bakgrund av\r\nskatteomläggningen. Men huvudorsaken till att jag\r\nhar ställt interpellationen är en del uttalanden av\r\nidrottsministern, och det är också anledningen till\r\natt jag i första hand riktade interpellationen till\r\nhonom. Det har förekommit diverse\r\nmotsägelsefulla uttalanden, som jag skall be att få\r\nåterkomma till.</pre><pre>Först vill jag konstatera att biträdande\r\nfinansministern ger mycket raka och klara svar på\r\nde frågor jag har ställt. Jag måste säga att jag drar\r\nden slutsatsen att det här saknas en viss känsla för\r\nbreddidrottens ekonomiska situation.</pre><pre>Under hela 1990 förekom en debatt om vilka\r\neffekter skatteomläggningen skulle få för\r\nidrottsrörelsen. Bl.a. statsrådet Åsbrink och\r\nstatsrådet Lönnqvist lovade då, att om det blev\r\nfråga om negativa effekter så skulle man vidta\r\n''motverkande åtgärder''. Av det har vi inte sett så\r\nmycket förutom socialavgifterna, som statsrådet\r\nalldeles nyss nämnde. Den stora delen, dvs. den\r\nökade mervärdesbeskattningen, som kostar den\r\nsvenska idrotten mellan 300 miljoner och 400\r\nmiljoner under ett år, är man emellertid inte alls\r\nberedd att åtgärda. Jag kan bara konstatera att den\r\nsvenska regeringen uppenbarligen anser att ideellt\r\narbete och ideell verksamhet skall vara med och\r\nbetala en redan totalt finansierad eller t.o.m.\r\növerfinansierad skatteomläggning.</pre><pre>Jag ställde som sagt min interpellation på grund av\r\natt det uppenbarligen finns en spricka i regeringen\r\ni fråga om hur skatteomläggningen skall drabba\r\nidrotten. Det var därför jag riktade\r\ninterpellationen till idrottsministern. Han har\r\nnämligen, bl.a. i brev till Västgötaidrotten,\r\nuppmanat idrottsrörelsen att försöka bilda\r\nekonomiska föreningar och att avstå från att ta\r\nemot kommunala bidrag till drift av anläggningarna\r\noch i stället låta kommunerna betala sådant själva.\r\nJag kan inte tolka det på annat sätt än att man ser\r\ndetta som en möjlighet att minska föreningarnas\r\nkostnadsbörda, vilken är en direkt följd av\r\nskatteomläggningen.</pre><pre>Jag måste då fråga det statsråd som är här i dag: Är\r\ndet statsrådets och regeringens mening att den\r\nsvenska idrotten skall söka sig fram på vägar som\r\ninnebär att man exempelvis bildar ekonomiska\r\nföreningar för att slippa momskostnader? Detta är\r\ni så fall för den svenska breddidrotten i allmänhet\r\nnågonting helt nytt, någonting man inte alls har\r\nnågon vana av och som man heller inte förknippar\r\nmed breddidrott i allmänhet.</pre><pre>Jag skall också i det här sammanhanget helt kort ta\r\nupp en annan sida av idrottens ekonomi. Det gäller\r\ndet faktum att idrotten på senare år har fått allt\r\nstörre bekymmer att hävda sig på ett traditionellt\r\nfinansieringsområde, nämligen spelmarknaden.</pre><pre>Jag tar upp detta utifrån den utgångspunkten att de\r\nstatliga spelen och lotterierna som bekant har vuxit\r\nväldigt mycket under de senaste 20 åren. Detta har\r\nlett till att idrottens del av spelmarknaden har\r\nminskats högst väsentligt. Man räknar med att\r\nspelmarknaden omsätter ungefär 20 miljarder\r\nkronor varje år i vårt land, och denna marknad\r\nökar hela tiden. Idrotten får varje år en mindre del\r\nav den totala spelmarknaden på grund av att staten\r\nkonkurrerar på andra villkor än dem man har inom\r\nidrottsrörelsen. Idrottens spel är ju mycket\r\nbegränsade när det gäller vinster, och man har\r\nkrångel när det gäller tillstånd och liknande. Detta\r\ngör att idrotten kommer i ett givet underläge.</pre><pre>Vi har i dagarna sett att man aktualiserar ytterligare\r\ntvå nya spel, kallade Safari och Spader. Jag måste\r\ndå ställa frågan om detta kan anses stämma överens\r\nmed vad man tidigare har uttalat från statligt håll,\r\ndvs. att de statliga spelen inte ytterligare bör få\r\nbreda ut sig på de ideella spelens bekostnad. Detta\r\nsades så tidigt som 1979 i lotteriutredningen. Men\r\nvi ser hela tiden en fortsatt ökning av antalet\r\nstatliga spel och lotterier. Här skulle man annars\r\nkunna låta idrottsföreningarna vara med och\r\nkonkurrera på lika villkor genom att slopa de\r\nbegränsningar som gäller för pennningvinster och\r\nliknande. Är statsrådet beredd att medverka till en\r\nsådan utveckling?</pre><pre>Anf. 26 Statsrådet ERIK ÅSBRINK (s):</pre><pre>Herr talman! Stig Bertilsson säger att mitt svar\r\nandades en brist på förståelse för breddidrottens\r\nsituation. Jag kan inte förstå en sådan tolkning. Vad\r\njag har redogjort för är de skatteregler som gäller\r\nefter skattereformen, de regler som gäller såväl för\r\nidrotten som för andra folkrörelser och även för\r\ngrupper i övrigt. Jag har där klart angivit syftet och\r\ninriktningen bakom de förändringar som har gjorts,\r\ninte minst på mervärdeskattens område.</pre><pre>Det är riktigt att vi på ett tidigt stadium sade, att i\r\nden mån vi kunde upptäcka allvarliga negativa\r\neffekter för ideella folkrörelser, inkl.idrotten,\r\nskulle vi också kompensera dem för detta. Vi har\r\nkunnat notera att det helt klart har uppstått vissa\r\nkostnadsökningar till följd av inte minst de ökade\r\nindirekta skatterna.</pre><pre>Vad man också bör komma ihåg, och som alltför\r\nofta glöms bort i debatten, är de positiva effekter\r\nsom skattereformen innebär även för\r\nfolkrörelserna och för samhället i stort. Vi skall inte\r\nglömma bort att vi på detta sätt ger svenska folket\r\nen ökad köpkraft motsvarande inemot 100\r\nmiljarder kronor. Det vore mycket förvånande om\r\nman inte även inom idrottsrörelsen kunde vara mer\r\nframgångsrik och konkurrera med en del av de\r\npengarna. Jag är övertygad om att detta kommer\r\natt ske.</pre><pre>Trots detta lade vi emellertid i budgetpropositionen\r\nfram förslag om förbättringar på olika områden.\r\nDär avsattes en ram på 100 miljoner kronor för\r\nökat stöd till folkrörelserna. Vi har anledning att\r\nförmoda att merparten av de pengarna kommer att\r\ngå till idrottsrörelsen i form av kraftigt förbättrat\r\nlokalt aktivitetsstöd.</pre><pre>Inom parentes sagt är detta ett stöd som över huvud\r\ntaget inte skulle ha varit kvar om det parti som Stig\r\nBertilsson tillhör hade fått möjlighet att förverkliga\r\nsina intentioner för några år sedan. Tanken var ju\r\ndå att man helt skulle avveckla detta stöd. Vi\r\nförbättrar det nu kraftigt i stället, och jag vet att\r\nman inom idrottsrörelsen sätter stort värde på det.</pre><pre>Men det är inte bara den förändringen som är\r\naktuell, utan det sker även andra uppräkningar av\r\nanslagen till idrotten. Här ingår också någonting\r\nsom man fäster mycket stor vikt vid, nämligen\r\navgiftsbefrielsen för inkomster upp till ett halvt\r\nbasbelopp. Detta har av idrottsrörelsen värderats\r\ntill mellan 150 milj.kr. och 200 milj.kr. om året. Jag\r\ntror att det möjligen är högt räknat, men det är\r\nidrottsrörelsens beräkningar, och det visar att man\r\nuppenbarligen tillmäter detta en mycket stor vikt.</pre><pre>I anknytning till detta vill jag också säga några ord\r\nom vad som sker på spelområdet. Det är inte sant,\r\nsom Stig Bertilsson säger, att de statliga spelen\r\nbreder ut sig på bekostnad av folkrörelsernas spel.\r\nUnder de senaste åren har tvärtom de statliga\r\nspelen stagnerat. Om man tar hänsyn till\r\ninflationen har de i själva verket minskat i\r\nomfattning. Det sker på detta område en viss\r\nutveckling. Gamla spelformer sjunker undan, och\r\nnya kommer till på grund av att folk har nya\r\nönskemål och nya vanor. Då måste man ändå tillåta\r\nde statliga spelbolagen att anpassa sig till detta.\r\nTotalt sett är det alltså ingalunda fråga om någon\r\nexpansion, utan en mycket svag utveckling.</pre><pre>Vi har dessutom i stigande utsträckning medverkat\r\ntill att de statliga spelbolagen i olika former ger stöd\r\ntill idrotten. Tipstjänst har fått ökade möjligheter\r\natt göra detta. AB Trav och Galopp -- som i och för\r\nsig inte är statligt, men där staten i hög grad\r\npåverkar reglerna i hög grad -- försörjer en hel\r\nidrottsgren, en hel bransch som utvecklas mycket\r\nframgångsrikt i Sverige jämfört med de flesta andra\r\nländer.</pre><pre>Skattereformen är inte överfinansierad. När man\r\nräknar in finansieringen i sin helhet finner man\r\nlikväl att svenska folket har fått en förbättrad\r\nköpkraft med 2 % i år. Vi tar således inte ut mera\r\nskatt än tidigare, snarare tvärtom.</pre><pre>Slutligen finns det ingen spricka i regeringen. Jag\r\nskall inte upprepa vad som tidigare har sagts i\r\nkammaren. Den debatt som fördes mellan\r\nidrottsministern och Stig Bertilsson får tala för sig.\r\nFör min del kan jag nöja mig med att konstatera att\r\nsjälvfallet skall idrottsrörelsen liksom alla andra\r\nlojalt följa de gällande skattereglerna. Man skall\r\ninte betala en krona mer än nödvändigt i skatt, men\r\nman skall inte heller ägna sig åt manipulationer som\r\nstår i strid med skattelagarna.</pre><pre></pre><pre>Anf. 27 STIG BERTILSSON (m):</pre><pre>Herr talman! Med all respekt för statsrådet måste\r\njag säga att ett svar som andas förståelse för\r\nidrottsrörelsernas situation skulle ha sett\r\nannorlunda ut än det som vi har hört här nu. Jag\r\nskall gärna upprepa det jag tyckte var positivt,\r\nåtminstone som en övergångslösning. Det gäller\r\nförändringen av de sociala avgifterna. Regeringen\r\nhar där tagit hänsyn och tagit fasta på kritiken. Det\r\nhandlar kanske om 150 milj.kr., och det är bra.</pre><pre>Den stora delen av kostnadsökningen hänförs sig\r\ndock ändå till den breddade\r\nmervärdesbeskattningen. Det rör sig om\r\nåtminstone dubbelt så stora belopp som\r\nsocialavgifterna. Det slår framför allt mycket hårt\r\nmot breddidrotten och de små föreningarna.</pre><pre>Vi har kunnat notera vissa kostnadsökningar för de\r\nideella föreningarna, säger statsrådet. Det rör sig\r\ninte bara om vissa kostnadsökningar. Det finns\r\nidrottsföreningar i vårt land som får\r\nkostnadsökningar på hundratusentals kronor som\r\nen följd av den nya och utvidgade\r\nmervärdesbeskattningen. Bandyföreningar får\r\nt.ex. betala moms på energi. Det går åt mycket\r\nenergi när man skall hålla i gång en bandybana. Det\r\nkan röra sig om hundra till tvåhundratusen kronor.\r\nDet gäller föreningar som har byggt banor ideellt,\r\ndärför att de från början inte har kunnat få hjälp\r\nfrån kommunen och andra. De hamnar nu i en helt\r\nomöjlig situation. Under det här året kommer vi att\r\nfå se effekterna av detta.</pre><pre>När det gäller det lokala aktivitetsstödet är det inte\r\nsant som statsrådet sade, att om moderaterna hade\r\nfått bestämma så hade det inte funnits kvar. Det\r\nförslag som moderaterna lade fram år 1985 innebar\r\natt vi tyckte att staten inte skall ge direkta bidrag\r\ntill föreningslivet. Det skall framför allt skötas via\r\nkommunerna och riksidrotten. Därför tyckte vi att\r\nman skulle ta bort den statliga delen av det lokala\r\naktivitetsstödet. Det handlade då om ungefär 50\r\nmilj.kr. Detta kan jämföras med de 300 milj.kr.\r\nsom på ett bräde tas undan från idrotten genom\r\nökad momsbeskattning. Jag tycker att dessa siffror\r\ni hög grad talar för sig själva.</pre><pre>Jag fick inget svar på frågan om statsrådet anser att\r\nekonomiska föreningar och liknande är en\r\nframkomlig väg. Det svar jag har fått i dag är att\r\nbefrielse från mervärdeskatt inte är att tänka på.\r\nKan statsrådet tänka sig momsregistrering för\r\nideella föreningar? Jag tycker att man skall försöka\r\nhitta lösningar när man har ställt till med den här\r\nsituationen för den svenska idrottsrörelsen. Man\r\nbör inte vara så blankt avvisande till den situation\r\nsom har uppstått. Den är faktiskt allvarlig.</pre><pre>Avslutningsvis vill jag konstatera att det statliga\r\nspelet har brett ut sig, och jag kanske får möjlighet\r\natt återkomma litet till det.</pre><pre>Anf. 28 Statsrådet ERIK ÅSBRINK (s):</pre><pre>Herr talman! Jag är ganska van vid att stå i denna\r\nkammare och svara på frågor och interpellationer\r\nfrån bl.a. olika riksdagsmän från moderata\r\nsamlingspartiet. Det genomgående är då en\r\noerhörd klagan över skattereformen och dess\r\neffekter. Som motvikt kan jag konstatera att denna\r\nskattereform får ett allt starkare stöd hos svenska\r\nfolket i takt med att man nu ser hur den fungerar i\r\nverkligheten. Klagolåtarna har ganska litet med\r\nverkligheten att skaffa.</pre><pre>Som vanligt framförs krav på utgiftsökningar och\r\nskattesänkningar. Det sägs aldrig ett ord om hur\r\ndetta skall betalas. Det är då inte konstigt att det\r\ngapar jättelika hål i det s.k. budgetalternativ som\r\nmoderaterna representerar. Det handlar om en\r\nlöftespolitik utan täckning. Det handlar om\r\nkonfetti som strös över svenska folket.\r\nTrovärdigheten är dock lika med noll, och varje\r\nseriös betraktare vet att inte ens bråkdelen av alla\r\ndessa löften går att genomföra i praktisk handling.\r\nSkulle ni ändå få chansen att göra det och verkligen\r\nhålla fast vid era löften, skulle det leda till\r\nekonomisk katastrof. Det skulle leda till\r\ngalopperande inflation, skyhöga räntor,\r\nvalutautflöde och total kollaps för den svenska\r\nekonomin.</pre><pre>Jag tror att varken idrottsrörelsen eller någon\r\nannan grupp i samhället har något som helst\r\nintresse av den här typen av löftespolitik. När man\r\nhör Stig Bertilsson och andra företrädare som lovar\r\nrunt, måste man ta det med åtskilliga nypor salt. Er\r\ntrovärdighet när det gäller rundhänta löften till\r\nolika folkrörelser är inte särskilt stor. Ni visade i\r\n1985 års valrörelse vad ni egentligen avser att skära\r\nned på stödet. Nu har ni lärt er att ni skall vara\r\nförsiktigare med att ge konkreta besked om hur era\r\nskattesänkningslöften skall finansieras. Jag tror nog\r\natt folk i allmänhet förstår att om man skall avlöva\r\nden offentliga sektorn genom att sänka skatterna så\r\nkraftigt som ni påstår er vilja göra, försämras\r\nstatens och kommunens möjligheter att stödja\r\nfolkrörelserna -- de förbättras inte.</pre><pre>Jag såg för en tid sedan en jämförelse mellan hur\r\nmycket vi lägger ned i stöd till idrotten i Sverige och\r\ni det konservativt styrda Storbritannien. Vi satsar\r\nungefär dubbelt så mycket som engelsmännen gör.\r\nDet kanske ger en fingervisning om vad som skulle\r\nvänta idrottsrörelsen och andra folkrörelser om\r\nmoderaterna fick chansen att förverkliga sin\r\npolitik.</pre><pre>När det gäller bildande av ekonomiska föreningar\r\ntänker jag inte ge några råd till enskilda\r\nidrottsföreningar om hur de skall hantera sin\r\nverksamhet. Det vet de i allmänhet mycket bättre\r\nsjälva. Förhållandena kan variera från fall till fall.\r\nMin bedömning är dock att man i allmänhet inte\r\nkan uppnå någon skattefavör genom att bilda\r\nekonomiska föreningar. Idrottsrörelsen skall\r\nsjälvfallet -- det utgår jag också ifrån att den gör --\r\nfölja de skatteregler som gäller. Man skall dock\r\nnaturligtvis inte betala mer skatt än vad som krävs.</pre><pre>Anf. 29 STIG BERTILSSON (m):</pre><pre>Herr talman! Det stämmer att vi klagar över\r\nskatteomläggningens finansieringsdel. Kritiken\r\nriktas mot att man total- eller överfinansierar en\r\nskatteomläggning. På denna punkt är vi oense.\r\nStatsrådet konstaterar att vår kritik inte har någon\r\ntrovärdighet. Jag kan inte se att det finns några\r\ntecken i samhället som tyder på att\r\nsocialdemokraternas presentation har lett till någon\r\nökad trovärdighet för det socialdemokratiska\r\npartiet under den tid som detta har diskuterats.\r\nMen det lär väl ge sig fram till valrörelsen.</pre><pre>Det målas upp en skräckbild av vad det moderata\r\nalternativet innebär. Statsrådet återkommer till den\r\nlilla frågan om det lokala aktivitetsstödet. Vårt\r\nförslag ser inte ut så som statsrådet försöker\r\nframställa det. Vi tyckte att man av rationella,\r\nenkla skäl skulle lägga över den kostnaden på\r\nkommunerna. När förslaget framfördes var det\r\nmöjligt. Sedan dess har det lokala aktivitetsstödet\r\nförändrats, och därför behöver inte vårt krav\r\nkvarstå.</pre><pre>Försök inte komma med en sådan\r\nskräckbeskrivning, särskilt inte i jämförelse med\r\nhur ni nu riktar ett dråpslag mot idrotten. Om ni\r\ntycker att 50 miljoner år 1985 var mycket pengar\r\nnär vi ville flytta finansieringen, skall ni jämföra det\r\nmed att ni nu drar undan åtminstone 300 miljoner\r\noch kanske 400 miljoner från idrotten. Det är den\r\njämförelsen man måste göra när man har den här\r\nbilden framför sig.</pre><pre>Sedan tycker jag att det är bra att statsrådet klargör\r\natt bildande av ekonomiska föreningar inte är\r\nnågon framkomlig väg. Det beskedet har vi fått\r\näven av skattemyndigheter. Däremot anser\r\nidrottsministern att man kan försöka gå den vägen.</pre><pre>Det vore också intressant att få höra om statsrådet\r\nhar några synpunkter på tanken att föreningarna\r\nskulle avstå från anslag till driften av\r\nanläggningarna och att man i stället skulle låta\r\nkommunen svara för den uppgiften. Det vore\r\nmycket intressant att få veta om statsrådet anser att\r\ndet är en framkomlig väg.</pre><pre>Så i all korthet några ord om det statliga spelet, som\r\njag inte hann beröra tidigare. Jag tror att statsrådet\r\nvet att det statliga spelet har tagit en allt större\r\nandel av den totala spelmarknaden. Idrotten hade\r\nför 15 år sedan en tredjedel av spelmarknaden,\r\nmedan andelen i dag är mindre än en femtedel.\r\nIdrotten har alltså fått stå tillbaka för det statliga\r\nspelet. Statsrådet sade att man måste låta staten\r\nanpassa sina spelformer. Varför inte låta även\r\nidrotten göra det? Varför inte låta idrotten få\r\nkonkurrera spelmarknaden på likvärdiga villkor?\r\nDå skulle kraven på statliga bidrag minska.\r\nIdrotten skulle bli mer självfinansierad, och vi\r\nskulle få en starkare idrottsrörelse. Det tror jag\r\nfaktiskt att samhället skulle må bra av.</pre><pre>Överläggningen var härmed avslutad.</pre><pre>8 § Svar på interpellation 1990/91:147 om\r\nbeskattningen av folkpensionärer</pre><pre>Anf. 30 Statsrådet ERIK ÅSBRINK (s):</pre><pre>Herr talman! Martin Olsson har frågat mig vilka\r\nstatsfinansiella skäl och beräkningar som låg\r\nbakom regeringsförslaget om utformningen av\r\npensionärernas skatte- och KBT-regler. Vidare har\r\nhan frågat om jag anser att marginaleffekter på\r\növer 100 % för folkpensionärer, som har låg\r\npension men besparingar, är acceptabla samt\r\nslutligen om regeringen avser att under\r\ninnevarande år medverka till att dessa pensionärer\r\nfår med övriga inkomsttagare jämförbara\r\nmarginaleffekter.</pre><pre>Bakgrunden till frågeställningen är denna.</pre><pre>I och med skattereformen avskaffas det s.k. extra\r\navdraget för folkpensionärer och ersätts med ett\r\nsärskilt grundavdrag, SGA. Detta uppgår till 1,5\r\nbasbelopp (48 300 kr. för 1991) för ensamstående\r\nsamt till 1,325 basbelopp för gifta (42 665 kr. för\r\n1991). Syftet med SGA är att folkpension och\r\npensionstillskott, dvs. basförmånerna skall vara\r\nskattefria.</pre><pre>SGA trappas av med 65 % av övriga\r\npensionsinkomster frånsett inkomster från privata\r\npensionsförsäkringar. Under åren 1991 och 1992\r\nreduceras SGA med 65 % av inkomst av kapital och\r\ninkomst av passiv näringsverksamhet. Såvitt gäller\r\nkapitalinkomster gäller dock avtrappningen endast\r\ninkomster till den del de överstiger 1 600 kr.\r\nLöneinkomster reducerar inte SGA. Under åren\r\n1991 och 1992 reduceras SGA även mot\r\nförmögenhet.</pre><pre>Även det kommunala bostadstillägget KBT är\r\ninkomstprövat. Reglerna innebär i princip att\r\nförmånen minskas med den försäkrades inkomster\r\nvid sidan av folkpensionen. Även förmögenhet\r\nbeaktas vid inkomstprövningen.</pre><pre>Jag övergår nu till att besvara Martin Olssons\r\nfrågor.</pre><pre>Det särskilda grundavdraget för pensionärer syftar\r\ntill att undanta ålderspensionärernas\r\ngrundförmåner från beskattning utan att samtidigt\r\noskäliga skattelättnader uppstår för dem som har\r\nhöga pensionsinkomster. Reglerna har också\r\nutformats på ett sådant sätt att marginaleffekterna\r\nför arbets- och kapitalinkomster minskas jämfört\r\nmed de äldre reglerna. Detta uppnås genom att det\r\nsärskilda grundavdraget inte avtrappas mot\r\narbetsinkomster och genom att, efter en\r\növergångsperiod på två år, någon avtrappning av\r\nSGA inte sker mot kapitalinkomster och\r\nförmögenhet. Pensionärerna får således efter\r\növergångsperioden samma marginaleffekter\r\navseende kapitalinkomster som övriga\r\nskattskyldiga.</pre><pre>Jag delar självfallet uppfattningen att det inte är bra\r\nmed höga marginaleffekter för pensionärernas\r\nkapitalinkomster. Det hade naturligtivis därför i\r\noch för sig varit önskvärt att den förbättring som\r\ninträder år 1993 då avtrappningen av det särskilda\r\ngrundavdraget mot kapital och förmögenhet\r\nupphör kunde ha genomförts i samband med\r\nskattereformens ikraftträdande. Kostnaden för den\r\nslopade avtrappningen skulle emellertid ha uppgått\r\ntill ca 2,1 miljarder kronor per år. Om även\r\navtrappningen av KBT mot förmögenhet och\r\nkapital skulle slopas tillkommer en kostnad på ca\r\n0,8 miljarder kronor. Inom ramen för en ansvarsfull\r\nfinansiering av skattereformen har det därför inte\r\nvarit möjligt att tidigarelägga denna förbättring.\r\nÖvergångsvis sker därför en avtrappning på grund\r\nav kapitalinkomster och förmögenhet på i\r\nhuvudsak samma sätt som i det gamla systemet.</pre><pre>Anf. 31 MARTIN OLSSON (c):</pre><pre>Herr talman! Jag tackar statsrådet Åsbrink för\r\nsvaret på de tre frågor som min interpellation om\r\nstraffbeskattningen av sparsamma pensionärer\r\nutmynnade i. Mitt tack gäller att ett svar har getts\r\noch inte innehållet i statsrådets svar.</pre><pre>Århundradets skattereform hade flera goda syften.\r\nBl.a. genom lägre marginalskatter skulle arbete\r\noch sparande stimuleras. Genom enhetlighet skulle\r\nskattesystemet förenklas.</pre><pre>Vissa grupper av pensionärer får emellertid inte alls\r\ndel av de fördelar som skattereformen skulle ge.\r\nPensionärer med inkomster under ca 90 000 kr. och\r\nmed besparingar på över 100 000 kr. kan få\r\nvidkännas marginaleffekter på långt över 100 %.\r\nDessutom gäller skatte- och bidragsregler som är\r\nsvåra för den enskilde att överblicka. Reglerna har\r\neffekter rakt motsatta dem som skattereformen\r\nskulle ge. Jag tror inte att kännedomen om dessa\r\nregler är särskilt god ens i denna kammare,\r\neftersom en majoritet har slagit vakt om dessa\r\nregler trots de många påpekanden som bl.a. jag\r\ngjort om de orimligheter som reglerna leder till.</pre><pre>Som jag redovisat i interpellationen innebär de\r\nregler som skall gälla i år och nästa år att en\r\npensionär med låg pension men med besparingar i\r\nverkligheten får betala över 80 % skatt på\r\nränteinkomst som utgör avkastning på en besparing\r\npå över 100 000 kr. Dessutom reduceras en sådan\r\npensionärs kommunala bostadstillägg, så att den\r\nsamlade marginaleffekten på ränteinkomster blir\r\növer 130 %. En sådan pensionär förlorar alltså på\r\natt ha besparingar på bank i stället för att ha dem i\r\nmadrassen, för att använda ett populärt\r\nuttryckssätt.</pre><pre>Skattereformen har lett till att alla vi andra, alltså\r\nvi som ännu inte är pensionärer eller pensionärer\r\nmed inkomster över 90 000 kr., betalar endast 30 %\r\ni skatt på våra ränteinkomster. För oss alla andra\r\nutgår förmögenhetsskatt först när förmögenheten\r\növerstiger 800 000 kr. Detta var välkomna\r\nförbättringar i skattereglerna, och syftet var att vi\r\nskulle få regler som inte motlle få regler som inte\r\nmotverkar utan i stället stimulerar sparandet.</pre><pre>Vilka pensionärer är det då som drabbas av de av\r\nmig kritiserade reglerna? Det är de som under sina\r\nyrkesverksamma år haft låga inkomster, något som\r\ni sin tur har lett att de har låg eller ingen ATP. Det\r\när i stor utsträckning kvinnor som skött hem och\r\nbarn och kanske haft deltidsarbete eller arbetat i\r\nmakarnas gemensamma rörelse. Men även många\r\nmän ingår i den drabbade gruppen. Gemensamt för\r\ndem som drabbas är att det trots begränsade\r\ninkomster lyckats få ihop besparingar. I många fall\r\nhar besparingarna uppstått genom satsningar på ett\r\neget hus. När man på ålderns dagar säljer huset,\r\nkanske efter det att en av makarna har gått bort,\r\nfrigörs kapitalet, varvid de av mig kritiserade\r\nskatte- och bidragsmässiga reglerna uppstår.</pre><pre>Jag vill erindra om att de nya arvsreglerna innebär\r\natt efterlevande make behåller hela boet. Detta\r\nkommer att leda till att änkor och änklingar får en\r\nstörre förmögenhet än tidigare, då de i de flesta fall\r\nendast hade rätt till halva boet. De nya\r\narvsreglerna, som skulle stärka den efterlevandes\r\nställning, motverkas av de nämnda skatte- och\r\nKBT-reglerna.</pre><pre>Jag vill påpeka att dessa regler leder till en\r\nstraffbeskattning av låginkomsttagare som varit\r\nsparsamma. Reglerna slår alltså inte mot dem som\r\nkonsumerat hela sin inkomst eller dem som haft så\r\ngoda inkomster att de får högre ATP än vad drygt 3\r\nATP-poäng ger. Varför skall just de små i samhället\r\ndrabbas? Det har jag många gånger undrat över.\r\nTroligen beror det på att de inte varit tillräckligt\r\nhögljudda. De har varit medvetna om att de genom\r\nskattereglerna bestraffas för sin sparsamhet, men\r\nde tigit och lidit.</pre><pre>Min interpellation utmynnade i tre frågor.</pre><pre>Den första gällde de i propositionen angivna\r\nstatsfinansiella skälen för att i ytterligare två år\r\nbehålla dessa orimliga regler. I svaret uppger\r\nstatsrådet att dessa speciella regler gällande\r\npensionärers ränteinkomster och besparingar\r\nbetyder drygt 2 100 milj.kr. i extra\r\nförmögenhetsskatt och skatt på räntor.\r\nAvtrappningen av KBT på grund av besparingar\r\nleder till ytterligare 800 milj.kr. i bortfall för dessa\r\npensionärer. Jag vill jämföra detta belopp med\r\nstatens inkomster av den vanliga\r\nförmögenhetsskatten för fysiska personer. De\r\nberäknas för kommande budgetår uppgå till 2 924\r\nmilj.kr. Det är ungefär samma belopp som de\r\nnämnda pensionärsgrupperna betalar i form av\r\nextra skatt och minskat bostadsstöd på grund av\r\nsina besparingar.</pre><pre>Det är bra att min interpellation lett till att\r\nregeringen nu redovisar dessa belopp.</pre><pre>Statsrådet försvarar reglerna och de belopp de\r\nmedför med att de fordras för ''en ansvarsfull\r\nfinansiering av skattereformen''.</pre><pre>Vi har alltså haft råd att sänka allehanda skatter för\r\noss andra men inte att avskaffa skatteregler som\r\nleder till att nämnda pensionärer förlorar på varje\r\nkrona i ränta de får på sina besparingar. Anser\r\nstatsrådet att det är en rimlig avvägning för att få\r\nvad statsrådet kallar en ansvarsfull finansiering?</pre><pre>Min andra fråga i interpellationen var om statsrådet\r\nanser marginaleffekter på långt över 100 % vara\r\nacceptabla. Svaret är inte särskilt övertygande,\r\neftersom det endast sägs att ''det inte är bra med\r\nhöga marginaleffekter''. Jag vill därför upprepa\r\nfrågan om statsrådet anser att de nämnda reglerna\r\noch marginaleffekter långt över 100 % är\r\nacceptabla. Svaret bör vara antingen ja eller nej.</pre><pre>Min tredje fråga -- som var den viktigaste -- var om\r\nregeringen avser att medverka till att de av mig\r\nnämnda pensionärerna fr.o.m. innevarande år får\r\nsamma låga marginaleffekter som gäller för oss\r\nandra. Svaret är ett nej, och det betyder att nämnda\r\npensionärsgrupper under dessa två år får betala\r\nsammanlagt 5 800 milj.kr. i form av extra skatter\r\noch minskningar av bidrag.</pre><pre></pre><pre>Anf. 32 HUGO HEGELAND (m):</pre><pre>Herr talman! Hur statsrådet Erik Åsbrink kan\r\nbeteckna skatteomläggningen som ett exempel på\r\nen ansvarsfull finansiering är mig fullständigt\r\nobegripligt med tanke på att det här tas ut närmare\r\n3 miljarder under övergångsåren från pensionärer\r\nsom tidigare inte hade någon skatt. Det är väl ingen\r\n''sofistikerad'' inställning, för att citera statsrådets\r\nuttalande häromdagen, även om det nu kommer\r\nfrån en person som under större delen av sin\r\nverksamhet har ägnat sig åt en utpräglat\r\nintellektuell verksamhet, en verksamhet som jag\r\nhoppas kommer att återupplivas i debatter med just\r\nErik Åsbrink, som ju lärde sig åtskilligt under\r\nutredningen om skatteomläggningen.</pre><pre>Jag skall precisera den kritik som Martin Olsson nu\r\nhar framfört mot den hårdhet med vilken\r\npensionärerna drabbas av denna omläggning.</pre><pre>För det första faller den 30-procentiga skatten på\r\nräntor eller aktieutdelningar, vilket inte\r\nförekommit tidigare för pensionärer med låga\r\nräntor eller utdelningar.</pre><pre>För det andra minskar det kommunala\r\nbostadstillägget på grund av ränteinkomster.</pre><pre>För det tredje ökar skatten på pensionen, därför att\r\nman har ränteinkomster.</pre><pre>För det fjärde kan det kommunala bostadstillägget\r\nminska på grund av själva förmögenheten, alltså\r\nutöver att räntan på förmögenheten redan har lett\r\ntill minskat bostadstillägg.</pre><pre>För det femte kan skatten på pensionen öka på\r\ngrund av själva förmögenheten, alltså utöver att\r\nräntan på pensionen redan givit en sådan\r\nskatteeffekt.</pre><pre>I värsta fall kan detta betyda att man får en\r\nmarginaleffekt på ca 134 %. Det finns även\r\nexempel på ännu högre effekter, som jag förmodar\r\natt även Margit Gennser kommer att precisera.</pre><pre>Man behöver inte vara särskilt förmögen för att\r\ndrabbas av ökningen av skatten och minskningen av\r\nbidragen, utan det börjar redan vid en förmögenhet\r\npå 15 000 kr. på banken och ger fullt utslag vid\r\n100 000 kr. 15 000--16 000 kr. är i dag inte mycket.\r\nFör tjugo år sedan var motsvarande belopp realt\r\nsett bara hälften så stort. I 1946 års penningvärde\r\nmotsvarade 1 500--1 600 kronor 16 000 kronor i\r\ndagens penningvärde. Penningvärdet har alltså\r\nreducerats tiofaldigt. Ett penningsparande som var\r\nvärt 100 000 kronor år 1946 är i dag värt bara 10 000\r\nkronor.</pre><pre>Nu får alltså pensionärer som förut inte hade någon\r\nskatt på sina räntor vara med om att finansiera\r\nskatteomläggningen. Nu tar man ut 30 % av\r\nränteinkomster och aktieutdelningar över 1 600 kr.\r\nDet är därför en fantastisk skrivning i statsrådets\r\nsvar när han framhåller att såvitt avser\r\nkapitalinkomster gäller avtrappningen ''endast''\r\ninkomster till den del de överstiger 1 600 kr. Men\r\nmajoriteten av pensionärerna har över 1 600 kr. i\r\navkastning. Det behövs inte mer än 16 000 kr. på\r\nbanken med 10 % avkastning för att man skall få\r\n1 600 kr. i inkomster.</pre><pre>Belopp omkring 20 000 kr. drabbas alltså av detta,\r\noch det är inga stora belopp. Sådana besparingar\r\nhar många pensionärer, kanske i viss utsträckning i\r\nmadrassen -- något som måhända ökar till följd av\r\ndetta, och det är inget att stå efter.</pre><pre>Jag förstår inte hur statsrådet kan hävda att detta är\r\nen ansvarsfull finansiering. Mycket riktigt får dessa\r\npensionärer en extra kostnad om 2,1 miljarder\r\nkronor, om man slopar avtrappningen. Därtill\r\nkommer ytterligare 0,8 miljarder genom\r\navtrappningen av KBT på grund av förmögenhet.</pre><pre>Att pensionärerna skall vara med om att betala\r\ndetta är för mig obegripligt. Jag skulle gärna vilja få\r\nen närmare precisering av bakgrunden härtill. Det\r\nkan väl ändå inte betecknas som ansvarsfullt.</pre><pre>Anf. 33 MARGIT GENNSER (m):</pre><pre>Herr talman! Martin Olssons interpellation är av\r\nstort principiellt intresse. Den belyser en rad\r\nmycket viktiga problem, inte minst av moralisk\r\nmen även av praktisk natur. Eftersom jag sitter i\r\nsocialförsäkringsutskottet kommer jag ofta i\r\nkontakt med de här mycket svåra tekniska\r\nproblemen.</pre><pre>Jag vill först få ett principiellt uttalande beträffande\r\nskattereglerna. Jag vill fråga herr Åsbrink: Leder\r\ninte en lagstiftning utformad så att den skapar\r\nuppenbara Pomperipossa-effekter till frustration\r\noch tilltagande förakt för politiska beslut?</pre><pre>Jag vill bara påpeka att jag tycker att utvecklingen\r\när oroande. I detta fall har vi Pomperipossa-\r\neffekter. Sådana effekter på 133--134 % är inte\r\novanliga, inberäknat verkeffekterna på KBT. Ser vi\r\nbara till skatteeffekterna, finner vi att de för\r\nförmögenheter på mellan 15 000 och 100 000 kr.\r\nligger på ungefär 50 %. För förmögenheter över\r\n100 000 kr. ligger de på 80 %.</pre><pre>På Dagens Nyheter har man precis som vi\r\nriksdagsmän blivit nedringd, och man konstaterar\r\ndär att ungefär 1 av 3 pensionärer drabbas av dessa\r\neffekter. Men DN har en optimistisk syn på detta\r\noch säger att det här finns en möjlighet till\r\nskatteplanering -- även om det var det som skulle\r\nundvikas. Man föreslår tre åtgärder, det finns\r\nsäkerligen fler: att flytta pengar till den make som\r\nhar den högsta inkomsten, att sätta pengarna på\r\nflerårskonto eller att placera dem i\r\nriksgäldsobligationer.</pre><pre>Men ett av de viktigaste målen i\r\nskatteomläggningen var att komma ifrån\r\nskatteplaneringen. Är det inte nästintill en\r\nförfärande dubbelmoral att konstruera skatteregler\r\nsom uppmuntrar våra allra äldsta och svagaste att\r\nge sig in i skatteplanering?</pre><pre>Herr Åsbrink säger att skälet till\r\nskattekonstruktionen är inkomsterna till\r\nstatskassan. Men om det finns möjligheter till\r\nskatteplanering försvinner de inkomsterna.\r\nFörutsätter man att dessa gamla människor inte\r\nklarar av det? Här finns det ett starkt argument för\r\natt tidigarelägga reglerna som skall träda i kraft\r\n1993 till i dag. Eller avser herr Åsbrink att göra nya\r\ningrepp mot skatteplaneringen?</pre><pre>Den bärande frågan är väl ändå -- och det var även\r\nMartin Olsson inne på -- varför de svagaste\r\npensionärerna skall finansiera skatteomläggningen\r\npå detta sätt. De har ju redan fått betala många\r\ngånger om genom att basbeloppet har gröpts ur och\r\npå grund av betydligt högre inflation än vad\r\nfinansdepartementet har räknat med. Senast i går\r\nkunde vi höra att siffrorna ligger klart över 13 %.</pre><pre>Varför har inte andra tillvägagångssätt valts för att\r\ntillfredsställa statskassans intressen? Varför\r\ninfördes inte tidigare de regler som sedan när det\r\nblev kris i ekonomin infördes, nämligen sänkt\r\nersättning i sjukförsäkringen? Det har klara\r\ndynamiska effekter. Redan första veckan gick\r\nantalet sjukanmälningar ned med 20--25 %. I\r\nMalmö har de gått ned med 28 %. Det ger pengar,\r\noch det skapar effektivitet i näringslivet. I vissa\r\nföretag har man redan upptäckt att det finns för\r\nmånga anställda.</pre><pre>Är verkligen avdrag för fackföreningsavgifter\r\nviktigare än att undvika stötande Pomperipossa-\r\neffekter för de gamla som under svåra tider förde\r\nett strävsamt liv? De satsade kanske på en\r\nbostadsrättslägenhet, sålde den senare och fick ett\r\nkapital på 50 000--100 000 kr.</pre><pre>När vi diskuterar skatteomläggningen med herr\r\nÅsbrink, får vi alltid höra att vi företräder\r\nsärintressena och herr Åsbrink är den oförvitlige\r\nförsvararen av allmänintresset.</pre><pre>Men är skatteomläggningen utformad för att\r\ntillfredsställa allmänintresset? Jag är inte riktigt\r\nsäker på det, herr Åsbrink. Man går med på avdrag\r\nför fackföreningsavgifter. Jag tror också att\r\nmotviljan mot att införa lämpliga regler inom\r\nsocialförsäkringssektorn var en eftergift för de\r\nfackliga intressena.</pre><pre>Man måste alltid titta på sin egen moral. Vi borde\r\ntänka på det gamla bibliska uttrycket om grandet\r\noch bjälken. Inte bara jag -- jag gör det varje\r\nkväll -- utan också herr Åsbrink.</pre><pre>Anf. 34 Statsrådet ERIK ÅSBRINK (s):</pre><pre>Herr talman! Nu har ytterligare några personer\r\nfrån oppositionen uttalat nya önskemål och givit\r\nlöften utan täckning. Har ni ingen räknekunnig\r\nperson i oppositionskanslierna som kan\r\nsammanställa alla dessa löften och försöka bedöma\r\neffekterna av om alla dessa löften skulle infrias?\r\nBara på denna korta stund när två interpellationer\r\ndiskuteras har ni utlovat ett antal miljarder kronor.\r\nLägger man till det till alla andra löften som ni strör\r\nomkring er, handlar det om tiotals miljarder\r\nkronor. Det är em politik som inte går att\r\ngenomföra. Det är klart att det låter vackert, och\r\ndet är valår. Men det har inte med verkligheten att\r\nskaffa.</pre><pre>Jag vill införa en renhållningsuppgift. Det finns en\r\nbetänklig oklarhet, för att inte säga ett vilseledande\r\nbesked, från mina kära meddebattörer. Utan att\r\nsäga det klart, men ibland är det nästan klart, låter\r\nni förstå att marginaleffekterna för pensionärerna\r\nskulle vara en följd av skattereformen. Hugo\r\nHegeland sade att det skulle vara en del av\r\nfinansieringen av skattereformen. Det är inte sant.\r\nDet är totalt felaktigt. Det vore hederligt om ni\r\nkunde ställa er upp och erkänna detta. Det är\r\nfenomen som finns sedan lång tid tillbaka. De har\r\ninte införts med hjälp av skattereformen. Det fanns\r\nbl.a. under hela den sexåriga borgerliga\r\nregeringsperioden då ni regerade och hade\r\nmöjlighet att göra något åt dessa marginaleffekter.\r\nMen ni gjorde inte det. Då hörde man inte mycket\r\nav detta patos för pensionärerna, för de sämst\r\nställda och för besparingarna. Ni gjorde ingenting\r\nåt detta. Tvärtom höjdes marginalskatterna under\r\nden borgerliga tiden.</pre><pre>När Hugo Hegeland och Margit Gennsers parti\r\nlämnade regeringen hade marginalskatten gått upp\r\ntill 85 %. Det fanns pensionärer som hade det som\r\nutgångsläge. Ovanpå det skulle sedan de andra\r\nmarginaleffekterna läggas. Även för pensionärer\r\nmed mycket måttliga inkomster var\r\nmarginaleffekterna betydligt högre än i dag.</pre><pre>Med hjälp av skattereformen reducerar vi en rad\r\nviktiga marginaleffekter kraftigt. Det görs inte bara\r\nför de förvärvsarbetande utan också för\r\npensionärerna. Vi har redan tagit bort en stor del\r\nav marginaleffekterna när det gäller\r\npensionärernas arbetsinkomster, såväl\r\nlöneinkomster som inkomster från\r\nnäringsverksamhet. Motsvarande har skett när det\r\ngäller inkomster från privata pensionsförsäkringar.</pre><pre>Denna riksdag har också beslutat, inte med er\r\nmedverkan förvisso, att de återstående\r\nmarginaleffekterna skall tas bort för\r\nkapitalinkomster och förmögenhet. Det kommer\r\natt ske 1993. Beslutet är redan fattat.</pre><pre>Kom inte och påstå att vi med hjälp av\r\nskattereformen inför några nya effekter. Det är inte\r\nså. Det vore bra om ni kunde erkänna det. Redan\r\nunder 1991 sänks marginaleffekterna också på\r\nkapitalinkomster för de flesta pensionärer. Det\r\nberor på att deras allmänna skattesats sänks. Den\r\när 30 % i dag. Det var tidigare högre skattesatser\r\nför de allra flesta pensionärerna.</pre><pre>Margit Gennser talade om uppmaning till\r\nskatteplanering. Dagens Nyheter får stå för de\r\nuppmaningar som förekommer i den tidningen. Jag\r\ntycker inte att det är det minsta skumt eller\r\notillbörligt om landets pensionärer sparar på\r\nriksgäldskonto eller i allemansfonder. Det är ett\r\nsätt att undgå de höga marginaleffekterna. Jag\r\nvälkomnar om man sparar i de sparformerna. Det\r\när ingen skatteplanering, utan man bidrar till ett\r\nbåde attraktivt och samhällsnyttigt sparande. Det\r\när utmärkt att ägna sig åt sådant och gärna i större\r\nutsträckning i framtiden.</pre><pre>Det är självklart olyckligt, Martin Olsson, med\r\nmarginaleffekter på över 100 %. Om det inte\r\nframgick av mitt svar, vill jag understryka det nu.\r\nDet är naturligtvis inte bra. Vi har tagit bort största\r\ndelen av det problemet med hjälp av\r\nskattereformen. De problem som finns kvar tas\r\nbort 1993. Att det inte sker omedelbart beror på att\r\nvi inte har funnit något sätt att finansiera detta. Det\r\ninnebär ändå en kostnad på drygt 2 miljarder\r\nkronor. Det skulle vara tacknämligt om ni i stället\r\nför att kräva ofinansierade skattesänkningar och\r\nofinansierade utgiftsökningar bidrog med förslag\r\ntill finansiering. Jag har för all del hört ett tänkbart\r\nförslag från Margit Gennser, nämligen att slopa\r\nrätten till avdrag för fackföreningsavgifter. Jag vet\r\natt det är den moderata uppfattningen. Det vore\r\nnågon gång intressant att få höra om ni på fullt\r\nallvar anser att den motsvarande avdragsrätten för\r\narbetsgivare skall bestå. Anser ni att det är riktigt\r\natt ta bort den för löntagarna men behålla den för\r\narbetsgivarna? Därigenom missgynnas\r\nsystematiskt i skattesystemet den ena parten på\r\narbetsmarknaden jämfört med den andra.</pre><pre></pre><pre>Anf. 35 MARTIN OLSSON (c):</pre><pre>Herr talman! Jag betraktar mig själv som\r\nräknekunnig, även om jag inte har\r\nmeddebattörernas formella kompetens. Tack vare\r\natt jag är räknekunnig kunde jag för ungefär fyra år\r\nsedan framställa en interpellation där jag visade att\r\nberörda pensionärer kunde drabbas av 208 %\r\nmarginaleffekt. Med samma möjligheter att räkna\r\nhar jag i dagens interpellation redovisat de\r\nnuvarande reglerna och vad de leder till för\r\neffekter. Eftersom det inte på något sätt\r\nkommenteras negativt i interpellationssvaret utgår\r\njag från att jag har fått fullt rätt i mina beräkningar.</pre><pre>Självfallet är det vi diskuterar en följd av\r\nskattereformen. Men skattereformen var en reform\r\nsom skulle städa upp i djungeln av regler som\r\nmotverkade sparsamhet, arbete, ställde till onödigt\r\nkrångel och byråkrati osv. Det är därför som även\r\nden fråga vi nu diskuterar borde ha klarats upp. Det\r\när något som borde ha varit självklart. De som\r\ndrabbas är de små i samhället, de små sparsamma\r\noch försiktiga, inte de spekulativa osv. Det är de\r\nsom inte höjer rösten och som kanske inte heller\r\nhar särskilda företrädare.</pre><pre>Jag vill erinra om att Gunnar Hedlund en gång sade\r\natt vi politiker måste föra de små människornas\r\ntalan. De stora och starka har så många som för\r\nderas talan. Det är därför som jag har tagit upp\r\ndenna grupps skattefrågor, liksom barnpensioner\r\nosv. under mina år i riksdagen. Jag hoppades att det\r\nskulle bli en lösning även på detta problem.</pre><pre>Det är orimligt att ha skatteregler som direkt\r\nmotverkar att människor är ärliga, sätter in\r\npengarna på banken och redovisar vad de har. Den\r\nsom lockas till oärlighet genom att inte redovisa\r\nsina medel och ha dem förvarade på annat sätt\r\nklarar sig undan. Det är moraliskt och principiellt\r\nhelt orimligt. Jag tycker att statsrådet Åsbrink\r\nskulle ta avstånd från det.</pre><pre>Jag förstår att statsrådet inte har så lätt att få gehör.\r\nVi hade en diskussion i Senioren för drygt tre år\r\nsedan. Då förstod statsrådet, som inte var statsråd\r\ndå, väl de synpunkter som jag framförde. Men han\r\nfick nästan ovett när han kom till departementet,\r\neftersom man där hade hört de löften som han hade\r\ngivit. Jag hoppas att statsrådet skall tänka om i\r\nfrågan och inte låta systemet gälla dessa två år. De\r\när de små pensionärerna som under dessa år får\r\nbetala 5 800 milj.kr. extra. Det är deras talan jag\r\nvill föra.</pre><pre>Anf. 36 MARGIT GENNSER (m):</pre><pre>Herr talman! Jag sade att detta är en gammal, svår\r\nprincipiell fråga -- marginaleffekterna. Totalt sett\r\nbehöver man se över hela pensionssystemet.</pre><pre>Jag håller helt med om vad Martin Olsson sade.\r\nVarför låta just dessa små skattebetalare finansiera\r\nskatteomläggningen? De har fått försämringar på\r\nen rad andra håll. Det kommer nu en proposition\r\nom att rädda de pensionärer som över huvud taget\r\ninte klarar existensminimum.</pre><pre>Herr Åsbrink säger att vi inte har finansierat våra\r\nförslag. Han anser att socialdemokratin tar ansvar\r\noch att vi är de lättsinniga och slösaktiga som lever\r\ni sus och dus. Det stämmer inte alls. Vi har givit en\r\nrad förslag på hur man kan ändra de finansiella\r\nströmmarna i samhället. Jag tog upp frågan om\r\nsjukförsäkringen. Det förslaget har ni accepterat.\r\nDet är bra. Det har visat sig att omläggningen av\r\nersättningen för sjukförsäkringssystemet fått\r\nutomordentligt stora effekter.</pre><pre>Jag skall göra något som politiker inte brukar göra,\r\njag skall ta upp en sakfråga. Jag skall visa varför\r\nställningstagandet när det gäller avdrag för\r\nfackföreningsavgifter ser ut som det gör. Det har\r\nnämligen funnits en symmetri. Ursprungligen fick\r\nföretagen dra av avgifterna till sina\r\narbetsgivarföreningar när de betalt in dem, men\r\navgifterna blev beskattningsbara när företagen fick\r\nut medlen vid t.ex. arbetskonflikter. Arbetstagarna\r\nbetalade aldrig skatt för sina strejkersättningar för\r\natt det skulle vara lättare för dem att samla ihop\r\nbelopp så att de kunde klara långa strejker. Detta\r\nvar den ursprungliga situationen. Sedan ändrade\r\nman bara den ena delen där det skulle finnas\r\navdragsrätt. Detta menade vi var inkonsekvent och\r\ninte principiellt riktigt.</pre><pre>Det går alltid att se över samtliga regler. Men det\r\nskall vara symmetri, och det har tyvärr inte alltid\r\nvarit symmetri i vårt skattesystem. Jag skall ge herr\r\nÅsbrink en eloge: man har försökt att bygga upp en\r\nsymmetri, men ibland har man kanske ändå gått\r\nlitet för långt.</pre><pre>Vi har lämnat en mängd andra förslag på hur man\r\nkan finansiera skatteomläggningen. Jag vill påpeka\r\natt om dessa pensionärer lägger sina pengar i\r\nmadrasserna, eller sätter dem på konto och först får\r\nut avkastningen om många år, betyder detta att ni\r\ninte får in dessa statsinkomster på 2,1 miljarder\r\nkronor under dessa budgetår.</pre><pre>Anf. 37 HUGO HEGELAND (m):</pre><pre>Herr talman! Erik Åsbrink efterlyste att\r\noppositionen skall genomföra en\r\nrenhållningsuppgift när det gäller diskussionen om\r\nmarginaleffekter. Erik Åsbrink är mycket dålig som\r\nrenhållningsman. Han måste nog sopa med en\r\nmycket gles kvast, eftersom han inte här har lyckats\r\nskingra något av den kritik som vi framför.</pre><pre>Vi har aldrig sagt att man infört marginaleffekterna\r\ngenom denna skattomläggning. Det vi kritiserar är\r\nde marginaleffekter man får till följd av denna\r\nskatteomläggning. Här talar statsrådet om i sitt eget\r\nsvar, att om man vi skulle slopa dessa\r\nmarginaleffekter under de närmaste två åren,\r\nskulle det kosta nära 2,9 miljarder kronor, dvs. 5,8\r\nmiljarder kronor, vilket räknemästaren Martin\r\nOlsson här mycket riktigt påpekade. Det är den\r\neffekten som vi kritiserar. Det finns\r\nmarginaleffekter i systemet, och vi anser det vara\r\nen angelägen uppgift att påpeka detta.</pre><pre>Sedan till frågan om varför inget gjorts åt detta\r\ntidigare. Låt mig då visa ett exempel. En\r\nfolkpensionär med förmögenhet hade 1971 en\r\nförmögenhet på 8 000 kr., en folkpension på 6 200\r\nkr., ett pensionstillskott på 400 kr. och ett KBT på\r\n1 800 kr. Han eller hon hade givetvis ingen skatt.</pre><pre>År 1981, efter 10 år, hade folkpensionen nominellt\r\ngått upp till 15 300 kr., pensionstillskottet var 6 600\r\nkr. och KBT hade gått upp till 9 000 kr. Den totala\r\nskatteeffekten var fortfarande lika med 0 %.</pre><pre>Folkpensionen på 6 200 kr. år 1971 har i år om vi\r\nräknar med inflationen, det nominella värdet\r\n30 900 kr. Pensionstillskottet är 17 388 kr. Sedan\r\ntillkommer en ränteinkomst på förmögenheten på\r\nca 4 000 kr., och skatten blir då 1 800 kr. Det\r\nkommunala bostadstillägget är 22 800 kr., och den\r\ndisponibla inkomsten 73 334 kr.</pre><pre>Den höjda skatten är 1 800 kr., och sänkt KBT 350\r\nkr., vilket ger en totaleffekt på 2 150 kr. Nu får\r\ndenna pensionär med låg folkpension och\r\nförmögenhet som tidigare inte haft någon skatt en\r\n''skatt'' på 53,8 %. Det är en effekt av\r\nskatteomläggningen. Det är väl då inte konstigt att\r\nvi kritiserar den. Det anser vi verkligen vara en\r\nrenhållningsuppgift.</pre><pre>Anf. 38 Statsrådet ERIK ÅSBRINK (s):</pre><pre>Herr talman! Debatten om pensionärernas\r\nmarginaleffekter har sin grund i att det finns en\r\nbred enighet om, hoppas jag, att de pensionärer\r\nsom har låg pension skall befrias från skatt. De får\r\nalltså en särskild favör, vilket de skall ha, jämfört\r\nmed andra grupper i samhället som har\r\nmotsvarande inkomster och som får betala skatt. Å\r\nandra sidan finns det starka skäl att hävda att de\r\npensionärer som har höga inkomster, det finns\r\nockså sådana, inte skall ha särskilda skattelättnader\r\nsom går utöver vad andra inkomstagare får.</pre><pre>Har man väl slagit fast detta kommer med\r\nmatematisk ofrånkomlighet vissa extra\r\nmarginaleffekter någonstans mellan dessa båda\r\nnivåer. Det är detta som gör att problemet inte är\r\nså lätt att lösa. Det är lätt att ställa sig upp och kräva\r\nen minskning av marginaleffekterna, men om man\r\nhar kvar dessa ambitioner, som i övrigt är\r\nfördelningspolitiska, blir problemet mycket svårt\r\natt lösa. Vi har ändå tagit stora steg genom\r\nskattereformen och genomfört avsevärda\r\nförbättringar för pensionärerna även när det gäller\r\nderas marginaleffekter. Det återstående steget tar\r\nvi år 1993, det beslutet är redan fattat.</pre><pre>Påståendet att så många pensionärer skulle\r\nförlora på skattereformen är felaktig -- detta sagt\r\nsom en viss polemik mot Margit Gennser. Det flesta\r\npensionärer vinner. Det är en minoritet, en ganska\r\nliten grupp, som förlorar. Men jag skall gärna\r\nerkänna att det naturligtvis också finns pensionärer\r\nsom förlorar på skattereformen lika väl som andra\r\nbefolkningsgrupper.</pre><pre>Det problem som har diskuterats på senare tid\r\nhänger i mycket ringa grad ihop med\r\nskattereformen. Det kan vara fråga om pensionärer\r\nsom bor i kommuner som i strid mot intentionerna\r\nbakom skattereformen inte har velat höja de\r\nkommunala bostadstilläggen, eller pensionärer\r\nsom har oturen att bo i hus där hyreshöjningarna\r\nhar varit osedvanligt kraftiga. Det finns sådana\r\ngrupper, och vi har visat vår beredskap att hjälpa\r\näven dem.</pre><pre>Totalt sett tillförs landets pensionärer en\r\nförstärkning av köpkraften med 4 miljarder kronor\r\ngenom skattereformen. Det motsvarar i genomsnitt\r\n2 500 kr. per pensionär. En del av dessa pengar har\r\nkommit 1990, ytterligare en del kommer 1991 och\r\nresten kommer 1993 genom de lättnader som då\r\ngenomförs.</pre><pre>Jag vill gärna ge ett erkännande till Martin Olsson,\r\nsom jag tror både är räknekunnig och har ett socialt\r\npatos. Det är inget tvivel om att Martin Olsson har\r\nvarit en av de drivande krafterna när det gällt att\r\npåtala de höga marginaleffekterna på detta område\r\noch också medverka till de förbättringar som har\r\nägt rum. Det skedde, vilket påpekas i\r\ninterpellationen, redan för några år sedan, och\r\nytterligare steg har som sagt tagits genom\r\nskattereformen. Men det jag saknar är insikt om att\r\näven att dessa kvarvarande åtgärder behöver\r\nfinansieras. Det kostar pengar, och vi kan inte ta\r\npengar från månen. Vi måste ändå på något sätt\r\nvisa hur debet och kredit skall gå ihop.</pre><pre>Påståendena om symmetri när det gäller avdrag för\r\nfackföreningsavgifter resp. arbetsgivarnas\r\nmotsvarande avgifter är felaktiga, Margit Gennser.\r\nDen nuvarande ordningen innebär i varje fall i stora\r\ndrag rättvisa och likformighet. Man har använt\r\nolika metoder för att uppnå en skattelättnad, men\r\nden är till sin karaktär ungefär lika stor på båda\r\nsidor. Observera att den skattelättnad som man får\r\nför fackföreningsavgiften inte svarar mot den fulla\r\nmarginalskatten, utan endast mot en del av den\r\nverkliga skattesatsen. Det beror just på att vi tar\r\nhänsyn till att en del av avgiften går till\r\nkonfliktersättning, vilken är skattefri. Det är vi som\r\nhar genomfört symmetrin, och det är\r\nuppenbarligen Margit Gennser och moderaterna\r\nsom vill avskaffa den. Det är detta som är\r\nsanningen. Här skall inte påstås någonting annat.</pre><pre>Jag vill slutligen säga att det patos som finns är\r\nnågonting mycket bra. Den här debatten gäller i\r\nförsta hand pensionärer med måttliga inkomster\r\noch en viss förmögenhet. Jag vill som en allmän\r\npåminnelse påpeka att det faktiskt finns\r\npensionärer som har måttliga inkomster och ingen\r\nförmögenhet. Det vore bra om mina kära\r\nmeddebattörer någon gång ägnade också dem en\r\ntanke.</pre><pre>Anf. 39 MARTIN OLSSON (c):</pre><pre>Herr talman! Till det sist sagda vill jag tillägga att\r\nvi ofta ägnar de grupperna en tanke, och vi har\r\nförslag i dessa fall. Men denna\r\ninterpellationsdebatt rör ju de pensionärer utan\r\nhöga inkomster som har lyckats spara ihop litet\r\ngrand.</pre><pre>Summan av debatten och det svar som statsrådet\r\nhar gett är att statsrådet försvarar de regler som nu\r\ngäller och att han inte avser att föreslå att de\r\navskaffas förrän år 1993. Man kan ju undra vad det\r\nvar som gjorde att regeringen räknade fram att det\r\nstatsfinansiella läget från just år 1993 kommer att\r\nmedge denna rättvisereform. Om vi ser på\r\nfinansieringen och vad vi har råd att kosta på oss,\r\nvill jag påpeka att jag inte har ägnat mig åt någon\r\nsifferexpercis i mina inlägg. Jag har hållit dem mer\r\nprincipiella eftersom jag har redovisat ett\r\nsiffermaterial i interpellationen. Detta\r\nsiffermaterial är bakgrund till det hela. Vi har haft\r\nråd att kosta på oss att alla vi andra betalar 30 %\r\nskatt på räntorna. Vi har haft råd att sänka\r\ninkomstskatten i övrigt rätt rejält för oss som har\r\nhyggliga inkomster osv. Detta är ju en avvägning.\r\nDet är beklagligt att pensionärerna som inte\r\nkommer att hinna få särskilt stor glädje av\r\nskattereformen på sikt -- det skall väl\r\nförhoppningsvis vi andra få -- att de som inte har så\r\nvärst många år kvar att leva är de som i så hög grad\r\nskall vara med och betala det här.</pre><pre>Sedan var statsrådet inne på de problem som\r\nfinns att klara systemet med de pensionärer som har\r\nlåg pension. Vi i centern har, för att lösa de här\r\nproblemen, i flera år arbetat för en betydligt högre\r\ngrundpension som utgår till alla. Vi har räknat med\r\nca 90 000 kr. för ensamstående. Det skulle vara en\r\nnivå som tål beskattning enligt samma regler som\r\nför andra inkomsttagare. Då behöver vi inte de\r\nsärskilda skattereglerna, och i normalfallet behöver\r\nvi inte KBT. Pensionstillskott, folkpension och den\r\nförsta delen av ATP slås alltså ihop till en ordentlig\r\ngrundpension. Alla skall ha försörjningen tryggad\r\npå ålderdomen. Det system vi nu har är\r\nkomplicerat och leder bl.a. till de här\r\nmarginaleffekterna som vi har talat om. Det leder\r\ntill en mycket stor byråkrati. Vårt system med en\r\ngrundpension skulle ge rättvisa och minska\r\nbyråkratin avsevärt. Vi skulle slippa dessa\r\nbesvärande marginaleffekter.</pre><pre>Nu har jag inte så många sekunder kvar. Jag\r\nhoppas att debatten och kampen för rättvisa för\r\npensionärerna skall fortsätta. Förhoppningsvis\r\nskall det ändå bli en riksdagsmajoritet som\r\navskaffar de här reglerna tidigare än 1993. Jag\r\nfinner dem ohemula.</pre><pre></pre><pre>Anf. 40 MARGIT GENNSER (m):</pre><pre>Herr talman! Jag sade att en av tre pensionärer\r\nkunde drabbas av de här marginalerna. Det är\r\nmaxsiffran. Av 1,5 miljoner pensionärer kan\r\n500 000 finnas i den gruppen. Det är faktiskt en\r\nminoritet, där har herr Åsbrink alldeles rätt. Jag\r\nhar inte sagt att det var en majoritet. Dagens\r\nNyheter har samma uppfattning som jag. Det är\r\nnaturligtvis alltid problem att se hur saker slår i det\r\nenskilda fallet. Det är just vad det är frågan om, och\r\njag säger också att det är en maxsiffra. Den kan\r\nvara mindre. Det beror på hur de placerar sina\r\npengar osv. Vi har en rad faktorer som spelar in där.\r\nMen jag har icke varit ohederlig i min\r\nargumentering här. Jag har helt klart sagt att det är\r\nen minoritet, och jag har även angett källan.</pre><pre>Jag vill också instämma i vad Martin Olsson\r\nsäger. Jag tycker att vi har ett moraliskt ansvar.\r\nDetta är en förhållandevis liten grupp, det är ofta\r\ngamla kvinnor. Jag får väldigt många samtal\r\neftersom jag sitter i socialförsäkringsutskottet och\r\när ansvarig för pensionsfrågorna hos oss. Dessa\r\nkvinnor har det verkligen knapert, men de har en\r\nliten slant. Ofta vill de ha pengarna till sin\r\nbegravning och om man vill ha litet extra någon\r\ngång. Därför tycker jag att man borde kunna\r\ntidigarelägga detta. Det finns möjligheter att\r\nfinansiera det, om man vill. Den stora saken är ju\r\negentligen, och jag har påpekat detta, att vi går in\r\noch ser på de stora transfereringssystemen. Där har\r\nvi uppenbarligen mycket dåliga system. Vi har\r\n''slack'' helt enkelt. Det har vi sett på\r\nsjukförsäkringssystemet. Det ger väldigt mycket\r\npengar, det vet herr Åsbrink lika väl som jag.</pre><pre>Det finns en rad andra saker man kan göra.\r\nFörsäkringskassorna har låtit folk gå sjukskrivna\r\neller gå på utbildning när de är arbetsskadade i upp\r\ntill åtta år. Enligt riksrevisionsverket kostar det 750\r\nmilj. kr. Här behövs det bara en enda ändring av\r\nreglerna, nämligen att de skall följa lagen. Det finns\r\nmånga ställen där man kan knapra in dessa 2,1\r\nmiljarder. Den siffran borde vi nog runda av,\r\neftersom det kanske är många som använder de\r\nmetoder jag pekat på.</pre><pre>Jag antar att herr Åsbrink nu kommer att sluta sitt\r\nslutanförande med att tala om att vi är gnälliga, att\r\nvi inte är positiva, att vi företräder särintressen osv.\r\nEftersom jag inte kan återkomma anför jag min\r\nprotest redan nu om ett sådant vanligt\r\nstandardslutanförande kommer.</pre><pre>Anf. 41 HUGO HEGELAND (m):</pre><pre>Herr talman! Jag protesterar mot statsrådets\r\ninsinuationer att vi bara talar om och tänker på de\r\nrika pensionärerna. Det är inte de som är\r\nproblemet. Problemet är lågpensionärerna och de\r\nvanliga folkpensionärerna. De rika pensionärerna\r\ntjänar ju på skattereformen jämfört med tidigare.\r\nMarginaleffekterna på 84 %, som statsrådet\r\nnämnde, åker ner till 30 % när det gäller\r\nkapitalavkastningen. Det är ju en klar förbättring.\r\nDe har all anledning att vara tacksamma för denna\r\nomläggning.</pre><pre>Det gäller inte lågpensionärerna och en vanlig\r\nfolkpensionär. Prishöjningarna under 1990 och\r\n1991 blir 7 % högre till följd av\r\nskatteomläggningen. Dessutom leder den höjda\r\noch breddade momsen till extra prisstegringar.\r\nDetta räknade man som bekant inte in när det\r\ngäller basbeloppet. Redan där drabbas alla\r\npensionärer av att basbeloppet inte räknas upp med\r\nhänsyn till mervärdeskattens effekter. Dessutom\r\ndrabbas alla pensionärers besparingar -- deras\r\npenningsparande -- givetvis av den ökade\r\ninflationen. De tappar 7 % i realt värde på varje\r\nsparad slant. Det är ytterligare en förlust som\r\ndrabbar dem.</pre><pre>Hårdast drabbade av skatteomläggningen blir\r\nensamstående pensionärer, som Margit Gennser\r\nvar inne på. Det är de som inte har någon ATP utan\r\nbara folkpension och bostadstillägg. Deras hyra\r\nökar nämligen mer än vad folkpensionen gör.\r\nHushållskostnaderna ökar bl.a. till följd av den\r\nbreddade momsen på olika tjänster. Sannolikt\r\nkommer flertalet kommuner att höja KBT lika\r\nmycket som statsbidraget ökar, dvs. med 200 kr. per\r\nmånad, men samtidigt sänks kompensationsnivån\r\nav den bidragsberättigade hyran. Detta kan leda till\r\natt KBT totalt sjunker när hyran stiger. Enligt de\r\nstatliga reglerna skall KBT uppgå till minst 80 % av\r\nhyran, mellan 80 och 1 900 kr. för ensamstående\r\noch mellan 80 och 2 050 kr. för gifta pensionärer.\r\nFör lågpensionärer är det vanligt att ha 2 200 kr.\r\nupp till 2 500 kr. per månad kvar att leva på när man\r\nväl fått ut sitt kommunala bostadstillägg och betalt\r\nsin hyra. I år blir denna behållning för många inte\r\nmer än mellan 1 700 och 2 000 per månad. Däri\r\nligger en flagrant försämring, och den kan man inte\r\nbortresonera. Vi finner det mycket angeläget att\r\ndetta rättas till.</pre><pre>Anf. 42 Statsrådet ERIK ÅSBRINK (s):</pre><pre>Herr talman! För att mina ärade meddebattörer\r\nskall slippa att koka inombords av outtalade\r\nprotester skall jag inte utnyttja min replikrätt till\r\nytterligare polemik. Jag vill bara önska en trevlig\r\nhelg. Jag vill önska er långa och hälsofyllda liv så att\r\nni kan dra nytta av de ytterligare skattesänkningar\r\nsom redan är beslutade genom skattereformen.</pre><pre>Överläggningen var härmed avslutad.</pre><pre>9 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:133 till näringsutskottet</pre><pre>1990/91:135 till socialförsäkringsutskottet</pre><pre>1990/91:139 till socialutskottet</pre><pre>Motionerna</pre><pre>1990/91:Sk52--Sk56 till skatteutskottet</pre><pre>1990/91:U6--U12 till utrikesutskottet</pre><pre>1990/91:Kr13--Kr18 till kulturutskottet</pre><pre>1990/91:Ub80--Ub90 till utbildningsutskottet</pre><pre>1990/91:T72--T84 till trafikutskottet</pre><pre>1990/91:Jo60--Jo124 till jordbruksutskottet</pre><pre>1990/91:N49--N93 till näringsutskottet</pre><pre>1990/91:Bo27--Bo42 till bostadsutskottet</pre><pre>\r\nAjournering</pre><pre>Kammaren beslöt kl. 11.44 på förslag av andre vice\r\ntalmannen att ajournera förhandlingarna till kl.\r\n13.00, då de till dagens bordläggning aviserade\r\nutskottsbetänkandena väntades föreligga.</pre><pre>\r\nÅterupptagna förhandlingar</pre><pre>Förhandlingarna återupptogs kl. 13.00.</pre><pre>10 § Bordläggning</pre><pre>Anmäldes och bordlades</pre><pre>Proposition</pre><pre>1990/91:124 Privat arbetsförmedling och uthyrning\r\nav arbetskraft, m.m.</pre><pre>Skatteutskottets betänkande</pre><pre>1990/91:SkU14 Anslag till skatteförvaltningen,\r\nm.m.</pre><pre>Justitieutskottets betänkanden</pre><pre>1990/91:JuU10 Böter</pre><pre>1990/91:JuU12 Anslag till justitiedepartementet\r\nm.m.</pre><pre>1990/91:JuU13 Anslag till justitiekanslern</pre><pre>1990/91:JuU14 Anslag till Svensk\r\nförfattningssamling m.m.</pre><pre>1990/91:JuU25 Immunitet och privilegier för den\r\nEuropeiska utvecklingsbanken</pre><pre>Lagutskottets betänkanden</pre><pre>1990/91:LU15 Anslag till patentväsendet, m.m.</pre><pre>1990/91:LU17 Anslag till bokföringsnämnden,\r\nm.m.</pre><pre>Trafikutskottets betänkanden</pre><pre>1990/91:TU14 Bolagisering av viss SJ-verksamhet</pre><pre>1990/91:TU15 Transportforskning</pre><pre>1990/91:TU16 Sjöfart</pre><pre>1990/91:TU17 Anslag till Statens telenämnd</pre><pre>1990/91:TU19 Köp av persontrafik på järnväg</pre><pre>Jordbruksutskottets betänkande</pre><pre>1990/91:JoU23 Statsbudgeten för budgetåret\r\n1990/91 (miljödepartementet)</pre><pre>Näringsutskotets betänkanden</pre><pre>1990/91:NU23 Mineralförsörjning och\r\nminerallagstiftning</pre><pre>1990/91:NU24 Vissa anslag inom\r\nindustridepartementets område</pre><pre>1990/91:NU26 Vissa anslag inom\r\nutrikesdepartementets område</pre><pre>1990/91:NU27 Värdepappersfonder</pre><pre>Bostadsutskottets betänkanden</pre><pre>1990/91:BoU10 Vissa anslag till bostads- och\r\nplanadministrationen m.m.</pre><pre>1990/91:BoU11 Anslag till allmänna\r\nsamlingslokaler och till icke-statliga kulturlokaler\r\nm.m.</pre><pre></pre><pre>11§  Anmälan om frågor</pre><pre>Anmäldes att följande frågor framställts</pre><pre>den 13 mars</pre><pre>1990/91:465 av Kent Lungren (mp) till\r\nutrikesministern om svenska vapen i Kambodja:</pre><pre>Nyligen visade svensk TV ett program om de röda\r\nkmehrernas ansträngningar att återta makten i det\r\nsargade Kambodja. I programmet medverkade\r\nbl.a. den svenske riksdagsledamoten Hans Göran\r\nFranck och denne uttryckte en optimistisk åsikt om\r\natt Pol Pots regim skulle få svårt att komma\r\ntillbaka. Men i vecka 4 visade TV4 ett brittiskt\r\nreportage, som gav en helt annan bild av Pol Pots\r\nmöjligheter till revansch. Bl.a. visades terrorn i de\r\nthailändska flyktinglägren och hur lägren får agera\r\nkamouflage för enorma vapenlager, som fraktas i\r\nFN-märkta fordon. Man beskrev hur folk\r\n''försvann'' som inte ställde upp till krigstjänst. Man\r\nnämnde att Pol Pot lär ha en ny dödslista över 1--2\r\nmiljoner som ses som ''motståndare''. Man visade\r\nockså hur Pol Pot-gerillan övar med trampminor,\r\nsom reagerar på stegvibrationerna från en\r\nmänniska. Dessa apteras i risfälten och lemlästar\r\ncivila i ett rasande tempo. Programmet anklagade\r\nFN för hjälp-passivitet och de vapenlevererande\r\nstormakterna för cynism, när de pumpar in vapen\r\nvia Singapore. Thailand påstår sig tvingas av\r\nstormakterna att medverka i denna snuskiga\r\nhantering.</pre><pre>I detta sammanhang utslungade man i programmet\r\nen fruktansvärd anklagelse mot Sveriges\r\nvapensmedjor genom att i filmen visa upp granater\r\noch vapen märkta FFV!!!</pre><pre>Avser statsrådet att vidta några åtgärder för att\r\nstoppa leveranser av påstådd svensk vapenmateriel\r\ntill Pol Pot?</pre><pre>den 14 mars</pre><pre>1990/91:466 av Lars Svensson (s) till statsrådet\r\nGöran Persson om skolan och arbetslivet:</pre><pre>En förutsättning för skolväsendets förankring i\r\nsvenskt samhällsliv är goda kontakter med\r\narbetslivet. Arbetslivet medverkar också på olika\r\nsätt i skolarbetet. Det är exempelvis frågan om\r\ninformation om arbetslivets villkor, medverkan i\r\nutvecklingen av ämnesinnehållet i de gymnasiala\r\nutbildningarna och att tillhandahålla\r\nutbildningsplatser för eleverna i arbetslivet.</pre><pre>En västentlig del av kontakterna mellan skolan och\r\narbetslivet kanaliseras lokalt via yrkesråden.\r\nCentralt har yrkesnämnderna motsvarande\r\nuppgifter.</pre><pre>Regeringens två propositioner ''Ansvaret för\r\nskolan'' och ''Växa med kunskaper'' lägger fast\r\nriktlinjerna för skolans fortsatta utveckling och\r\nförnyelse. Propositionerna behandlar emellertid\r\nendast översiktligt hur samverkan mellan skolan\r\noch arbetslivet bör organiseras i framtiden. Ett\r\nförtydligande vore önskvärt.</pre><pre>Jag vill därför fråga skolministern vilken roll han i\r\nfortsättningen ser för de lokala yrkesråden och\r\nyrkesnämnderna på skolområdet och vilka åtgärder\r\nhan tänker vidta.</pre><pre>1990/91:467 av Hadar Cars (fp) till statsrådet Maj-\r\nLis Lööw om Rumänienflyktingarna:</pre><pre>I flyktingförläggningar i Sverige finns i dag några\r\ntusen rumäner. Enligt invandarverkets s.k.\r\nRumänienrapport skulle det stora flertalet av dessa\r\nkunna återvända till Rumänien utan att riskera\r\nfortsatt förföljelse.</pre><pre>Jag vill därför fråga statsrådet om hon ansluter sig\r\ntill slutsatserna i rapporten, om Rumänien-\r\nflyktingarnas ansökan om uppehållstillstånd i\r\nSverige kommer att prövas individuellt samt om\r\nregeringen kommer att följa upp vad som händer\r\nmed dem som kan komma att återvisas till\r\nRumänien.</pre><pre>den 15 mars</pre><pre>1990/91:468 av Ulf Melin (m) till statsrådet Göran\r\nPersson om omvårdnadsutbildningen:</pre><pre>I propositionen Växa med kunskaper föreslår\r\nregeringen att landstingskommunerna före\r\nprimärkommunerna skall ges rätt att anordna\r\nutbildning i gymnasieskolan på sådana nationella\r\nprogram som avser omvårdnad och naturbruk. Om\r\nlandstingskommun har anordnat sådan utbildning\r\nfår kommunerna inom landstingskommunen inte\r\nanordna samma utbildning utan överenskommelse\r\nmed landstingskommunen.</pre><pre>I den försöksutbildning inom de yrkesförberedande\r\nutbildningarna som har föregått\r\npropostionsförslaget har både landsting och\r\nkommun fått vara huvudman för\r\nomvårdnadslinjen. I dag anordnar ca 30 kommuner\r\nomvårdnadslinjen inom försöksverksamheten. Vad\r\nhänder med dessa om landstingen säger nej till ett\r\nfortsatt primärkommunalt huvudmannaskap?\r\nVilket ansvar tar regeringen för de kommuner som\r\nhar velat satsa på denna viktiga utbildning?\r\nUppenbarligen inget ansvar alls eftesom man inte\r\nnämner hur dessa frågor skall lösas i propositionen.\r\nMånga indikationer pekar på att landstingen\r\nkommer att välja att driva omvårdnadsprogrammet\r\nsjälva och inte tillåta någon kommun att anordna\r\ndenna utbildning.</pre><pre>Jag vill därför fråga skolministern:</pre><pre>Vilka åtgärder ämnar skolministern vidta för att\r\nkommuner som bedrivit omvårdnadsutbildning i\r\nÖGY-försöket även i fortsättningen får anordna\r\nden?</pre><pre>1990/91:469 av Lola Björkquist (fp) till\r\nutrikesministern om kurderna i Irak:</pre><pre>Kriget är slut i Persiska gulfen och förberedande\r\nsonderingar och förhandlingar har påbörjats. Men\r\ndet har blivit märkligt tyst när det gäller kurdernas\r\nönskemål om att även deras berättigade krav om\r\nmänskliga fri- och rättigheter skall tas upp. Kurder\r\ni Irak har under årtionden utsatts för Saddams\r\ngrymma terror. Precis så grym som den som\r\nkuwaitier har fått möta under kriget. Kurder sitter\r\nsedan många år i de irakiska fängelserna och\r\nhoppas naturligtvis på att inte än en gång bli\r\nbortglömda, när nu världens blickar är fästade på\r\nIrak.</pre><pre>Även den kurdiska frågan måste nu komma upp i\r\nförhandlingarna.</pre><pre>Därför vill jag fråga utrikesministern vilka åtgärder\r\nhan tänker vidta för att Sverige skall verka för att\r\näven den kurdiska frågan kommer med i\r\nförhandlingarna och att fängslade kurder kan få\r\nlämna fängelserna.</pre><pre>1990/91:470 av Tom Heyman (m) till\r\nkommunikationsministern om Södertälje kanal:</pre><pre>I svaret på min fråga den 27 november om\r\nreparationen av bron försäkrade statsrådet att ''det\r\nförekommer naturligtvis inte på något sätt en\r\nmedveten fördröjning av det här arbetet, utan man\r\narbetar skyndsamt''.</pre><pre>Sedan dess har ytterligare fyra månader förflutit\r\nutan att man ens gjort beställning av nytt\r\nbromaskineri.</pre><pre>I det svaret sades också att ''Vägverket försöker\r\ninte överpröva vattendomen, utan utgår självfallet\r\nfrån den.'' Trots det har man initierat en ny\r\nutredning för att få fram det resultat som den förra\r\nutredningen inte lyckades med, nämligen att bron\r\nbör byggas fast!</pre><pre>Enligt gällande vattendom från 1962 har vägverket\r\nskyldighet att öppna bron vid anfordran.</pre><pre>Avser regeringen att ge sådana instruktioner till\r\nvägverket om reparation av bron att staten kan\r\nuppfylla detta krav?</pre><pre>12 § Kammaren åtskildes kl. 13.01.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan till ajourneringen kl. 11.44 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}