{"dokumentstatus":{"dokument":{"hangar_id":"2387682","dok_id":"GG0945","rm":"1992/93","beteckning":"45","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"45","slutnummer":"0","datum":"1992-12-15 00:00:00","systemdatum":"2005-10-27 13:53:51","publicerad":"1992-12-15 00:00:00","titel":"Riksdagens snabbprotokoll 1992/93:45 Tisdagen den 15 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{BE2940E7-55E3-4C20-8683-9D0B8D2D5896}","dokument_url_text":"http://data.riksdagen.se/dokument/GG0945/text","dokument_url_html":"http://data.riksdagen.se/dokument/GG0945","dokumentstatus_url_xml":"http://data.riksdagen.se/dokumentstatus/GG0945","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:45</div>\r\n<div class=\"sidhuvud_datum\">Tisdagen den 15 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Anmälan om återtagande av plats i\r\nriksdagen</pre><pre>Andre vice talmannen meddelade att Elver Jonsson\r\n(fp) den 15 december återtagit sin plats i riksdagen,\r\nvarigenom tjänstgöringen som ersättare upphört\r\nför Inger Gustavsson.</pre><pre>2 §  Justering av protokoll</pre><pre>Justerades protokollet för den 9 december.</pre><pre>3 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1992/93:58</pre><pre>Till riksdagen</pre><pre>Interpellation angående anknytningsinvandring\r\nframställd av Lars Björck kan inte bevaras inom\r\nföreskrivna fyra veckor på grund av julhelgen.\r\nInterpellationen får besvaras i januari 1993.</pre><pre>Stockholm den 9 december 1992</pre><pre>Birgit Friggebo</pre><pre>Interpellation 1992/93:55</pre><pre>Till riksdagen</pre><pre>Rolf L Nilson har ställt en interpellation till mig om\r\nförsurningen.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\nfyraveckorsfristen på grund av andra engagemang.\r\nVi har därför tillsammans med kammarkansliet\r\nträffat en överenskommelse om att jag skall svara\r\npå interpellationen den 13 januari 1993.</pre><pre>Stockholm den 2 december 1992</pre><pre>Olof Johansson</pre><pre>Interpellation 1992/93:30</pre><pre>Till riksdagen</pre><pre>Gudrun Schyman har ställt en interpellation till mig\r\nom svensk uppföljning av Riokonferensen.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\nfyraveckorsfristen på grund av andra engagemang.\r\nVi har därför tillsammans med kammarkansliet\r\nträffat en överenskommelse om att jag skall svara\r\npå interpellationen den 13 januari 1993.</pre><pre>Stockholm den 30 november 1992</pre><pre>Olof Johansson</pre><pre>Interpellation 1992/93:61</pre><pre>Till riksdagen</pre><pre>Jag vill anmäla att Göran Åstrands interpellation\r\n1992/93:61 om riksdagens sammansättning och\r\nvalsystemets utformning inte kommer att besvaras\r\ninom föreskriven tid på grund av riksdagens\r\njuluppehåll. Jag har kommit överens med Göran\r\nÅstrand om att besvara denna interpellation den 13\r\njanuari 1993.</pre><pre>Reidunn Laurén</pre><pre>Interpellation 1992/93:47</pre><pre>Till riksdagen</pre><pre>Kristina Svensson har tillställt mig en interpellation\r\nnr 47 om energikrisen i Litauen. På grund av bl.a.\r\nutrikes resa har jag inte möjlighet att besvara\r\ninterpellationen inom föreskriven tid.\r\nInterpellationen kommer att besvaras onsdagen\r\nden 20 januari 1993.</pre><pre>Stockholm den 10 december 1992</pre><pre>Alf Svensson</pre><pre>Interpellation 1992/93:45</pre><pre>Till riksdagen</pre><pre>Sten-Ove Sundström har ställt en interpellation till\r\nmig om körkort för snöskoter m.m.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\nfyraveckorsfristen på grund av andra engagemang.\r\nVi har därför tillsammans med kammarkansliet\r\nträffat en överenkommelse om att jag skall svara på\r\ninterpellationen i januari 1993.</pre><pre>Stockholm den 25 november 1992</pre><pre>Görel Thurdin</pre><pre>Interpellation 1992/93:52</pre><pre>Till riksdagen</pre><pre>Jag vill anmäla att Birgit Henrikssons interpellation\r\n1992/93:52 om användning av hundar för\r\nidentifiering av brottslingar m.m. inte kommer att\r\nbesvaras inom föreskriven tid på grund av\r\narbetsanhopning. Jag har kommit överens med\r\nBirgit Henriksson om att besvara denna\r\ninterpellation under januari 1993.</pre><pre>Gun Hellsvik</pre><pre>4 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1992/93:FiU1 och\r\nFiU9</pre><pre>Jordbruksutskottets betänkanden 1992/93:JoU10\r\noch JoU11</pre><pre>Näringsutskottets betänkanden 1992/93:NU11 och\r\nNU20</pre><pre>5 §  Beslut rörande utskottsbetänkanden som\r\nslutdebatterats den 14 december</pre><pre>Företogs till avgörande lagutskottets betänkande\r\n1992/93:LU11, jordbruksutskottets betänkanden\r\n1992/93:JoU6 och JoU9, utbildningsutskottets\r\nbetänkande 1992/93:UbU3, justitieutskottets\r\nbetänkande 1992/93:JuU12, socialutskottets\r\nbetänkanden 1992/93:SoU9 och SoU10,\r\ntrafikutskottets betänkanden 1992/93:TU8 och\r\nTU10 samt näringsutskottets betänkanden\r\n1992/93:NU9, NU10, NU14 och NU21\r\n(beträffande debatten i dessa ärenden, se prot. 44).</pre><pre>Lagutskotets betänkande LU11</pre><pre>Mom. 1 (märkning av livsmedel)</pre><pre>Utskottets hemställan bifölls med 170 röster mot\r\n138 för reservation 1 av Maj-Lis Lööw m.fl. 1\r\nledamot avstod från att rösta.</pre><pre>Mom. 6 (förstärkt konsumentpolitik m.m.)</pre><pre>Utskottets hemställan -- som ställdes mot\r\nreservation 2 av Maj-Lis Lööw m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU6</pre><pre>Utskottets hemställan bifölls.</pre><pre>Jordbruksutskottets betänkande JoU9</pre><pre>Mom. 3 (avskaffande av prisregleringsavgifterna\r\nm.m.)</pre><pre>Utskottets hemställan bifölls med 170 röster mot\r\n137 för reservation 1 av Margareta Winberg m.fl.</pre><pre>Mom. 5 (direktbidrag till jordbruket)</pre><pre>Utskottets hemställan -- som ställdes mot\r\nreservation 2 av Margareta Winberg m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU3</pre><pre>Mom. 1 (ombildning av statliga högskolor till\r\nstiftelser, m.m.)</pre><pre>Utskottets hemställan bifölls med 172 röster mot\r\n137 för reservation 1 av Lena Hjelm-Wallén m.fl.</pre><pre>Mom. 2 (omfattningen av statens styrning)</pre><pre>Utskottets hemställan bifölls med 289 röster mot 20\r\nför reservation 3 av Stefan Kihlberg.</pre><pre>Mom. 4 (avgifter i högskoleutbildningen)</pre><pre>Utskottets hemställan bifölls med 170 röster mot\r\n137 för reservation 4 av Lena Hjelm-Wallén m.fl. 1\r\nledamot avstod från att rösta.</pre><pre>Mom. 8 (vidgad social rekrytering till\r\nhögskoleutbildning)</pre><pre>Först bifölls reservation 7 av Lena Hjelm-Wallén\r\nm.fl. med 124 röster mot 14 för meningsyttringen\r\nav Thommy Ohlsson i motsvarande del. 168\r\nledamöter avstod från att rösta.</pre><pre>Härefter bifölls utskottets hemställan med 170\r\nröster mot 140 för reservation 7 av Lena Hjelm-\r\nWallén m.fl.</pre><pre>Mom. 12 (rätt för de mindre och medelstora\r\nhögskolorna att utfärda magisterexamen)</pre><pre>Utskottets hemställan bifölls med 167 röster mot\r\n139 för reservation 9 av Lena Hjelm-Wallén m.fl. 2\r\nledamöter avstod från att rösta.</pre><pre>Mom. 13 (uppdelning av högskoleutbildningen i\r\nakademisk och övrig kvalificerad postgymnasial\r\nutbildning)</pre><pre>Utskottets hemställan bifölls med 290 röster mot 20\r\nför reservation 10 av Stefan Kihlberg.</pre><pre>Mom. 24 (betyg i grundutbildningen)</pre><pre>Utskottets hemställan bifölls med 296 röster mot 13\r\nför meningsyttringen av Thommy Ohlsson i\r\nmotsvarande del. 1 ledamot avstod från att rösta.</pre><pre>Mom. 48 (högskolestyrelses sammansättning)</pre><pre>Utskottets hemställan bifölls med 170 röster mot\r\n138 för reservation 30 av Lena Hjelm-Wallén m.fl.</pre><pre>Mom. 53 (de mindre och medelstora högskolornas\r\nställning när det gäller forskning och\r\nforskarutbildning)</pre><pre>Utskottets hemställan bifölls med 265 röster mot 44\r\nför reservation 34 av Larz Johansson. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU12</pre><pre>Mom. 1 (avslag på proposition 1992/93:109)</pre><pre>Utskottets hemställan bifölls med 291 röster mot 17\r\nför motion Ju9 av Lars Werner m.fl. 1 ledamot\r\navstod från att rösta.</pre><pre>Mom. 3 (nedsättning av rättshjälpsavgiften)</pre><pre>Utskottets hemställan bifölls med 173 röster mot\r\n137 för reservation 2 av Bengt-Ola Ryttar m.fl.</pre><pre>Mom. 5 (allmän rättshjälp åt utlänningar)</pre><pre>Utskottets hemställan bifölls med 291 röster mot 19\r\nför reservation 4 av Karl Gustaf Sjödin.</pre><pre>Mom. 6 (rättshjälp genom offentligt biträde åt\r\nutlänningar)</pre><pre>Utskottets hemställan bifölls med 289 röster mot 20\r\nför reservation 5 av Karl Gustaf Sjödin.</pre><pre>Mom. 8 (biträdesersättningens\r\nkostnadsutveckling)</pre><pre>Utskottets hemställan bifölls med 183 röster mot\r\n128 för reservation 7 av Bengt-Ola Ryttar m.fl.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU9</pre><pre>Mom. 1 (begreppet myndighetsutövning)</pre><pre>Utskottets hemställan bifölls med 169 röster mot\r\n140 för reservation 1 av Bo Holmberg m.fl.</pre><pre>Mom. 2 (rättssäkerhet, sekretess och tystnadsplikt)</pre><pre>Utskottets hemställan bifölls med 169 röster mot\r\n140 för reservation 2 av Bo Holmberg m.fl.</pre><pre>Mom. 5 (rättighetslagstiftning)</pre><pre>Utskottets hemställan bifölls med 298 röster mot 13\r\nför meningsyttringen av Gudrun Schyman.</pre><pre>Mom. 7 (lagförslagen)</pre><pre>Utskottets hemställan bifölls med 171 röster mot\r\n140 för reservation 6 av Bo Holmberg m.fl.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU10</pre><pre>Utskottets hemställan bifölls.</pre><pre>Trafikutskottets betänkande TU8</pre><pre>Utskottets hemställan bifölls.</pre><pre>Trafikutskottets betänkande TU10</pre><pre>Mom. 1 (upphävande av lagen om\r\nfritidsbåtsregister m.m.)</pre><pre>Utskottets hemställan bifölls med 164 röster mot\r\n141 för reservationen av Sven-Gösta Signell m.fl. 3\r\nledamöter avstod från att rösta.</pre><pre>Mom. 2 (båtskatt)</pre><pre>Utskottets hemställan bifölls med 281 röster mot 22\r\nför meningsyttringen av Karl-Erik Persson. 7\r\nledamöter avstod från att rösta.</pre><pre>Näringsutskottets betänkande NU9</pre><pre>Mom. 3 (offentliga styrelseledamöter i banker\r\nm.m.)</pre><pre>Utskottets hemställan bifölls med 173 röster mot\r\n138 för reservationen av Birgitta Johansson m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU10</pre><pre>Utskottets hemställan bifölls.</pre><pre>Näringsutskottets betänkande NU14</pre><pre>Utskottets hemställan bifölls.</pre><pre>Näringsutskottets betänkande NU21</pre><pre>Utskottets hemställan bifölls.</pre><pre>Meddelande om samlad votering</pre><pre>Andre vice talmannen meddelade att\r\ntrafikutskottets betänkande TU3,\r\nkonstitutionsutskottets betänkande KU17 och\r\nbostadsutskottets betänkande BoU8 skulle avgöras\r\ni ett sammanhang efter avslutad debatt.</pre><pre>6 §  Inlandsbanan</pre><pre>Föredrogs</pre><pre>trafikutskottets betänkande</pre><pre>1992/93:TU3 Inlandsbanan (prop. 1992/93:9,\r\n1992/93:49 och 1992/93:91).</pre><pre>Anf. 1  SVEN-GÖSTA SIGNELL (s):</pre><pre>Herr talman! Efter många års utredningsarbete\r\nbeslutade 1907 års riksdag att bevilja medel för\r\npåbörjandet av byggandet av Inlandsbanan, och då\r\ni första hand sträckan mellan Östersund och\r\nUlriksfors. Mellan Kristinehamn och Mora fanns\r\ndet redan en privat järnväg, Mora--Vänerns\r\njärnväg, som av staten förvärvades 1916. Även norr\r\nom Mora fanns det två enskilda järnvägar, Mora-\r\nNoret--Orsa och Orsa--Sveg. Även dessa övergick i\r\nstatlig ägo, 1917 resp. 1918.</pre><pre>Men det dröjde ända fram till 1937 innan hela\r\nbanan var färdigbyggd. Lördagen den 6 augusti\r\nsamma år öppnades sträckan Arvidsjaur--\r\nJokkmokk för trafik. Den legendariske\r\ngeneraldirektören Axel Granholm framhöll i sitt\r\ninvigningstal att Kungliga järnvägsstyrelsen, som\r\nhan representerade, var måttligt förtjust i att\r\nInlandsbanan blivit byggd men lovade trots detta\r\natt man skulle förvalta banan väl. Han trodde inte\r\natt det fanns någon större utvecklingsmöjlighet för\r\nbanan, och han framhöll som sin uppfattning att\r\nmänniskorna utefter Inlandsbanan i framtiden inte\r\nskulle använda tåget i någon större utsträckning.\r\nMan skulle i stället använda sig av automobilen som\r\nfortskaffningsmedel.</pre><pre>Granholm fick rätt. Inlandsbanan blev aldrig, som\r\n1907 års riksdag trodde, någon större tillgång för\r\ninlandskommunernas utveckling på\r\npersontrafikens område.</pre><pre>Däremot är det, som vi socialdemokrater\r\nkonstaterar i vår reservation, av stor betydelse för\r\nnäringslivet och sysselsättningen att godstrafiken\r\npå vissa delsträckor kan få fortsätta som hittills och\r\nutvecklas.</pre><pre>Vi säger nej till ett återupptagande av den\r\nsamhällsekonomiskt olönsamma persontrafiken,\r\nsom vi anser är ett hot mot ett behållande av\r\nInlandsbanan -- som ju skall användas till det som\r\nden är bra för. Dagens debatt gäller å ena sidan\r\nutskottsmajoriteten, som tror att en satsning på\r\npersontrafiken är lösningen beträffande banans\r\nfortlevande. Vi socialdemokrater å andra sidan\r\nhävdar, som jag tidigare framhållit, att en satsning\r\npå godstrafik är den enda räddningen för\r\nInlandsbanan.</pre><pre>Efter denna deklaration hoppas jag att det nu är\r\nslut på allt falskt tal om att vi socialdemokrater i\r\ntrafikutskottet skulle vilja lägga ned inlandsbanan.\r\nNej, vi vill slå vakt om Inlandsbanan, men på\r\nrealistiska grunder. Proposition 1992/93:9 är i likhet\r\nmed de två andra propositionerna ihophafsad och\r\ndåligt underbyggd och vilar på ett bristfälligt och\r\nfelaktigt beslutsunderlag.</pre><pre>Utredningsrapporten, som propositionen hänvisar\r\ntill, har inte varit föremål för sedvanlig\r\nremissbehandling. De som trots allt haft möjlighet\r\natt yttra sig har haft mycket starka invändningar\r\nmot utredningen. Men regeringen har bortsett från\r\nall kritik och endast lyssnat på Inlandsbanan AB:s\r\nförespråkare. Såväl propositionen som\r\nutskottsbetänkandet förutsätter att\r\ninlandskommunerna skall ta det fulla ekonomiska\r\nansvaret och således även svara för risktagandet.\r\nVid två frågestunder som trafikutskottet haft med\r\n11 av de 14 inlandskommuner som berörs har det\r\nklart framgått att de inte kommer att satsa ett öre\r\nutöver det aktiekapital som de förbundit sig för.</pre><pre>Tilläggas bör att kommunernas beslut om att\r\nteckna aktiekapital i Inlandsbanan AB har byggts\r\npå löften om att inlandsbanan på sträckorna Mora--\r\nBrunflo och Östersund--Gällivare samt de nämnda\r\ntre anslutningsbanorna och fastigheterna som\r\nomtalas i propositionen skall överlåtas till\r\nkommunerna. Här råder stor obalans mellan\r\npropositionen och utskottsutlåtandet. I\r\npropositionen sägs att man föreslår riksdagen att\r\nbemyndiga regeringen att överlåta Inlandsbanan på\r\nde av mig tidigare nämnda sträckorna samt\r\nfastigheterna till berörda kommuner.</pre><pre>Utskottsmajoriteten anser dock, till skillnad från\r\nregeringen, att Inlandsbanan bör förbli statlig\r\negendom och att Inlandsbanans intressenter i\r\nstället utan kostnad bör få utnyttja banan. Något\r\növerlåtande till kommunerna blir det förmodligen\r\ninte, utan kommunerna måste känna sig\r\ngrundlurade på denna punkt.</pre><pre>Vidare framkom vid frågestunderna med de\r\nberörda kommunerna att de inte vill avstå från\r\nbusstrafiken som nu går längs banan. Det är\r\nförståeligt, eftersom busstrafiken bättre än\r\njärnvägen motsvarar de lokala resenärernas behov\r\noch krav när det gäller linjesträckning, snabbhet\r\noch komfort. Sedan busstrafiken började den 10\r\njuni 1991, då den reguljära persontrafiken på\r\nInlandsbanan avvecklades, har busstrafiken\r\nutvecklats positivt.</pre><pre>Fyra gånger dagligen går Z-trafikbussar norrut från\r\nÖstersund mot Dorotea. Det går också buss mot\r\nUmeå. Beläggningen är 50-procentig. Få busslinjer\r\ni glesbygd har så bra beläggning. Därtill kommer en\r\nmycket gynnsam utveckling av godsbefordran.</pre><pre>Enligt uppgift finns det planer på att utöka antalet\r\nbussturer på grund av den ökande godsmängden.\r\nJag förstår dem som är oroliga för att denna fina\r\nbusstrafik skall äventyras av en felaktig satsning på\r\ninlandsbanan.</pre><pre>Jag skulle vilja ställa några frågor till Rune Thorén,\r\nsom företräder utskottsmajoriteten. Det är en del\r\noklarheter i majoritetsskrivningen som jag vill ha\r\nklarhet i.</pre><pre>Man säger att fastigheterna i fortsättningen, enligt\r\nden nya utskottsskrivningen, skall ägas av SJ,\r\nstaten. Jag ställer mig frågan: Vad menas med att\r\nInlandsbanan AB skall få disponera fastigheterna\r\ngratis? Fastighetsunderhåll och drift av\r\nfastigheterna kommer att kosta många miljoner. Är\r\ndet meningen att IBAB skall betala detta i form av\r\nhyra till SJ eller skall bolaget självt stå för underhåll\r\noch driftkostnad när man sköter fastigheterna som\r\nman får till låns? Hur är det tänkt?</pre><pre>Det sägs i majoritetsskrivningen att om de pengar\r\nsom IBAB får från Banverket ger ett överskott\r\nskall IBAB få disponera dessa pengar för andra\r\nändamål än banupprustning. Är det meningen att\r\neventuellt överskott skall kunna användas för köp\r\nav fordon? Då ingen torde veta om det blir något\r\növerskott förrän det femte året kan inga köp ske\r\nförrän då. Är det så vi skall tolka skrivningen om\r\növerskott på banpengar? Banverket skall ju\r\nkontrollera att banunderhållet sköts, att\r\ninvesteringar inte slarvas bort och att pengarna\r\nanvänds på ett för banan korrekt sätt.</pre><pre>Det sägs att ytterligare bidrag skall kunna ges till\r\nInlandsbanan kommande år från det s.k. G2-\r\nanslaget för köp av ytterligare fordon, varvid\r\nsärskilt nämns godsvagnar och lok. Är det rätt att\r\ntill godstrafik använda ett anslag som är avsett för\r\nstatens köp av persontrafik? Så var det aldrig tänkt\r\nnär riksdagen tidigare fattade beslut om att inrätta\r\nG2-anslaget.</pre><pre>Det är också mycket tveksamt om staten skall gå in\r\noch för godstransporter köpa lok och vagnar som\r\nsedan lämnas ut till privata tågbolag. Det innebär\r\natt staten skall börja äga fordon som privata åkerier\r\nanvänder på en konkurrensutsatt godsmarknad. På\r\nden marknaden opererar lastbilar och andra\r\ntågbolag, vilka därigenom får sämre\r\nkonkurrensvillkor. Om denna princip knäsätts\r\nkommer andra trafikslag att kräva likvärdiga\r\nstatliga garantier för att fordon ställs till\r\nåkeribolagens förfogande. Följden blir ett statligt\r\nfordonsverk som tillhandahåller bussar, lastbilar,\r\nflygplan och fartyg till diverse åkerier. Är detta vad\r\nni strävar efter?</pre><pre>Lördagen den 12 december kunde vi i\r\nVästerbottens-Kuriren läsa följande: Ekonomisk\r\nkris för Inlandsbanan. Inlandsbanan AB:s\r\nordförande, Nils G Åsling, säger i ett uttalande att\r\nett ovillkorligt krav är att regeringen anslår pengar\r\nredan under våren. Vidare framgår att man från\r\nIBAB anser att utskottsmajoritetens förslag inte\r\növerensstämmer med de löften som tidigare\r\nerhållits från kommunikationsdepartementet. Man\r\nhotar nu med att säga nej till ett övertagande av\r\nbanan.</pre><pre>Kommunikationsminister Mats Odell har i ett\r\nmeddelande till Nils G Åsling sagt att några nya\r\nbesked inte kan lämnas före riksdagsbeslutet.\r\nDärefter kommer sannolikt nya förhandlingar att\r\nkrävas. Finns det några tidigare\r\nförhandlingsprotokoll som vi inte har fått ta del av?\r\nFörekommer det även nu förhandlingar mellan\r\nregeringen och IBAB?</pre><pre>Jag är medveten om att detta var många frågor.\r\nDärför kommer jag att överlämna dem skriftligt till\r\nRune Thorén. Jag förstår att det kan vara svårt att\r\nhålla reda på så många frågor. Jag tror ändå att det\r\när viktigt att de besvaras.</pre><pre>Nu är vi socialdemokrater inte de enda som tar\r\nInlandsbanans långsiktiga överlevnad på allvar.\r\nDet är många som deklarerat att de delar vår\r\nuppfattning om felaktigheterna i att satsa på en\r\npersontrafik som inte har någon framtid för sig. En\r\n55-årig erfarenhet talar ett klart och tydligt språk.</pre><pre>Vilka är det då som delar vår uppfattning? Här kan\r\nnämnas företrädare för SJ, Banverket,\r\nIndustriförbundet, Handelskammaren för nedre\r\nNorrland och dess trafikkommitté, som har besökt\r\nutskottet, för att bara nämna några.</pre><pre>Jag är övertygad om, att skulle alla ledamöter i den\r\nkommande voteringen rösta efter sin egen\r\nuppfattning, skulle det bli en stor majoritet för vår\r\nreservation. Hur många är inte ni moderata\r\nledamöter som öppet redovisat att ni anser att ett\r\nbeslut om en fortsatt persontrafik på Inlandsbanan\r\när ett politiskt vansinne. Det är verkligen sorgligt\r\natt man låter sakfrågan få stå tillbaka för ett försök\r\natt hålla samman en splittrad regering, som håller\r\npå att fullständigt söndras.</pre><pre>Den 17 december föregående år, nästan på dagen\r\nför ett år sedan, framhöll moderaternas talesman i\r\ndebatten om tilläggsbudget I till\r\nkommunikationsdepartementet följande:</pre><pre>''Det är mitt uppdrag från den moderata\r\nriksdagsgruppen, som jag fick så sent som i\r\nförmiddags, att säga detta i kammaren. Vi\r\nbetraktar alltså detta som ett rådrumsår. Vi ser\r\npositivt på att inlandsbanan kan leva vidare som\r\nturistbana i den regi som jag nyss har nämnt. Vi\r\nsäger hit, men inte längre när det gäller statliga\r\nsatsningar i den ena eller andra formen.''</pre><pre>Jag frågar mig, herr talman, hur mycket det finns\r\nkvar av det uppdraget från den 17 december 1991.</pre><pre>Den 16 oktober i årets remissdebatt höll första\r\nsuppleanten i trafikutskottet, Lars Biörck, ett\r\nanförande som jag gärna skulle vilja\r\nrekommendera riksdagens ärade ledamöter att ta\r\ndel av innan ni röstar i den kommande voteringen.\r\nMen låt mig bara göra några citat från Biörcks\r\nmycket intressanta och jag vill också säga\r\ngenomtänkta inlägg. Så här säger Lars Börck bl.a.:</pre><pre>''Släng inte goda pengar efter dåliga, brukar det\r\nheta. Det är ett ordspråk som vi kan ta fasta på när\r\nvi snart igen skall diskutera Inlandsbanans framtid.\r\nMen i år får diskussionen en betydligt krassare\r\nekonomisk bakgrund än förut.''</pre><pre>Längre fram i sitt anförande säger Biörck vidare:</pre><pre>''Det är stora pengar i en fattig ekonomi. Får vi\r\nnågonting för detta? Jag tror för min del att det\r\nfinns många skäl för oss alla att inte rida på gamla\r\ntankegångar, utan vi får tänka igenom den här\r\nsaken en gång till. Politisk vilja handlar om att\r\nprioritera och att satsa varje skattekrona där den\r\ngör bästa nyttan. Redan rådrumsårets kostnader\r\ninnebär att vi har subventionerat varje resande på\r\nden här banan med 4 000-8 000 kr.''</pre><pre>Jag vill till fullo instämma i det Lars Biörck\r\nframhöll i remissdebatten.</pre><pre>Till sist, herr talman, vill jag också påpeka att det\r\ni krisuppgörelsen mellan oss socialdemokrater och\r\nregeringen har fastslagits att 300 miljoner kronor\r\nskall sparas på Kommunikationsdepartmentets\r\nområde. Propositionen om ytterligare satsning på\r\npersontrafiken på Inlandsbanan rimmar mycket\r\ndåligt med uppgörelsens syfte.</pre><pre>Herr talman! Med hänvisning till det sagda vill jag\r\nyrka bifall till den socialdemokratiska reservation\r\nsom bifogats betänkandet.</pre><pre>Anf. 2  JOHN ANDERSSON (v):</pre><pre>Herr talman! Jag får väl ändå ge Sven-Gösta Signell\r\nen eloge för hans intresse för Inlandsbanan. Det är\r\nbara synd att det intresset enligt min mening är\r\nmissriktat. Jag tror att Sven-Gösta Signell har fel\r\nnär han säger att kommunerna är missnöjda med\r\natt staten behåller äganderätten till banan. Jag tror\r\natt det är tvärtom. Såvitt jag vet tycker man att det\r\när en fördel, egentligen en skyldighet, att staten\r\nfortfarande äger banan och även framdeles skall\r\nkunna garantera den del av vår infrastruktur som\r\nInlandsbanan ändå utgör.</pre><pre>Sven-Gösta Signell talar sig varm för bussarna. Jag\r\nvet inte hur många gånger han har åkt dessa bussar.\r\nFör det mesta åker jag två gånger i veckan. Jag vet\r\ninte vilka kontakter Sven-Gösta Signell har haft och\r\nvilka han har diskuterat med. Ingen resenär i\r\nbussen har någon gång sagt att det är bra med\r\nbussarna. Tvärtom har alla som jag talat med och\r\nsom åker bussen sagt: Varför skall man hålla på\r\nmed denna busstrafik då banan finns och man kan\r\nåka rälsbuss? T.o.m. sade en busschaufför en gång:\r\nJag har mitt jobb här, men det är för fasen galet att\r\nvi skall köra bussarna i snöglopp och i halt väglag\r\nnär det finns en bana för rälsbussar.</pre><pre>Jag tror att Sven-Gösta Signell ganska snart skulle\r\nändra åsikt om han åkte buss där någon gång. Jag\r\ntror inte att han skulle behöva åka så många gånger\r\nbuss mellan Dorotea och Östersund förrän han\r\nhade ändrat åsikt.</pre><pre>Inlandsbanan har många gånger varit\r\nnedläggningshotad. Jag måste säga att likt katten\r\nsom sägs ha nio liv har även Inlandsbanan överlevt\r\ndessa hot. Om nu riksdgen följer utskottet klarar\r\nsig banan även den här gången.</pre><pre>Det går inte att förneka att Inlandsbanan är nära\r\nförknippad med en bred och folkligt förankrad\r\nkamp för ett levande norrländskt inland. Banan\r\nbyggdes en gång i tiden för att utveckla det\r\nnorrländska inlandet. Det återstår mycket av det\r\nmålet i dag, så mycket att man kan säga att det hela\r\nkan börja nu. Inlandskommunerna, kommunerna\r\nefter banan, rår inte för att banan inte har fått bli\r\ndet den var tänkt att bli en gång.</pre><pre>Nu har det förhandlats fram en lösning på hur en\r\nlångsiktig utveckling av trafiken på banan skall\r\ngenomföras. Som bekant är det kommunerna efter\r\nInlandsbanan som genom ett särskilt bolag skall\r\nombesörja detta. Det är bra att alla möjligheter tas\r\ntill vara. Låt oss kalla det här för den sista chansen.\r\nLåt oss tillvarata den möjligheten. Vårt parti\r\ntillstyrker lösningen.</pre><pre>Vi har ändå till betänkandet fogat en\r\nmeningsyttring. Det är ett fullföljande av vårt\r\nsynsätt att landet olila delar då det gäller viktig\r\ninfrastruktur skall behandlas likvärdigt. Vi menar\r\nalltså att skulle det inträffa något som medför att\r\nden lösning som vi nu står beredda att besluta om\r\ninte går att genomgföra, måste ändå staten ha det\r\nyttersta ansvaret.</pre><pre>Med detta yrkar jag bifall till meningsyttringen av\r\nKarl-Erik Persson.</pre><pre>Anf. 3  RUNE THORÉN (c):</pre><pre>Herr talman! Inlandsbanan är inget okänt begrepp\r\nvare sig för denna kammare eller för svenska folket\r\ni övrigt. Så är inte heller Inlandsbanan vilken\r\njärnvägssträcka som helst. Den omfattar en 105 mil\r\nlång sträcka från Mora i söder till Gällivaare i norr.\r\nNär Sven-Gösta Signell hade anmält 25 minuter,\r\ngjorde jag den reflektionen att det kanske hade att\r\ngöra med att det är Sveriges längsta bana som vi\r\ndiskuterar. Skulle vi åka lika långt söderut från\r\nMora, skulle vi hamna någonstans nere i Europa.\r\nVårt land skulle inte räcka så långt åt det hållet.</pre><pre>Som grund till föreliggande betänkande ligger tre\r\npropositioner och sex motioner. Som framgår av\r\nbetänkandet skall ett kommunalägt bolag IBAB ta\r\növer ansvaret för trafiken på Inlandsbanan. Staten\r\nfortsätter att via Banverket ge anslag för såväl\r\nupprustning som underhåll av själva banan. Till\r\ndriften kommer staten att utbetala ett separat\r\nbidrag. Totalt rör det sig inte om särskilt stora\r\nsummor i jämförelse med mycket annat som rör\r\ninfrastrukturen.</pre><pre>Utskottet har -- det har Sven-Gösta Signell redan\r\nredovisat -- hört företrädare för såväl IBAB som\r\nsamtliga i bolaget deltagande kommuner. Vid\r\növerläggningarna kom en gemensam syn fram hos\r\nkommunernas representanter. Vi kan ha bedömt\r\nlitet olika från majoritet och opposition, men\r\nmajoriteten i utskottet bedömde det ändå så att\r\nman hade en gemensam syn.</pre><pre></pre><pre>Man bedömde att banan var viktig ur\r\ngodssynpunkt, precis som Sven-Gösta Signell sade,\r\nmen det var också ur turistsynpunkt mycket viktigt\r\natt ha den trafiken kvar. Som ett komplement var\r\näven en persontrafik betydelsefull. Särskilt på vissa\r\nsträckor utgjorde den ett mycket viktigt\r\nkomplement.</pre><pre>Beträffande konkurrensen med befintlig\r\nbusstrafik, som Sven-Gösta Signell också har tagit\r\nupp, vill jag säga att vi inte har varit kritiska mot\r\nbusstrafik. Däremot har vi sagt att en samordning\r\nbör kunna ske. Det är precis detta som också\r\nkommunernas företrädare har ansett. Det är även\r\nden uppgift som jag fick från befolkningen när jag\r\nreste på Inlandsbanan. Man tyckte att vi borde se\r\npå dessa trafikgrenar som trafikinslag som\r\nkompletterar men inte konkurrerar med varandra.</pre><pre>Jag har litet svårt, Sven-Gösta Signell, att från\r\ndenna talarstol ge direktiv till kommunerna om hur\r\nde skall lösa detta problem. Såvitt jag förstår är\r\ndiskussioner redan i gång. Jag tycker att det vore\r\nmycket svårt om man inte skulle lyckas med dessa.\r\nIBAB och länsbolaget har samma ägare,\r\nkommunerna, och de borde så småningom kunna\r\nkomma fram till en positiv lösning.</pre><pre>Utskottet vill för sin del understryka att därest inte\r\nIBAB och Banverket resp. SJ kan komma överens\r\nom övertagandet och därmed förenade kostnader,\r\nvilket Sven-Gösta Signell varit inne på i sitt\r\nanförande, har regeringen möjlighet att låta den\r\nsärskilde förhandlingsmannen, som på regeringens\r\nvägnar upphandlat den s.k. olönsamma trafiken,\r\nträda in även i detta fall för att lösa de problem som\r\nkan uppstå eller som fortfarande inte är lösta.\r\nUtskottet har för egen del inte ansett sig behöva ta\r\nett eget initiativ i denna fråga.</pre><pre>I motion T6 tas frågan om nya förhandlingar efter\r\nfemårsperiodens utgång upp. Utskottet delar\r\nmotionärernas uppfattning och anser för sin del att\r\ndet är naturligt att en uppföljning sker av de\r\nerfarenheter som kan vinnas från såväl den\r\nutveckling som planeras bli gjord på trafikområdet\r\nsom de nya verksamhetsformer som avses bli\r\ninförda för att klara banunderhållet och\r\nbaninvesteringarna.</pre><pre>I samma motion tas också upp ett krav på att\r\nsärskild ersättning skall utgå för de anslutande\r\nsidobanorna. Utskottet har varit positivt också till\r\ndetta, men fann vid närmare undersökning att det\r\nför närvarande inte fanns några medel upptagna för\r\ndessa bibanor. Det åligger dock IBAB att bevaka\r\nde s.k. LTA-anslagen, och om möjlighet att söka\r\nmedel därifrån uppstår, skall pengar från dessa\r\nnaturligtvis kunna tillfalla IBAB. I dag finns dock\r\ningenting härför anslaget, och därför får detta\r\nrymmas inom det totala anslaget.</pre><pre>Vid behandlingen av ärendet i utskottet har, som\r\nSven-Gösta Signell själv redovisat, avgivits en\r\nreservation från Socialdemokraterna. Vissa av de\r\nfarhågor som framförs i reservationen är väl i första\r\nhand föranledda av de propositioner som\r\navlämnats.</pre><pre>Som också har redovisats tidigare här i dag har det\r\nskett en förändring, innebärande att varken\r\nfastigheterna eller järnvägen överlåts till\r\nkommunerna, utan staten skall fortfarande ha detta\r\ni sin ägo. Med anledning av detta måste ett avtal\r\nupprättas mellan berörda parter. Jag kan väl redan\r\nnu svara Sven-Gösta Signell att det måste bli en\r\nförhandling om hur fastighetsfrågorna skall lösas\r\nefter det att kammarens beslut har tagits. Det synes\r\nåtminstone mig ganska klokt att kommunerna\r\nsjälva får svara för underhåll av fastigheter osv.,\r\noch för detta får träffas ett avtal mellan\r\nfastighetsägare och den som skall bruka dessa\r\ntillgångar.</pre><pre>Vidare något om de medel som denna 105 mil långa\r\njärnväg och dess trafik behöver ifrån statligt håll.\r\nDels är det investeringar i järnvägsnätet med 250\r\nmiljoner, dels underhåll med 235 miljoner samt ett\r\nsärskilt driftsanslag om 135 miljoner kronor. Därtill\r\nkommer 32 miljoner med vilka staten skall ersätta\r\nSJ för rullande materiel som IBAB sagt sig behöva.\r\nIBAB har till förhandlingsmannen överlämnat en\r\nförteckning över vad man behöver för att klara en\r\nminimistandard. Jag förutsätter att detta ingår i\r\ndenna ram, som skall vara avsedd för att\r\nupprätthålla godstrafik, turisttrafik samt övrig\r\npersontrafik på Inlandsbanan.</pre><pre>Jag vill också ytterligare beröra en fråga som har\r\ntagits upp dels här av Sven-Gösta Signell, dels av\r\nIBAB, nämligen om det är möjligt att utnyttja\r\nmedel till banupprustning. Jag minns inte exakt vad\r\nutskottet skrivit, men enligt utskottets mening är\r\ndet självklart att om det gäller ändamål som är till\r\njärnvägens fromma har IBAB självt möjlighet att\r\ngöra dessa bedömningar och använda dessa pengar.\r\nUnder vilken tidsperiod IBAB kan göra detta -- om\r\ndet, som Sven-Gösta Signell tror, inte blir förrän på\r\nslutet eller om man genom beräkningar av vad\r\nunderhåll och sådant kan kosta kan ta dem i\r\nanspråk tidigare -- är upp till IBAB att avgöra.</pre><pre>G2-anslaget har man väl redan i dag möjlighet att\r\nutnyttja. Det är också vad regeringen har ansett.\r\nJag har inget särskilt att säga om det. Det är rimligt\r\natt vi ger dem där uppe en chans att försöka\r\nupprätthålla såväl gods- och turisttrafik som övrig\r\npersontrafik.</pre><pre>Menar vi något med att hela Sverige skall leva samt\r\natt -- som jag har framhållit även tidigare från\r\ndenna talarstol -- också de bygder varifrån vår\r\nsvenska malm, stora delar av vår skogsexport samt\r\nmycket av vår elförsörjning kommer ifrån bör få\r\nnågot tillbaka, borde egentligen en enhällig riksdag\r\nställa sig bakom förevarande utskottsbetänkande.</pre><pre>Jag hoppas att ni alla fått hem i era brevlådor ett\r\njulkort från hembygdsföreningar längs\r\nInlandsbanan. Jag ser det som ett bra exempel på\r\natt man har en framtidstro och att man menar att\r\nom vi nu får ett positivt beslut, skall man också dra\r\nsitt strå till stacken.</pre><pre>Man skriver att hembygdsrörelsen 1993 nystartar\r\nmed olika arrangemang längs Inlandsbanan,\r\nförfattaraftnar osv. Det är, Sven-Gösta Signell,\r\nfolket självt uppe i dessa bygder som vill ta denna\r\nchans. Det var det intryck som vi fick i utskottet av\r\nkommunernas företrädare. Vad satsar då staten?\r\nJo, i huvudsak 135 miljoner kronor i form av ett\r\ndriftsbidrag under den aktuella tiden.</pre><pre>Eftersom det här gäller ungefär halva Sverige vill\r\njag än en gång framhålla att egentligen en enhällig\r\nriksdag borde ställa sig bakom detta.</pre><pre>Fru talman! Med hänvisning till vad jag nu anfört\r\nber jag att få yrka bifall till utskottets hemställan i\r\ndess helhet samt avslag på samtliga motioner --\r\nantingen helt, eller delvis i de fall som vissa delar av\r\nmotionerna tillgodosetts genom utskottets\r\nskrivning.</pre><pre>Anf. 4  SVEN-GÖSTA SIGNELL (s) replik:</pre><pre>Fru talman! Rune Thorén talar sig varm för att hela\r\nSverige skall leva och menar att det då är viktigt att\r\ngöra denna satsning, eftersom det skulle medföra\r\nen uppryckning. Jag sade i mitt\r\ninledningsanförande att 55 års erfarenhet har visat\r\natt persontrafiken icke har varit någon framgång\r\nför Inlandsbanan. Vad är det då som gör att så skall\r\nbli fallet just nu, efter ett riksdagsbeslut som är så\r\nofullständigt att Inlandsbanan AB redan innan\r\nbeslutet har fattats nu går ut och säger att det är\r\noacceptabelt?</pre><pre>Johan Andersson tyckte att detta beslut är bra. Då\r\nhar han långt ifrån förankrat sin uppfattning i de\r\nbygder som han säger att han så väl känner till.</pre><pre>Jag förmodar att Rune Thorén har den\r\nuppfattningen att avtalet är bra. Jag vill än en gång\r\nställa följande fråga: Har Rune Thoréns partivän\r\nNils G Åsling fel när han nu kritiserar\r\nmajoritetsståndpunkten och säger att det om denna\r\nblir riksdagens beslut, kan man inte fortsätta med\r\ntrafiken? Jag vill ha svar på den frågan.</pre><pre>Jag erkänner att jag ställde många frågor. På många\r\nav dem fick jag inte något svar, och jag tycker att de\r\nsvar som jag fick gör att situationen nu verkar ännu\r\nmer förvirrande.</pre><pre>Jag glömde att rikta en fråga till Thorén med\r\nanledning av att det nu skall ställas mer pengar till\r\nförfogande. Man skall för en turistsatsning på en\r\n''Wild Life Express'' anslå 40 miljoner kronor av\r\nstatliga medel. Vad är det för pengar som ni har\r\ntänkt ta till detta? Man har lovat att på fem år skall\r\n160 000 turister omfattas av denna satsning. Det\r\ninnebär att man skulle satsa 250 kr i\r\nmarknadsföring på varje resenär. Jag vill fråga\r\nRune Thorén om han känner till detta.</pre><pre>Anf. 5  RUNE THORÉN (c) replik:</pre><pre>Fru talman! Det är ju trevligt att hela Sverige skall\r\nleva, och kanske delar också Sven-Gösta Signell\r\nden uppfattningen. Nu vill jag inte påstå att Sven-\r\nGösta Signell och Socialdemokratiska partiet har\r\nvarit de första att applådera järnvägens utbyggnad.\r\nSven-Gösta Signell hänvisar till hur utvecklingen\r\nhar sett ut under 55 år. Vi vet alla att järnvägen, inte\r\nminst under ett långt socialdemokratiskt\r\nregeringsinnehav, har eftersatts i hela vårt land.</pre><pre>Nu börjar det undan för undan att gå framåt med\r\nden totala järnvägsutbyggnaden i landet, och även\r\ni Europa i stort. Vi börjar mer och mer komma in i\r\ndiskussionerna om Europasamarbetet, vilket\r\ntroligtvis så småningom också kommer att medföra\r\natt vi får kortare arbetstid. Fler och fler människor\r\nkommer att beröras av turismen.</pre><pre>För Norrlands del innebär detta, som John\r\nAndersson sade, att man inte kommer att välja att\r\nåka buss. Alternativet blir för många, inte minst för\r\nutländska turister, att använda Inlandsbanan. Om\r\nfolket där uppe självt vill hjälpa till med att satsa på\r\ndetta -- jag gav bara ett exempel från denna\r\ntalarstol i dag -- skall vi då från den svenska\r\nriksdagen säga nej till detta? Det är geografiskt sett\r\nfråga om halva landet. Jag vill upprepa min tidigare\r\nfråga från denna talarstol: Hur mycket får vi till den\r\ndelen av landet? Menar man någonting med att hela\r\nSverige skall leva, skall man också försvara de 135\r\nmiljonerna.</pre><pre>Jag vill återigen säga till Sven-Gösta Signell att\r\ndetta är mycket små pengar i förhållande till vad\r\nSverige och riksdagen satsar i övrigt på\r\ninfrastruktur och mycket annat i vårt land.</pre><pre>Anf. 6  SVEN-GÖSTA SIGNELL (s) replik:</pre><pre>Fru talman! Jag tycker att Rune Thorén är ganska\r\nvårdslös med historiebeskrivningen. Han säger att\r\ntidigare socialdemokratiska regeringar inte har\r\nsatsat på järnvägsutbyggnaden. Vad var det som\r\nskedde under den förra regeringens sista år? Det\r\nvar under Georg Anderssons\r\nkommunikationsministertid som de stora pengarna\r\nanslogs för nya satsningar.</pre><pre>Jag är mycket besviken över att\r\nkommunikationsministern, som har gjort detta till\r\nen personlig symbolfråga, inte är med här i dag och\r\növer att han inte ens har skickat hit en tjänsteman\r\nför att följa debatten.</pre><pre>Kom inte och säg att tidigare socialdemokratiska\r\nregeringar icke har tagit ansvar för järnvägen! Vad\r\när det som har hindrat människor från att tidigare\r\nåka med Inlandsbanan? Varför har människor inte\r\nutnyttjat den? Det har väl inte berott på vem som\r\nhar haft regeringsmakten i Sverige. Det är, som\r\nGranholm sade, automobilen som är\r\nfortskaffningsmedlet för människorna ute i\r\nbygderna.</pre><pre>Man vill hör göra gällande att jag inte skulle ha åkt\r\nmed bussarna längs banan. Av sörlänningar är jag\r\nkanske den som har ägnat mest tid åt dessa frågor.</pre><pre>Rune Thorén återkommer till att hela Sverige skall\r\nleva. Ja, det är det som vi vill, och vi tror inte att\r\nden aktuella delen av Sverige kan leva, om man\r\nlägger ned godstrafiken. Vi tycker att det beslut\r\nsom ni tänker fatta kommer att innebära ett\r\näventyrande av Inlandsbanan och gör att det icke\r\nblir möjligt att fortsätta med godstrafiken. Detta är\r\nicke att slå vakt om ett levande Sverige, Rune\r\nThorén. Det är i stället ett hot mot industrin och\r\nsysselsättningen i de berörda kommunerna. Det är\r\nett stort ansvar som de ledamöter som kommer att\r\nrösta för utskottsmajoriteten tar.</pre><pre>Anf. 7  RUNE THORÉN (c) replik:</pre><pre>Fru talman! Jag förstår inte vad Sven-Gösta Signell\r\negentligen vill säga. Menar han fortfarande\r\nnågonting med att hela Sverige skall leva? Det är\r\nriktigt att godstrafiken och industrin bidrar till\r\ndetta, men också turismen är en mycket stor\r\nverksamhet. Jag har för mig att Sven-Gösta Signell\r\nsatt med i utskottet under hela den tid när vi tog\r\nemot uppvaktningarna. Under samtliga dessa\r\nframhölls att turismen är oerhört viktig. Det är en\r\nuppfattning som blir alltmer omfattad.</pre><pre>Som jag sade i mitt förra inlägg blir det allt fler som\r\nberörs av turismen. Den berör också de enskilda\r\npersonerna, medan den industriella utvecklingen,\r\nprecis som på alla andra håll, går mot att allt färre\r\npersoner berörs.</pre><pre>Fru talman! Jag svarade inte på frågan om vad som\r\nbekymrade Nils G Åsling. Vi har fått veta att han\r\när bekymrad över att det i utskottets material inte\r\nfinns något nämnt om pengar för första halvåret. Vi\r\nhar också varit i kontakt med departementet. Om\r\nen majoritet kommer att ställa sig bakom utskottets\r\nhemställan, kommer vi sjävfallet att medverka till\r\natt trafiken kan komma i gång under det första\r\nhalvåret, och i övrigt startas den verksamhet som\r\nutskottet självt har beslutat om.</pre><pre>Talmannen anmälde att Sven-Gösta Signell anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 8  ULLA ORRING (fp):</pre><pre>Fru talman! Det är två bestämda intryck som\r\nframkommer vid dagens debatt om Inlandsbanan.\r\nEtt är positivt, och det andra är negativt.</pre><pre>Jag börjar med det positiva intrycket. Äntligen\r\nskall det bli ett riktigt beslut om Inlandsbanans\r\nframtid. Nu skapas en bas för att utveckla olika\r\nformer av gods- och persontrafik på Inlandsbanan.\r\nTrafikutskottets förslag går ut på att kommunerna\r\nnu får bestämma för vilken typ av trafik banan skall\r\nrustas och upplåtas. Nu kan äntligen Inlandsbanans\r\nintressenter, kommunerna, bestämma utifrån de\r\nlokala förutsättningarna hur trafiken skall bedrivas\r\noch banunderhållet organiseras. Intressenterna ges\r\nnyttjanderätt till banan och fastigheterna utan\r\nkostnad. Det är självklart att det är svårt att\r\nbedöma de faktiska kostnaderna för intressenterna.\r\nMen jag vill ändå uttrycka en glädje över att det nu\r\nsatsas ekonomiska medel på banan. Det här gäller\r\nhela Folkpartiet liberalerna. Vi har arbetat mycket\r\nför att Inlandsbanan skall få vara kvar.</pre><pre>Alla vi som har kämpat för Inlandsbanans\r\nfortlevnad -- där faktiskt Birgit Friggebo i ett tidigt\r\nskede uttalade för Folkpartiets del ett kraftigt stöd\r\nför Inlandsbanan -- känner tillfredsställelse över\r\ndagens beslut, som vi tror skall bli positivt. Alla\r\nhundratusentals människor som har åkt\r\nInlandsbanan -- de må vara svenska eller utländska\r\nturister -- kan se fram emot nya turer genom\r\nSveriges sista vildmark. Det är viktigt att\r\nunderstryka Inlandsbanans betydelse för turismen,\r\nvilket också Rune Thorén har framhållit. Trots de\r\nekonomiskt svåra tiderna växer denna form av\r\nturism i omfattning.</pre><pre>Inlandsbanan är en livsnerv för hela inlandet. Både\r\nperson- och godstrafiken på Inlandsbanan är\r\nutomordentligt centrala funktioner för bevarande\r\noch utveckling av service- och\r\nförsörjningsmöjligheter i inlandet. Jag vill frankt\r\npåstå att om Inlandsbanan, dvs. persontrafiken,\r\nskulle läggas ned, skulle det utgöra rena dolkstöten\r\nför Norrlands inland. Inte mindre än ett femtontal\r\nkommuner berörs av trafiken på banan. De\r\nekonomiska medel som nu ställs till förfogande är\r\nganska små i jämförelse med de miljarder som\r\nspenderats under varvskrisen i andra delar av vårt\r\nland -- och som inte har gett särskilt stora effekter.</pre><pre>Jag vill ändå understryka att det är självklart att en\r\nrad problem måste lösas innan trafiken kommer i\r\ngång. Rune Thorén har också varit inne på denna\r\nfråga. Bl.a. gäller det frågan om ekonomiska medel\r\ntill marknadsföring under övergångstiden i\r\navvaktan på att det nya bidraget skall utbetalas. Nu\r\nmåste marknadsföringen av Inlandsbanan komma i\r\ngång tidigt för att turisterna, svenska såväl som\r\nutländska, skall få veta att denna fina bana kommer\r\natt överleva.</pre><pre>Intressenternas bolag, IBAB, har redan lyckats\r\nteckna avtal med ett bolag som skall sköta\r\nspårunderhållet och vars kostnader ligger 50 %\r\nunder Banverkets offert. Det går att driva banan till\r\nen betydligt lägre kostnad än vad banmotståndarna\r\nkalkylerar.</pre><pre>Men oaktat detta kommer trafiken att kräva\r\ninsatser -- mycket utöver det vanliga -- av både\r\nkommunerna och enskilda människor. Men viljan\r\natt banan skall överleva är oerhört stark hos\r\nberörda parter.</pre><pre>Det negativa i detta sammanhang är\r\nsocialdemokraternas, och då särskilt de\r\nnorrländska socialdemokraternas, obrutna\r\nmotstånd till att den egna bygden skall överleva.\r\nJag menar att Inlandsbanan hör intimt samman\r\nmed inlandets överlevnad. I motionen skisseras\r\nmisslyckanden och hot om arbetslöshet, och i\r\nreservationen reses farhågor om konkurs innan\r\nfemårsperiodens utgång. Det är fråga om\r\nolycksprofetior i kubik. Vad vill\r\nSocialdemokraterna åstadkomma för inlandet och\r\ndess utveckling, när inte ens ett snart hundraårigt\r\nbanprojekt som Inlandsbanan får vara kvar?</pre><pre>Folkpartiet liberalerna ställer sig helt bakom\r\nutskottets hemställan, och jag yrkar alltså bifall till\r\nhemställan.</pre><pre>Sist vill jag läsa upp en enkel vers skriven av en\r\nrallare när Inlandsbanan byggdes. Där finns många\r\nverser, och jag kommer att läsa en av dem.</pre><pre>Och se'n den andra dagen vi blevo skickade,</pre><pre>och fjorton mil från staden vårt knog vi började,</pre><pre>kulturens väg skall brytas i denna ödemark</pre><pre>,då kräves glada sinnen och även vilja stark.</pre><pre>Vi hoppas att Sveriges riksdag har en vilja stark att\r\nInlandsbanan skall få finnas kvar med persontrafik.</pre><pre>Anf. 9  KENNETH ATTEFORS (nyd):</pre><pre>Fru talman! Frågan om Inlandsbanan har blivit ett\r\ns.k. långbänksärende. Det har blivit ett ärende där\r\nvissa politiker blivit påkomna med fingrarna i\r\nsyltburken, dvs. de röstar för när de egentligen är\r\nemot Inlandsbanan och vice versa.</pre><pre>Jag skall villigt erkänna att även jag har tvivlat på\r\nInlandsbanans framtid. Propositionen från\r\nregeringen är dåligt skriven. När man läser den i en\r\nföljd får man fram flera olika konstateranden om\r\nen och samma sak. Det gäller bl.a. vilket ansvar det\r\nblivande bolagets ägare, dvs. de 14 kommunerna,\r\när villiga att ta.</pre><pre>På ett ställe framgår det i propositionen att bolaget,\r\ndvs. kommunerna, skall ta det fulla ansvaret för\r\nbolagets framtid. Kommunerna skall alltså skjuta\r\ntill eventuellt aktieägartillskott vid behov. Så\r\nuppfattar i alla fall jag detta. På ett annat ställe\r\nframgår det att kommunerna bara ansvarar med\r\naktiekapitalet och inte skall skjuta till mera pengar\r\nom det skulle behövas. Sven-Gösta Signell nämnde\r\nockså detta i sitt anförande. Vid dålig likviditet\r\nskall alltså staten, återigen, eventuellt bli ansvarig\r\nför banans fortlevnad.</pre><pre>Jag vill med anledning av denna osäkerhet\r\nklarlägga att Ny demokrati inte anser att några mer\r\npengar skall läggas på Inlandsbanan. De 135\r\nmiljoner kronor som bolaget nu får skall, och\r\nmåste, räcka.</pre><pre>''Read my lips'' -- som Bush sade. Men ett sådant\r\nuttalande får man kanske äta upp.</pre><pre>Vad är det då som gör att vi nydemokrater yrkar\r\nbifall till regeringens proposition, trots att det,\r\nenligt vår uppfattning, finns vissa brister i\r\nprojektet? Jo, det är den nyspirande svenska\r\nentreprenörsandan. Jag har blivit imponerad av\r\nföreträdare för bolaget och kommunerna som har\r\nbesökt riksdagen för att marknadsföra deras\r\njärnväg mellan Mora och Gällivare. Efter att ha\r\nhört deras inlägg om Inlandsbanan finns det inte\r\nnågot annat alternativ för riksdagen än att ge folket\r\nlängs banan en chans att med egna krafter skapa sig\r\nen framtid. Jag hoppas därför att flera norrländska\r\nsocialdemokrater kommer att rösta för hemställan\r\ni betänkandet.</pre><pre>Fru talman! Jag yrkar bifall till hemställan i\r\ntrafikutskottets betänkande 3 och avslag på den\r\nsocialdemokratiska reservationen. Jag yrkar också\r\navslag på meningsyttringen från Vänsterpartiet.</pre><pre>Anf. 10  ULF BJÖRKLUND (kds):</pre><pre>Fru talman! Inlandsbanan är en resurs för inlandet\r\noch framtiden. Då seklet var ungt var Inlandsbanan\r\nsymbol för en offensiv regional näringslivspolitik.\r\nInlandet kolonialiserades för att ge en växande\r\nbefolkning försörjning. Basråvarorna skog,\r\nvattenkraft och malm exploaterades och byggde\r\nupp mycket av dagens välstånd. De stolta planerna\r\nvar att lyfta in inlandet i det moderna\r\nindustrisamhället. Med dåtida teknik och resurser\r\nvar projektet djärvt och beundransvärt.</pre><pre>Med efterkrigstiden kommer problemen. Bilismen\r\ntar över alltmer från järnvägen.\r\nStrukturrationalisering och utflyttning tunnar ut\r\ntrafikunderlaget. Vikande trafikunderlag ger dåligt\r\nengagemang för trafikens utveckling. Det i sin tur\r\nminskar underlaget ytterligare, och cirkeln blir\r\ndärmed ond. Resultatet känner vi väl igen. Banan\r\nblir alltmer pittoresk men utsliten och olönsam i\r\nföretagsekonomiska termer.</pre><pre>Med 1970-talets trafikpolitik kommer hot om\r\nnedläggning. Ett tjugotal berörda kommuner sluter\r\nsig samman i gemensamt arbete för banans\r\nfortbestånd.</pre><pre>Under 1980-talet blir Inlandsbanan mer turistiskt\r\ninriktad. På initiativ av dåvarande\r\nGlesbygdsdelegationen dras projektet\r\nInlandsbanan i gång 1984. Projektet blir en stor\r\nframgång. Tågen fylls under sommarmånaderna.\r\nCa 7 000 resenärer räknas in premiärsommaren. I\r\ndag har den siffran växt till drygt 22 000 resenärer.\r\nInlandets servicenäringar får genom satsningen\r\nvarje sommar ett välbehövligt tillskott till sin\r\nomsättning.</pre><pre>I riksdagens tidigare beslut om trafikpolitiken inför\r\n1990-talet sägs bl.a.: ''att inlandsbanan mellan\r\nMora och Gällivare har ett klart samhällsintresse\r\noch att man därför bör pröva hur trafiken kan\r\nutvecklas i former som främjar en ökad turisttrafik\r\ndär exempelvis lokala och regionala intressenter\r\nsamt turistorganisationer kan erbjudas\r\ntrafikeringsrätten för persontrafiken''.</pre><pre>Dessa i kammaren tidigt fattade beslut kan bara\r\ntolkas så att trafik även i fortsättningen skall\r\nbedrivas på hela banan, att en utveckling av\r\nturisttrafiken skall ges en hög prioritet och att ett\r\nmarknadsanpassat huvudmannaskap skall\r\neftersträvas. Detta litar naturligtvis\r\ninlandskommunerna på och bildar\r\nInlandskommunernas ekonomiska förening (IEF)\r\n1989. IEF har därefter på inlandskommunernas\r\nuppdrag på ett ansvarsfullt sätt fört kampen för\r\nbanans fortlevnad när det gäller person- och\r\nturisttrafiken.</pre><pre>Trots detta faktum och tidigare vackra ord beslutar\r\nden dåvarande regeringen med kort varsel att\r\nperson- och turisttrafiken skall läggas ned den 10\r\njuni 1991, just vid inledningen på sommarens\r\nturistsäsong.</pre><pre>Lovvärda försök har gjorts i denna kammare,\r\nfrämst från Center- och Vänsterpartihåll, i kampen\r\nför banan och inlandet. Vi kristdemokrater, som\r\ntidigare inte varit representerade i Sverigs riksdag,\r\nhar noga följt kampen och aktivt deltagit i arbetet\r\nute i kommunerna och via IEF. Tyvärr har vi med\r\nall tydlighet märkt att inte alla partier här ännu\r\nförstått att inlandsbanan är en resurs för inlandet,\r\nmed stor framtida potential.</pre><pre>Fru talman! Framtiden handlar om möjligheter\r\nsom existerar i nuet, och det är vår uppgift att med\r\nmänniskor på markplanet konkretisera, förverkliga\r\noch stödja dessa möjligheter. Då först visar vi att vi\r\nverkligen tror på framtiden -- en framtid också för\r\ndet svenska inlandet.</pre><pre>''Vi har fått nog av centralmaktens och monopolets\r\nmaktspråk och ekonomiska beräkningar. Nu är\r\ntiden för den lilla skalan. Vi vill själva ta befäl över\r\nnärområdets möjligheter''. Så skallar ropen från\r\ninitiativrika bybor i det norrländska inlandet.</pre><pre>Jag har själv som ordförande i\r\nInlandsbanekommittén haft förmånen att lyssna på\r\nalla berörda parter i ärendet, och jag kan försäkra\r\natt vi kristdemokrater tror på den utvecklingskraft\r\nsom finns hos människor ute i glesbygden. Vi har\r\nbestämt oss för vem vi skall lyssna på. Vi tvekar inte\r\natt stödja visionärerna och möjlighetstänkarna.\r\nDet är de som skall föra landet framåt.</pre><pre>Riksdag och regering måste nu avsätta de resurser\r\nsom krävs för att ge Inlandsbanan en ärlig chans att\r\nfå pröva sina egna vingar. Idéerna är många och\r\nintressanta. Satsningen kan också ses som en insats\r\nför rättvis fördelning av samhällets resurser som\r\nkan skapa förutsättningar för utveckling av\r\nnäringsliv och service i inlandet.</pre><pre>Fru talman! Propositionen följer tyvärr inte helt de\r\nförslag och idéer som Inlandsbanekommittén\r\npresenterade. Kompromisser handlar ju om att ge\r\noch ta. I motion T6 har Erik Egervärn och jag\r\npåpekat några brister som borde korrigeras.\r\nUtskottet har beaktat några punkter men lämnat\r\nnågra utan åtgärd.</pre><pre>Under rubriken 4.4 Banunderhåll och\r\nbanupprustning på s. 11 och 12 i betänkandet anför\r\nutskottet att principen för överlåtelsen är att de\r\nmedel som i dag är avdelade för Inlandsbanan\r\nockså bör överföras till den nya huvudmannen.\r\nUtskottet anser även att den principen bör gälla de\r\ntre anslutande sidobanorna. Trots denna\r\nprincipiella inställning avstyrks vissa delar av\r\nmotion T6.</pre><pre>Utöver föreslagna 250 miljoner i investeringsmedel\r\noch 47 miljoner till banunderhåll utgår i dag ca 5\r\nmiljoner kronor årligen till SJ för trafikledning.\r\nDessa pengar måste naturligtvis utgå även till den\r\nnya huvudmannen. Det är ju inga nya pengar. De\r\nsatsas där oavsett vem huvudmannen är.</pre><pre>De tre anslutande sidobanorna som enligt\r\npropositionen och betänkandet skall disponeras av\r\nkommunerna kräver också resurser. Att medel inte\r\nhar upptagits i aktuella planer för\r\nlänstrafikanläggningarna beror helt enkelt på att\r\nman helst också överlämnar dessa frågor till den\r\nkommande huvudmannen, för att slippa ta\r\nställning. I dag utgår ändå pengar för trafikledning\r\npå dessa bandelar. Enbart behovet av investering i\r\nbandelen Orsa--Furudal, där Dala Tåg i dag kör\r\n4 000 vagnslaster per år, är beräknat till ca 15\r\nmiljoner kronor. Den siffran har Banverket plockat\r\nfram så sent som för bara någon månad sedan.</pre><pre>Den materiel och de fordon som i dag är\r\nstationerade vid Inlandsbanan för banunderhåll bör\r\nnaturligtvis övergå till kommunerna för att samma\r\nförutsättningar som i dag skall gälla även efter ett\r\növertagande.</pre><pre>Fru talman! Jag yrkar bifall till utskottets\r\nhemställan avseende mom. 1, 2, 3, 6 och 7. När det\r\ngäller mom. 4 och 5 yrkar jag bifall till motion T6.</pre><pre>I detta anförande instämde Stina Eliasson (c).</pre><pre>Anf. 11  RUNE THORÉN (c):</pre><pre>Fru talman! Jag sade redan i mitt huvudanförande\r\natt den omändring som riksdagen gör nu, med\r\nIBAB som huvudman, inte omöjliggör att man i\r\nframtiden kan få pengar via länstyrelsens LTA-\r\nanslag. Det får man se till att bevaka. Finns de\r\nmöjligheterna skall man utnyttja dem.</pre><pre>Anf. 12  ULF BJÖRKLUND (kds):</pre><pre>Fru talman! Jag är övertygad om att IBAB\r\nsjälvfallet kommer att noggrant bevaka alla\r\nmöjligheter att få in sidobanorna och att få LTA-\r\nanslag de närmaste åren.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 §  Sameting m.m.</pre><pre>Föredrogs</pre><pre>konstitutionsutskottets betänkande</pre><pre>1992/93:KU17 Sameting m.m. (prop.1992/93:32\r\ndelvis).</pre><pre>Anf. 13  BERITH ERIKSSON (v):</pre><pre>Fru talman! Enligt den svenska synen på\r\nurbefolkningar bör deras rättigheter ses i ett större\r\nsammanhang. Det gäller att verka för att de\r\nenskilda minoriteterna åtnjuter grundläggande\r\ndemokratiska fri- och rättigheter. De skall ha rätt\r\ntill en egen kulturell identitet, ett eget kulturliv, en\r\negen religion och ett eget språk.</pre><pre>Sverige har anslutit sig till FN:s\r\nrasdiskrimineringskonvention från 1965. Den\r\nmedger bl.a. en positiv särbehandling i syfte att\r\nskydda särskilt utsatta grupper.</pre><pre>Sedan 1982 pågår inom ramen för FN:s arbetsgrupp\r\nför urbefolkningar ett arbete med att utforma en\r\ndeklaration om urbefolkningar. Arbetet sorterar\r\nunder FN:s kommission för mänskliga rättigheter.\r\nSverige deltar aktivt i det arbetet.</pre><pre>Utskottet vill betona vikten av att urbefolkningars\r\nsituation uppmärksammas, att deras rättigheter\r\nskyddas och att vederbörliga sociala och ekologiska\r\nhänsyn tas till urbefolkningar i den samhälleliga\r\nplaneringen och utvecklingen.</pre><pre>Detta, fru talman, var en innanläsning från\r\nutrikesutskottets betänkande om mänskliga\r\nrättigheter, 1991/92:UU2. Årets behandling av\r\nfrågor som rör de mänskliga rättigheterna har ju\r\nskjutits upp till nästa år. Detta var alltså det senaste\r\nsom riksdagen uttalat när det gäller urbefolkningar.\r\nVi tillstyrker inrättandet av ett Sameting. Det kan\r\nses som ett frö ur vilket ett samiskt självstyre i bästa\r\nfall så småningom kan växa fram.</pre><pre>År 1993 har utropats som urbefolkningarnas år. En\r\nESK-session med Sverige som ordförandeland\r\navslutas här i Stockholm i dag. En ombudsman för\r\netniska minoriteter har utsetts. Jag hade förmånen\r\natt få träffa honom i går.</pre><pre>Sverige har alltså ett gott rykte som en engagerad\r\nmedlem i världssamfundet. Vi har en tradition av\r\ninternationellt engagemang. Detta faktum, fru\r\ntalman, innebär i det här sammanhanget att vi nog\r\nfår akta oss för att inte framstå som om vi har ett\r\nsöndagsansikte utåt, samtidigt som vi kan kritiseras\r\nför att inte leva upp till våra ideal inom vårt eget\r\nlands gränser.</pre><pre>Vänsterpartiets meningsyttring i det här\r\nbetänkandet tar upp frågan om en språklag och om\r\nett tillägg i regeringsformen om samernas rättsliga\r\nställning. Vår motion besvaras med att Sametinget\r\nskall ges ett ansvar för att leda det samiska\r\nspråkarbetet. Naturligtvis skall Sametinget ges den\r\nuppgiften, men Sametinget skulle lättare kunna\r\nsköta den uppgiften om det hade en språklag att\r\narbeta utifrån. Hur en språklag sedan skall\r\nutformas finns inte med vare sig i propositionen\r\neller betänkandet.</pre><pre>I dag har våra invandrare större rättigheter än vad\r\nvuxna samer som fråntagits sitt språk har. De har\r\nt.ex. större rättigheter att få läsa sitt språk på betald\r\narbetstid. Jag tycker inte att det är någon ursäkt att\r\ndet i Sverige finns färre som talar samiska i det\r\nsamiska kärnområdet än det finns i Norge och\r\nFinland. Finland har länge haft en språklag. Norge\r\nhar fler samer kvar i Sapmi. Vi har helt enkelt varit\r\neffektivare med att utrota språket och att sprida\r\nsamerna ut över landet. Vi har varit effektivare som\r\nkolonisatörer.</pre><pre>Vårt motionsyrkande gäller ett tillägg i\r\nregeringsformen 1 &gt; ekap. 2 §. Där står nu att\r\netniska, språkliga och religiösa minoriteters\r\nmöjlighet att behålla och utveckla ett eget kultur-\r\noch samfundsliv bör främjas. Tillägget skulle\r\nkunna vara att samerna härvid i egenskap av\r\nurbefolkning intar en särskild ställning. Men det\r\nkunde inte utskottet tänka sig.</pre><pre>Utskottsmajoriteten svarar att samerna redan ges\r\nett grundlagsskydd som etnisk minoritet och att\r\nsamernas ställning i egenskap av ursprungsfolk har\r\nmarkerats genom uttalanden i två olika\r\nbetänkanden från riksdagsmötet 1976/77.</pre><pre>Vi anser att samerna är mer än en etnisk minoritet.\r\nVi har många minoriteter i vårt land, t.ex. turkar\r\noch iranier. Men andra etniska grupper i Sverige\r\nhar i regel ett hemland någonstans, varifrån de kan\r\nfå språkliga och kulturella impulser. Samerna är\r\nSveriges ursprungsfolk. Vi anser att det också skall\r\nskrivas in i grundlagen.</pre><pre>Skillnaden mellan grundlagen och vad som föreslås\r\ni riksdagens betänkande är att grundlagsändringar\r\nbara kan ske genom två riksdagsbeslut med\r\nmellanliggande val. Vad som föreslås i riksdagens\r\nbetänkande kan röstas bort med enkel majoritet i\r\nkammaren. Det har därmed inte samma dignitet.</pre><pre>Samma betänkligheter har tydligen utskottet när\r\ndet gäller vårt motionsyrkande om en samelag. Där\r\nsvarar utskottet att den här lagen handlar om\r\nSametinget och därför skall heta sametingslag. Den\r\ninledning som vi föreslog efter rekommendation\r\nfrån Samerättsutredningen handlar om samma sak,\r\nnämligen att det skrivs in att samerna är en\r\nurbefolkning i Sverige med ett eget språk, en egen\r\nkultur och egna näringar. Det bör också finnas en\r\nhänvisning till i vilka lagar och förordningar man\r\nkan hitta andra bestämmelser rörande samerna.</pre><pre>Fru talman! I dag har vi besök här i riksdagen av\r\nfredspristagaren Rigoberta Menchú. Hon är\r\ntaleskvinna för världens ursprungsbefolkningar,\r\ninkl. samerna. För några veckor sedan hade vi\r\nmöjlighet att se och höra henne i ett svenskt TV-\r\nprogram. Hon sade då fritt översatt att kampen nu\r\ninte gäller mat och överlevnad, utan rätten till en\r\negen historia, äganderätten till marken och rätten\r\ntill en egen kultur. Det gäller helt enkelt rätten att\r\nvara annorlunda. Den rätten hotas inte bara av\r\nrasister och extremister, utan också av hedervärda\r\nanpassningsidéer i Sverige och andra länder.</pre><pre>ILO-konventionen, vilken Sverige nu inte anser sig\r\nkunna ratificera, är ett viktigt instrument för\r\nRigoberta Menchú och andra i deras arbete för\r\netniska minoriteter och ursprungsfolk i hela\r\nvärlden. Den är naturligtvis också ett viktigt\r\ninstrument för Sveriges strävanden internationellt\r\nför frågor om mänskliga rättigheter.</pre><pre>Fru talman! Jag yrkar bifall till Vänsterpartiets\r\nmeningsyttring till detta betänkande.</pre><pre>Anf. 14  INGER RENÉ (m):</pre><pre>Fru talman! Om man skall tala om samerna och\r\nderas ställning i Sverige kan man börja mycket lång\r\ntid tillbaka. Det blir en intressant, spännande och\r\nkanske också bitvis skrämmande historia. Jag skall\r\nnöja mig med att börja 1977.</pre><pre>Detta år uttalade riksdagen att samerna intar en\r\nsärskild ställning i förhållande till andra\r\nminoriteter. Det gör de av två skäl; dels av det\r\nsjälvklara skälet att samerna är en del av Sveriges\r\nursprungsbefolkning, dels av det skälet att gruppen\r\nsamer är så liten att detta speciella inslag i landets\r\nkulturarv kan riskera att utplånas om man inte\r\nvidtar speciella åtgärder för att stödja en levande\r\nsamisk kultur.</pre><pre>Detta sista skäl har samerna uppmärksammat, och\r\ndärför har de skapat olika organisationer för att\r\nbevara sina samiska intressen. Dessa\r\norganisationer behöver kompletteras med en statlig\r\nmyndighet, där samernas engagemang i\r\nkulturfrågor i mycket vid bemärkelse tas till vara.</pre><pre>På så sätt har förslaget till denna okonventionella\r\nstatliga myndighet -- Sametinget -- vuxit fram.\r\nSametinget är okonventionellt i så måtto att\r\nmyndighetens beslutande organ, själva tinget, i sin\r\nhelhet utses av enskilda och inte av regeringen.</pre><pre>Vi har snart beslutat i enlighet med hemställan i\r\npropositionen och betänkandet. Därför är det i\r\ndenna debatt på sin plats att säga att det är av\r\nstörsta betydelse att vi går ut på bred front och\r\nuppmärksammar alla samer på den möjlighet som\r\nfinns att påverka, så att så många som möjligt\r\nanmäler sig till valnämnden för att de sedan skall\r\nkunna tas upp i sameröstlängden. Det är bråttom;\r\nanmälan skall vara registrerad redan den 25\r\njanuari.</pre><pre>Jag skulle vilja uttrycka en from förhoppning om att\r\ninte bara massmedia i Norr- och Västerbotten och\r\ni Jämtlands län uppmärksammar detta för att få så\r\nmånga som möjligt att anmäla sig, utan att också\r\nStockholmsområdets massmedia gör det. Här i\r\nStorstockholmsområdet bor ju en mycket stor del\r\nav Sveriges ca 17 000 samer.</pre><pre>Utskottet är i stort sett enigt. Den fråga som har\r\ngivit upphov till den mest intensiva diskussionen\r\ngäller ILO:s konvention nr 169 om ursprungsfolk\r\noch stamfolk i självstyrande länder. Grundtanken i\r\nden tidigare konventionen i samma ämne var att\r\nursprungsbefolkningen skulle stödjas, men målet\r\nvar assimilation. Grundtanken i dag, vilken tydligt\r\nkommer till uttryck i konvention 169, är att\r\nursprungsbefolkningens egna kulturer skall stödjas\r\nför att bevaras och växa i omfattning och betydelse.</pre><pre>Vi bör kanske komma ihåg att det är ett synsätt som\r\ninte är självklart i alla länder. Jag hörde i går\r\nfredspristagaren Rigoberta Menchú tala. Hon sade\r\natt indianerna i hennes hemland Guatemala\r\nfortfarande är en dekoration i kanten -- en färgstark\r\nmajoritet som man bara använder i turistiska\r\nsammanhang. Mänskliga rättigheter är långt ifrån\r\nen självklarhet.</pre><pre>Det är tvärtom så, att ursprungsbefolkningar -- inte\r\nminst samerna i vårt land -- är en omistlig del i ett\r\nlands levnadsmönster och kultur. Utan denna\r\nmångfald, som fordrar allas medverkan, blir ett\r\nsamhälle eller ett land ensidigt och utarmat. ILO-\r\nkonventionen ger uttryck för detta synsätt. Denna\r\ninriktning är vi naturligtvis alla överens om, men\r\nbekymret är artikel 14 och skrivningen om\r\nursprungsbefolkningarnas äganderätt till mark och\r\nvatten.</pre><pre>Det var också denna fråga som vållade mest debatt\r\ni Genève vid konferensen om ILO-konventionen.\r\nInte mindre än 101 ändringsförslag lämnades in.\r\nFrån svensk sida påtalades behovet av bruksrätt\r\noch att det begreppet borde tas in i texten som ett\r\nalternativ till äganderätt.\r\nRegeringsrepresentanterna från Nya Zeeland\r\nuttryckte att man hade liknande problem som i\r\nSverige, men efter långa diskussioner föll dess värre\r\nförslaget.</pre><pre>I artikel 14 står det nu att ursprungsbefolkningens\r\näganderätt och besittningsrätt till den mark som\r\nden traditionellt bebor erkänns. Det stämmer inte\r\nmed svenska rättsförhållanden. Eftersom man inte\r\nkan ratificera konventionen styckevis och delt,\r\nmåste den därför avvisas. Under behandlingen i\r\nGenève framkom att flertalet länder ser mer\r\nflexibelt på begreppet äganderätt. Mot denna\r\nbakgrund är det speciellt intressant att följa hur\r\nILO bedömer Norges tillämpning av konventionen.</pre><pre>Jag skall slutligen kommentera Berith Erikssons\r\noch Vänsterpartiets särmeningar. När det gäller\r\nfrågan om språklagstiftningen är det inte en ursäkt\r\natt påpeka att förhållandena i Norge, Finland och\r\nSverige inte är likformiga. Den kommun som har\r\nflest samer i sin befolkning har betydligt under\r\n10 %. Det visar att förhållandena i Sverige, Norge\r\noch Finland inte är kongruenta.</pre><pre>Sametingen kommer att få ansvar och resurser för\r\natt genomföra en språkutbildning. Åtskilliga\r\nremissinstanser har också framhållit att detta är en\r\nbra uppgift för Sametinget. Samerättsutredningen\r\nhar också visat att språkutvecklingen förstärks\r\ngenom att tinget ges en ledande roll i språkarbetet.</pre><pre>När det sedan gäller ursprungsbefolkningen menar\r\nutskottet i sin helhet att de etniska minoriteterna\r\nhar ett fullgott grundlagsskydd i regeringsformens\r\n1 kap. 2 §. Företrädare för samerna har dessutom\r\nframhållit att vad man egentligen önskar reglera är\r\ninte individens rätt, utan samiska folkets kollektiva\r\nrätt till mark och vatten. I regeringsformen tar man\r\nnär det gäller mänskliga rättigheter sikte på\r\nindividens rätt och inte kollektivets. Därför talar\r\ndenna princip mot att införa en bestämmelse om\r\nkollektiva rättigheter.</pre><pre>Sametinget är inte slutet på historien när det gäller\r\nsamernas ställning i samhället. Positionerna är\r\nheller inte, som det har sagts på en del håll, låsta i\r\noch med detta beslut. Tvärtom är möjligheterna till\r\nförändringar och utveckling outtömliga. Jag yrkar\r\nbifall till utskottets hemställan i alla dess delar och\r\navslag på samtliga reservationer.</pre><pre>Anf. 15  BERITH ERIKSSON (v) replik:</pre><pre>Fru talman! I Norge och i Finland finns det\r\nspråklagar. I Finland har den funnits länge. Det\r\nfinns ingenting som säger att den språklag som\r\nSverige inför skall vara utformad på exakt samma\r\nsätt som de som finns i Norge och Finland. Det kan\r\nockså påpekas att den nya europeiska\r\nspråkkonventionen har kunnat ratificeras av\r\nDanmark, Norge och Finland just därför att de har\r\nen språklag.</pre><pre>Jag tycker inte att jag riktigt fick det svar som jag\r\nville ha, utan endast ett påpekande om att det finns\r\nsi eller så många procent samer i vissa områden.\r\nDen grundlagsändring vi föreslår i vår särmening\r\nhandlar inte om kollektiva rättigheter. Den handlar\r\nom att i regeringsformen skriva in att samerna i\r\negenskap av ursprungsfolk har en särställning.</pre><pre>Anf. 16  INGER RENÉ (m) replik:</pre><pre>Fru talman! Jag förstår att inte Berith Eriksson är\r\nnöjd med mitt svar eftersom vi inte är överens.\r\nUtskottets majoritet menar att språkutvecklingens\r\nintresse tillvaratas på bästa sätt genom det beslut\r\nsom vi kommer att fatta.</pre><pre>När det gäller regeringsformen 1 kap. 2 § har\r\nsamerna själva uttryckt att det är den kollektiva\r\nrättigheten som de vill värna. Det stämmer alltså\r\ninte med vår lagstiftning.</pre><pre>Anf. 17  HANS GÖRAN FRANCK (s):</pre><pre>Fru talman! Genom införandet av en sametingslag\r\ngörs ett stort framsteg i utvecklandet av den\r\nsamiska befolkningens rättigheter i vårt land.\r\nGenom att det föreslagna Sametinget, vars\r\nledamöter utses genom val bland den samiska\r\nbefolkningen, får status av en särskild statligt\r\nmyndighet, skapas förutsättningar för att den\r\nsamiska befolkningen mer auktoritativt och\r\neffektivt kan hävda och utöva sina rättigheter och\r\nintressen.</pre><pre>Samerna i Sverige uppskattas till ca 17 000\r\npersoner, varav 2 000 i sameby, 8 000 utanför\r\nsameby i norr och 7 000 utanför sameby i resten av\r\nlandet. Någon verklig folkräkning finns inte, men\r\nborde under de nya betingelser som den nya\r\nlagstiftningen skapar kunna genomföras. Samerna\r\när sålunda totalt sett en så liten folkgrupp att den\r\nmed tiden kan riskera att utplånas. Det behövs\r\ndärför att särskilt verksamma åtgärder vidtas för att\r\nstödja den samiska befolkningen i deras strävanden\r\nefter bättre levnadsförhållanden och för att\r\nvidmakthålla och utveckla en levande kultur.</pre><pre>Samerna har själva skapat olika organisationer för\r\natt bevaka sina intressen. Genom Sametinget, och\r\ndess status som statlig myndighet med överblick\r\növer de olika samiska frågorna, skapas ett mer\r\nkraftfullt instrument.</pre><pre>En förutsättning för att förväntningarna skall\r\nuppfyllas är att samerna själva aktivt engagerar sig\r\ni Sametingets verksamhet. Här kommer också att\r\nfinnas goda möjligheter att på ett auktoritativt sätt\r\nframlägga den samiska befolkningens synpunkter,\r\nförslag och krav. Den lösning som valts i\r\nlagförslaget är okonventionell och unik, men\r\nförhoppningsvis avpassad till samernas behov och\r\nintressen.</pre><pre>Förslaget bygger på grunduppfattningen att\r\nsamerna är en etnisk minoritet som i egenskap av\r\nursprungsbefolkning i ett eget land intar en särskild\r\nställning i förhållande till andra minoriteter i\r\nlandet. Samtidigt bör betonas att målet för\r\nsamhällets insatser för den samiska minoriteten\r\nockså är vad som slagits fast för vår\r\nminoritetspolitik i allmänhet -- jämlikhet, valfrihet\r\noch samverkan.</pre><pre>Själva tinget skall i sin helhet utses av tingets\r\nledamöter. Församlingen utser en styrelse för den\r\nlöpande förvaltningen. Regeringen förordnar\r\nordförande bland de valda ledamöterna i tinget,\r\nmen efter förslag från tinget. Jag utgår ifrån att\r\nregeringen som regel kommer att följa tingets\r\nförslag. Skulle denna ordning mot förmodan inte\r\nfungera väl, utgår jag ifrån att tinget framlägger\r\nförslag till förändring. Det vore intressant att höra\r\nutbildningsministerns kommentarer till detta. Det\r\nhar delvis varit en omstridd fråga.</pre><pre>I utskottsbehandlingen har eftersträvats att uppnå\r\nbredast möjliga enighet om lagförslaget. Jag anser\r\natt detta i sig är ett värde för att säkra inte bara en\r\nallmänt positiv inställning till den samiska\r\nbefolkningen, utan även för att skapa stabilitet och\r\nkontinuitet i samhällets hållning till samerna. Det\r\nligger i sakens natur att det i utskottsutlåtandet\r\ndärför har gjorts en del kompromisser.</pre><pre>På några punkter finns det särskilda yttranden.</pre><pre>Ingela Mårtensson säger att det varit lämpligt att\r\navvakta Sametingets inrättande för att därefter ge\r\ntinget möjlighet till yttrande. Hon förutsätter även\r\natt Sametinget i framtiden får ställning av\r\nremissmyndighet.</pre><pre></pre><pre>Jag är inte främmande för att Sametinget kunde ha\r\nhörts innan beslut i ärendet fattades. Detta fick\r\nemellertid vägas mot intresset av att lagen så snart\r\nsom möjligt träder i kraft och att Sametinget kan\r\nmotta det anslag som förutskickats i propositionen.</pre><pre>Det är självklart att Sametinget inte bara skall vara\r\nen remissinstans, utan även på eget initiativ\r\nframlägga förslag. Jag hoppas att Sametinget skall\r\nbli aktivt i dessa avseenden.</pre><pre>Berith Eriksson, i likhet med Bengt Hurtig, önskar\r\nen särskild samisk språklagstiftning, som även\r\ninnefattar rätten för vuxna att -- som man uttrycker\r\ndet -- återerövra sitt språk. Utskottet utgår från att\r\nregeringen följer utvecklingen inom detta område\r\nnär det gäller det samiska språket och beaktar\r\nbehovet av de lagstiftningsåtgärder som kan\r\nföreligga. Det vore även intressant att på den här\r\npunkten höra utbildningsministerns synpunkter på\r\ndet som utskottet anfört.</pre><pre>Det samiska språket är en viktig del av den samiska\r\nkulturen. Språket ger uttryck åt folkets\r\nlevnadsbetingelser, värderingar, synsätt och\r\ntraditioner. Det samiska språket är en del av\r\nSveriges kulturarv, och det är därför en nationell\r\nangelägenhet att det ges möjlighet att utvecklas.</pre><pre>På grund härav är det viktigt att Sametinget utöver\r\nresurser som tinget kommer att förfoga över, bl.a.\r\nnär det gäller kultur, tilldelas ytterligare medel för\r\natt på sätt som Sametinget bestämmer stödja det\r\nsamiska språket. Utbildningsministern har, som jag\r\ntidigare nämnt, lovat att återkomma med förslag i\r\n1994 års budgetproposition, men redan nu är ett\r\nanslag i storleksordningen 2 miljoner kronor per år\r\nangivet -- i detta års penningvärde.</pre><pre>Det är naturligtvis av intresse att höra\r\nutbildningsministerns synpunkter, inte bara hur\r\nhan ser på det här för ett år framåt, utan även\r\nframdeles. Jag skulle kunna föreställa mig att\r\nbehoven kommer att kunna bli betydligt större. Jag\r\nvill också nämna de möjligheter som redan nu finns\r\ni fråga om undervisning i samiska som hemspråk\r\ninom allmänna skolväsendet. Genom de medel som\r\nställs till förfogande har Sametinget vissa\r\nmöjligheter att framställa undervisningsmaterial.\r\nBerith Eriksson hänvisar till Norge och Finland,\r\ndär särskild språklagstiftning finns.</pre><pre>I propositionen och i utskottsbetänkandet\r\nframhölls också olikheter som skäl för att nu välja\r\nen annan lösning. Jag anser emellertid att det finns\r\ngoda skäl såväl för regering och riksdag som för\r\nSameting att kunna återkomma, inte minst i vad\r\ngäller vilken betydelse en harmonisering mellan de\r\nnordiska länderna kan ha i språkfrågan. Jag skulle\r\nvilja att utbildningsministern också på den här\r\npunkten säger sin mening.</pre><pre>Berith Eriksson vill, i likhet med Bengt Hurtig, att\r\nsamernas särskilda ställning som ursprungsfolk\r\nredan nu markeras, inte bara genom\r\ngrundlagsskydd för samerna som minoritet och\r\ngenom uttalanden i riksdagen om samernas\r\nsärställning i egenskap av ursprunglig befolkning,\r\nutan genom ett tillägg i regeringsformen, vilket\r\nuteslutande skulle avse samerna. Utskottet anser\r\ninte att det nu finns skäl att ytterligare markera\r\nsamernas särskilda ställning. Den skrivning\r\nutskottet valt kan vara skäl för nya överväganden\r\nvid senare tidpunkt. Det gäller här att följa\r\nutvecklingen i andra länder om vad som sker på\r\nkonventionsområdet när det gäller\r\nursprungsbefolkningarnas ställning.</pre><pre>Av intresse är givetvis att ta del av Sametingets\r\nsynpunkter och eventuella förslag. Det finns inga\r\ndelade meningar i utskottet när det gäller ILO-\r\nkonventionen, men jag vill starkt framhålla\r\nbetydelsen av att söka undanröja de hinder som\r\nföreligger. Jag utgår från att utbildningsminister\r\nPer Unckel har tagit del av de skrivningar som\r\nutskottet har gjort om ILO-konventionen. Jag\r\nhoppas också att utbildningsministern verkligen\r\nbeaktar de synpunkter och förslag som faktiskt\r\nfinns i utskottsutlåtandet. Det vore av stort intresse\r\natt även i dag få höra hans synpunkter.</pre><pre>Fru talman! Med det anförda yrkar jag bifall till\r\nutskottets hemställan.</pre><pre>Anf. 18  INGELA MÅRTENSSON (fp):</pre><pre>Fru talman! Flera ledamöter har här i dag nämnt\r\nRigoberta Menchú, som just nu befinner sig i vår\r\nriksdag. Jag har precis kommit från en träff som vi\r\nriksdagsledamöter har haft med henne. Rigoberta\r\nMenchú har ju fått Nobels fredspris för att hon har\r\nverkat för fred, mänskliga rättigheter och\r\nursprungsbefolkningar. Vid den här träffen sade\r\nhon också att hon med kraft kommer att fortsätta\r\nverka för ursprungsbefolkningars rättigheter och\r\nhade gärna här i parlamentet framfört en hälsning.\r\nVi har ju inte den tingens ordning här, så det skulle\r\nvara möjligt. Det skulle annars ha varit lämpligt,\r\nnär vi nu skall behandla betänkandet om samernas\r\nrättigheter. Jag vill gärna på det här viset ändå\r\nframföra Rigoberta Menchús hälsning.</pre><pre>Sverige har i olika sammanhang verkat för\r\nursprungsbefolkningarnas rättigheter. Det är\r\ndärför angeläget att vi också ser till vår egen\r\nursprungsbefolkning samerna, så att de får sina\r\nrättigheter tillgodosedda. Ett viktigt internationellt\r\ndokument i det här fallet är ILO:s konvention 169\r\nom ursprungsfolk och stamfolk i självstyrande\r\nländer. Propositionen föreslog att riksdagen helt\r\nenkelt skulle slå fast att Sverige inte bör tillträda\r\nden konventionen.</pre><pre>Den enda motivering som gavs var att man\r\nhänvisade till artikel 14 om äganderätten och att det\r\nmed svenska rättsförhållanden uppenbart inte är\r\nförenligt med den bestämmelsen. Det handlar om\r\n''Rights of ownership and possession of the people's\r\nconcern over lands and which they traditionally\r\noccupy shall be recognized.'' Enligt statsrådets\r\nmening kan det med den här bestämmelsen inte bli\r\naktuellt för Sverige att tillträda konventionen. Det\r\ngjorde att jag motionerade i den här frågan, därför\r\natt jag tycker att Sverige bör undanröja de hinder\r\nsom finns för att kunna ratificera konventionen.</pre><pre>Jag är glad att konstitutionsutskottet inte på samma\r\nsätt avfärdar den möjligheten. Jag inser\r\nsvårigheterna med artikel 14, men det finns så\r\nmånga andra krav i konventionen som Sverige kan\r\nställa upp på. Det är väldigt viktigt att vi också gör\r\ndet, inte bara när det gäller ursprungsbefolkningar\r\ni Sverige, utan runt om i världen. Konventionen i\r\nsig är nämligen ett förstärkande av\r\nursprungsbefolkningars rättigheter.</pre><pre>Norge har, som fler här har antytt, ratificerat\r\nkonventionen. I det sammanhanget har man gjort\r\nen s.k. enkel tolkningsförklaring på så sätt att man\r\ntolkar äganderätt som brukningsrätt. Norge skall\r\nlämna in en rapport till ILO, därefter blir det ILO:s\r\nsak att bedöma hur konventionens krav har\r\ntillämpats. Om ILO anser att Norges tillämpning är\r\nacceptabel finns det inga skäl för Sverige att inte\r\nkunna underteckna konventionen. Det är min\r\npersonliga uppfattning.</pre><pre>Jag är därför nöjd med det sätt som\r\nkonstitutionsutskottet har hanterat frågan. Det\r\nvore fint om Sverige nästa år, som är\r\nursprungsbefolkningarnas år, skulle kunna\r\nratificera konventionen. Det får vi emellertid se,\r\nefter att ha tagit del av ILO:s bedömning.</pre><pre>Konstitutionsutskottet har också haft att ta\r\nställning till inrättandet av ett Sameting. Jag tycker\r\natt det är bra att beslut nu fattas. Det finns många\r\nsom kritiserar uppläggningen av Sameting. Man\r\nmenar att tinget inte får tillräckligt mycket att säga\r\ntill om. Det är emellertid viktigt att ett ting inrättas.\r\nSkulle det sedan visa sig att tinget inte får\r\ntillräckligt mycket att säga till om eller att man vill\r\njustera uppläggningen, skall den möjligheten\r\nfinnas.</pre><pre>Jag undrar t.ex. hur det blir med tillsättandet av\r\nordförande för tinget. Det står i det framlagda\r\nförslaget att det är regeringen som formellt tillsätter\r\nordförande efter förslag från tinget. Jag utgår från\r\natt man då följer det förslag som kommer från\r\ntinget, så att det inte blir regeringen som reellt\r\nbeslutar vem som skall vara ordförande. Annars får\r\nordningen ändras. Vi får se hur det blir i praktiken,\r\nom det bara är en formell historia, utifrån att det\r\nskall vara en myndighet.</pre><pre>Det handlar också om hur tinget får möjligheter att\r\nyttra sig om olika frågor som rör samernas område.\r\nJag utgår från att det blir obligatoriskt att sådana\r\nförslag som direkt berör samerna skickas på remiss,\r\ndvs. helt enkelt ett remisstvång.</pre><pre>Därför tycker jag också att det skulle ha varit på sin\r\nplats att de förslag som framför allt\r\nbostadsutskottet har haft att ta ställning till hade\r\nskickats över till tinget för hörande, och sedan\r\nkunde vi ha fattat beslut i riksdagen. Det hade varit\r\nen lämplig ordning. Detta har jag fört fram i ett\r\nsärskilt yttrande.</pre><pre>Jag instämmer med Hans Göran Franck att det inte\r\nbara skall vara fråga om att yttra sig i olika frågor,\r\nutan tinget skall ha möjligheter att ta initiativ och\r\nkomma med förslag. Det är en självklarhet.</pre><pre>Med detta yrkar jag bifall till utskottets hemställan.</pre><pre>Anf. 19  Utbildningsminister PER UNCKEL\r\n(m):</pre><pre>Fru talman! Om riksdagen om en stund fattar det\r\nbeslut som anges i regeringens proposition och\r\nkonstitutionsutskottets betänkande, tar vi ett\r\nviktigt steg i riktning mot erkännande av samernas\r\nrimliga rättigheter. Det särskilda Sametinget blir en\r\nsymbol, men också ett instrument för utövandet av\r\nsamernas rätt.</pre><pre>Egentligen är det, fru talman, rätt förunderligt att\r\ndet skall ta så här lång tid att tillerkänna samerna\r\nmöjligheten att inom vårt lands lagar och\r\nparlamentariska system utöva sina egna rättigheter\r\noch råda över egna angelägenheter.</pre><pre>När samefrågorna i sin någorlunda helhet var\r\nföremål för riksdagens diskussion förra gången\r\nsaknades detta viktiga element -- samernas\r\nrättigheter och Sametinget -- i dåvarande\r\nregeringens förslag. Det år som nu har gått sedan\r\nriksdagen då avvisade regeringsförslaget och sände\r\ndet tillbaka för komplettering och fullständigande\r\nhar utnyttjats för att nu förse samefrågorna med\r\nderas riktiga och rättmätiga legala ram.</pre><pre>Inte minst viktigt är det, fru talman, att det vi nu\r\ngör innebär att samverkan mellan samer i olika\r\ndelar av Norden underlättas. Inte minst samerna\r\nsjälva understryker gång på gång det nödvändiga i\r\natt se samerna, visserligen som en del av resp. land,\r\nmen också som en befolkning som skär tvärs\r\nigenom fyra länder i vår del av världen. Sedan\r\ntidigare finns i Finland och Norge sameting av\r\nungefärligen det slag och den struktur som vi nu\r\nföreslår skall inrättas också i Sverige.</pre><pre>Vi har också i ett annat hänseende försökt vara\r\nnordiska, nämligen när vi har övervägt hur\r\nSametingets arbetsvillkor och uppgifter skall\r\nformuleras. Tingets uppgifter och ansvar kommer,\r\nenligt det förslag som riksdagen nu diskuterar, att\r\nutvecklas gradvis och på basis av de erfarenheter\r\nsom vinnes när tinget väl har inlett sitt arbete.</pre><pre>Om jag vågar utgå från att riksdagen om en stund\r\nkommer att fatta det beslut som anges i proposition\r\noch utskottsbetänkande, vänds vårt intresse i\r\nbetydande utsträckning mot nästa fas -- viktig som\r\nden är -- i arbetet på att förstärka de samiska\r\nrättigheterna, nämligen upprättande av röstlängd,\r\nval och Sametingets första möte i höst.</pre><pre>Som Inger René påpekade tidigare i\r\nriksdagsdebatten, är det kort om tid för att nu\r\nanmäla sig till röstlängden för att vara delaktig i det\r\nförsta valtillfället. Jag kan inte nog understryka\r\nbetydelsen av att många samer tar den möjligheten,\r\nså att representativiteten i det sameting som i höst\r\nkommer att samlas blir vad samerna själva har rätt\r\natt begära.</pre><pre>Låt mig också understryka hur viktigt det är att\r\nSametinget, när det väl träffas, får en god start och\r\natt alla samer, oavsett intressen, bakgrund och\r\nsärskilda idéer och åsikter, känner sig stimulerade\r\nav det arbete tinget utför och känner samhörighet\r\nmed Sametingets överläggningar och dess beslut.\r\nSametinget skall representera alla Sveriges samer,\r\noavsett dessas bakgrund och åsikter i övrigt.</pre><pre>Får jag, fru talman, med den inledningen i all\r\nkorthet beröra några av de frågor som Hans Göran\r\nFranck och Ingela Mårtensson har ställt till mig,\r\ndirekt eller indirekt.</pre><pre>Den första frågan från Hans Göran Frank, och\r\ndelvis en fråga från Ingela Mårtensson, handlade\r\nom hur regeringen ser på det som Sametinget\r\nkommer att föreslå och besluta, i den mån\r\nregeringen över huvud taget behöver vara\r\ninblandad i nästa steg i beslutet.</pre><pre>Min utgångspunkt är att Sametinget, inom de\r\nramar som detta har att verka, skall fatta egna\r\nbeslut. I den mån regeringen måste konfirmera, av\r\nkonstitutionella skäl, utgår jag från att i varje fall\r\nden regering jag representerar kommer att följa\r\nvad tinget beslutar.</pre><pre>I ett särskilt hänseende kan jag lugna Ingela\r\nMårtensson distinkt, nämligen i fråga om val av\r\nordförande för Sametinget. Det är inte möjligt, av\r\nkonstitutionella skäl, att överlåta en sådan rätt till\r\nnågon annan, ty då måste regeringen fatta beslutet.\r\nPrecis på samma sätt som jag i min övriga kapacitet\r\nsom utbildningsminister inte kan tänka mig att i det\r\nnya högskolesystemet ompröva ett val av rektor i\r\nen högskola, kan jag inte heller tänka mig att säga\r\natt jag bättre än samerna själva kan bedöma vilken\r\nordförande som skall leda tingets överläggningar.</pre><pre>I fråga om det samiska språket har Hans Göran\r\nFranck helt rätt i att det säkerligen vad det lider\r\nkommer att krävas större insatser än vad man har\r\nmöjlighet att göra i en tid när budgetunderskottet\r\ndess värre är bekymmersamt stort.</pre><pre>Får jag därtill lägga en upplysning som är av\r\nintresse redan på kortare sikt än tillkvicknandet av\r\nden svenska ekonomin, nämligen att Sverige vid ett\r\nantagande av EES-avtalet faktiskt har möjlighet att\r\nutnyttja EG-resurser för tillvaratagande och\r\nstärkande av minoritetsspråk. Om EES-avtalet kan\r\nantas av alla berörda stater, säg vid nästa\r\nhalvårsskifte, öppnas här en ny möjlighet att vårda\r\ndet samiska språket och utveckla dess identitet.</pre><pre>I fråga om språklagen har regeringen, som har\r\nframgått av diskussionen, valt att inte föreslå\r\nriksdagen att fatta beslut om detaljerade språkliga\r\nbestämmelser för några i lagförslaget utpekade\r\nkommuner. Det kändes som en egendomlig\r\nordning att regeringen skulle fatta beslut om i vilka\r\nkommuner som samerna skulle ha vissa särpräglade\r\nspråkliga rättigheter. Vi valde därför att låta tinget\r\nsjälvt få avgöra denna fråga, i enlighet med den\r\nprincip som Ingela Mårtensson tidigare anförde\r\nfrån talarstolen och genom att ge tinget de\r\nekonomiska resurser som skulle vara knutna till\r\nfrämjandet av det samiska språket.</pre><pre>Jag vill gärna för egen del säga, att jag utesluter\r\nnaturligtvis inte att Sametinget, efter sina debatter,\r\nåterkommer till riksdagen med nya eller\r\nannorlunda förslag i fråga om hur den språkliga\r\nidentiteten och den språkliga utvecklingen bäst\r\nskall främjas. I så fall får riksdagen i den\r\nsituationen ta ställning till förslagen såsom de då\r\nligger och pröva huruvida detta är en bättre\r\nordning, påbjuden av Sametinget självt, än att\r\nSametinget helt och hållet sörjer för ansvaret för\r\nutvecklingen av det samiska språket.</pre><pre>Svaret är alltså att jag tycker att varken regeringen\r\neller riksdagen har anledning att i denna fråga fatta\r\nnågot slutgiltigt och för all framtid gällande beslut.\r\nMan bör i stället vara öppen för den prövning som\r\nkan bli aktuell efter det att tinget har inlett sitt\r\narbete.</pre><pre>I fråga om ILO-konventionen har flera tidigare\r\ninlägg i debatten visat vilken komplikation\r\nutformningen av 14 § kommit att utgöra. Som flera\r\ntalare har understrukit är det förhållandet mellan\r\näganderätt och bruksrätt som konstituerat\r\nomöjligheten för Sverige att tillträda\r\nkonventionen. Jag har för egen del sagt att jag\r\ngärna tar de initiativ som är möjliga för att skapa\r\nnya förutsättningar för en konvention som kan få\r\nen bredare uppslutning än de få länder som ansett\r\nsig kunna tillträda konventionen i dess nuvarande\r\nutformning.</pre><pre>Som framgår av utskottets betänkande väckte\r\nSverige under konventionsarbetet förslaget att\r\ninföra begreppet ''bruksrätt'' i konventionstexten.\r\nProblemet i dag är att definiera äganderätt som\r\nbruksrätt, vilket inom parentes sagt är en rätt\r\nhårresande laglig utvidgning av begreppet -- just\r\nbegreppet bruksrätt avvisades uttryckligen under\r\nkonventionsarbetet. Man kan nog inte, sedan man\r\nfått ett förslag om definition avvisat, utan ingående\r\ninternationella överläggningar hävda att det som\r\nkonventionen innebär i realiteten är det som\r\nuttryckligen avvisades.</pre><pre>För min del skall jag utöver detta gärna tillägga att\r\nom det skulle visa sig att konventionsinnehållet de\r\nfacto förändras så att det kommer att\r\növerensstämma med vad Sverige krävde när\r\nkonventionen utarbetades blir situationen\r\nsjälvfallet en helt annan än i dag. I dag är emellertid\r\nkonventionen juridiskt entydig, och därför är det\r\ninte möjligt för Sverige att tillträda den.</pre><pre>Fru talman! Detta var mina svar på åtminstone\r\nlejonparten av de frågor som ställts till mig. Får jag\r\nsluta mitt anförande med att säga att jag tycker att\r\ndet är en betydande vinst som hela det svenska\r\nsamhället gör med det beslut som riksdagen om en\r\nstund kan förväntas fatta. Vi får en representation\r\nför ett minoritetsfolk i vårt eget land, en\r\nrepresentation som detta minoritetsfolk borde ha\r\nfått för mycket länge sedan.</pre><pre>Anf. 20  HANS GÖRAN FRANCK (s)\r\nreplik:</pre><pre>Fru talman! Jag tycker att det är skönt att\r\nutbildningsministern så starkt har understrukit\r\nvikten av att den samiska befolkningen får en\r\nförstärkt ställning. Jag fäster mig vid vad\r\nutbildningsministern sade om valet av ordförande.\r\nDet var välgörande att få det klara beskedet. Jag\r\nutgår från att varje regering i vårt land kommer att\r\ninta samma hållning i denna fråga. Därmed har en\r\nav de kontroversiella frågorna fått ett positivt svar\r\nhär i kammaren.</pre><pre>Utbildningsministern går in på språkfrågan, och jag\r\ntycker att han även på den punkten visar en\r\nvärdefull öppenhet. Utskottet har framhållit att det\r\nhär finns olikheter mellan de nordiska länderna. Å\r\nandra sidan finns det ett starkt intresse av\r\nsamverkan mellan de nordiska länderna, något som\r\nutbildningsministern också talade om. På grund av\r\nde likartade förhållanden som råder är det av stor\r\nbetydelse att man så långt det är möjligt med\r\nhänsyn till de speciella förhållandena i varje land\r\nkan uppnå en harmonisering. I det avseendet kan\r\ndet även för svensk del komma i fråga att pröva om\r\nlagstiftningsåtgärder kan vara påkallade. På den\r\npunkten kunde det vara motiverat att\r\nutbildningsministern sade någonting mera.</pre><pre>När det gäller ILO-konventionen tycker jag att det\r\nkanske är en brist att propositionen innehåller så\r\nlitet av diskussion. Man borde ha tagit itu med den\r\nfrågan på ett annat sätt redan under\r\npropositionsskrivningen. Nu har vi fått en viss\r\ntempoförlust i den frågan. Nu sade\r\nutbildningsministern att han gärna vill verka i den\r\nriktning som utskottet har uttalat sig för. Jag tycker\r\nockså att det finns anledning för regeringen att inte\r\nbara avvakta vad som kan hända på området utan\r\näven ta egna initiativ. Som utbildningsministern\r\nsagt gäller det ett ganska litet antal länder, och\r\nförutsättningarna borde därför vara goda.</pre><pre>Anf. 21  Utbildningsminister PER UNCKEL\r\n(m):</pre><pre>Fru talman! Jag skall gärna medverka till att det tas\r\ninitiativ för att få en annan tingens ordning till\r\nstånd. Innehållet i det initiativ som i så fall borde tas\r\när ju att efterhöra huruvida inte andra länder som\r\ntidigare inte accepterade det svenska förslaget vid\r\nkonventionsskrivningen nu -- i ljuset av att så få var\r\nberedda att sluta upp kring den konventionstext\r\nsom man slutligen kom fram till -- borde överväga\r\nsina tidigare positioner. Jag tror att det är den vägen\r\nman måste gå för att mot bakgrund av de\r\nerfarenheter som vunnits ompröva det beslut som\r\nILO fattade.</pre><pre>I frågan om en språklag har jag inte mycket att\r\ntillägga utöver det jag sade i mitt tidigare\r\nanförande, nämligen att regeringen har bedömt det\r\nförslag till språklag som hade utarbetats som ett\r\nsämre alternativ i det läge som nu råder än att ge\r\nSametinget möjligheter att med egna resurser\r\növerväga, diskutera och eventuellt komma tillbaka\r\ntill regering och riksdag med förslag om hur\r\nspråkfrågan i framtiden bör hanteras. Inte minst\r\nmot bakgrund av de knappa ekonomiska resurser\r\nsom vi disponerar för språkhanteringen under de\r\nnärmaste åren anser jag att detta är en bättre\r\nordning än att ge bara vissa samer tillgång till den\r\nspråkliga service som den tidigare föreslagna\r\nspråklagen skulle säkerställa.</pre><pre>Anf. 22  HANS GÖRAN FRANCK (s)\r\nreplik:</pre><pre>ru talman! Det är riktigt som\r\nutbildningsministern säger att det bästa vore om det\r\nblev en justering av själva konventionen. Den\r\nomständigheten att bara fyra länder har anslutit sig\r\ntill konventionen borde vara ett memento för att\r\nman skulle kunna tänka sig en viss justering av\r\nkonventionen.</pre><pre>Men om det nu inte blir en justering av\r\nkonventionen blir frågan hur man kommer att\r\ntillämpa konventionen i nuvarande lydelse. Som\r\nutskottet framhållit blir då det som händer med\r\nNorge av stort intresse.</pre><pre>Det är mycket viktigt att man bevakar båda dessa\r\nfrågor och att man från svensk sida har en\r\nberedskap för att snabbt kunna ansluta sig till ILO-\r\nkonventionen, som är ett mycket viktigt\r\ninternationellt instrument.</pre><pre>I språkfrågan har utskottet tagit ställning, och jag\r\nhar redogjort för utskottets ståndpunkt. De\r\nerfarenheter som kan vinnas under den närmaste\r\ntiden blir naturligtvis av stor betydelse. Inte minst\r\npå grund av synpunkter som framförts från\r\nsamehåll är det av betydelse att vi håller dörrarna\r\nöppna för en lagstiftning. Det är ju inte så att en\r\nlag i sig är något radikalt medel för att lösa dessa\r\nproblem, men den kan vara ett viktigt medel för att\r\nförbättra situationen.</pre><pre>Det avgörande är -- det vill jag understryka på\r\nnytt -- de insatser i form av anslag och stöd på annat\r\nsätt som ges till denna språkutbildning.</pre><pre>Anf. 23  BERITH ERIKSSON (v) replik:</pre><pre>Fru talman! Utbildningsministern började med att\r\nsäga att Sametinget var ett steg på vägen i riktning\r\nmot ett erkännande av samernas rättigheter. Då\r\nkan man ju bara beklaga att det i nästa betänkande\r\nsom vi skall behandla är steg tillbaka i långa\r\nstycken.</pre><pre>Sedan uttryckte utbildningsministern vad många av\r\noss känner, nämligen att det är egendomligt att det\r\nskall behöva ta så lång tid. Om vi går tillbaka i\r\nhistorien, ser vi t.ex. inrättandet av\r\nlappmarksgränsen som skulle skydda jakt och\r\nfiske, inrättandet av odlingsgränsen, som skulle\r\nhejda kolonisationen, 1970-talets rennäringslag,\r\nsom började en utfasning av samesamhället -- en\r\nutfasning som fortfarande pågår.</pre><pre>Även om Samerättsutredningen led av\r\nmotsättningar, både ideologiska och personliga,\r\näven om regeringen inte visade någon större\r\nentusiasm för frågorna och även om samerna var\r\nskeptiska, så var det ett enat förslag som\r\nSamerättsutredningen lade fram. Där fanns\r\nspråklag, samelag och förslag om\r\ngrundlagsändring.</pre><pre>Med hänsyn till den historiska erfarenhet som vi\r\nalla har av utvecklingen, anser jag naturligtvis att\r\ndet bör införas en ändring i grundlagen i enlighet\r\nmed det förslag som Samerättsutredningen lade\r\nfram.</pre><pre>Anf. 24  INGELA MÅRTENSSON (fp):</pre><pre>Fru talman! Jag vill också uttrycka min\r\ntillfredsställelse över det svar som vi fick av\r\nutbildningsministern när det gäller tillsättande av\r\nordförande och även när det gäller möjligheterna\r\nför Sametinget att verka. Och jag hoppas att det\r\nverkligen blir goda möjligheter för samerna att\r\npåverka i frågor som direkt rör deras förhållanden.</pre><pre>Men jag vill också beröra ILO-konventionen. Om\r\ndet nu skulle bli så att Norges tolkning av ILO-\r\nkonventionen accepteras, kan jag inte se att det\r\nskall vara något problem för Sverige att också göra\r\nen enkel tolkningsförklaring. Man kan ju inte avge\r\nnågon reservation mot delar i konventionen, men\r\nman kan alltså göra en enkel tolkningsförklaring,\r\noch det är vad Norge har gjort. Om man nu\r\nkommer fram till att Norge tillämpar konventionen\r\npå ett riktigt sätt, kan man kanske tala om justering\r\neller en litet annorlunda tolkning av konventionen\r\nän vad som gjordes under den diskussion som\r\nföregick konventionens inrättande.</pre><pre>När det gäller påpekandet att det är så få som har\r\nratificerat konventionen, vill jag säga att den inte\r\nhar funnits så särskilt länge. Och det har ju\r\ntillkommit några länder. Man kan tänka sig att det\r\ntar litet tid innan det blir tillräckligt många länder\r\nsom kan ratificera. Men om Norges tolkning inte\r\nhåller, då tycker jag också att man bör se över\r\nmöjligheterna att justera konventionen så att det\r\nhelt enkelt blir fler länder som kan ratificera den.</pre><pre>Anf. 25  Utbildningsminister PER UNCKEL\r\n(m):</pre><pre>Fru talman! Jag skall inte ge mig djupt in i\r\nkonventions- och lagtolkning. Men jag tror inte att\r\njag gör mig skyldig till en alltför slarvig tolkning av\r\nden norska ståndpunkten om jag säger att den i\r\nvarje fall ligger på gränsen till vad man kan\r\ninrymma i begreppet äganderätt, i synnerhet som\r\njust den tolkning som Norge har gjort av\r\nkonventionen avvisades när den framfördes som ett\r\nformellt svenskt förslag vid konventionsarbetet.</pre><pre>Självfallet skall jag emellertid göra som utskottet\r\nhar skrivit, nämligen noga följa de erfarenheter\r\nsom Norge gör i relationerna med ILO. Men låt mig\r\ngärna tillägga som en högst personlig men djupt\r\nkänd uppfattning, att jag inte tycker om glidande\r\ntolkningar av internationella konventioner. Något\r\nav det viktigaste vi har i juridiken och i\r\nkonventionsarbete är ju att ja är ja och nej är nej.\r\nDet blir än viktigare när vi rör oss i relationer med\r\nandra länder med olika kulturell bakgrund, olika\r\nerfarenheter och olika lagstiftningsverk där hemma\r\natt ta hänsyn till. Då skall lagstiftningen vara klar\r\noch entydig, så att medborgarna i resp. länder vet\r\nvad de har att rätta sig efter.</pre><pre>Det är av det skälet som jag faller tillbaka på min\r\nursprungliga inställning, nämligen att det vore\r\nvälmotiverat för ILO att i ljuset av vad som hänt\r\nkonventionen sedan den skrevs reflektera över om\r\nden faktiskt representerade den minsta\r\ngemensamma nämnare mellan de fördragsslutande\r\nparterna som inte minst samerna har anledning att\r\nräkna med.</pre><pre>Får jag därtill, fru talman, säga något om\r\ntidsordning, fördröjningar och accepterande av den\r\ns.k. Samerättsutredningen. När den här regeringen\r\nbörjade sitt arbete med den s.k. samlade\r\nsameproposition som riksdagen vid förra\r\nbehandlingstillfället krävde efter att ha avvisat det\r\nsocialdemokratiska förslaget till halv samepolitik,\r\nså bestämde vi oss för att den viktigaste\r\nutgångspunkten -- och jag vill därvidlag anknyta till\r\nIngela Mårtenssons sätt att hantera denna\r\nfrågeställning -- är Sametinget. Det är där det\r\nbörjar. Det är Sametinget som under resans gång --\r\nden resa som nu anträds -- skall lämna synpunkter\r\noch vara samernas verkligt representativa organ i\r\nrelation till samerna själva men också i relation till\r\nregering och riksdag.</pre><pre>Att vi inte accepterade alla förslag som\r\nsamerättsutredningen hade nått enighet om må\r\nvara en regerings och en riksdags rättighet. Men i\r\nansatsen att börja med Sametinget och därmed ge\r\nsamerna en riktig representation ligger ju\r\nerkännandet att detta inte är slutet utan bara början\r\npå ett nytt förhållande mellan Sverige i dess helhet\r\noch dess samiska befolkning.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>8 §  Samerna och samisk kultur m.m.</pre><pre>Föredrogs</pre><pre>bostadsutskottets betänkande</pre><pre>1992/93:BoU8 Samerna och samisk kultur m.m.\r\n(prop. 1992/93:32 delvis).</pre><pre>Anf. 26  MAGNUS PERSSON (s):</pre><pre>Fru talman! Vi behandlar nu betänkandet BoU8\r\nom samerna och samisk kultur m.m.</pre><pre>Betänkandet behandlar en rad kontroversiella\r\nfrågor, där minoritetsgrupper har sina speciella\r\nproblemställningar. Samernas ursprungliga\r\nrättsförhållanden behandlas i betänkandet och\r\nvissa frågetecken finns alltjämt, sett från vår\r\nhorisont.</pre><pre>Frågan huruvida det finns särskilda skäl att föreslå\r\nen grundlagsregel som reglerar skyddet för\r\nsamernas rätt till mark och vatten i förhållande till\r\ndet allmänna, är en lång och historierik följetong.</pre><pre>Regeringsförslaget möjliggör att upplåtelse av jakt\r\noch fiske på statens mark ovanför odlingsgränsen\r\noch renbetesfjällen utökas. Protesterna från\r\nsamerna har inte uteblivit. Många samer menar att\r\nregeringsförslaget är en ren och skär utmaning från\r\nstatsmakternas sida. Kolonialvälde och\r\nnybyggaranda är uttryck som har använts i den\r\npolitiska debatten. Visst kan det ligga nära till\r\nhands att i stridens hetta göra liknande uttalanden,\r\näven om de flesta anser att det är att ta till överord\r\ni sammanhanget.</pre><pre>Från socialdemokratiskt håll har vi i stora delar\r\naccepterat det framlagda regeringsförslaget, även\r\nom vi på ett par punkter är oense med majoriteten\r\nom propositionsförslaget.</pre><pre>Först och främst vill jag peka på faran av den\r\nprivatisering av Domänverket och den\r\nutförsäljning av statens markinnehav som\r\nregeringsskiftet innebar. Vi bör ha råd med att\r\nmoder Svea för all framtid äger och förvaltar stora\r\ndelar av landets unika fjällskogar och fjällarealer.\r\nDet är just de markerna vi talar om i betänkandet.</pre><pre>Tyvärr nödgas vi konstatera att regeringsskiftet\r\ninnebar en radikal kursändring. Det är mer eller\r\nmindre fritt fram för staten att försälja våra\r\ngemensamma värdefulla land- och strövområden,\r\nsom ju berör bl.a. fjälltrakterna.</pre><pre>På grund av rådande lågkonjunktur har vi ännu inte\r\nsett konsekvenserna och vidden av\r\nrealisationsförfarandet när det gäller statens\r\nvärdefulla ägodelar. Vi har från vår sida protesterat\r\nmot den borgerliga majoritetens förslag. Ni är på\r\ngod väg att sälja ut de av tidigare generationer\r\nsparade och oexploaterade områden som är de sista\r\nav Europas orörda områden, och som borde sparas\r\ntill kommande generationers båtnad.</pre><pre>Det moratorium vi mellan regering och opposition\r\nstannat för, dvs. att vi under en viss övergångstid\r\nbör behålla status quo och att man tills vidare avstår\r\nfrån försäljning av markinnehav, bör rimligen ge\r\nalla partiföreträdare tid att sig noga betänka.\r\nFörhoppningsvis kan denna tidsfrist, denna\r\nnådatid, ge oss alla insikt om värdet av att i\r\nsamhällets regi behålla våra gemensamma\r\nnaturtillgångar. Jag förutsätter att vederbörande\r\nstatsråd sänder de rätta signalerna till berörda\r\nmyndigheter, Domänmark AB och andra, och att\r\növerenskommelsen mellan regering och opposition\r\nföljs i alla väsentliga delar.</pre><pre>Bostadsutskottet var i somras på en resa i Syd- och\r\nMellaneuropa. I samtliga länder vi besökte var man\r\nförvånad, för att inte säga uppbragt, över den nya\r\ninställningen att Europas sista orörda vildmark helt\r\nfrankt kan säljas ut.</pre><pre>Lägg prestigen åt sidan, och lyssna till och lär av vad\r\nandra tycker och tänker! Låt oss i ökad omfattning\r\nge andra länders medborgare en chans att komma\r\noch se det unika i vårt land och skapa goodwill för\r\nturism och annat inför vårt inträde i Europa.</pre><pre>Jag har inledningsvis, innan jag går in på\r\nbetänkandet, velat markera vår principiella\r\nhållning till den borgerliga majoritetens inställning\r\ni denna fråga.</pre><pre>Vi har från vår sida ett antal reservationer, där vi\r\ndeklarerar vår principiella inställning till samerna\r\noch deras framtida öden och äventyr i en\r\nföränderlig värld. Det är och förblir en mycket svår\r\navvägning som vi stannat för, och i mångt och\r\nmycket har vi sökt att finna kompromisser mellan\r\nde olika befolkningsgrupperna. Vi har ändå tyckt\r\noss hamna relativt hyggligt i den slutliga\r\navvägningen mellan skilda ståndpunkter. Det finns\r\nkanske ingen vinnare och ingen förlorare i denna\r\nfejd kring den av generationer så hett eftertraktade\r\nrätten till marker och fjällområden.</pre><pre>Vi har i utskottet mött samernas syn på förslaget.\r\nVi har mött jägarnas och nybyggarnas syn på\r\nförslaget.</pre><pre>Förslaget är också noggrant berett, efter åtskilliga\r\nårs utredande. Efter åtta års utredningsarbete står\r\nvi inför en proposition och ett lagförslag i denna\r\nlångvariga och komplicerade fråga.</pre><pre>Många påtryckargrupper har gjort ett sista desperat\r\nförsök att förmå oss och andra partier att ytterligare\r\nskjuta frågan framför oss. Många menar att\r\nSametinget borde ha getts möjlighet att bereda\r\nvissa frågor, men vi har efter många om och men\r\nslutligen stannat för att det nu är dags att ta\r\nställning till förslaget.</pre><pre>Man frågar sig: Vad skulle vi i så fall vinna på en\r\nytterligare förhalning och senareläggning av\r\närendet? Svaret är att vi i princip inte tror att\r\nytterligare beredning av frågan tillför någon part\r\nmer än vad vi hittills haft och har på bordet.</pre><pre>Vi menar också att Sametinget är ett framtida\r\nforum, där samerna ges möjlighet att seriöst\r\ndiskutera de frågor som rör samerna och deras\r\nkultur. Det är möjligt att vi i övergångsskedet har\r\nmissat vissa centrala samefrågor, men låt oss då\r\nvara överens om att sametinget och dess\r\nföreträdare kan återkomma till riksdagen med\r\ndessa frågor. Vi kan säkert rätta till en del av de\r\nbegångna misstagen. Låt oss också söka förståelse\r\nför de förhållanden som endera parten kan påvisa\r\nkanske är fel. Låt oss gå vidare för att lösa\r\nåterstående problem för allas vårt bästa.</pre><pre>Jag tror i likhet med övriga talare hittills i denna\r\ndebatt, att Sametinget är ett steg i rätt riktning. Här\r\nfår samerna en plattform att jobba vidare från. Från\r\nvår sida har vi tagit principiell ställning till\r\nhuvudfrågan, även om vi inte alls är överens i några\r\nav delfrågorna när det gäller samerna och den\r\nsamiska kulturen.</pre><pre>Jag skall i min plädering ta upp ett par frågor, i vilka\r\nvi socialdemokrater har en rad invändningar\r\ngentemot utskottsmajoriteten.</pre><pre>Vi har i ett par centrala frågor kunnat enas med\r\nvänstern om gemensamma uppfattningar, och vi\r\nhar tidvis haft svårt att kunna urskilja och följa\r\nmajoriteten på grund av skilda ställningstaganden i\r\nskilda sammanhang.</pre><pre>Kds har stundtals befunnit sig i majoriteten,\r\nstundtals i minoriteten. Kds har stannat för ett\r\nenligt mitt tycke helt till intet förpliktande särskilt\r\nyttrande till betänkandet, allt för att freda sitt\r\ndåliga samvete och för att bevara helgfriden inom\r\nfyrklövern och regeringskretsen. Det hade varit\r\nbättre om kds hade fullföljt sina tankegångar och\r\nklart tagit ställning när det gäller exempelvis fisket\r\noch skogssamernas framtida ställning.</pre><pre>Ny demokrati har i traditionell ordning inte lyckats\r\nsamla sina styrkor förrän det är dags för\r\nkammardebatt och därefter kommande votering --\r\ndetta för att söka kortsiktiga vinster och tillmötesgå\r\nskilda intresseinriktningar, allt för att synas och\r\nhöras på den politiska arenan. Nu lyser Ny\r\ndemokrati med sin frånvaro på talarlistan i det\r\naktuella ämnesområdet.</pre><pre>Vad jag och många med mig i utskottet efterlyser\r\när mera konkreta och handfasta besked, mindre av\r\nhästhandleri inför öppen ridå, om jag nu får\r\nuttrycka mig litet mer öppenhjärtigt om Ny\r\ndemokratis handlande i samband med\r\nbehandlingen av propositionen om samerna och\r\nsamisk kultur.</pre><pre>Fru talman! Jordbruks-, kultur- och trafikutskotten\r\nhar i berörda delar inkommit med sina yttranden\r\növer betänkandet. I de allra flesta fall har vi i\r\nbostadsutskottet följt våra partikamraters\r\nskrivningar.</pre><pre>Så till Socialdemokraternas reservationer.</pre><pre>Reservation 5 är en uppföljning av en motion från\r\nNils-Olof Gustafsson om en bättre tingens ordning\r\nnär det gäller lektider för röding och öring i berörda\r\nfiskevatten. Vi menar att fiskebeståndet på sikt\r\nhotas, att många fjällsjöar och värdefulla\r\nfiskevatten kan komma att bli mer eller mindre\r\ntömda på fisk om inte andra spelregler införs,\r\nspeciellt vid fiskens lektider.</pre><pre>Jag yrkar bifall till reservation nr 1.</pre><pre>I reservation nr 6 tar vi upp en fråga som är av\r\nmycket stor principiell vikt och som vi menar bör\r\nåtgärdas på annat sätt än vad regeringen och\r\npropositionen föreslår. Det gäller övervakningen\r\nav våra rovdjursstammar och den skada som\r\nrovdjuren åsamkar renarna. Hittills avgivna\r\nrapporter från samebyar visar på vissa skillnader i\r\nrovdjurens härjningar. Vi är också medvetna om att\r\nvilddjursstammen varierar och att\r\nbeteendemönstren är helt skilda på nära håll. För\r\natt ingen skall kunna anmärka på de uppgifter som\r\nlämnas och som baseras på ersättning för rivna\r\nrenar bör rimligen inte det övergripande ansvaret\r\nläggas på en grupp näringsidkare, dvs. samerna.</pre><pre>Fru talman! Man kan göra en jämförelse med vad\r\nsom sker i samband med reglering av uppkomna\r\nskördeskador inom jordbruket. I konsekvens med\r\ndetta bör samma regler gälla för samerna som för\r\njordbrukets företrädare i samband med utbetalning\r\nav ersättning för skördeskador. Bönderna får sina\r\nskördeskador ersatta av opartiska värderingsmän\r\noch samhällsföreträdare. I likhet därmed bör\r\nersättningskraven i det här fallet bedömas av\r\nopartiska samhällsföreträdare.</pre><pre>Vi menar att det är samhällsintressena som, i nära\r\nsamarbete med bl.a. de renägande samerna, bör\r\nges huvudansvaret för bevarandestrategin för\r\nlandets framtida rovdjursstammar. Ersättningen\r\nskall enligt vårt förslag ograverat gå till samerna,\r\nmen det framtida forsknings- och\r\ninventeringsarbetet med avseende på arternas\r\nbiologi och reproduktion bör i första hand åvila\r\nsamhället.</pre><pre>Skall vi i framtiden få ett förtroendefullt samarbete\r\nmellan samer och myndigheter, måste vi\r\ntillsammans fastställa hur stora stammar av olika\r\nrovdjur det finns och i hur stor utsträckning de skall\r\nfå drabba renägarna.</pre><pre>Inventeringsarbetet kommer också att kräva\r\nytterligare resurstilldelning, och en successiv\r\nförstärkning får ske efter hand, när ytterligare\r\nerfarenheter vunnits. Regeringen bör återkomma\r\ntill riksdagen i ett senare skede. Vi menar att\r\nriksdagen redan i dag bör ge regeringen ett\r\ntillkännagivande i den riktningen.</pre><pre>Jag yrkar med detta bifall till reservation nr 6.</pre><pre>Fru talman! Så till reservation nr 7, som gäller\r\nfiskesamerna och deras rättigheter. Den frågan har\r\nstötts och blötts vid åtskilliga tillfällen.\r\nSamerättsutredningen tog upp frågan, trots att den\r\ninte fanns med i kommitténs ursprungliga direktiv.\r\nTre alternativa förslag lämnades, och i regeringens\r\nproposition finns ingen lösning på frågan om\r\nfiskesamerna, trots alla propåer från berörda\r\nintressenter och näringsidkare inom\r\nfjällregionerna. Förslagen lyser med andra ord med\r\nsin frånvaro.</pre><pre>Från socialdemokratiskt håll anser vi att det är\r\nhögst otillfredsställande att utelämna denna grupp\r\nav en minoritet av samer och gå förbi frågan med\r\nnärmast ett ''Jaså?''. Enligt vårt förmenande är det\r\ndags att ta itu med frågan redan i dag, och vi vill\r\nsända ärendet i retur till regeringskansliet för\r\nytterligare beredning och analys av\r\nfrågeställningen.</pre><pre>Regeringen bör således på nytt överväga frågan och\r\nåterkomma till riksdagen med konkreta förslag till\r\nlösning för fiskesamerna. Det är regeringen och\r\ningen annan som bör komma med förslag i frågan.\r\nVi förutsätter att frågan slutligt löses i nära\r\nsamarbete med företrädare för bl.a. fiskesamerna.</pre><pre>Jag yrkar bifall till reservation nr 7.</pre><pre>Fru talman! Reservation nr 8 berör\r\nskogsrenskötseln m.m. Vi anser också att det är en\r\nstor brist att skogsrenskötseln inte har utretts\r\nnärmare i Samerättsutredningen.\r\nSkogsrenskötselns roll och framtidsmöjligheter bör\r\nenligt vår uppfattning närmare utredas. I\r\nkonsekvens därmed bör ytterligare överväganden\r\ngöras inom regeringskansliet. Regeringen bör\r\nåterkomma till riksdagen och i lämpligt\r\nsammanhang redovisa sina överväganden i förening\r\nmed de förslag som erfordras.</pre><pre>Jag yrkar bifall till reservation nr 8.</pre><pre>Fru talman! Reservation nr 10 gäller stödet till den\r\nsamiska idrotten. I denna reservation följer vi upp\r\nen motion av Leo Persson. Vi menar att den\r\nsamiska idrotten bör erhålla verksamhetsbidrag\r\nfrån Riksidrottsförbundet. Efter hörande av\r\nSametinget bör regeringen återkomma med förslag\r\ntill riksdagen om nya former för statligt bidrag till\r\nden samiska idrottsverksamheten.</pre><pre>Fru talman! Glöm inte att vi under många år har\r\nhaft och nu har många samer som kämpat starkt\r\noch med stora framgångar både nationellt och\r\ninternationellt stolt har fört Sveriges fana vidare.\r\nDe har medverkat till en rad uppmärksammade\r\nidrottssegrar och idrottsframgångar under de\r\ngångna åren. Framgångarna har inte minst krönts\r\nmed segrar i längdåkningsspåren. Men även när det\r\ngäller utförsåkning och backhoppning har vi många\r\nkämpar. Samerna -- både kvinnor och män -- har\r\naktivt och föredömligt kämpat i fädrens spår, som\r\ndet så vackert heter.</pre><pre>Ifrån socialdemokratiskt håll anser vi att det är dags\r\natt redan nu jämställa bidragsformerna för\r\nsamerna, så att vi tillsammans med samerna kan nå\r\nytterligare framgångar för vårt lands bästa.</pre><pre>Jag yrkar bifall till reservation nr 10 och även till\r\nsamtliga socialdemokratiska reservationer som är\r\nfogade till bostadsutskottets betänkande BoU8. I\r\növrigt yrkar jag bifall till utskottets hemställan i\r\ndess helhet.</pre><pre>Anf. 27  BERITH ERIKSSON (v):</pre><pre>Fru talman! Den svenska samepolitiken har\r\nförändrats och kommer även fortsättningsvis att\r\nförändras som en följd av påtryckningar av\r\ninhemska och internationella mekanismer.</pre><pre>Den svenska samepolitiken är nu utsatt för\r\ninternationella utmaningar såsom ILO:s\r\nkonvention 169 och FN:s arbete med en\r\nurbefolkningskonvention. En större genomgång av\r\netnoterritoriella politiska handlingslinjer, som\r\ngjordes av Rudolph och Thompson 1989, visar att\r\nsådana förändringar i politiken som nyligen\r\ngenomförts i många västländer har beskrivits som\r\netniska krav, men att regeringarna i realiteten ännu\r\ninte har genomfört så mycket. Problem som etniskt\r\nterritoriella minoriteter har tagit upp har\r\nomdefinierats, omgrupperats och fragmenterats i\r\nmer hanterbara bitar eller uppskjutits till senare\r\nbehandling. Samma typ av tvetydig politik ser vi här\r\ni Sverige.</pre><pre>Sveriges sätt att närma sig samepolitiken är en\r\nläpparnas bekännelse. Det är en tvetydig politik. Å\r\nena sidan säger man att samerna har en status som\r\nurbefolkning och innehavare av urminnesrätt til\r\nland och vatten, och å andra sidan undviker man de\r\nlegala och politiska konsekvenserna av det\r\npåståendet.</pre><pre>Man kan säga att det finns två konkurrerande\r\nversioner av samernas status -- en kombination av\r\nbåde erkännande och förnekande av samernas\r\nrättigheter. I den första versionen betraktas\r\nsamerna som en liten privilegierad grupp som har\r\nfått rätt att inneha monopol på renskötsel, jakt och\r\nfiske. De anses har rätt att använda statlig och i viss\r\nmån privatägd mark för renbete.</pre><pre>Enligt den andra versionen lever samerna\r\nfortfarande i kärnområden som innehades av deras\r\nfäder. Därmed har samerna en ärvd rätt till jakt,\r\nfiske och renskötsel. På grund av deras urminnes\r\nhävd har de en särskild rätt till fastigheter. Man\r\nsäger att samerna därför borde få makt att reglera\r\nupplåtelse -- för både samer och icke-samer -- vad\r\ngäller jakt, fiske och renskötsel i de traditionella\r\nområdena.</pre><pre>Den första versionen -- samerna som en liten\r\nprivilegierad grupp -- finns uttalad i existerande\r\nlagar, framför allt i rennäringslagen från 1971. Den\r\nandra versionen -- urminnes hävd -- återfinns i en\r\ndom från HD 1981, i rättshistorisk forskning så som\r\nKorpijaakko 1985 och Cramer 1987 och även i\r\nnormer som utvecklats i den internationella rätten.</pre><pre>I propositionen och betänkandet har inte den andra\r\nversionen ersatt den första. Det har i stället\r\nutformats en genomskinlig överbyggnad som än så\r\nlänge saknar reellt innehåll.</pre><pre>Den första versionen innebär att samerna har en\r\nprivilegierad renskötsel med rätt att använda land\r\noch vatten för att försörja sig och sina renar.\r\nRenskötselrätten tillkommer personer av samiskt\r\nursprung. Under särskilda omständigheter kan\r\nlänsstyrelsen även bevilja annan person\r\nrenskötselrätt. Alla renskötare måste dessutom\r\ntillhöra en sameby, och de måste till minst 50 %\r\nleva av renskötsel. Samebyn får endast bedriva\r\nrenskötsel, och jakt och fiske får endast bedrivas av\r\nsamebymedlem.</pre><pre>Rennäringslagen kom primärt till för att reglera\r\ntvister och skadestånd mellan samer och svenska\r\nsamt finska kolonisatörer, som sändes norrut för att\r\nbruka jorden. Indelningen i lappbyar gjordes. Alla\r\nsamer skulle vara inskrivna i en lappby, oavsett om\r\nde var renskötare eller inte. År 1989 gjordes ett\r\ntillägg om att listor över medlemmar i samebyn och\r\nantalet renar skulle sändas till länsstyrelsen.\r\nLappfogden basade över samesamhället.</pre><pre>Under 20-talet ändrades den förda politiken och\r\nman införde dagens exklusiva medlemskap. Man\r\nhade två skäl härför. Det ena skälet var den tidigare\r\nunionsupplösningen mellan Norge och Sverige, och\r\ndet andra skälet var att nya industriella näringar\r\ngjorde sitt intåg. Det var näringar som ansågs\r\nviktigare för landet än vad renskötseln var.</pre><pre></pre><pre>Betesmarkerna krymptes. Man ville begränsa\r\nrenskötarnas antal och beordrade tvångsslakt och\r\ntvångsförflyttningar. På 60-talet tillsattes en\r\nutredning, 1964 års rennäringssakkunniga, som\r\nytterligare ville minska antalet renskötare med\r\nminst 30 %. Det skulle göras genom\r\nrationaliseringar av samma modell som man\r\nanvände inom jordbruket under 50-talet.</pre><pre>1971 års rennäringslag innebar ytterligare\r\nrationaliseringar. Det infördes ett lönesystem,\r\nrenskötselavgifter och ett riktat röstningssystem,\r\nvilket gav mera makt åt stora renägare.\r\nUtvecklingen av politiken ledde till att merparten\r\nav samerna, deras barn och barnbarn uteslöts ur\r\nlappbyn, ur samesamhället. Samebefolkningen var\r\nnu bara en minoritet inom minoriteten.</pre><pre>Denna utfasningsmekanism fortsätter, och den är\r\nden mest destruktiva kraften i samesamhället.\r\nSplittringen av samerna i en privilegierad grupp\r\nsamebymedlemmar och en utstött majoritet har\r\nockså inneburit en hårdare inställning gentemot\r\nsamerna hos andra svenskar i området, eftersom de\r\nhar fått intrycket att samerna redan har ett stort\r\nantal privilegier och bara vill ha mer på bekostnad\r\nav det svenska samhället. Jakt- och fiskefrågorna är\r\nett talande bevis för att det är så.</pre><pre>Rennäringslagen uppfattas som ett juridiskt\r\nbindande, bestående faktum om vad samernas\r\nrättigheter innebär. Men rennäringslagen uttrycker\r\negentligen bara statens prioriteringar av\r\nkolonialiseringen och den ekonomiska\r\nutvecklingen i norr. Det är 100 års\r\nrennäringslagstiftning som ständigt har förändrats.</pre><pre>Skattefjällsrättegången tog 15 år.\r\nSamerättsutredningen tog åtta år, och vi har\r\negentligen inte kommit längre än ett steg på väg\r\nmot ett självbestämmande, nämligen sametingen.\r\nVi har inte kommit så värst långt när det gäller att\r\nuppfylla våra internationella åtaganden eller att\r\nleva upp till riksdagens uttalanden om att man skall\r\nbevara och verka för det samiska samhällets\r\nfortlevnad och utveckling.</pre><pre>För att vända denna nedåtgående spiral,\r\nutfasningen av samesamhället och tendensen att\r\n''museifiera'' samesamhället, måste samerna ges en\r\nöppning för att de skall kunna utöka sin\r\nnäringsverksamhet även till andra näringsområden.\r\nStaten kan inte gå in och konkurrera om sådana\r\nnäringsverksamheter som jakt, fiske och turism.</pre><pre>Betänkandet om ett sameting har just behandlats.\r\nSametinget har visserligen i inledningsskedet\r\nmycket begränsade befogenheter. Det finns dock\r\nen positiv öppning för att Sametinget kan bli en\r\nmyndighet som kan föra samesamhället framåt.\r\nDet vore därför ytterst olyckligt om vi samtidigt\r\nfattar ett beslut som innebär ytterligare år av\r\nstegrade motsättningar och långvariga rättegångar.</pre><pre>Vi borde ha lärt av historien och av vetskaperna om\r\nvad som startade skattefjällsmålet, nämligen de\r\norättvisor och övergrepp som 1970-talets\r\nrennäringslag innebar samt riksdagens och\r\nregeringens okänslighet. Det finns en optimal gräns\r\nför det mesta, och det gäller att inse när den\r\ngränsen är nådd.</pre><pre>Införandet av ett sameting är ett betydelsefullt steg.\r\nSametinget är en början, som Per Unckel sade.\r\nVarför då inte låta övriga frågor som behandlas i\r\nbetänkandet återförvisas för ytterligare beredning?\r\nÅr 1992 borde vi ha kommit längre när det gäller\r\natt avskaffa statens förmynderi.</pre><pre>Så några ord om reservationerna. Vi kommer att\r\nstödja reservationerna om fiskesamer och\r\nskogssamer. Detsamma gäller reservationen om\r\nden samiska idrotten. När det gäller reservationen\r\nom rovdjursersättningen uttalas det inte klart om\r\ndet är nya pengar som skall till. Därför kan vi inte\r\nstödja den reservationen.</pre><pre>Herr talman! Härmed yrkar jag bifall till\r\nVänsterpartiets meningsyttring.</pre><pre>Anf. 28  BERTIL DANIELSSON (m):</pre><pre>Herr talman! I dag kommer ett avgörande steg att\r\ntas när riksdagen med stor sannolikhet beslutar att\r\nbifalla regeringens proposition om samerna och\r\nsamisk kultur m.m. Samernas ställning, kultur och\r\nmöjligheter att utöva renskötsel kommer att\r\nförbättras, bl.a. genom att fasta regler införs.\r\nInrättandet av ett sameting har behandlats i KU:s\r\nbetänkande. Den debatten har här tidigare hållits,\r\nvarför jag i stort sett förbigår den frågan. Ändå\r\nutgör Sametinget en viktig del i den samlade\r\nsamepolitiken. Bostadsutskottets ställningstagande\r\nskall ses mot denna bakrund.</pre><pre>Som jag ser det avviker den här frågan i viss mån\r\nfrån flertalet andra politiska frågor. Ofta är det\r\npolitiska idéer och markerade politiska\r\nställningstaganden som styr partiernas\r\nståndpunkter. Den politiska ideologin avgör vad\r\nman säger och skriver. Så skall det givetvis vara i ett\r\ndemokratiskt flerpartisystem. Enligt min\r\nuppfattning förhåller det sig något annorlunda i den\r\nhär frågan. Här finns det nämligen en strävan att\r\növer partigränserna nå konkreta resultat.\r\nVisserligen finns det reservationer fogade till\r\nbetänkandet, men i de avgörande och\r\nbetydelsefulla frågorna är samstämmigheten\r\npåtaglig. Det tycker jag är väldigt positivt. Det vore\r\nolyckligt att med knapp majoritet genomdriva\r\nbeslut som rör avgörande frågor för samerna.</pre><pre>Regeringen har i propositionen vinnlagt sig om att\r\ngöra balanserade och välgrundade avvägningar\r\nmellan motstående intressen. Samma\r\nbetraktelsesätt har präglat utskottets arbete. Det är\r\notvetydigt att det finns olika intressen och krav som\r\nreses från olika håll. I och för sig kan dessa krav\r\nvara välgrundade, men i praktiken kan de visa sig\r\nvara oförenliga. Man kan inte samtidigt uppfylla\r\nkrav som framförs från t.ex. samiskt håll och krav\r\nsom framförs från andra intressen. Det är inte så\r\nsällan som åsikterna går i motsatt riktning. En\r\nsammanvägning av alla synpunkter måste därför\r\ngöras.</pre><pre>Uskottet har lyssnat på många representanter för\r\nsåväl samer och andra grupper som enskilda. Ett\r\nstort antal brev har försänts till utskottet och dess\r\nledamöter. Detta är viktigt och riktigt. Dessa\r\nyttringar utgör en betydelsefull del i den\r\ndemokratiska processen. Var och en som har haft\r\nnågonting att säga har också fått göra det. Sedan är\r\ndet vår sak och skyldighet här i riksdagen att göra\r\nen sammanvägning och vårt ansvar att ta ställning.</pre><pre>Som jag tidigare har sagt kan inte alla önskemål\r\ntillgodoses, lika litet i det här som i andra\r\nsammanhang. Men jag anser att regeringens\r\nproposition och utskottsbetänkandet präglas av en\r\nsträvan att slå vakt om samernas särställning, så att\r\nde under rimliga villkor skall kunna bedriva sin\r\nnäring framöver, och en strävan att den samiska\r\nkulturen skall kunna bevaras. Riksdagen har\r\ntidigare beställt ett samlat beslut som omfattar hela\r\nsamefrågan, och denna beställning effektueras nu.</pre><pre>Inrättandet av ett sameting är av avgörande\r\nbetydelse. I flera avseenden läggs klara regler fast.\r\nPå det hela taget stärks samernas ställning.</pre><pre>Det är ändå bra att även andra intressen i rimlig\r\nomfattning kan tillgodoses, exempelvis genom att\r\nmöjlighet till småviltjakt även erbjuds andra än\r\nsamer.</pre><pre>Det finns kanske de som anser att samefrågorna i\r\noch med dagens beslut blir avklarade en gång för\r\nalla genom att riksdagen har sagt sitt och att inget\r\nfinns att tillföra. Så är det inte tänkt. Så kommer\r\ndet inte heller att bli. Ett aktivt sameting kommer\r\nsjälvfallet att föra samernas talan, ta upp och driva\r\nfrågor och med kraft slå vakt om samernas\r\nrättigheter. Riksdagen kommer säkert att behandla\r\nsamefrågor även framöver.</pre><pre>För samerna bör dagens beslut utgöra en milstolpe,\r\nmen bara en milstolpe och inte ett slutmål.</pre><pre>Utskottet tillstyrker propositionen med tillägg av\r\nett tillkännagivande av att regeringen bör överväga\r\natt öka prisstödet till de renägare som har mindre\r\nän 50 renar.</pre><pre>Det har som tidigare sagts avlämnats reservationer\r\ntill betänkandet från både Socialdemokraterna och\r\nNy demokrati. Man får intrycket att reservanterna,\r\ntrots att de i stort sett accepterar majoritetens\r\nskrivning -- vilket Magnus Persson tidigare har\r\ndeklararerat -- har känt behov av att markera egna\r\nståndpunkter, visa större vilja och vara litet bättre\r\nän det som majoritetsskrivningarna ger uttryck för.\r\nI en del reservationer är skillnaden från\r\nmajoritetens skrivning hårfin, i andra är\r\nmarkeringarna mer påtagliga.</pre><pre>På avgörande punkter är betänkandets\r\nsamstämmighet mycket stor. Därför får vi ta\r\nreservationerna för vad de är värda.</pre><pre>Jag vill något kommentera de reservationer och den\r\nsärskilda meningsyttring som finns fogade till\r\nbetänkandet.</pre><pre>Att skjuta upp hela bilaga 2, som Vänsterpartiet\r\nkräver, tror jag skulle vara fel. Tiden för\r\nikraftträdande skulle då förskjutas. Därmed bryts\r\nhela frågan sönder.</pre><pre>Det är tänkt att Sametinget, som kommer att\r\ninrättas, hela tiden skall bevaka frågor, föra fram\r\nsynpunkter till regeringen och på det sättet\r\nåterkomma till riksdagen för att hävda sina\r\nståndpunkter.</pre><pre>Det hävdas att Sametinget inte har kunnat höras i\r\nde här frågorna och att de inte har kunnat framföra\r\nsina synpunkter. Detta är fel. Många synpunkter\r\nhar framförts vid de många och omfattande\r\nuppvaktningar som har gjorts hos utskottet. Jag\r\ntror att utskottet väl har insett och tagit till sig de\r\nsynpunkter som har lämnats i den här frågan.</pre><pre>När det gäller Magnus Perssons inlägg är jag något\r\nfrågande till inledningen. Magnus Persson ägnade\r\nen stor del av intresset åt Domänverkets framtid\r\noch den planerade privatiseringen, vilken skulle\r\nutgöra ett allvarligt hot mot samerna och renägarna\r\növer huvud taget. Det är faktiskt inte på det sättet.\r\nDenna fråga är garderad genom rennäringslagen.\r\nRenskötsel skall kunna bedrivas på mark som\r\n''tillhör eller vid utgången av juni 1992 tillhörde\r\nstaten''. Citatet återfinns i § 3. Även om Magnus\r\nPersson känner ett behov av att markera en politisk\r\nvinkling i privatiseringsfrågan, vilket jag i och för\r\nsig kan acceptera, så hör den inte riktigt hemma i\r\ndet här sammanhanget.</pre><pre>När det gäller reservation 6 Ersättning till\r\nviltskador, tror jag att vi skall visa ett förtroende\r\ngentemot Samtetinget och samerna i dessa frågor.\r\nDe är inte själva beslutande i hela detta komplex.\r\nDet bör understrykas att beloppet för ersättning vid\r\nviltskada årligen fastställs av regeringen. Det finns\r\nen fix summa att fördela. Inventeringar av\r\nrovdjursförekomst kan då vara föremål för\r\ndiskussion. I betänkandet står uttryckligen att\r\nsamverkan skall råda mellan olika intressenter\r\nsåsom Naturvårdsverket, samerna, Polisen och\r\nLänsstyrelsen. Jag tror att vi med förtroende kan\r\növerlåta till dessa intressenter att sköta frågan.</pre><pre>Utskottet har i sitt betänkande tagit upp\r\nreservationerna 7 och 8 som behandlar\r\nfiskesamernas och skogssamernas ställning.\r\nUtskottet har markerat att samma synpunkter och\r\nståndpunkter som återfinns i reservationerna har\r\nframförts. Skillnaden, vilken enligt min uppfattning\r\när hårfin, är att Socialdemokraterna vill ha ett\r\ntillkännagivande i dessa hänseenden. Men\r\nregeringen kommer i praktiken självfallet att följa\r\nupp de frågor som förutsätts i\r\nmajoritetsskrivningen.</pre><pre>Jag vill beträffande stödet till idrotten understryka\r\natt det är utomordentligt viktigt att alla i vårt land\r\nsom vill och har förmåga att utöva idrott också skall\r\nfå göra det. Faktum är, vilket Magnus Persson inte\r\nnämnde, att det finns vissa regler och bestämmelser\r\nsom anger på vilket sätt detta stöd skall utgå.</pre><pre>Riksidrottsförbundet som är det organ som\r\nhandhar medlen ställer vissa krav på och villkor för\r\nhur dessa verksamheter skall bedrivas. Om man\r\nuppfyller Riksidrottsförbundets regler kommer\r\nman att få stöd även för denna typ av idrott. Det\r\ntror jag inte kommer att bli någon stötesten på\r\nnågot sätt, utan det kommer alldeles säkert att\r\nordna sig.</pre><pre>Herr talman! Med detta har jag kortfattat redogjort\r\nför betänkandets grunder och något kommenterat\r\nnågra av reservationerna.</pre><pre>Jag yrkar avslutningsvis bifall till utskottets\r\nhemställan och avslag på reservationerna.</pre><pre>Anf. 29  BERITH ERIKSSON (v) replik:</pre><pre>Herr talman! Bertil Danielsson sade att olika\r\nuppfattningar har funnits. Naturligtvis är det så.</pre><pre>Det som man verkligen måste ta fasta på är våra\r\nuttalanden om en positiv särbehandling av den\r\nsamiska gruppen. Jag har konstaterat att de frågor\r\nsom har vållat de största protesterna är jakt- och\r\nfiskefrågorna. I första hand gäller det\r\nupplåtelserätten. Man behöver inte ta upp vem som\r\när markägare, även om det kan vara nog så\r\nintressant, men vid en tillbakablick på hur det var\r\nnär man i mer organiserad form började upplåta\r\nmark för jakt och fiske ovan odlingsgränsen visar\r\ndet sig att samernas upplåtelserätt aldrig\r\nifrågasattes. Man ansåg emellertid att samerna inte\r\nsjälva kunde administrera upplåtelser. Jag tycker\r\natt det på något sätt är ett outtalat erkännande av\r\nsamernas upplåtelserätt när man anser att pengarna\r\nskall gå till samerna. Vad det fortfarande handlar\r\nom är att man anser att samerna inte har\r\nkapaciteten att själva administrera upplåtelser.</pre><pre>Som jag nämnde i inledningen pågår utfasning\r\nfortfarande. För att människor skall kunna\r\nfortsätta att livnära sig på renskötsel måste den vara\r\nlönsam. Det krävs fler renar för att den skall bli\r\nlönsam. Det finns en gräns för hur många renar som\r\nfår finnas. Man måste därför öppna möjligheten för\r\nsamerna att livnära sig på andra näringar än\r\nrennäringen. De näringar som kanske är mest\r\nlämpade är jakt, fiske och turism.</pre><pre>Anf. 30  BERTIL DANIELSSON (m)\r\nreplik:</pre><pre>Herr talman! Visst har det, som Berith Eriksson\r\nsäger, framkommit olika synpunkter. I mitt tidigare\r\nanförande underströk jag också att det är\r\nutomordentligt viktigt att riksdagen och dess\r\nutskott med noggrannhet och stort allvar väger\r\nolika synpunkter mot varandra. Det är ju därför\r\nsom det förekommer ett omfattande\r\nberedningsarbete i utskotten.</pre><pre>Visst är det också på det sättet att jakt-  och\r\nfiskefrågor har en inneboende spänning. Det finns\r\nju olika uppfattningar om hur detta skall gå till.</pre><pre>Vi kan dock inte bortse från att det inom de här\r\naktuella stora geografiska områdena finns andra än\r\nsamer som rimligtvis bör ha möjlighet att utöva\r\njakt. Det är det ena. Det andra är att tillgången på\r\njaktmark när det gäller småvilt är mycket god. Man\r\nkan inte överutnyttja de här jaktmarkerna, så att\r\nexempelvis ripstammen skjuts ut. Jakten räcker till\r\nför alla. Föreslagen åtgärd kommer inte att utgöra\r\nnågot hot mot samerna eller deras\r\nnäringsverksamhet. Dessutom sägs det uttryckligen\r\natt man måste ta hänsyn till rennäringen och dess\r\nutövare. Varje upplåtelse är således förbunden med\r\nett åtagande, dvs. att upplåtelsen inte får utgöra\r\nnågot hinder för eller hot mot renägarna.</pre><pre>Jag tror att man kan samsas ganska bra här.\r\nDessutom kommer samerna att få en del av de\r\nintäkter som försäljningen av jaktkort ger.</pre><pre>Anf. 31  BERITH ERIKSSON (v) replik:</pre><pre>Herr talman! Jag vill påpeka att Kiruna\r\nJaktsällskap redan i dag har 80 % av ripbiotoperna\r\ndär uppe i norr.</pre><pre>Ja, det gäller småviltsjakt. Men när det gäller jakt\r\npå djur ner till en hares storlek -- det gäller kanske\r\nockså tjäder -- handlar det om att få kött till frysen.\r\nBeträffande den lilla ripan handlar det däremot om\r\nren nöjesjakt.</pre><pre>Vidare säger Bertil Danielsson att man skall kunna\r\nsamsas. Ja, visst är det så. Han säger också att\r\nrennäringen inte kommer att störas. Nej, men\r\nsamerna fråntas en möjlighet till\r\nnäringsverksamhet, nämligen möjligheten att\r\nsjälva få sköta den här upplåtelsen.</pre><pre>Herr talman! Eftersom det finns små möjligheter\r\natt uppnå majoritet här i kammaren för\r\nVänsterpartiets yrkande om att ärendet skall\r\nåterförvisas till utskottet, yrkar jag att ärendet blir\r\nvilande ett år.</pre><pre>Anf. 32  BERTIL DANIELSSON (m)\r\nreplik:</pre><pre>Herr talman! Det är riktigt, Berith Eriksson, att\r\nmånga upplåter jaktmarker för andra och att det\r\nfungerar utomordentligt väl. Detta är också\r\nallmänt känt. Men det finns också exempel på fall\r\ndär denna önskvärda välvilja och öppenhet inte\r\nfinns. Det är en av anledningarna till\r\nställningstagandet.</pre><pre>Sedan vill jag tillbakavisa påståendet att ett beslut\r\nhär skulle innebära att samerna fråntas ett\r\nnäringsfång, en näringsgren: jakten. Men jakten\r\nräcker till för alla.</pre><pre>I den mån det blir en konflikt mellan samerna och\r\nderas renskötsel å ena sidan och jakten å andra\r\nsidan, kommer samernas ståndpunkt att ha\r\nföreträde. Det är helt klart.</pre><pre>Förste vice talmannen anmälde att Berith Eriksson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 33  MAGNUS PERSSON (s) replik:</pre><pre>Herr talman! Bertil Danielsson sade att han var\r\nfrågande inför mitt tidigare inlägg. Frågan gällde\r\nhelt enkelt en privatisering av mark som tidigare\r\ntillhört Kronan. Enligt vårt förmenande är det klart\r\natt t.ex. vägbommar inte är gynnsamma för\r\nrennäringen.</pre><pre>När det gäller våra reservationer i betänkandet vill\r\njag säga att det finns en himmelsvid skillnad här. Vi\r\nvill nämligen ha ett tillkännagivande. Vi menar att\r\nutskottets skrivning på s. 29 är till intet\r\nförpliktande. Det som sägs är en läpparnas\r\nbekännelse. Men det har ingen betydelse i sak. Man\r\nborde, för att använda Berith Erikssons ord, ha lärt\r\nav historien. Vi tror alltså inte på den skrivning som\r\nhär finns.</pre><pre>Jag har läst en artikel i dagens Dagens Nyheter. Där\r\nstår det: Nytt förslag möter misstro. Men vi\r\nmisstror inte samerna. Vad vi menar är att\r\nhuvudansvaret bör ligga på samhället. I samråd\r\nmed samerna, Polisen och andra från\r\nNaturvårdsverket, Länsstyrelsen osv. skall man se\r\ntill att ersättningen utbetalas på ett riktigt sätt. Det\r\när vad det är fråga om.</pre><pre>Sedan några ord om reservationerna. Självfallet\r\nstår den socialdemokratiska riksdagsgruppen\r\nbakom samtliga socialdemokratiska reservationer\r\nsom är fogade till betänkandet. Men jag avser att\r\ninför den kommande omröstningen begära votering\r\nbeträffande reservationerna nr 6, 7 och 8. I övrigt\r\nyrkar jag bifall till hemställan i betänkandet.</pre><pre>Jag hoppas att Bertil Danielsson förstår att en\r\nprivatisering av mark som tidigare ägts av Kronan\r\ninte gynnar vare sig samer eller några andra i vårt\r\nland. Privatiseringen kommer i varje fall att hindra\r\nnäringsverksamhet. Detta gäller även samerna.</pre><pre>Anf. 34  BERTIL DANIELSSON (m)\r\nreplik:</pre><pre>Herr talman! Förvåningen från min sida över\r\nMagnus Perssons inlägg har inte blivit mindre.</pre><pre>Magnus Persson fäster utomordentligt stor vikt vid\r\nDomänmarken och detta med en eventuell\r\nframtida privatisering. Jag kan ha respekt för hans\r\nframförda åsikt, som givetvis kan diskuteras och tas\r\nupp till behandling i det sammanhang där den hör\r\nhemma. Jag letar febrilt i betänkandet bland\r\nSocialdemokraternas reservationer, där ett antal\r\nfrågor tas upp. Dock sägs inte något om\r\nDomänmarken. Om Magnus Persson på ett tidigare\r\nstadium hade uppmärksammat den här frågan,\r\nskulle utskottet ha haft en motion att behandla. Vi\r\nhade då kunnat göra en ordentlig genomlysning av\r\nde här frågorna, och det skulle ha funnits olika\r\nskrivningar härom. Men det finns alltså ingen\r\nreservation från socialdemokratiskt håll i detta\r\navseende. Ändå lägger Magnus Persson i sina\r\ninlägg huvudvikten på just den här frågan.</pre><pre>Det hade varit bra från behandlings-  och\r\nberedningssynpunkt om vi redan från början hade\r\nhaft tillgång till de synpunkter och förslag som\r\nMagnus Persson för fram här i talarstolen.</pre><pre>Anf. 35  MAGNUS PERSSON (s) replik:</pre><pre>Herr talman! Såväl krispaket 1 och krispaket 2 som\r\nden rad överläggningar som skett mellan\r\nregeringskansliet och oppositionen -- här företrädd\r\nav Socialdemokraterna -- kan väl inte ha gått Bertil\r\nDanielsson spårlöst förbi. Vi har ju sagt att det skall\r\nbli ett moratorium när det gäller försäljningen av\r\nstatens markinnehav. Detta kan ha haft betydelse\r\nnär det gäller det faktum att det inte har\r\nmotionerats i de här frågorna.</pre><pre>Med mitt inlägg ville jag, herr talman, redan nu\r\navisera att vi är rädda om Kronans mark,\r\nDomänmarken osv. Men jag förutsätter att den\r\növerenskommelse som träffats mellan partierna\r\noch mellan regeringsföreträdarna och\r\nSocialdemokraterna står fast och att det blir ett\r\nmoratorium. Jag hoppas också att Bertil\r\nDanielsson och andra får en nådatid, så att de kan\r\nbetänka detta. Kanske de tänker om i framtiden.\r\nDet är vad frågan gäller.</pre><pre>Anf. 36  BERTIL DANIELSSON (m)\r\nreplik:</pre><pre>Herr talman! Magnus Perssons åsikter kan man\r\ngivetvis fästa stor vikt vid.</pre><pre>Ja, en överenskommelse skall hållas. Men just nu\r\nbehandlar vi frågor om rennäringslagen och\r\nsamernas ställning. Beträffande rennäringen sade\r\njag redan i mitt första inlägg att den i lagen\r\ngaranteras fortsatta möjligheter att verka, även vid\r\nen eventuell framtida utförsäljning eller\r\nprivatisering.</pre><pre>Men jag vill åter peka på 3 §. Den är helt solklar\r\ndärvidlag. Jag förstår inte att Magnus Persson vill\r\nföra in dessa synpunkter i denna debatt. Jag har\r\nrespekt för synpunkterna som sådana -- att man inte\r\nskall privatisera, osv. -- även om jag inte delar dem.\r\nMen att så att säga hänga upp dessa på\r\nrennäringslagen, tycker jag är litet långsökt, och\r\njag förstår inte riktigt denna koppling.</pre><pre>Anf. 37  HARRY STAAF (kds):</pre><pre>Herr talman! Magnus Persson har redan fäst\r\nkammarens uppmärksamhet på att kds har fogat ett\r\npar särskilda yttranden till det betänkande som vi\r\nnu behandlar.</pre><pre>Till jordbruksutskottets yttrande, bil. 5 i\r\nbetänkandet, har Dan Ericsson i Kolmården fogat\r\nett särskilt yttrande. Jag har själv fogat ett liknande\r\nyttrande till bostadsutskottets betänkande.</pre><pre>Yttrandena behandlar tågordningen för besluten.\r\nDet betänkande som nyss behandlades, KU17,\r\nhandlade om inrättande av ett sameting med\r\nuppgift främst att bevaka frågor som rör samisk\r\nkultur.</pre><pre>Samernas nationalråd har framfört önskemål om\r\natt det nya sametinget skall beredas möjlighet att\r\nbehandla de frågeställningar som redovisas i\r\npropositionens bil. 2 och som tas upp i detta\r\nbetänkande.</pre><pre>I ett par motioner framförs motsvarande förslag.\r\nEn av dessa motioner är Bo16 av Pontus Wiklund\r\noch Jan Erik Ågren.</pre><pre>Det ligger mycket i detta. Man hade\r\nförhoppningsvis via Sametinget fått samernas\r\nsammanvägda uppfattning i de frågor som\r\nbehandlas i betänkandet.</pre><pre>Mot detta får ställas att många frågor som länge har\r\npockat på en lösning då blir olösta ett bra tag till.\r\nVi har tidigare hört att dessa frågor har utretts\r\nunder åtta år. Ibland kan det vara till fördel om man\r\nvet vad man utgår ifrån när man vill förändra.\r\nSametinget är oförhindrat att behandla aktuella\r\nfrågor och i skilda sammanhang återkomma med\r\nytterliggare förslag. Jag hoppas på en framtida\r\nkonstruktiv dialog mellan riksdagen, regeringen\r\noch Sametinget. Jag utgår vidare från att förslag\r\nfrån Sametinget kommer att behandlas i en\r\nkonstruktiv anda av riksdagen.</pre><pre>Herr talman! Jag yrkar bifall till hemställan i\r\nbetänkandet.</pre><pre>Anf. 38  MAGNUS PERSSON (s) replik:</pre><pre>Herr talman! Jag lyssnade med stort intresse till\r\nHarry Staaf. Han sade att det ligger mycket i detta\r\nyttrande. Jag tycker i likhet med vad jag tidigare\r\nsade att det är ett yttrande till intet förpliktande.\r\nMan borde från kds ha kunnat mumla ur skägget.\r\nSamerna hade sin gud Seiten, och kds har sin gud.\r\nMen jag tror att kds med detta yttrande står som en\r\nåsna mellan två hötappar, och den kommande\r\nvoteringen får väl visa hur samlad kds-gruppen är i\r\nfrågan.</pre><pre>Anf. 39  HARRY STAAF (kds) replik:</pre><pre>Herr talman! Man har alltid att väga mellan olika\r\nsaker. I detta fall gäller det att väga mellan två olika\r\nfrågor där starka skäl talar för båda\r\nuppfattningarna. Demokratiskt sett hade det varit\r\nnaturligt om Sametinget hade fått yttra sig över\r\ndessa frågor. Detta är den ena ståndpunkten.</pre><pre>Den andra ståndpunkten är att det då blir en\r\navsevärd förskjutning av frågor som vi tidigare i\r\ndebatten har hört pockar på en lösning. Det är\r\ndetta som vi har att välja mellan. Jag har med denna\r\nmarkering valt att stöjda betänkandet.</pre><pre>Anf. 40  BRUNO POROMAA (s):</pre><pre>Herr talman! I anslutning till regeringens\r\nproposition om samerna och samisk kultur har en\r\nav våra motioner behandlats i det betänkande från\r\nkonstitutionsutskottet som vi tidigare debatterade.\r\nTvå av motionerna behandlas i detta betänkande.</pre><pre>Vad beträffar den ena motionen i detta betänkande\r\nfrån bostadsutskottet om prisstödet till rennäringen\r\nför koncessionsrenskötsel är jag nöjd med\r\nutskottets skrivning. Frågan kommer så\r\nsmåningom att slutgiltigt behandlas här i\r\nkammaren när regeringen har utarbetat ett förslag\r\nom hur den skall vara utformad.</pre><pre>När det gäller den andra motionen om en\r\nvägförbindelse till Talma sameby är det kanske\r\nmånga som frågar sig vad en väg har med den\r\nsamiska kulturen att göra. Den frågan är enligt mitt\r\nförmenande tämligen enkel att besvara.</pre><pre>I den samiska kulturen är renskötsel den\r\ndominerande och viktigaste näringen. Det är en\r\nnäring som sedan urminnes tider har gett den\r\nsamiska befolkningen dess dagliga levebröd. Men\r\nnäringen har under de senaste årtiondena också\r\ngenomgått mycket stora förändringar.</pre><pre>Jag har på nära håll upplevt dessa förändringar.\r\nFrån mina tidiga barnaår kommer jag ihåg samerna\r\nfrån Leva sameby som varje vinter kom med sina\r\nrenar för vinterbete i skogslandet till bl.a. min\r\nhemby. Där vistades de och skötte om sina renar\r\nunder de strängaste vintermånaderna. Under svåra\r\nbetingelser fick samerna i meterdjup snö och i den\r\nsträngaste kyla sköta om sina renar dagligen från\r\ntidigare morgonen till sena kvällen. Då var prisstöd\r\noch andra samhälleliga skyddsnät helt okända\r\nbegrepp. I dag är bilden en helt annan.</pre><pre>Rennäringen har under de senaste årtiondena\r\ngenom den moderna tekniken genomgått mycket\r\nstora förändringar. Näringen har jämfört med\r\nrenrajdens epok blivit mer rationell, men den är\r\nonekligen lika krävande som tidigare fastän på ett\r\nhelt annat sätt. I dag förfogar alla samebyar över\r\nvägförbindelser till sina centralvisten, dock med\r\nundantag av en sameby, nämligen Talma sameby.</pre><pre>För dem i denna församling som är vilsna i dessa\r\nfrågor är det kanske på sin plats att jag något\r\nförklarar vad en sameby är för något. Det är\r\ndefinitivt inte någon by i ordets rätta bemärkelse,\r\nutan den är närmast att betrakta som en ekonomisk\r\nförening som i sin tur får använda ett visst\r\ngeografiskt område för renskötsel.</pre><pre>Kiruna kommun, med sina 20 000\r\nkvadratkilometer, är exempelvis uppdelad i sex\r\nfjäll-  och ett par skogssamebyar. Vägfrågan för\r\nTalma sameby har stötts och blötts i många\r\nårtionden, men den har alltid stupat av en eller\r\nannan anledning. För den som är invigd i frågan\r\nverkar detta vara synnerligen märkligt.</pre><pre>Som framgår av betänkandet har denna fråga varit\r\nföremål för riksdagsbehandling tidigare, och den\r\nhar då behandlats som en trafikfråga. Detta är dock\r\ningen fråga för trafikutskottet, utan den är närmast\r\natt betrakta som en bred planfråga och hör därför\r\nhemma enbart hos bostadsutskottet. Först när\r\nplanfrågan är avgjord, och förhoppningsvis till\r\nvägens fördel, kan den bli en fråga för\r\ntrafikutskottet.</pre><pre>Man har fört fram förslag om alternativa\r\nsträckningar, men varje alternativ har stupat på den\r\nansvariga myndighetens, Naturvårdsverkets,\r\nuppfattning, nämligen att dessa sträckningar strider\r\nmot naturresurslagen. Enligt verkets uppfattning\r\nkrävs det helt enkelt ett särskilt riksdagsbeslut om\r\nändring av naturresurslagen. Men i lagen sägs det\r\ndock att anläggningar inom detta område får\r\nkomma till stånd endast om de behövs för\r\nrennäringen. Och detta är faktiskt en sådan\r\nanläggning.</pre><pre>Det är därför som vi i vår motion har föreslagit att\r\nriksdagen uttalar sig för att denna denna väg\r\nanläggs och att regeringen sedan skall svara för att\r\nvägförbindelsen förverkligas.</pre><pre>Såvitt jag vet råder bland kommunpolitikerna i den\r\nberörda kommunen, Kiruna kommun, en\r\nsamstämmig uppfattning om det nödvändiga i att\r\nprojektet förverkligas. Någon annan uppfattning\r\nhar åtminstone inte getts mig till känna, och jag är\r\nfaktiskt ordförande i kommunfullmäktige i Kiruna.</pre><pre>Det här är faktiskt en social rättvisefråga för Talma\r\nsameby. De ytterst begränsade ingreppen i\r\nnaturmiljön får inte stoppa byggandet av denna väg\r\noch skapandet av en möjlighet till överlevnad för\r\ndenna sameby med sina 17 familjer.</pre><pre>Jag roade mig faktiskt med att göra en beräkning av\r\nhur stort ingrepp ett sådant vägbygge skulle göra i\r\nde obrutna fjällområdena. Om man antar att\r\nvägen, en sträcka på ungefär 22 km, som skulle\r\nvara i klass med en s.k. skogsbilväg, hade en bredd\r\npå 3,5 m och att den skulle ta 25 m i anspråk på\r\nömse sidor om vägens mittlinje, således en linje på\r\ndrygt 50 m, skulle vägen ta i anspråk ungefär -- nu\r\nskall ni få höra -- 0,000 000 85 promille av de\r\nobrutna fjällområdena.</pre><pre>Jag skulle vilja fråga utskottets talesman om han\r\ntycker att detta är ett väldigt stort ingrepp i naturen\r\ni de s.k. obrutna fjällområdena. Jag kanske har\r\nräknat en nolla för mycket. Det är svårt att räkna,\r\nför faktum är att en sådan här räknedosa inte räcker\r\ntill alla gånger.</pre><pre>Herr talman! Jag har inte för avsikt att yrka bifall\r\ntill min motion. Men jag vill med det här\r\nanförandet ändå göra en markering av att Talmas\r\nsameby för sin överlevnad är i behov av att den här\r\nvägen kommer till stånd. Livsmedelsverket ställer\r\nallt större krav på slakten. Om samebyn tvingas ta\r\nut all slakt som vinterslakt, innebär det väldigt stora\r\nekonomiska förluster för de berörda renägarna.</pre><pre>Jag har för avsikt att återkomma under nästa\r\nallmänna motionstid i den här frågan. Då skall jag\r\nformulera motionen på ett sådant sätt att den ger\r\nanledning till en tolkning av nu gällande\r\nlagstiftning. Jag vill helt enkelt få klarhet i om den\r\nnu gällande lagstiftningen tillåter eller inte tillåter\r\nett sådant här vägbygge för rennäringen i de s.k.\r\nobrutna fjällområdena. Min förhoppning är att\r\nutskottet gör en mer positiv behandling än den här\r\nmotionen har fått.</pre><pre>Skall man värna om naturen i det här området,\r\nmåste vägen helt enkelt komma till stånd. Till det\r\nfinns inget annat alternativ. Möjligtvis kan man\r\nförbjuda rennäring i det aktuella området, men det\r\när väl inte riksdagens mening. Den proposition som\r\nvi har behandlat i dag har ju kommit till för att\r\nstärka den samiska kulturen och rennäringen.</pre><pre>Avslutningsvis, herr talman, kan jag gå i god för att\r\nvarken jag, åtminstone den tid jag har kvar här i\r\nkammaren, eller den berörda samebyn kommer att\r\nge oss förrän den här vägen har blivit en realitet.</pre><pre>I detta anförande instämde Sten-Ove Sundström\r\noch Karl Hagström (båda s).</pre><pre>Anf. 41  BERTIL DANIELSSON (m)\r\nreplik:</pre><pre>Herr talman! Uppmanad av Bruno Poromaa att ge\r\nutskottets synpunkter på hans motion om väg till\r\nTalma sameby vill jag först erinra om att riksdagen\r\nså sent som i våras, alltså 1992, behandlade ett\r\nlikartat motionskrav och då avvisade motionen.</pre><pre>Det område som det är fråga om ingår i ett\r\nnaturreservat med obrutet fjällområde. Det\r\nhandlar givetvis i stor utsträckning om hur man\r\nskall betrakta en lagstiftning. Hur heliga är\r\nlagparagraferna? Kan man tillåta avvikelser eller\r\nundantag? Hittills har de som har haft att besluta\r\ninte ansett det befogat att göra det här undantaget.\r\nDet har varit regeringen, Naturvårdsverket och\r\nriksdagen.</pre><pre>Dock vill jag säga att Bruno Poromaas plädering\r\nvar mycket stark. Detta är en fråga som jag tror att\r\nvi inte skall låta falla, utan ha under bevaknig. Jag\r\nförstod av Bruno Poromaa att det kommer fler\r\nmotioner. Jag utgår också från att det nu beslutade\r\nsametinget kommer att ta upp den här frågan. Då\r\nfår vi göra en ny prövning och en ny avvägning\r\nmellan de motstående intressen som finns.</pre><pre>Det är ett enigt utskott som har avstyrkt motionen,\r\ndärför finns det ingen möjlighet att i det här läget\r\ngöra något annat. Men jag utgår från att frågan\r\nkommer att aktualiseras längre fram.</pre><pre>Anf. 42  BRUNO POROMAA (s) replik:</pre><pre>Herr talman! Jag läste faktiskt att utskottet skrev i\r\nsitt betänkande att ingenting har hänt sedan frågan\r\nsenast behandlades. Men faktum är att det händer\r\nsaker. Om man verkligen tänker på miljön skall\r\nman se till att vägen kommer till stånd så fort som\r\nmöjligt, för antalet snöskotrar ökar. Fyrhjulingar\r\nblir allt vanligare i fjällen. Terrängmotorcyklar\r\nanvänds numera även inom renskötseln. Vi har\r\nbåttrafiken och helikoptertrafiken. Jag tror att\r\nmycket av den här trafiken skulle elimineras eller\r\nminskas om vägen kom till stånd.</pre><pre>Jag hade faktiskt god lust att se till att mina\r\nbänkkamrater här på Norrbottensbänken ställde\r\nupp på den här motionen. Då hade vi kunnat\r\ndemonstrera hur vi norrbottningar, tio stycken,\r\nsom geografiskt representerar ungefär en fjärdedel\r\nav landets yta, skulle rösta mot den övriga svenska\r\nbefolkningens representanter på 339 ledamöter.</pre><pre>Anf. 43  JOHN ANDERSSON (v):</pre><pre>Herr talman! Jag vill börja med ett litet\r\nklarläggande. I betänkandet som vi nu debatterar\r\nbehandlas två motioner från Vänsterpartiet. Den\r\nena är en partimotion där riksdagsgruppen efter\r\nmotionens inlämnande har släppt yrkandena 6--14.\r\nDen andra motionen har ''undertecknad'' skrivit.\r\nDet är alltså mina egna synpunkter som där förs\r\nfram. Självfallet gäller detta även mitt anförande.\r\nDet kan vara viktigt för kammarens ledamöter att\r\nveta detta.</pre><pre>Det område inom vilket rennäringen utövas i vårt\r\nland sträcker sig från Idre i Dalarna i söder till\r\nTreriksröset i norr. Näringens utövare, samerna, är\r\nett minoritetsfolk i vårt land. Detta har bl.a.\r\nmedfört en särskild lagstiftning kring och för denna\r\nnäring och dess utövare. Alla samer utövar nu inte\r\nrenskötsel. Det är en minoritet inom minoriteten\r\nsom har denna rätt.</pre><pre>Världen över pågår och uppstår konflikter och\r\nmotsättningar mellan majoritets-  och\r\nminoritetsgrupper. I en del fall har dessa resulterat\r\ni långvariga och blodiga förtryck. Att vårt land\r\nförskonats från det sistnämnda betyder ju inte att\r\ndet saknas delade meningar och uppfattningar\r\nmellan vårt lands majoritets-  och minoritetsfolk\r\nnär det t.ex. gäller vilka rättigheter och\r\nskyldigheter som följer av rätten att bedriva\r\nrenskötsel.</pre><pre>Ett annat känt fenomen vid hanterandet av\r\nmotsättningar av det här slaget är att dessa bedöms\r\nsom känsliga och att man därför ''smyger som\r\nkatten kring het gröt'' i stället för att grundligt\r\nundersöka det hela. Etiketter som rasist och\r\nhetsare mot folkgrupp plockas ofta fram när någon\r\nifrågasätter rådande förhållanden. Enligt min\r\nmening har det sistnämnda omöjliggjort en riktig\r\nmyndighetsutövning när det gällt att komma till\r\nrätta med vissa problem.</pre><pre>Jag tänker inte i mitt anförande uppehålla mig vid\r\nde olika förslagen i denna proposition. Nej, jag\r\nkommer mycket koncentrerat att beskriva vissa\r\nsaker, problem och frågeställningar som berör\r\nrenskötselområdet.</pre><pre>Jag vill börja med en återblick till den tid när jag\r\nväxte upp. Min födelseort, där jag fortfarande bor,\r\nligger inom renskötselns vinterbetesområde. Jag\r\nkan inte minnas några som helst motsättningar\r\nmellan samer och ortsbefolkning vid den tiden. Jag\r\nhar hört med många; alla delar min uppfattning\r\ndärvidlag. Tvärtom var det ju en händelse man\r\nmindes när samerna på senhösten kom med sina\r\nrenar. Då kom i hjordens tät en same med ledaren,\r\nmedan flanker och kö bevakades av andra med\r\nhundar.</pre><pre>I min by bodde flera samefamiljer under vintern.\r\nVarje dag kunde man se dessa vara ute i skogen för\r\natt tillse sina renar. När våren kom och de flyttade\r\ntillbaka till fjällen, då var renarna med. Något\r\nannat gällde inte. Jag vill återigen understryka: då\r\nfanns inga motsättningar.</pre><pre>Nu är det andra tider. Nu har problem och\r\nmotsättningar uppstått. Varför har det blivit så? Ja,\r\nsäkert finns det många orsaker, men en viktig\r\nförändring -- kanske den avgörande -- är att\r\nrenskötseln har ändrat karaktär. Mycket förenklat\r\nkan man säga att renskötseln har förändrats från\r\nskidor och ledarren till helikopter, snöskoter,\r\nmotorcyklar och fyrhjulingar samt\r\nlastbilstransporter av ren vid flyttning. Ett\r\nomfattande ekonomiskt stöd från staten har\r\nsjälvfallet varit en bidragande orsak till denna\r\nförändring.</pre><pre>Jag tänker beröra några och även påtala vissa, som\r\njag anser, oklarheter när det gäller både rättigheter\r\noch skyldigheter å rennäringens område. Det blir\r\nkort och koncentrerat, jag närmast punktar upp det\r\nhela.</pre><pre>Den mest omtvistade frågan gäller renskötselrätten\r\noch övriga rättigheter på enskild mark samt vilket\r\nintrång en fastighetsägare inom renskötselområdet\r\nskall tåla.</pre><pre>Jag har tagit del av vissa handlingar som berör detta\r\nområde, handlingar som jag tycker reser en rad\r\nfrågor. Jag kan börja med frågan hur den nu\r\nföreslagna kollektiva renskötselrätten ställer sig till\r\nKungl. Maj:ts beslut den 11 juni 1909 angående\r\nregistrering av namngivna lappars ''renskötselrätt''\r\npå fastställda ''renbetesfjäll'' inom Lappmarken,\r\ndär renbetesfjällens omfång och utsträckning blivit\r\nav Häradsrättens domstolsutslag fastställda och av\r\nlantmäteriet röslagda. Det är en redig lunta.</pre><pre>Vi kan även ta avvittringen ovan odlingsgränsen.\r\nBl.a. ett avvittringsprotokoll från Tärnaområdet\r\nvisar att vissa områden inte uppläts till renbete. I\r\nden handlingen står det bl.a. följande: ''I det\r\nemellan Jovattnets ochh Tengvattnets floddalar\r\nliggande Jofjället, som förr brukats till höstbete,\r\nmen numera icke innehafves av någon renskötande\r\nlapp och icke heller bör för renskötsel vidare\r\nupplåtes, emedan detta lilla fjäll i övervägande grad\r\nupptages av bofastas insyningar.''</pre><pre>Lappfogden hade i fråga om detta fjäll en något\r\navikande åsikt. Han skriver i protokollet bl.a.: ''Då\r\nfjället emellertid är smalt och befolkningen o de\r\nomgivande fjälldalarna relativt talrik, så att svåra\r\nslitningar kunna befaras mellan lapparna samt de\r\nsvenska och norska nybyggarna i trakten om fjället\r\nanvändes till sommarland, anser jag att detsamma\r\nendast försöksvis upplåtes till bete under hösten då\r\nfaran för skadegörelse kan vara mindre.''</pre><pre>Avvittringsprotokollet underskrevs sedan av\r\nUmbyns och Vapstens lappombud.</pre><pre>En annan mycket stor tvistefråga är det stora\r\nrenantalet och renarnas vistelse utom\r\nåretruntområdet. Om jag fått riktiga uppgifter är\r\ndet tillåtna renantalet inom Västerbottens län\r\n49 000 renar. Tiden mellan den 1 maj och den 1\r\noktober skall renarna vara ovanför odlingsgränsen.\r\nI år gjordes första veckan i september\r\nrenobservationer inom Västerbottens län nedanför\r\nodlingsgränsen, med undantag av Malå sambys\r\nåretruntmarker. Totalt antal älgjaktslicensområden\r\ninom inventeringsområdet är 1 460. Av dessa\r\nområden har 399, eller 27 %, lämnat rapport. Inom\r\ndetta område observerades totalt 45 347 renar,\r\nalltså i det närmaste det antal som vid den tiden\r\nskall finnas ovanför odlingsgränsen. Lägg då därtill\r\natt Västerbottensrenarna också vid den tiden finns\r\ni Västernorrlands och Jämtlands län.</pre><pre>Den här situationen har vi nu haft i många år, inget\r\nhänder, utöver att motsättningarna mellan\r\nmänniskorna i dessa områden och renägarna bara\r\nökar.</pre><pre>Jakten är ett annat exempel på tvistefrågor. Ett\r\nirrationsmoment som snarast måste åtgärdas är\r\ndubbelregistreringen av älglicens på mark ovanför\r\nodlingsgränsen.</pre><pre>Vad kan då göras? Ja, ett sedan länge känt samiskt\r\nkrav är att Sverige skall underteckna ILO:s\r\nkonvention 169. Det kravet har tidigare\r\ntillbakavisats, och nu sägs åter i propositionen att\r\ndet inte är en möjlig väg. Det är främst artikel 14 i\r\nkonventionen som talar om landrättigheter och\r\nsom inte är förenlig med svenska rättsförhållanden.</pre><pre>Jag delar den uppfattningen. I vårt land bor ca\r\n900 000 människor inom renskötselområdet. En\r\ndelikat fråga blir vad man gör med dessa. Blir det\r\nsamma svar här i Sverige som Norsk Television fick\r\ni ett program för cirka en månd sedan, när frågan\r\nställdes till ett par samekvinnor vad man tänkte\r\ngöra med den bofasta befolkningen om samerna i\r\nNorge fick rätt till mark och vatten? Svaret blev:\r\nDet har vi inte funderat över.</pre><pre>Om nu inte ett eget land för samerna är möjligt,\r\nåterstår endast vad som hitintills gällt, nämligen att\r\nvi får samsas, både samer och svenskar, i detta\r\nområde. Det betyder och innebär att samerna skall\r\ngaranteras sin rätt till renskötsel, vilket självfallet\r\nställer en rad krav på samhället. Men även det\r\nmotsatta måste gälla, att rennäringsidkarna måste\r\nta hänsyn till andra människor och verksamheter.\r\nDet kräver bl.a. att de tusentals enskilda\r\nmarkägarnas intressen och möjlighet till utkomst\r\noch fortlevnad också måste garanteras.</pre><pre>Jag har i min motion samt i detta anförande påtalat\r\natt det tycks finnas en rad oklarheter i rådande\r\nrättsförhållanden mellan rennäringens utövare och\r\növrig befolkning inom berörda områden.</pre><pre>Jag är helt övertygad om en sak: Om man inte med\r\nallvar tar sig an de problem och motsättningar som\r\ni dag finns och som tenderar att skärpas, då finns\r\nrisken att det i fortsättningen blir helt\r\nokontrollerbart.</pre><pre>Oklarheter måste redas ut, och frågorna måste få\r\nsina svar. En regering som utreder ett förstärkt\r\nägandeskydd måste väl också ta sig an vem som\r\näger vad. Även staten är ju i allra högsta grad\r\ninblandad.</pre><pre>Det är en orimlighet att samer och ortsbefolkning,\r\noch även samer mot samer, i rättstvister skall reda\r\nupp det som i många fall är ett resultat av en\r\nundermålig myndighetsutövning. Det innebär\r\nalltså att utredningsinsatser måste till, vilket är\r\nhuvudkravet i min motion.</pre><pre>Herr talman! Jag står självfallet kvar vid yrkandena\r\ni min motion, men då dessa täcks av både\r\nreservationer och meningsyttring, avstår jag ifrån\r\natt yrka bifall till motionen.</pre><pre></pre><pre>Det är en orimlighet att samer mot ortsbefolkning\r\noch även samer mot samer i rättstvister skall reda\r\nupp det som i många fall är ett resultat av en\r\nundermålig myndighetsutövning. Det innebär att\r\nutredningsinsatser måste till, vilket är huvudkravet\r\ni min motion.</pre><pre>Herr talman! Jag står självfallet kvar vid yrkandena\r\ni min motion, men då dessa täcks både av\r\nreservationer och av meningsyttring, avstår jag från\r\natt yrka bifall till motionen.</pre><pre>Anf. 44  ANNIKA ÅHNBERG (-):</pre><pre>Herr talman! Det är stora och komplicerade frågor\r\nsom behandlas i riksdagen i dag. Jag delar i allt\r\nväsentligt de uppfattningar som Berith Eriksson\r\ntidigare har givit uttryck för här, men skall i mitt\r\nanförande beröra bara en liten del av detta stora\r\noch komplicerade område. Det gäller frågor kring\r\nersättning för rovdjursrivna renar.</pre><pre>Människan har sedan urminnes tider varit i kamp\r\nmot den övriga naturen. Först nu, i elfte timmen,\r\nhar vi kommit till insikt om att bakom denna\r\nmotsättning, som vi har levt med så länge, mellan\r\nmänniska och natur finns en ännu mer\r\ngrundläggande samverkan. Det gamla systemet\r\nmed ersättning för rovdjursrivna renar byggde på\r\ndenna tydliga motsättning mellan människan och\r\nrovdjuren. Rovdjuren åsamkar skada på\r\ntamdjuren, och den som drabbas av det skall\r\nersättas.</pre><pre>Det nya systemet borde i stället vara ett uttryck för\r\nde nya tankegångarna om att bevara den genetiska\r\nmångfalden, byggda på den djupare insikten om att\r\nolika arter visserligen kan stå i motsättning till\r\nvarandra, men ändå på ett djupare plan vara\r\nvarandras förutsättning i de komplicerade\r\nstrukturer som biotoper utgör.</pre><pre>Naturvårdsverket har sedan många år tillbaka\r\narbetat med ett förslag som bygger på denna insikt.\r\nDet är ett förslag som både beaktar att vi måste ta\r\nansvar för de åtaganden som Sverige har gjort i\r\ninternationella sammanhang -- det gäller t.ex.\r\nanslutningen till Bernkonventionen -- och som går\r\nut på att vi skall se till att de arter som naturligt\r\nfinns i vårt land skall kunna leva vidare i rimliga\r\npopulationer.</pre><pre>Naturvårdsverket ville förena detta ansvarstagande\r\nmed att också brygga över den urgamla\r\nmotsättningen mellan människan och rovdjuren\r\noch beakta rennäringens möjligheter och rättighet\r\natt existera. Men i propositionen och i det\r\nbetänkande som bostadsutskottet nu lämnat till\r\nriksdagen har man i stället konstruerat en\r\nkombination av det gamla krångliga, byråkratiska\r\nsystemet, som ofta ledde till problem, och en viss\r\ndel av det nya systemet.</pre><pre>Man uttalar sig nämligen för att vi i framtiden skall\r\nbygga ersättningssystemet på förekomsten av\r\nrovdjur och att det skall vara Naturvårdsverkets\r\növergripande uppgift att bedöma hur stora\r\nrovdjursstammarna är. Man kombinerar det också\r\nmed ett betydande inslag från det gamla systemet,\r\nnågot som kommer att leda till fortsatta\r\nmotsättningar, till fortsatt byråkrati och till mycket\r\nomfattande administrativ behandling.</pre><pre>Jag tycker att det här är mycket olyckligt, och jag\r\nhar i en motion yrkat att man i stället borde\r\ntillgodose Naturvårdsverkets förslag fullt ut. Vad\r\nskulle då det ha inneburit? Jo, att man hade byggt\r\ndet nya systemet på en långt mer utvecklad\r\ninventering av rovdjursstammarna. Det är en\r\nverksamhet som kräver resurser, både personella\r\noch ekonomiska, och som kräver att ett uttalat\r\nansvar för denna verksamhet förläggs till\r\nNaturvårdsverket och till länsstyrelserna. Men\r\ndetta förslag avvisas av utskottet, och jag beklagar\r\ndetta djupt.</pre><pre>Det finns en socialdemokratisk reservation vid det\r\nhär betänkandet, vilken också tar upp dessa\r\ntankegångar. Jag hade kunnat yrka bifall till den\r\nreservationen, om det inte hade varit för att den\r\nockså ger uttryck för en inställning till samerna,\r\nsom utövar rennäringen, vilken jag inte kan ställa\r\nmig bakom.</pre><pre>Det har tidigare i debatten sagts att man kan\r\njämföra denna typ av ersättning med t.ex.\r\nskördeskadeskyddet inom jordbruket. Ett sådant\r\nsystem kan inte bygga på att de som utövar\r\nnäringen har en väsentlig del av ansvaret.\r\nUnderförstått: man kan helt enkelt inte lita på att\r\nde gör de riktiga bedömningarna.</pre><pre>Också jag vill hämta en jämförelse från\r\njordbrukspolitiken, men en helt annan jämförelse.\r\nI den nya jordbrukspolitiken finns numera ett\r\nsystem med landskapsvårdande ersättning. Jag\r\ntycker att det faktiskt har stor likhet med detta\r\nsystem, eftersom det bygger på samma\r\ngrundläggande inställning: att vi nu måste gå in i ett\r\nsätt att producera och bedriva näringar vilket\r\nbygger på att vi bevarar genetisk mångfald och att\r\nnaturvård vävs in i de verksamheter som vi\r\nbedriver.</pre><pre>Men den landskapsvårdande ersättningen bygger\r\nsjälvfallet på ett mycket nära och förtroendefullt\r\nsamarbete mellan dem som utövar näringen och de\r\nmyndigheter som har det slutgiltiga ansvaret. Om\r\nman nu skall jämföra jordbrukspolitik och\r\nrennäring, är det den jämförelsen som man bör\r\ngöra.</pre><pre>Herr talman! Jag avstår således från att yrka bifall\r\ntill reservationen. Jag står givetvis bakom min\r\nmotion, men eftersom jag inte har fått några som\r\nhelst indikationer på att det skulle uppstått något\r\nmer omfattande stöd här i kammaren för den,\r\navstår jag från att yrka bifall också när det gäller\r\nden motionen. Jag nöjer mig alltså med att beklaga\r\natt utskottet och därmed riksdagen inte har tagit\r\nNaturvårdsverkets mycket bra förslag på fullt\r\nallvar.</pre><pre>Anf. 45  BERTIL DANIELSSON (m)\r\nreplik:</pre><pre>Herr talman! Med anledning av Annika Åhnbergs\r\ninlägg vill jag bara kort konstatera att den här\r\nfrågan självfallet har varit föremål för\r\növerväganden i utskottet och dessförinnan i\r\nregeringen. Man kan konstatera att\r\nNaturvårdsverkets system och förslag till hur\r\nersättningen för rovdjursrivna renar skulle\r\nutformas hade blivit alltför kostsamt. En betydande\r\ndel av de tillgängliga medlen hade gått åt enbart för\r\ninventering och kartläggning av rovdjursförekomst\r\noch administration av detta. Det var inte en\r\nframkomlig väg. Då hade stödet för rennäringen i\r\nmotsvarande grad blivit för litet.</pre><pre>Jag delar inte den uppfattning som Annika\r\nÅhnberg ger uttryck åt, att det nu av utskottet\r\nförordade systemet i någon utsträckning skulle\r\nutgöra ett hot mot den genetiska mångfalden. Jag\r\ntror att det är en alltför långtgående slutsats. Jag\r\ntycker att det system som här förordas är ganska väl\r\navvägt. Det är relativt billigt, men ger ändå en\r\nhygglig ersättning till dem som drabbas av att renar\r\nblir rivna.</pre><pre>Anf. 46  ANNIKA ÅHNBERG (-) replik:</pre><pre>Herr talman! Det är en riktig bedömning att det\r\nskulle krävas utökade resurser för att leva upp till\r\ndet som Naturvårdsverket har föreslagit. Men man\r\nbör naturligtvis alltid ställa ett sådant utökat\r\nresursbehov på ett område mot eventuella\r\nmöjligheter att samutnyttja resurser med andra\r\nverksamheter och att omfördela resurser. Man\r\nbehöver kanske inte utgå från att kostnaden blir\r\nexakt så hög som Naturvårdsverket har angivit, och\r\nman måste måhända acceptera att tillskjuta medel\r\nfrån andra håll.</pre><pre>Det som upprör mig är att det helt enkelt är\r\nohederligt att i internationella sammanhang ansluta\r\nsig till konventioner vars uppfyllelse faktiskt\r\ninnebär att man åtar sig att avsätta resurser för\r\ndenna typ av verksamhet och sedan uppenbarligen\r\ninte har för avsikt att leva upp till dessa\r\nkonventioner.</pre><pre>Om det är detta ansikte som Sverige vill visa upp i\r\nsamband med internationella åtaganden, är det\r\nmycket beklagansvärt. Jag utgår från att vi då\r\nmenar att vi accepterar att andra länder gör på\r\nsamma sätt. Vad blir det då av den viktiga uppgiften\r\natt bevara genetisk mångfald, som var en av de\r\nstora diskussionsfrågorna vid sommarens stora\r\nmiljö- och utvecklingskonferens i Rio? Om man\r\ninser allvaret i dessa problem, måste man faktiskt\r\nleva upp till dessa åtaganden i praktiken. Jag blir\r\nmycket bekymrad av den typen av kommentarer.</pre><pre>Anf. 47  BERTIL DANIELSSON (m)\r\nreplik:</pre><pre>Herr talman! Annika Åhnberg anser att det är\r\nohederligt att bete sig på det föreslagna sättet. Den\r\nslutsatsen bygger på ett tidigare ogrundat\r\npåstående från Annika Åhnberg, nämligen att den\r\ngenetiska mångfalden skulle vara allvarligt hotad.\r\nKonstruerar man slutsatser i tidigare led vilka är\r\nopåvisade och troligen felaktiga, kan man givetvis\r\nnå fram till ståndpunkten att detta är ohederligt.\r\nMen det finns inga fakta som tyder på att det skulle\r\nvara så.</pre><pre>Anf. 48  MAX MONTALVO (nyd):</pre><pre>Herr talman! Vi i Ny demokrati tar i motion Bo8\r\nupp den grundläggande frågan om äganderätten\r\noch andra rättigheter inom de mark- och\r\nvattenområden där det bedrivs renskötsel samt jakt\r\noch fiske. Vidare berörs frågor om rennäringen i ett\r\nmarknadsekonomiskt perspektiv samt\r\nmöjligheterna att utveckla naturturismen -- särskilt\r\njakt- och fisketurismen.</pre><pre>Frågan om äganderätten till de av propositionen\r\nberörda markerna är omtvistad. Mot statens\r\näganderätt står på skilda grunder såväl samernas\r\nsom enskilda bofastas anspråk på äganderätt till\r\nmark och vatten. Vi anser att äganderätten borde\r\nutredas vidare. Det är inte heller klarlagt att\r\nrennäringen är av urminnes hävd. Mot bakgrund av\r\ndetta måste det föreslagna tillägget till\r\nrennäringslagen, 1 § andra stycket, enligt vilket\r\nrenskötselrätten tillkommer den samiska\r\nbefolkningen grundad på urminnes hävd, avvisas.</pre><pre>Vi i Ny demokrati anser att renskötseln bör ges\r\nmöjligheter att utvecklas som näring. Den\r\nföreslagna ordningen innebär att rennäringen\r\nalltjämt kommer att regleras. Vi anser att\r\nrennäringen bör avregleras för att skapa\r\nförutsättningar för en fri och marknadsinriktad\r\nrennäring.</pre><pre>Koncessionsrenskötsel har till viss del karaktären\r\nav hobbyägande. Anledningen till det anser vi vara\r\nbegränsningen till 30 djur. Vi anser att antalet skall\r\nhöjas till minst 50.</pre><pre>Vi anser vidare att staten bör ta initiativ till att\r\nskapa förutsättningar för en livskraftig turistnäring\r\nmed särskild inriktning på jakt- och fisketurism.\r\nDet kan dels skapa arbetsinkomster åt de bofasta\r\nså att de kan bo kvar, dels ge förutsättningar för en\r\netablering av nya småföretag inom serviceområdet.</pre><pre>Vi skall vidare inte glömma att det finns möjlighet\r\ntill naturturism, som kan bli en stor tillgång för\r\n''Next Stop Sweden'' och tillika för befolkningen i\r\nnorra delarna av landet.</pre><pre>Vi stödjer naturligtvis våra reservationer, men för\r\natt spara tid i kammaren yrkar jag endast bifall till\r\nreservationerna 1 och 11.</pre><pre>Magnus Persson kritiserar oss i Ny demokrati för\r\natt inte helt ha tagit ställning i förväg. Vi håller med\r\nSocialdemokraterna om att reglerna för ersättning\r\nför viltskador kan inbjuda till fusk. Men då vi inte\r\nhar kommit fram till något bättre alternativ än att\r\nbygga ut den statliga kontrollorganisationen, säger\r\nvi nej. Vi anser att den modellen torde bli dyrare\r\nför staten, varför vi stödjer idén i propositionen.</pre><pre>Magnus Persson ville i sitt tal framhäva att\r\nSocialdemokraterna är ett parti som alldeles\r\nsärskilt månar om den samiska befolkningen. Men\r\nfanns den omtanken tidigare i år då vi i Ny\r\ndemokrati väckte vår motion om stöd till mobila\r\nslakterier för att främja rennäringen? Då sade ni\r\nnej. Jag kan bara konstatera att ni svek då ni hade\r\nmöjlighet att genomföra förbättringar för\r\nrennäringen.</pre><pre>Anf. 49  MAGNUS PERSSON (s) replik:</pre><pre>Herr talman! Max Montalvo ville nu säga att Ny\r\ndemokrati ställde upp för samerna. Men vi menar\r\natt detta att blanda in de mobila stationerna, som\r\ninte finns med i någon motion i det här\r\nsammanhanget, är att gå litet långt tillbaka i\r\nhändelseförloppet.</pre><pre>Jag krävde i mitt inlägg litet mindre av\r\nhästhandlande från Ny demokratis sida och litet\r\nmera av klara ställningstaganden i\r\nutskottssammanhang. Man skall inte sitta och\r\nlurpassa tills ärendet kommer upp i kammaren. Det\r\när en rent principiell inställning, herr talman, som\r\njag tycker att Ny demokrati bör lyssna till. Max\r\nMontalvo är en hygglig pojke, men om Ian\r\nWachtmeister säger nej, så blir det så. Jag beklagar\r\ndet.</pre><pre>Ersättningen för rovdjursrivna renar, Annika\r\nÅhnberg, gör att vår reservation...</pre><pre>Anf. 50  FÖRSTE VICE TALMANNEN:</pre><pre>Denna replik gällde Max Montalvo.</pre><pre>Anf. 51  MAX MONTALVO (nyd) replik:</pre><pre>Herr talman! Jag vill påpeka att det är lätt för\r\nMagnus Persson att stå här och hävda hur mån man\r\när om samerna och deras problem när man inte är i\r\nmajoritet. Men när man hade möjlighet att\r\nverkligen driva igenom ett förslag som skulle göra\r\nnågot för samerna svek man dem. Jag tycker att det\r\när dåligt.</pre><pre>Anf. 52  MAGNUS PERSSON (s) replik:</pre><pre>Herr talman! Om ett par minuter har Max\r\nMontalvo möjlighet att visa om han står samerna\r\nnära. Han kan då rösta för de socialdemokratiska\r\nreservationerna som finns fogade till betänkandet.</pre><pre>Anf. 53  MAX MONTALVO (nyd) replik:</pre><pre>Herr talman! Jag har gjort klart att vi anser att\r\nförslaget säkert kommer att bli dyrare. Därför\r\nsäger vi nej.</pre><pre>Anf. 54  BERITH ERIKSSON (v):</pre><pre>Herr talman! Jag begärde ordet främst för att\r\nkunna ta tillbaka det yrkande jag ställde tidigare.\r\nJag hade säkert klarat av att samla in 15 namn, men\r\njag kunde inte här i kammaren reda ut de\r\nlagtekniska frågorna.</pre><pre>Jag vill passa på att kommentera några frågor där\r\nmina repliker inte räckte till.</pre><pre>Är inte utskottet medvetet om, Bertil Danielsson,\r\natt det redan finns bland samerna mindre företag\r\nför turism där upplåtelserätt av jakt och fiske ingår\r\nsom viktiga delar? Bertil Danielsson pratar som om\r\ndet endast handlar om störning av renskötsel eller\r\nsom om det gällde konkurrens mellan den bofasta\r\nbefolkningens och samernas jaktmöjligheter.</pre><pre>Jag håller verkligen med John Andersson om att\r\nrenskötseln har förändrats till sin karaktär. Den har\r\nväl förändrats ungefär lika mycket som samhället i\r\növrigt. Det finns numera vägar som går kors och\r\ntvärs med omfattande bilism, vilket inte fanns när\r\nJohn Andersson och jag var små och bodde i\r\nDorotea. Vidare har skogsavverkningarna helt\r\nförändrat landskapet. Det innebär att det många\r\ngånger är svårt att få renarna att flytta på sig,\r\neftersom markerna på många ställen ser ut som på\r\nkalfjället. Det här gäller också stora vattenmagasin\r\nosv.</pre><pre>Ju längre debatten har pågått, desto mer klarspråk\r\nhar det blivit. De senaste talarna har också tagit\r\nupp frågorna om rätt till land och vatten. Det är inte\r\nmeningen att alternativet skall vara att den del av\r\npropositionen som behandlas i bostadsutskottets\r\nbetänkande skall vidare för ytterligare beredning\r\nav Sametinget. Det här handlar inte om att finna ett\r\nalternativ så att man så fort som möjligt kan komma\r\ntill rätta med ''reneländet'', som en av regeringens\r\nföreträdare har sagt i klarspråk utanför kammaren.\r\nAlternativet är faktiskt att vi riskerar stora och\r\nlånga rättegångar som kommer att öka\r\nmotsättningarna mellan samerna och den bofasta\r\nbefolkningen.</pre><pre>Jag skulle önska att vi kunde dra lärdom av\r\nhistorien och följa vad som är vanligt här i Sverige,\r\natt man försöker komma överens genom\r\nförhandlingar i godo, och inte, som nu sker, köra\r\növer samerna på ett sätt som innebär att det\r\nförmodligen kommer att startas nya rättegångar.\r\nJag kan bara beklaga det.</pre><pre>Anf. 55  BERTIL DANIELSSON (m):</pre><pre>Herr talman! Berith Eriksson tycks inte ha\r\nuppfattat att jag sade att det på många håll finns\r\nexempel på att man upplåter jaktmark och säljer\r\njaktkort och har ett mycket fint samarbete mellan\r\nsamer och jägare i dessa områden. Samtidigt finns\r\ndet exempel på att det inte fungerar riktigt lika bra.\r\nDärför finns motiv att inta den ståndpunkt som nu\r\nförordas av utskottet.</pre><pre>Herr talman! Slutligen vill jag konstatera att flera\r\nav ledamöterna här har pläderat utomordentligt\r\nstarkt för att samernas ställning skall stärkas\r\nytterligare och sagt att regeringens förslag är\r\notillräckliga och att man måste gå längre och\r\nsnabbare fram. Samtidigt säger man att man\r\nmisstror samerna när det gäller att hjälpa till med\r\nrovdjursinventeringen. Det är beklagligt och tyder\r\npå tvetalan. Man kan inte hävda att samernas\r\nintressen inte tillgodoses i rimlig omfattning\r\nsamtidigt som man underkänner deras medverkan\r\nnär det gäller rovdjursinventeringen.</pre><pre>Anf. 56  BERITH ERIKSSON (v) replik:</pre><pre>Herr talman! Jag blir riktigt bekymrad när Bertil\r\nDanielsson framför opreciserade beskyllningar om\r\natt det skulle finnas företag, genom vilka samerna\r\nupplåter jakt- och fiskerätt och bedriver\r\nturistverksamhet, som inte har fungerat bra, och att\r\ndet skulle ursäkta att staten går in och konkurrerar\r\nmed näringen.</pre><pre>Anf. 57  JOHN ANDERSSON (v):</pre><pre>Herr talman! Jag hade inte tänkt säga något mera i\r\ndenna debatt. Men eftersom jag mer eller mindre\r\nblev inbjuden, får jag väl ta chansen.</pre><pre>Visst har mycket förändrats. Om man hade tid på\r\nsig skulle man kunna hålla ett mycket långt\r\nanförande om det som har förändrats inom\r\nrennäringen men även i de marker där rennäringen\r\nbedrivs. Det är helt klart att det får verkningar både\r\npå rennäringen och annat.</pre><pre>Man försöker nonchalera problemet med\r\nrenantalet. Det är inte bara en fråga som berör den\r\nbofasta befolkningen, som irriteras och har stora\r\nproblem. Det borde också vara en angelägenhet för\r\nsamerna. Vad jag kan begripa kommer detta inte\r\natt hålla i längden. Betet tar slut. Vi kommer att få\r\nse att renar i stora mängder svälter ihjäl. Det är ett\r\nfaktum. När man observerar upp emot 50 000 renar\r\ni området mellan odlingsgränsen och\r\nlappmarksgränsen i Västerbotten på en tid då det\r\ninte får finnas renar där, då är det någonting galet.\r\nVarje försök att vifta bort detta som\r\novidkommande faller på sin egen orimlighet.</pre><pre>Under de timmar vi har diskuterat samerna och\r\nderas kultur har jag tänkt på att det visserligen är\r\nen fråga för minoritetsbefolkningen. Men av\r\ndiskussionen får man intrycket att samerna bor i ett\r\nland där inga andra finns, ett land som på något sätt\r\nverkar oidentifierat. Jag kan förstå att ni som bor\r\nsöder om renskötselområdet visar stor generositet.\r\nNi vill stå till tjänst med allting och lovar vad som\r\nhelst. Men gör en studieresa till dessa trakter! Sätt\r\ner ned och diskutera med folket som bor där! Då\r\nkommer ni att få en helt annan inblick i vilka\r\nproblem och frågeställningar som dessa människor\r\ndagligen får brottas med.</pre><pre>Jag tycker att det är synd att man diskuterar denna\r\nfråga som om den hängde fritt i luften. Om det\r\nfunnes ett eget land skulle de få det. Men tänk på\r\natt det bor 900 000 andra människor i detta område.\r\nVad ni har diskuterat i dag är inte 17 000 människor\r\nutan 2 000 människor.</pre><pre>Anf. 58  BERITH ERIKSSON (v) replik:</pre><pre>Herr talman! Jag vill bara påpeka att vi i vår motion\r\ntog upp nödvändigheten av att betesinventeringar\r\nkommer till stånd. Den enda betesinventering som\r\när gjord under senare tid omfattade 13 samebyar\r\noch visade att antalet renar var för högt i 3 av\r\nbyarna. I en by låg antalet i paritet med\r\nbetestillgången. I 9 byar var renantalet lägre än vad\r\ntillgången på bete medgav.</pre><pre>Om man skall tro vad John Andersson säger skulle\r\nsituationen vara en helt annan. Det finns 53\r\nsamebyar, och betesinventeringen skulle ha gjorts\r\nbara i de byar där renantalet inte är för högt. Men\r\nvisst är det nödvändigt att tillföra pengar för att\r\nman skall kunna göra en riktig betesinventering.</pre><pre>Sedan kan man diskutera kring de datum som satts\r\nut. Exempelvis skall renarna från den 1 maj vara\r\novanför odlingsgränsen. Renbetesområdena för de\r\nolika samebyarna ligger på ett sätt som innebär att\r\nom det är en dålig vår, hinner inte den sameby som\r\nhar sitt vinterbete där en annan sameby skall ha sitt\r\nsommarbete få undan sina renar.</pre><pre>Tiderna har förändrats också för ortsbefolkningen.\r\nDet finns inte längre jordbruk i dessa trakter,\r\nåtminstone inte i John Anderssons och mina\r\nhemtrakter. Det gör också att det inte finns samma\r\nbehov av att renarna skall vara ovanför\r\nodlingsgränsen den 1 maj.</pre><pre>Anf. 59  JOHN ANDERSSON (v) replik:</pre><pre>Herr talman! Jag vill bara till protokollet notera att\r\ndet finns tillfällen då kommentarer är överflödiga.</pre><pre>Anf. 60  ANNIKA ÅHNBERG (-):</pre><pre>Herr talman! Jag begärde ordet därför att jag\r\ntycker att Bertil Danielssons absurda påstående\r\nmåste bemötas. Det faktum att man har\r\nmyndigheter som har det långsiktiga ansvaret för\r\nfaunavården och som också har resurser för att\r\nutöva detta ansvar betyder inte att man frånhänder\r\ndem som utövar rennäringen ansvaret för sin\r\nnäring. Det ser faktiskt ut på motsvarande sätt på\r\nmånga håll i vårt samhälle. Det finns ansvariga\r\nindivider men också myndigheter som har i uppgift\r\natt verka på vissa områden. Men Bertil Danielsson\r\nkanske representerar den mer extrema varianten av\r\nhögeranarkism, sådan som den kommer till uttryck\r\ni Frihetsfronten t.ex. Där kan man se en strävan\r\nefter en mycket långt gående neddragning av\r\nmyndigheter.</pre><pre>Utskottets betänkande bygger också på att\r\nNaturvårdsverket har det övergripande ansvaret att\r\ni stort lägga fast rovdjursstammarnas storlek.\r\nSkillnaden är att utskottet inte föreslår att\r\nNaturvårdsverket skall få några resurser till sitt\r\nförfogande för att göra dessa bedömningar. Det\r\nkommer att bädda för att man även i framtiden får\r\nproblem och motsättningar kring hela systemet\r\nmed ersättning för rovdjursrivna renar.</pre><pre>Anf. 61  BERTIL DANIELSSON (m):</pre><pre>Herr talman! Annika Åhnberg påstår att jag gör\r\nabsurda påståenden och att jag möjligen är en\r\nextrem högeranarkist. När den här debatten är\r\navslutad och besluten fattade, skall jag i lugn och ro\r\nbegrunda dessa påståenden.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande trafikutskottets betänkande\r\n1992/93:TU3, konstitutionsutskottets betänkande\r\n1992/93:KU17 och bostadsutskottets betänkande\r\n1992/93:BoU8.</pre><pre>Trafikutskottets betänkande TU3</pre><pre>Mom. 1 (avslag på propositionerna 1992/93:9 och\r\n1992/93:91)</pre><pre>Utskottets hemställan bifölls med 187 röster mot\r\n125 för reservationen av Sven-Gösta Signell m.fl. 2\r\nledamöter avstod från att rösta.</pre><pre>Mom. 2 (allmänna riktlinjer)</pre><pre>Utskottets hemställan -- som ställdes mot\r\nmeningsyttringen av Karl-Erik Persson -- bifölls\r\nmed acklamation.</pre><pre>Mom. 4--5 (medel för banunderhåll och\r\nbanupprustning, m.m.)</pre><pre>Utskottets hemställan -- som ställdes mot motion\r\nT6 av Erik Artur Egervärn och Ulf Björklund i\r\nmotsvarande delar -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU17</pre><pre>Mom. 4 (samiskt språk)</pre><pre>Utskottets hemställan bifölls med 295 röster mot 19\r\nför meningsyttringen av Bengt Hurtig i\r\nmotsvarande del.</pre><pre>Mom. 5 (samernas rättsliga ställning enligt\r\nregeringsformen)</pre><pre>Utskottets hemställan bifölls med 293 röster mot 18\r\nför meningsyttringen av Bengt Hurtig i\r\nmotsvarande del. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU8</pre><pre>Mom. 1 (behandlingen av propositionens bilaga 2)</pre><pre>Utskottets hemställan bifölls med 292 röster mot 20\r\nför meningsyttringen av Eva Zetterberg. 1 ledamot\r\navstod från att rösta.</pre><pre>Mom. 2 (renskötselrätten som en kollektiv rätt)</pre><pre>Utskottets hemställan bifölls med 292 röster mot 22\r\nför reservationen av Max Montalvo.</pre><pre>Mom. 19 (ersättning för viltskador)</pre><pre>Utskottets hemställan bifölls med 186 röster mot\r\n126 för reservationen av Oskar Lindkvist m.fl. 1\r\nledamot avstod från att rösta.</pre><pre>Mom. 24 (fiskesamernas rättigheter)</pre><pre>Utskottets hemställan bifölls med 167 röster mot\r\n146 för reservationen av Oskar Lindkvist m.fl. 1\r\nledamot avstod från att rösta.</pre><pre>Mom. 25 (skogsrenskötseln m.m.)</pre><pre>Utskottets hemställan bifölls med 166 röster mot\r\n147 för reservationen av Oskar Lindkvist m.fl. 1\r\nledamot avstod från att rösta.</pre><pre>Mom. 36 (jakt- och fisketurismen)</pre><pre>Utskottets hemställan bifölls med 292 röster mot 22\r\nför reservationen av Max Montalvo.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att de på föredragningslistan närmast\r\nupptagna ärendena, konstitutionsutskottets\r\nbetänkanden KU8, KU12 och KU19 samt\r\nfinansutskottets betänkanden FiU2 och FiU5, fick\r\navgöras i ett sammanhang sedan debatten i dessa\r\närenden avslutats.</pre><pre>9 §  Justitieombudsmännens redovisning av sin\r\nverksamhet till 1992/93 års riksmöte m.m.</pre><pre>Föredrogs</pre><pre>konstitutionsutskottets betänkande</pre><pre>1992/93:KU8 Justitieombudsmännens redovisning\r\nav sin verksamhet till 1992/93 års riksmöte m.m.\r\n(redog. 1992/93:JO1).</pre><pre>Anf. 62  FÖRSTE VICE TALMANNEN:</pre><pre>Meningsyttring från åhörarläktaren är ej tillåten.</pre><pre>Anf. 63  HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nstäda i Invandrarverket!</pre><pre>Otaliga äro de klagomål och allvarlig är den kritik\r\nsom har riktats mot Invandrarverket. Pressens,\r\nframför allt Aftonbladets, efterforskningar i\r\nverkets upphandlingar av förläggningsplatser har\r\nblottlagt missförhållanden kantade av ekonomisk\r\nbrottslighet, missförhållanden som är så hårresande\r\natt man först vägrar tro att uppgifterna är sanna och\r\natt detta händer i Sverige. Det handlar om\r\nmisskötsel som lett till att hundra, tusentals\r\nmiljoner kronor flutit ner i privata fickor och inte\r\nkommit flyktingmottagningen till del.</pre><pre>Riksrevisionsverket har tidigare avlevererat sin\r\nkritik mot Invandrarverket. Riksdagens revisorer\r\nhar kommit med förslag till hur verksamheten skall\r\nkunna ändras, och nu har justitieombudsmännen\r\nkommit med sin ämbetsberättelse. JO har granskat\r\nadministrationen och förvaltningen, och dess kritik\r\när förödande. JO säger att verket ''brustit i förmåga\r\natt administrera och prioritera i den ökande\r\närendemängden. I många fall har enskilda blivit\r\nonödigt lidande till följd av detta. Av samma\r\nanledning har statsverket och offentliga biträden\r\nför utlänningar förorsakats ekonomiska förluster\r\npå grund av dröjsmål med ofta enkla och\r\nokontroversiella beslut''. JO konstaterar också att\r\nverket inte förmår efterleva sekretesslagens\r\nbestämmelser om att inkomna handlingar skall\r\nregisteras utan dröjsmål. Många brev besvaras inte,\r\noch många överklagningsärenden har blivit\r\nliggande. JO säger att detta är ''obegripligt och\r\noacceptabelt''.</pre><pre>När justitieombudsmännen besökte\r\nkonstitutionsutskottet för några veckor sedan\r\nutvecklades kritiken mot Invandrarverket. Den\r\nkritik som JO framfört till verksledningen hade inte\r\nnått ut till de anställda. JO sade att han skulle ha\r\nvelat sätta igång en förundersökning, men att\r\npassivitet inte var något skäl -- lyssna nu noga:\r\npassivitet är inget skäl för förundersökning. Vi talar\r\nalltså om arbetsintensiteten i ett statligt verk.</pre><pre>JO sade också vid sitt besök i utskottet att han avsåg\r\natt göra ytterligare granskningsnedslag i\r\nInvandrarverket. Han skulle ha ett seminarium\r\nmed tjänstemän i hur man undviker kritik från JO.</pre><pre>Man har nu anledning att fråga sig hur\r\nförhållandena på Invandrarverket skall rättas till.\r\nDe anställda i Invandrarverket har utbildat en\r\nmyndighetskultur som i långa stycken\r\nkarakteriseras av dålig arbetsmoral. Den rådande\r\narbetsrätten, dvs. LAS-lagstiftningen, tillåter inte\r\natt en stor del av arbetsstyrkan avskedas därför att\r\nden inte håller måttet. Det bästa är naturligtvis att\r\nlägga ner verket och börja om från början. Men om\r\nman nu inte gör detta är en kontinuerlig granskning\r\nav verkets arbete det enda sättet att få fason på\r\nverksamheten. Mot denna bakgrund vill vi att\r\nriksdagen ställer resurser till JO:s förfogande så att\r\nden granskning som JO självt anser behöver\r\nfortsätta kan ske kontinuerligt och inte sporadiskt.</pre><pre>Invandrarverket är utsatt för granskning från olika\r\nhåll -- men ingenting händer -- och det är flagrant\r\nframför allt ur rättssäkerhetssynpunkt. Om inte\r\nregeringen förmår göra annat än att ge verkets chef\r\nen ny chefsbefattning menar jag att riksdagen får ta\r\nsitt ansvar för att förhållandena ändras, och det kan\r\nriksdagen göra genom att ge JO ökade resurser.</pre><pre>Herr talman! Jag yrkar härmed bifall till Ny\r\ndemokratis reservation till konstitutionsutskottets\r\nbetänkande nr 8 rörande moment 2.</pre><pre>Herr talman! Jag har även en reservation till\r\nbetänkandet som handlar om att rekryteringsbasen\r\nför justitieombudsmän bör vidgas. I dag kommer\r\nalla från samma karriärväg, dvs. alla har tjänstgjort\r\ni riksdags- och regeringskanslier. Ny demokrati\r\nskulle gärna se att även jurister med erfarenhet från\r\nfri yrkesutövning kunde utses till JO. Men jag vet\r\nhur svårt det är efter att ha varit med om att ta fram\r\nen kandidat till den senaste JO-posten. Det är svårt\r\natt rekrytera på annat sätt än vad som sker i dag.\r\nNy demokrati vill att talmanskonferensen tillsätter\r\nen utredning med uppgift att göra en översyn av\r\nrekryteringen till JO-ämbetet.</pre><pre>Herr talman! Med hänsyn till kammarens arbete\r\nyrkar jag inte bifall till reservationen avseende\r\nmoment 3, men vi i Ny demokrati står självfallet\r\nbakom reservationen.</pre><pre>(Applåder)</pre><pre>Anf. 64  Tredje vice talman BERTIL\r\nFISKESJÖ (c):</pre><pre>Herr talman! Det finns ett par mycket märkliga\r\nreservationer till det utskottsbetänkande vi i dag\r\nbehandlar, som gäller JO:s redovisning av sin\r\nämbetsberättelse.</pre><pre>I den första reservationen kräver Ny demokrati\r\nsärskilda medel för granskning av ett speciellt\r\nämbetsverk. Nu må vi tycka vad vi vill om\r\nInvandrarverket och dess skötsel, men det har\r\nfaktiskt inte med dagens ärende att göra. JO är en\r\nextraordinär rättslig resurs som har olika uppgifter.\r\nOmbudsmännen skall ta emot klagomål från\r\nallmänheten och pröva dem. De kan ta egna\r\ninitiativ och göra granskningar av ämbetsverk och\r\ndomstolar. När man kommer på sådant som man\r\ninte tycker har gått rätt till kan JO vidta olika\r\nsanktionsåtgärder, i grövre fall kan det bli åtal.</pre><pre>Detta är ombudsmännens uppgift. Riksdagen\r\nföreskriver inte vad ombudsmännen skall göra i\r\nenskilda fall. Riksdagen dirigerar inte\r\nombudsmännens arbete. Det finns en lag och en\r\ninstruktion som anger villkoren för\r\nombudsmännen, och denna har de naturligtvis att\r\nfölja. Men därutöver kan inte riksdagen gå in och\r\npeka up särskilda områden som ombudsmännen\r\nskall ägna sig åt.</pre><pre></pre><pre>Det är ombudsmännens uppgift att utvälja\r\ngranskningsobjekt. Det är ombudsmännen själva\r\nsom bestämmer hur omfattande och djupgående\r\ndenna granskning skall vara.</pre><pre>Reservation 1 är alltså, med hänsyn till de regler\r\nsom gäller för ombudsmännens verksamhet, en\r\nomöjlig reservation. Jag hoppas verkligen att\r\nriksdagen icke ansluter sig till den. Det skulle\r\ninnebära att vi tvingas göra om lagstiftningen som\r\ngäller JO-ämbetet i helhet.</pre><pre>Vad gäller reservation 2 klagas det över att\r\nrekryteringen till JO-ämbetet är sned. Det kan man\r\ntycka. Harriet Colliander vet, efter att ha varit med\r\nvid en rekrytering, att utskottets arbete med att ta\r\nfram kandidater är mycket omsorgsfullt. I\r\nkonstitutionsutskottet gör man vad man kan för att\r\nförsöka se till att rekryteringen av ombudsmän blir\r\nmångsidig både i vad gäller yrkesbakgrund och i\r\nvad gäller kön. Vi har lyckats. Vi har jämställdhet\r\npå JO-ämbetet, nämligen två kvinnliga och två\r\nmanliga ombudsmän. Det är inget dåligt framsteg.</pre><pre>Det är alldeles givet att kretsen ur vilken\r\nombudsmän kan rekryteras inte är hur vid som\r\nhelst. Det måste ju vara personer med en gedigen\r\njuridisk utbildning och med framför allt en gedigen\r\nerfarenhet från rättsliga områden. Det är alldeles\r\ngivet att man, när man söker kvalificerade personer\r\ntill detta ämbete, många gånger överväger personer\r\nsom i sin ungdom eller senare i livet på ett eller\r\nannat sätt har tjänstgjort i kanslihuset eller vid\r\ncentrala höga dömande instanser, vilket är en del i\r\nderas utbildning. Det gör dem särskilt meriterade\r\nför att komma i fråga vid rekrytering.</pre><pre>Vi i konstitutionsutskottet har även försökt att få\r\nombudsmän med annan bakgrund. Helt nyligen\r\nrekryterades en person från ett universitets\r\njuridiska fakultet. Vi var tillfredsställda med\r\nhonom. Han valde dock att avgå, vilket gjorde att\r\nvi i år fick se oss om efter en ny JO.</pre><pre>Harriet Colliander vet lika väl som jag att vi i\r\nkonstitutionsutskottet har varit helt öppna för att\r\nrekrytera bland jurister med fri yrkesutövning som\r\nbakgrund. Harriet Colliander vet också vilka\r\nsvårigheter som finns. För mig är det inte första\r\ngången som dessa svårigheter uppenbaras. Vi har\r\nstött på sådana också tidigare. Det beror alltså inte\r\npå bristande vilja från konstitutionsutskottets sida\r\natt rekryteringen är som den är.</pre><pre>Herr talman! Jag ber att få yrka bifall till utskottets\r\nhemställan.</pre><pre>Anf. 65  HARRIET COLLIANDER (nyd):</pre><pre>Herr talman! Jag instämmer helt i Bertil Fiskesjös\r\nuttalande om svårigheterna i att rekrytera till JO.\r\nJag har själv varit med och försökt att aktivt leta ute\r\npå marknaden för att finna någon lämplig för\r\nämbetet. Det är mot bakgrund av dessa svårigheter,\r\ndvs. en så ''ensidig'' rekrytering, som jag anser att\r\nman bör fundera över hur rekryteringsbasen för JO\r\nskall kunna breddas.</pre><pre>Det finns möjlighet att motionera i anledning av\r\nJO:s ämbetsberättelse, och den möjligheten har jag\r\nutnyttjat. Bertil Fiskesjö säger att JO är en\r\nextraordinär myndighet som bestämmer sig för\r\nsanktionsmöjligheter, när man finner att något inte\r\nstår rätt till. När JO var i konstitutionsutskottet för\r\nsamtal om JO-berättelsen sade JO att\r\nInvandrarverket karakteriseras av passivitet. JO\r\nhade önskat sätta i gång en förundersökning.\r\nPassivitet var inte anledning till förundersökning.\r\nDet är alltså väldigt grava anmärkningar som riktas\r\nmot detta verk. Han sade också att man ämnade gå\r\nvidare med granskning, men att det skulle göras\r\nmer sporadiskt, eller då och då -- hur det nu\r\nuttrycktes.</pre><pre>På JO-ämbetet handlägger man och fattar beslut\r\nom över 4 000 ärenden varje år. Var och en kan lätt\r\nförstå att med en sådan ärendebalans är mer tid än\r\n''då och då'' inte möjlig att lägga ned. JO har alltså\r\nsjälvt pekat ut och valt Invandrarverket för\r\ngranskning. Jag menar att vi i riksdagen faktiskt\r\nmåste ta vårt ansvar. Om inte regeringen gör\r\nnågonting åt Invandrarverket, kan väl åtminstone\r\nvi här i riksdagen bidra med de möjligheter som vi\r\nhar, vilket är att ge JO mer pengar för en\r\nkontinuerlig granskning. Vi borde kunna sätta en\r\ntumme i ögat på de anställda på Invandrarverket till\r\ndess att de sköter sina arbetsuppgifter.</pre><pre>Anf. 66  TREDJE VICE TALMAN BERTIL\r\nFISKESJÖ (c):</pre><pre>Herr talman! Jag hänvisar till det som jag sade i mitt\r\ninledningsanförande. Harriet Colliander vill\r\nintroducera en helt ny ordning i vad gäller JO:s\r\narbete. JO väljer själv sina undersökningsobjekt\r\noch får naturligtvis använda de resurer som\r\nriksdagen har stället JO till förfogande. Om JO\r\ntotalt sett vill ha högre anslag för sin verksamhet få\r\nJO äska om det i sin anslagsframställning, som\r\nbehandlas här i riksdagen.</pre><pre>Hur illa Harriet Colliander och Ny demokrati än\r\ntycker om Invandrarverket -- och det är er sak --\r\nkan vi från riksdagens sida inte specialdestinera\r\nmedel till JO för att granska ett visst objekt. Hur\r\nskulle det se ut? Vi har alla våra preferenser. JO:s\r\nbudget skulle styckas sönder, och JO skulle få\r\nväldigt trånga ramar, alltefter hur majoriteten i\r\nriksdagen från fall till fall beslutade. På det sättet\r\nskulle JO göras väldigt ineffektivt. JO har full frihet\r\natt granska Invandrarverket. Det går att satsa\r\nmycket på en sådan granskning, om man vill. Man\r\nhar också redan varit inne på frågan. Det är\r\nemellertid JO:s uppgift att bestämma sina\r\ngranskningsobjekt, inte riksdagens.</pre><pre>Jag upprepar och understryker: Med den\r\nlagstiftning som vi har är reservation 1 en omöjlig\r\nreservation.</pre><pre>När det gäller rekryteringen tänker jag inte\r\nupprepa det som jag sade i mitt tidigare anförande.\r\nJag kan emellertid inte förstå vad tillsättandet av en\r\nutredning i den frågan skulle tillföra ämnet. Det är\r\nKU:s uppgift att plocka fram kandidater, när plats\r\nblir ledig, och slutligen rekommendera riksdagen\r\nen av dessa kandidater. På vad sätt skulle en\r\nutredning, som Harriet Colliander vill ha, ändra på\r\ndetta förhållande? Skall rekryteringen under det\r\nförberedande stadiet flyttas över från KU till en\r\nsådan här utredning? I så fall måste det ju bli en\r\nstående utredning.</pre><pre>Herr talman! Jag anser att även reservation 2 i sig\r\när en omöjlig reservation.</pre><pre>Anf. 67  HARRIET COLLIANDER (nyd):</pre><pre>Herr talman! Reservationen som avser\r\nInvandrarverket är ingen omöjlig sådan. Jag är\r\nmycket väl medveten om att JO väljer sina\r\ngranskningsobjekt självt, vilket man också gjort.\r\nVad man emellertid inte förmår inom den ordinarie\r\nramen är att klara en kontinuerlig granskning av\r\nInvandrarverket.</pre><pre>Bertil Fiskesjö frågar hur det skulle se ut om\r\nriksdagen beviljade mer pengar till JO, för att JO\r\nskulle kunna klara en kontinuerlig granskning till\r\ndess förhållandena på Invandrarverket rättats till.\r\nDet skulle se väldigt bra ut. Jag tror att svenska\r\nfolket i dag väntar sig att det händer någonting.\r\nVarken regering eller riksdag gör någonting. Det är\r\npå tiden att något händer.</pre><pre>Anf. 68  Tredje vice talman BERTIL\r\nFISKESJÖ (c):</pre><pre>Herr talman! Det är möjligt att svenska folket\r\nskulle tycka att det såg bra ut. Men vi kan inte här\r\ni riksdagen fatta impulsiva beslut bara efter vad vi\r\ntycker är roligt eller vad svenska folket möjligen\r\ntycker är bra. Vi måste följa de lagar och\r\nbestämmelser som riksdagen själv har stiftat. Vi\r\nmåste också vara klara över vilka konsekvenser\r\nsom följer av en förändrad anslagsgivning för JO-\r\nämbetet.</pre><pre>Det är och förblir en omöjlig reservation, om vi vill\r\nha kvar JO-ämbetet i enlighet med de regler som nu\r\ngäller för detta. Om Harriet Colliander och andra\r\nvill ändra på det, går det bra att väcka en motion\r\nunder allmänna motionstiden och föreslå ändrade\r\nförutsättningar för JO:s verksamhet. Det finns\r\nockså andra sätt. Om Ny demokrati särskilt vill\r\nkomma åt Invandrarverket kan man kräva att det\r\ntillsätts en granskningskommission eller liknande.</pre><pre>Man kan tycka att det är bra att JO granskar\r\nInvandrarverket -- det tycker jag också -- men det\r\när JO:s egen uppgift att bestämma sina\r\ngranskningsobjekt. Det har jag gjort klart nu för\r\ntredje gången, och det blir mitt sista inlägg.</pre><pre>Anf. 69  HARRIET COLLIANDER (nyd):</pre><pre>Herr talman! Då vill jag också för tredje gången\r\ntala om för Bertil Fiskesjö att jag är på det klara\r\nmed vilka arbetsuppgifter JO har och vilka direktiv\r\nsom gäller för JO, samt att JO självt har valt att\r\ngranska Invandrarverket. Det är riksdagen som\r\nbestämmer vilka resurser som JO skall få, och om vi\r\nbestämmer att ge JO mera pengar är det riksdagens\r\nsak.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>10 §  Lagstiftning om satellitsändningar av TV-\r\nprogram</pre><pre>Föredrogs</pre><pre>konstitutionsutskottets betänkande</pre><pre>1992/93:KU12 Lagstiftning om satellitsändningar\r\nav TV-program (prop. 1992/93:75).</pre><pre>Anf. 70  HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nAnpassa lagen för satellitsänd TV till EG-direktivet\r\ni stället för till befintlig svensk lagstiftning.</pre><pre>Lagförslaget innebär att EG:s direktiv om\r\ngränsöverskridande television transformeras till\r\nsvensk lag som en följd av EES-avtalet. På vissa\r\npunkter har politiska ställningstaganden från de\r\nborgerliga partierna fått till följd att lagförslaget\r\ninte anpassats till direktivet utan till befintliga\r\nsvenska lagar. Detta gäller framför allt\r\nreklamreglerna. I Ny demokratis motion finns\r\nockså ett förslag som går ut på att klargöra och\r\nsäkerställa rätten till genmäle.</pre><pre>Först tar jag upp reklamreglerna. Tunga juridiska\r\ninstanser i Sverige har i sina remissyttranden över\r\nlagförslaget påpekat att de reklamregler som\r\nföreslås för satellittelevisionen är strängare än\r\ndirektivets. De gör också gällande att totalförbudet\r\nmot reklam till barn står i strid med EG:s regler om\r\nvarors och tjänsters fria rörlighet. Lagrådet är\r\ntveksamt till förbudet men har valt att följa\r\nregeringens uppfattning.</pre><pre>Det finns all anledning att fråga sig vad som ligger\r\nbakom regeringens ställningstagande att frångå\r\nEES-avtalet när det gäller reklamreglerna.</pre><pre>De strängare reglerna vad gäller reklamtid och\r\nprogrammens brytning innebär att svensk satellit-\r\nTV får sämre möjligheter att konkurrera med\r\ninternationella stationer som sänder till Sverige.</pre><pre>Eftersom Sverige är ett litet land, med begränsad\r\nmarknad i förhållande till länderna i EG, kommer\r\ndirektivets krav på 50 % europeisk produktion och\r\nkravet på att 10 % av de europeiska programmen\r\nskall vara gjorda av fristående producenter att bli\r\nså kostnadskrävande att det är tveksamt om några\r\nsvenska satellit-TV-kanaler kan komma till stånd.\r\nLägger man därtill att de svenska satellitstationerna\r\npå svenskt initiativ ges sämre\r\nkonkurrensmöjligheter genom restriktivare\r\nreklamregler minskar möjligheterna ytterligare.</pre><pre>För den markbundna reklamkanalen TV 4 gäller\r\nsträngare reklamregler än TV-direktivets. Av avtal\r\nmed staten följer ett omfattande public service-\r\nuppdrag. TV 4 skall dessutom leverera en del av\r\nsina reklaminkomster för att täcka kostnader i den\r\nstatliga televisionen. Man kan med fog hävda att\r\ndet för statens del är ekonomiskt fördelaktigt att\r\nskydda TV 4.</pre><pre>En svensk satellitstation får, om den drivs med\r\nlikartade regler som TV 4, som når en större svensk\r\npublik, uppenbara svårigheter att hävda sig i\r\nkonkurrensen med TV 4. Den samlade\r\nreklamfinansierade svenska televisonen får också\r\nsämre konkurrensförutsättningar jämfört med den\r\nutländska televisionen.</pre><pre>Allt detta talar för att likartade regler bör gälla för\r\nalla som sänder till en svensk publik. Regeln om\r\nförbud mot reklam till barn under tolv år skall\r\nockså utmönstras ur lagförslaget.</pre><pre>Nu går jag över till genmälesrätten. I direktivet står\r\natt envar som skadats av påståenden om felaktiga\r\nfakta i ett TV-program skall ha rätt till genmäle\r\neller motsvarande. Den engelska lydelsen är ''right\r\nof reply or equivalent remedies''. I den lag som nu\r\nskall antas ges enbart rätt till beriktigande, vilket\r\ninnebär att det är TV-stationen som gör\r\nberiktigandet, och att det kan ske i annat medium\r\nän den berörda TV-kanalen.</pre><pre>I avtalet med Sveriges Radio ges medborgarna rätt\r\ntill genmäle och beriktigande. Jag förstår inte\r\nvarför medborgarna skall ges ett sämre skydd i\r\nsatellit-TV. Lagrådet ifrågasatte också i sin\r\ngranskning om inte yttrandefrihetsgrundlagen\r\nborde ändras så att ett beriktigande skulle kunna\r\nske i ett program som företaget sänder. En sådan\r\nordning vore mera i direktivets anda, menade\r\nLagrådet.</pre><pre>Ny demokrati vill gå ett steg längre. Vi vill ge\r\nmedborgarna rätt till genmäle och beriktigande i\r\nden TV-kanal där felaktigheten har meddelats. För\r\natt åstadkomma detta måste\r\nyttrandefrihetsgrundlagen ändras. Jag finner det\r\nanmärkningsvärt att Ny demokrati skall vara\r\nensamma i denna kammare om att hävda en sådan\r\ngrundläggande demokratisk rättighet som att\r\nmedborgarna skall ha rätt att själva tillrättalägga\r\nfelaktiga uttalanden som de har blivit utsatta för i\r\nsatellit-TV-mediet.</pre><pre>Herr talman! Jag yrkar härmed bifall till Ny\r\ndemokratis reservationer 1 och 3 till\r\nkonstitutionsutskottets betänkande i mom. 3 och 5.</pre><pre>Anf. 71  BENGT HURTIG (v):</pre><pre>Herr talman! Det är bra att satellit-TV får en\r\nsärskild lag. Jag tycker, till skillnad från Harriet\r\nColliander, att det är positivt att Sverige gör ett\r\nförsök att bibehålla förbudet mot reklam riktad till\r\nbarn under tolv år.</pre><pre>Restriktivitet när det gäller meningslöst våld och\r\npornografi motiveras i EG-direktivets artikel 22\r\nmed att minderåriga skall skyddas. Jag tillhör dem\r\nsom anser att även andra än barn kan ta skada av\r\nen del sådana här sändningar. En diskussion pågår\r\nockså i vårt samhälle om varifrån vuxna får sina\r\nimpulser till brottsliga beteenden av olika slag. TV\r\nmed sin genomslagskraft hemma i vardagsrummen\r\nkan troligen härvidlag spela en roll.</pre><pre>Vi har därför tyckt att rätten att avbryta särskilt\r\ngrova sändningar, som innehåller grovt våld och\r\ngrov pornografi, borde ha kunnat tas in i lagen. Det\r\ninnebär att man har tekniska möjligheter att göra\r\ndet när det är fråga om kabelsändningar, men de\r\nsom har egna paraboler kan man inte ingripa mot,\r\nav tekniska skäl. Det skulle ändå i vissa extrema fall\r\nkunna ha en preventiv verkan.</pre><pre>Vi anser också att det skulle kunna finnas en sådan\r\nmöjlighet i lagen när det gäller överträdelser av\r\nförbudet mot alkoholreklam. Det är i så fall\r\ntillsynsmyndigheten som skall ha den rätten.</pre><pre>Vi har i vårt land en TV-kultur som har ett starkt\r\ninslag av USA-producerade program. Vi kan för\r\nvår del i Vänsterpartiet godta kravet på att minst\r\nhälften av programmen skall vara europeiska\r\nproduktioner, som nyheter, sportnyheter, tävlingar\r\noch reklam m.m. Det här kravet kan dock medföra\r\natt vår TV-kultur blir ännu mer präglad av USA\r\noch Europa och att andra delar av världen stängs\r\nute. Därför har vi velat ge regeringen till känna och\r\nmarkera att TV-produktion utanför den rika delen\r\nav världen också bör finnas med i våra TV-tablåer\r\ndå och då. En starkt överdriven Europa- och USA-\r\ndominans i TV bör enligt vår mening motverkas.</pre><pre>Inom ramen för regeln att 10 % av sändningarna\r\nskall komma från oberoende producenter bör\r\nockså rymmas möjligheten att i vårt land låta\r\ninhemska oberoende producenter få möjlighet att\r\nsända sina program.</pre><pre>Jag kan också, herr talman, instämma i det\r\nsärskilda yttrandet från de socialdemokratiska KU-\r\nledamöterna om att förbud mot åsiktsreklam borde\r\nha funnits med i propositionen. Till denna fråga har\r\nvi möjligheter att återkomma senare.</pre><pre>Jag vill därmed yrka bifall till min meningsyttring\r\nvad avser mom. 2.</pre><pre>Anf. 72  BIRGER HAGÅRD (m):</pre><pre>Herr talman! Som torde ha framgått av debatten\r\nfinns det vissa meningsskiljaktigheter när det gäller\r\ndenna lag. Meningsskiljaktigheterna gäller framför\r\nallt överensstämmelsen med EG-direktivet, det\r\ns.k. TV-direktivet i detta sammanhang. Det är\r\nalltså direktiv som anser själva samordningen av\r\nmedlemsstaternas lagar och andra författningar om\r\nsändningsverksamheten för TV.</pre><pre>Det finns tre reservationer från Ny demokrati. Jag\r\nvill bara konstatera att man naturligtvis kan ha\r\nolika meningar om teknikaliteterna i dessa\r\nsammanhang. Ny demokrati säger att man vill gå\r\nlängre och vill därmed också göra gällande att\r\npropositionen inte skulle leva upp till TV-\r\ndirektivet, som vi har förpliktigat oss att följa.</pre><pre>Emellertid kan man konstatera att förbudet mot\r\nreklam riktad till barn är en specifik svensk historia.\r\nMan kan naturligtvis diskutera dess hållbarhet när\r\ndet konfronteras med EG-rätten. Men Lagrådet\r\nhar för sitt vidkommande trots allt funnit att det bör\r\nhålla. Detsamma gäller genmälesrätten, som också\r\nfår anses var tillgodosedd genom vad som sägs om\r\nberiktigande.</pre><pre>Här har det alltså för utskottet varit fråga om att\r\nbeakta å ena sidan Lagrådet och å andra sidan vissa\r\nmotionärer och deras uppfattning. Reservanterna\r\nfår ursäkta, men utskottsmajoriteten har i det här\r\nfallet inte kunnat göra någonting annat än att följa\r\nLagrådets rekommendation. Vi får se i framtiden\r\nvad som kan hända -- det står\r\nRadiolagsutredningen fritt att ta upp de här\r\nfrågorna om det skulle anses vara önskvärt.</pre><pre>När det gäller sändningstiden finns det en\r\nmeningsyttring från Bengt Hurtig, som accepterar\r\natt mer än hälften av programmen utgörs av\r\neuropeiska produktioner. Utskottsmajoriteten har\r\ninte funnit anledning att göra några ytterligare\r\nregleringar eller att försöka tala om varifrån\r\nproduktionerna bör komma. Det får\r\nprogramföretagen själva fritt avgöra; det är\r\ningenting som skall behöva sättas in i någon\r\nlagstiftning.</pre><pre>Med detta, herr talman, ber jag att få yrka avslag\r\npå samtliga reservationer, meningsyttringen och de\r\nmotioner som har behandlats samt bifall till\r\nutskottets hemställan.</pre><pre>Anf. 73  HARRIET COLLIANDER (nyd):</pre><pre>Herr talman! Birger Hagård sade att\r\nreservationerna handlar om teknikaliteter i lagen.\r\nJag kan i och för sig gå med på att avvikelserna i\r\nreklamreglerna kan betecknas som teknikaliteter,\r\nmen inte genmälesrätten. Det är något helt annat.</pre><pre>Vad vi i Ny demokrati vill är att ge den enskilde\r\nmedborgaren rätt att själv göra ett beriktigande av\r\nfelaktigheter som har meddelats i en satellit-TV-\r\nkanal.</pre><pre>Man har redan gett medborgarna den rättigheten\r\ngenom avtalet med Sveriges Radio. Det ger den\r\nsvenske medborgaren rätt till genmäle och\r\nberiktigande i Sveriges Radio-företagen. Jag\r\nförstår inte varför vi inte ger den svenske\r\nmedborgaren den rätten i satellit-TV-mediet.</pre><pre>Den teknikalitet som behöver göras för att klara\r\ndetta är att ändra i yttrandefrihetsgrundlagen. I dag\r\när det den ansvarige utgivaren som bestämmer vad\r\nsom skall förekomma i satellit-TV-sändningarna.\r\nMan har gått en omväg genom att ge medborgaren\r\nrättigheten i avtalet som finns mellan Sveriges\r\nRadio och staten.</pre><pre>Jag förstår inte varför man här i kammaren sätter\r\nsig emot att denna yttrandefrihetsfråga vidgas. Det\r\nhandlar om en demokratisk fråga. Jag börjar nästan\r\ntro att jag är den enda som har läst propositionen\r\nriktigt ordentligt och som har sett att det i den\r\nengelska texten faktiskt står ''right of reply'', och att\r\njag är den enda i utskottet som har\r\nuppmärksammat att det förhåller sig på det här\r\nsättet.</pre><pre>Det är antagligen svårt att stödja en reservation av\r\nNy demokrati och tycka att det är bra att öka den\r\ndemokratiska rättvisan.</pre><pre>Anf. 74  BIRGER HAGÅRD (m):</pre><pre>Herr talman! Nej, Harriet Colliander, jag tror att vi\r\ni denna kammare, i varje fall flertalet av oss, kan\r\nvara överens om att det finns all anledning att\r\nstärka den enskilde medborgarens rättssäkerhet så\r\nlångt det över huvud taget är möjligt, inte minst i\r\nförhållande till medier av skilda slag.</pre><pre>Vi kan emellertid i det här sammanhanget också\r\nkonstatera att Lagrådet, som jag sade, har trott sig\r\nkunna säga att genmälesrätten är tillgodosedd\r\ngenom det som sägs om beriktigande.</pre><pre>Regeringen påpekar också att detta är frågor som\r\nRadiolagsutredningen senare kan ta upp. Vi får väl\r\nnöja oss med detta så länge, men jag kan försäkra\r\nHarriet Colliander att jag skall vara en av de första\r\nsom ställer upp och stödjer en utvidgning av\r\nyttrandefriheten om det skulle bli nödvändigt, även\r\nen ändring av yttrandefrihetsgrundlagen.</pre><pre>Anf. 75  HARRIET COLLIANDER (nyd):</pre><pre>Herr talman! Lagrådet var tveksamt till den\r\nutformning som genmälesrätten hade fått, genom\r\nrätten till beriktigande, i lagförslaget. Man var\r\nalltså tveksam till om den var i direktivets anda.</pre><pre>Varför tror Birger Hagård att man har givit\r\nmedborgarna denna rätt i avtalet med Sveriges\r\nRadio, men inte vill ge den i ett avtal med satellit-\r\nTV-mediet? Varför skall man göra denna skillnad?</pre><pre>Anf. 76  BIRGER HAGÅRD (m):</pre><pre>Herr talman! Skillnaden är i och för sig att det gäller\r\natt få fram en lagstiftning som har anknytning till\r\ndirektivet. Som Harriet Colliander väl är medveten\r\nom är yttrandefrihetsgrundlagen litet svårare att\r\nändra.</pre><pre>Man får helt enkelt ge sig till tåls och fråga sig om\r\nman över huvud taget kommer att behöva gå\r\nlängre. Det är riktigt att Lagrådet var tveksamt,\r\nmen trots allt ansåg Lagrådet att genmälesrätten\r\nkunde rymmas inom det som sägs om beriktigande.\r\nDetta har majoriteten i utskottet följt. Detta har\r\nvarit utslagsgivande för utskottsmajoriteten, som\r\ninte har velat gå längre på det här stadiet än vad\r\nman har gjort. Men det kan mycket väl finnas\r\nanledning att återkomma. Det får vi väl se\r\nframöver.</pre><pre>Anf. 77  HARRIET COLLIANDER (nyd):</pre><pre>Herr talman! Jag tackar Birger Hagård för att han\r\naviserar att man kommer att ställa sig positiv till att\r\ngöra de ändringar som vi har föreslagit. En\r\ngrundlagsändring fordrar en mera omsorgsfull\r\nprocedur än en vanlig lagändring. Jag förstår att\r\nman inte kan klara av det vid ett enda tillfälle. Jag\r\ntar tacksamt fasta på att vi framöver kan\r\nåstadkomma någonting gemensamt.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>11 §  Sändning av grannländers\r\nrundradioprogram från sändare i Sverige</pre><pre>Föredrogs</pre><pre>konstitutionsutskottets betänkande</pre><pre>1992/93:KU19 Sändning av grannländers\r\nrundradioprogram från sändare i Sverige (prop.\r\n1992/93:113).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>12 §  Vissa kommunalekonomiska frågor</pre><pre>Föredrogs</pre><pre>finansutskottets betänkande</pre><pre>1992/93:FiU2 Vissa kommunalekonomiska frågor\r\n(prop. 1992/93:36 och 1992/93:123).</pre><pre>Anf. 78  PER OLOF HÅKANSSON (s):</pre><pre>Herr talman! När vi nu går över till att debattera\r\nvissa kommunalekonomiska frågor finns det en\r\nbetydande risk för att det i stor utsträckning\r\nkommer att bli en repris på vårens debatt i samma\r\nämne. Jag skall försöka undvika det, men jag vill\r\nsammanfattningsvis hänvisa till vad vi från\r\nsocialdemokratiskt håll anförde i den debatten. Det\r\nhar fortfarande all aktualitet.</pre><pre>Att frågan nu kommer upp beror på två\r\npropositioner som direkt gäller den kommunala\r\nekonomin. Det finns även ytterligare fem\r\npropositioner som mer eller mindre gäller\r\nkommunal verksamhet och kommunal ekonomi.\r\nDet har naturligtvis inte varit en enkel uppgift att\r\nskaffa sig en överblick över dessa sju propositioner\r\noch de därtill anslutna motionerna.</pre><pre>Det sägs i finansutskottets betänkande nr 2 att\r\nregeringen har redovisat hur återstående frågor\r\nfrån vårens riksdagsbeslut angående ett nytt statligt\r\nutjämningsbidrag till kommunerna och ett nytt\r\nutbetalningssystem för kommunal skatt skall\r\nhanteras. Det låter bra. Man säger att beskeden är\r\ngivna. Nu vet vi vad som skall gälla, nu har vi\r\nregelsystemet klarlagt och nu kan vi som är\r\nintresserade av och aktiva i kommunal verksamhet\r\nveta på vad vi skall grunda den fortsatta\r\nverksamheten.</pre><pre>Är det verkligen så? Nej, tyvärr inte. Man reglerar\r\nför år 1993. Regleringen för år 1994 och eventuellt\r\nockså framöver, som en följd av vårens beslut om\r\nett nytt statsbidragssystem, är inte klar. Det är\r\nytterst beklagligt att man inte kan ge\r\nkommunsektorn spelregler på lång sikt och det\r\nunderlag som behövs för att man på ett riktigt sätt\r\nskall kunna planera och genomföra den nödvändiga\r\nverksamheten.</pre><pre>En fråga som mycket ofta återkommer i debatterna\r\ni kammaren och framför allt i utskottsberedningen\r\nav ärendet är vilken effekt omläggningen av\r\nstatsbidragssystemet får på den kommunala\r\nverksamheten. På s. 13 i det nu aktuella\r\nbetänkandet sägs: ''Samtidigt konstaterade\r\nutskottet att det valda förfaringssättet leder till en\r\nengångseffekt på kommunernas balansräkningar.''</pre><pre>Detta är korrekt i och för sig. Jag säger ''i och för\r\nsig'', eftersom det finns en glidning här. I våras hade\r\nman en annan och viktigare ståndpunkt. Då\r\nfortsatte den citerade meningen på följande sätt:\r\n''vilket dock vare sig 1993 eller framåt påverkar\r\nkommunernas verksamhet''. Jag vill lyfta fram det\r\nhär. Genom att man inte citerar korrekt ger man\r\nuttryck för en positionsförändring i uppfattningen.\r\nVi är nu i och för sig -- genom utskottsmajoritetens\r\nskrivning -- överens med oppositionen om att\r\nvårens beslut ger effekt på driftresultatet. Det är ett\r\nerkännande i sig. Det är bara beklagligt att det\r\nkommer i det här sammanhanget.</pre><pre>Det finns tyvärr andra ting som är mindre bra\r\nutformade. På s. 11 i FiU2, det betänkande som vi\r\nså småningom skall fatta beslut om, skriver man:\r\n''Kommunförbundet har i sin skrivelse anfört att\r\nden föreslagna metoden för ekonomisk reglering\r\nmellan stat och kommun är acceptabel under den\r\növergångsperiod som nu är aktuell.'' Den person\r\nsom läser detta konstaterar att Kommunförbundet\r\ntycker att det är acceptabelt, och i så fall finns det\r\ningenting att säga om det. Ordet ''acceptabelt'' kan\r\nman emellertid inte återfinna i Kommunförbundets\r\nskrivelse. Kommunförbundets formulering är i\r\nstället: Utifrån den utgångspunkten är förbundets\r\nslutsats att en avgift per innevånare är det minst\r\nolämpliga sättet att neutralisera de\r\nregelförändringar som påverkar skatteunderlaget.\r\nDet är litet skillnad på ''acceptabel'' och ''minst\r\nolämpliga''. ''Minst olämpliga'' betyder helt enkelt\r\natt det är just minst olämpligt. Detta har vi påpekat\r\ni vår motion, som vi följer upp med en reservation.</pre><pre>Den fråga vi socialdemokrater har anledning att\r\nställa är om man från borgerlig sida egentligen är\r\nnöjd med den utveckling som man nu kan se i\r\nkommunsektorn. Vi har fått uppgifter om att om\r\nman samlar kommunsektorn kan man konstatera\r\natt det mellan behoven 1992 och 1993 finns en\r\nökning på drygt 2 %. De kommunala budgetarna,\r\nsom fastställs i november eller december, visar att\r\nverksamhetsvolymen kommer att krympa med 2--\r\n3 %. Den finansierade volymen är ännu lägre.\r\nNedgången från 1992 till 1993 är 6--7 %. Det finns\r\nett ganska stort gap mellan det behov som\r\nuppkommer på grund av befolkningsförändringar\r\noch förändrade behov i övrigt och den verksamhet\r\nsom faktiskt kommer till utövande.</pre><pre>Det finns anledning att ställa frågor till dem som\r\nmedverkat till neddragning av statsbidragssystemet\r\ntill ett statsbidragsbelopp som skall ligga fast, till\r\nskattestopp och till en indragning i kronor per\r\ninnevånare som i sig är orättvis. Hur ser ni\r\negentligen på den kommunala verksamheten? Om\r\nman blickar framåt finns det skäl att fråga vad ni\r\nborgerliga egentligen vill med den kommunala\r\nverksamheten. Hur kommer ni att vilja utforma\r\nreglerna för 1994? Jag tror att många som i vår ute\r\ni kommunerna skall börja arbeta med\r\nlångtidsbudgeten skulle vilja veta det. Det vore\r\nintressant att få klarlagt vad ni egentligen vill med\r\nden kommunala verksamheten. Hur vill ni forma\r\nreglerna för år 1994 och framåt? Hur vill ni lösa\r\nproblemet med gapet som uppstår mellan\r\nbehovsnivån, den faktiska verksamhetsnivån och\r\nden finansierade volymen?</pre><pre>En annan fråga som säkert många\r\nkommunalpolitiker ställer sig är: Delar ni den\r\nuppfattning som en talesman för regeringen har\r\nframfört, nämligen att skattestoppet skall förlängas\r\ntill att gälla också för 1994 och 1995? Är det en\r\nuppfattning som ni ställer er bakom?</pre><pre>Det vore bra om vi kunde få ett besked i åtminstone\r\nnågra av dessa för den kommunala verksamheten\r\nmycket centrala frågorna. Jag skall med stort nöje\r\nfölja den fortsatta debatten och avvakta svaren.</pre><pre>Jag vill, herr talman, avsluta med att yrka bifall till\r\nde tre socialdemokratiska reservationer som är\r\nfogade till betänkandet.</pre><pre>Anf. 79  JOHAN LÖNNROTH (v):</pre><pre>Herr talman! Per Olof Håkansson har gått igenom\r\ninnebörden i förslaget från utskottet, och jag skall\r\ninte fördjupa mig i de tekniska detaljerna. Jag\r\nkonstaterar ändå att förslaget innebär ytterligare en\r\nkonfiskering av kommunala pengar. Hur många\r\nmiljarder det handlar om klarar jag inte av att\r\nberäkna, och jag undrar om det egentligen är någon\r\nsom klarar av det.</pre><pre>Jag tror att det var en centerpartistisk ledamot i\r\nutskottet som ville göra jämförelsen med att ge\r\nveckopeng till sitt barn. Han sade: Om jag går över\r\nfrån att betala veckopengen i förskott till att betala\r\nden i efterskott, märker inte barnet någon\r\nförändring, eftersom veckopengen ändå kommer\r\nvarje lördag. Jag grunnade en del på vad han\r\nmenade. Jag förstår det ändå så att han faktiskt\r\nmåste hoppa över en lördag om han skall införa det\r\nnya systemet. Därmed är det kanske också en bra\r\njämförelse med det förslag som ligger på riksdagens\r\nbord. Det innebär så att säga att staten hoppar över\r\nen veckopeng till kommunerna.</pre><pre>Svenska kommunaltjänstemannaförbundet har\r\ngjort en enkätundersökning i 20 kommuner, och på\r\nbasis av denna har man räknat ut att 31 000\r\nheltidsjobb försvinner i kommuner och landsting\r\n1993. Det är ett resultat av både det tidigare\r\nbeslutet att dra in 7,5 miljarder nästa år och det\r\nförslag som vi nu behandlar. Man har också utifrån\r\nenkäten räknat ut att de besparingar som\r\nkommunerna gör nästa år till 40 % drabbar\r\nbarnomsorg och skola och till 10 % äldreomsorgen.</pre><pre>Vad händer nu konkret i kommunerna som ett\r\nresultat av dessa besparingar? Till att börja med blir\r\nett antal människor arbetslösa. De\r\ndaghemsanställda, vårdbiträden, osv. som på detta\r\nsätt blir arbetslösa kommer inte, i alla fall inte i\r\nnågon större utsträckning, att få andra jobb.\r\nIndustrin kommer definitivt inte att ta hand om\r\nmånga.</pre><pre>Resultatet blir i stället att kommunal lön och\r\nstatliga skatteinkomster byts ut mot pengar från\r\nAMS, A-kassan eller socialbyrån. För hela den\r\noffentliga sektorn handlar det om en mycket liten\r\nbesparing, på sikt knappast någon besparing alls.\r\nDet är rena förlustaffären, eftersom\r\narbetslöshetens sociala kostnader är så stora.</pre><pre>Man kan också säga som Socialdemokraterna gör i\r\nsin motion, att det handlar om en finansiell\r\nrundgång, som leder till stora välfärdsförluster.</pre><pre>Jag skulle vilja fråga någon av de borgerliga\r\nledamöterna, t.ex. Lennart Hedquist, vad som\r\negentligen är målet med regeringens budgetpolitik.\r\nFörr i världen brukade man ju tala om hela den\r\noffentliga sektorns finansiella sparande. Jag trodde\r\natt målet var att man över konjunkturcykeln skulle\r\nha en balansering av detta finansiella sparande.\r\nMen det verkar som att man har släppt detta. Nu\r\ntalar man ensidigt om den statliga budgeten, och\r\ndet är kanske därför man kan driva den linje som\r\nman nu driver och konfiskera kommunernas\r\npengar. Vad är det alltså som gäller -- är det hela\r\nden offentliga sektorns finansiella sparande som är\r\ndet intressanta, eller är det enbart det statliga\r\nbudgetunderskottet?</pre><pre>Jag måste också ställa en fråga till Per Olof\r\nHåkansson om Socialdemokraternas förslag om de\r\n7,5 miljarderna. Jag tror att det har uppstått ett litet\r\nmissförstånd i frågan. Jag hörde i radion Ingvar\r\nCarlsson säga att det var för sent att riva upp\r\nbeslutet om indragning i och med att det\r\nkommunala budgetarbetet hade kommit så långt.\r\nDärmed trodde jag att ni hade givit upp denna\r\nfråga. Men i betänkandet om krispaketen som skall\r\ndebatteras i morgon, dvs. finansutskottets\r\nbetänkande nr 1, skriver ni, att om s-\r\nreservationerna i det betänkande som vi behandlar\r\ni dag vinner riksdagens gillande, är yrkandet om att\r\nriva upp beslutet om att ta ifrån kommuner och\r\nlandsting 7,5 miljarder tillgodosett. Det ni skriver i\r\nreservation nr 1 till dagens betänkande är att ni vill\r\nha ett nytt förslag till statsbidrag.</pre><pre>Min fråga är då: Betyder er begäran om ett nytt\r\nförslag till statsbidrag samma sak som att ni begär\r\nav regeringen att man skall riva upp beslutet om de\r\n7,5 miljarderna, så att kommuner och landsting\r\nalltså får behålla dessa pengar? Det skulle vara bra\r\nmed ett klarläggande i denna fråga.</pre><pre>Till sist vill jag också ställa ett par frågor till någon\r\nav de borgerliga representanterna -- Lennart\r\nHedquist får gärna svara på även den frågan. Min\r\nfråga handlar om det kommunala skattestoppet.\r\nDet var en intressant upplevelse att träffa på\r\nJoakim Ollén, som ju har blivit ett slags banerförare\r\nför den nyliberala ideologin i kommunalpolitiken.\r\nOm det hade varit en socialdemokrat som uppträtt,\r\nhade man nog kallat honom en kravmaskin. Jag\r\ntolkade det han sade som att han var klart missnöjd\r\nmed det förslag som vi behandlar här i dag. Med\r\ntanke på besluten om konfiskation av pengar och\r\nspeciellt med tanke på skattestoppet skulle jag vilja\r\nfråga Lennart Hedquist: Litar ni inte på era egna\r\nkommunpolitiker? Litar ni inte på\r\nKommunförbundets nya ledning? Varför kan de\r\ninte få ha sin självbestämmanderätt?</pre><pre>Med detta vill jag yrka bifall till min egen\r\nmeningsyttring till detta betänkande.</pre><pre>Anf. 80  PER OLOF HÅKANSSON (s)\r\nreplik:</pre><pre>Herr talman! Jag tror att Johan Lönnroth har\r\nförståelse för att man som oppositionsparti ibland\r\nmåste välja en bekväm väg. Den bekväma väg som\r\nvi har valt består i att vi i en motion i koppling till\r\nproposition nr 36 har ett yrkande som säger att vi\r\n''i enlighet med vad som anges ovan'' begär ett nytt\r\nstatsbidrag till kommunsektorn, och ''ovan''\r\nhänvisar vi till de motioner vi väckte i våras. I de\r\nmotioner vi väckte i våras beskrev vi hur vi tyckte\r\natt ett statsbidragssystem skulle se ut. Det innebar\r\nbl.a. att nivån skulle ligga 7,5 miljarder högre och\r\natt det inte skulle bli fråga om någon\r\nengångsindragning.</pre><pre>Jag är i och för sig glad över att jag har fått den här\r\nfrågan, eftersom jag nu kan lugna Johan Lönnroth\r\nmed att vår ståndpunkt är oförändrad. Vi står kvar\r\nvid att det skall ske en ändring i\r\nstatsbidragssystemet och att det skall grundas på en\r\nnivå som ligger 7,5 miljarder högre. Vi tycker i dag\r\nprecis samma sak som vi tyckte i våras.</pre><pre>Anf. 81  JOHAN LÖNNROTH (v) replik:</pre><pre>Herr talman! Det innebär alltså, att om den\r\nsocialdemokratiska reservationen nr 1 skulle antas\r\nav riksdagen, kan man vara säker på att regeringen\r\när skyldig att lägga fram ett förslag i så god tid att\r\ndet hinner få en konkret effekt redan nästa år, dvs.\r\natt kommuner och landsting får behålla de 7,5\r\nmiljarderna. Om det finns den minsta oklarhet på\r\ndenna punkt är det ju bättre att rösta för min\r\nmeningsyttring, där det klart och tydligt framgår att\r\nett ja till meningsyttringen betyder att kommuner\r\noch landsting får tillbaka de 7,5 miljarderna.</pre><pre>Anf. 82  LENNART HEDQUIST (m):</pre><pre>Herr talman! Får jag först kommentera det senaste\r\nmeningsutbytet angående dessa 7,5 miljarder. Jag\r\ntycker att det är riktigt som Johan Lönnroth säger\r\natt man inte blir på det klara med den\r\nsocialdemokratiska ståndpunkten. I våras var\r\nSocialdemokraterna förvisso motståndare till den\r\nindragning på 7,5 miljarder som riksdagen beslöt.\r\nDen indragningen var redan då\r\nsamhällsekonomiskt motiverad, och det gäller ju i\r\nännu högre grad nu. Krisuppgörelsen måste tolkas\r\nså, att socialdemokraterna nu accepterade att den\r\nindragningen gjordes. I varje fall var det uppenbart\r\natt om den indragningen inte gjordes, så måste man\r\npresentera ett förslag om en annan besparing på 7,5\r\nmiljarder. Något sådant förslag har ju\r\nSocialdemokraterna inte lagt fram.</pre><pre>Socialdemokraterna hänvisar i sin reservation\r\nbeträffande krispaketen till reservationen när det\r\ngäller den kommunala ekonomin. De säger att om\r\nderas reservationer i detta betänkande vinner\r\nriksdagens bifall så har man tillmötesgått\r\nVänsterpartiets krav om att riva upp beslutet om\r\nkommunbesparingen.</pre><pre>Det är emellertid så att det betänkande som vi nu\r\ndiskuterar inte innehåller något förslag om att\r\ntillföra påsen ytterligare 7,5 miljarder. Det\r\ninnehåller heller inte något förslag om en\r\nregeländring som skulle kunna få effekt för år 1993.\r\nJag tolkar Socialdemokraternas agerande så, att\r\ndessa de facto accepterar den samhällsekonomiskt\r\nnödvändiga indragningen av 7,5 miljarder,\r\nsamtidigt som de i argumentationen ute i landet\r\nfortfarande vill framställa sig som motståndare till\r\nindragningen.</pre><pre>Herr talman! Detta var mer en parentes, och jag\r\növergår nu till att kommentera utskottets\r\nbetänkande. Jag konstaterar då att det onekligen är\r\nen rejäl förändring och avreglering av\r\nkommunernas arbetsförhållanden som skett under\r\ndet gångna året. I och med de beslut som riksdagen\r\nkommer att fatta senare i dag sker den slutliga\r\nutformningen av de lagar som styr dessa\r\nförändringar.</pre><pre>För det första ersätts de specialdestinerade\r\nstatsbidragen och det tidigare\r\nskatteutjämningssystemet med det nya, generella\r\nstatsbidragssystem med inkomstutjämning som vi\r\nfattade principbeslut om i juni. Det nya systemet\r\nger kommunerna frihet att utforma verksamheten\r\nefter bl.a. de lokala förutsättningarna, en frihet\r\nsom varit ett starkt kommunalt önskemål och som\r\nskall kunna ge icke oväsentliga bidrag till ökad\r\nkostnadseffektivitet inom den kommunala sektorn;\r\nden statliga styrningen till ibland lokalt\r\nkostnadsoriktiga lösningar upphör.</pre><pre>För det andra kommer utbetalningen av\r\nkommunalskatt nu att ske utan den tidigare\r\ntvååriga eftersläpningen. Omläggningen förbättrar\r\nmöjligheterna till en sund kommunalekonomisk\r\nframförhållning. Inkomsterna -- inbetalningarna --\r\nkommer det år intäkterna uppstår.</pre><pre>De nya systemen kommer, när de väl är infasade,\r\natt kraftfullt ge ökad frihet och bättre överblick för\r\nkommunerna. Men det är samtidigt uppenbart att\r\ndet uppstår övergångsproblem. Bl.a. därför tog vi\r\nredan i junibeslutet ställning till övergångsregler.</pre><pre>Mot denna bakgrund är det anmärkningsvärt hur\r\nlätt Socialdemokraterna nu försöker göra det för sig\r\ni dessa frågor. Å ena sidan har de bejakat\r\nförändringarna rent principiellt. Å andra sidan har\r\nde yrkat avslag på förslagen i propositionerna\r\nunder förebärande av att dessa är tekniskt\r\nofullkomliga. Detta gör de utan att själva föreslå\r\nnågot alternativ -- det säger de sig vilja överlåta åt\r\nregeringen.</pre><pre>Rent teoretiskt skulle vi kunna tänka oss att de\r\nsocialdemokratiska avslagsyrkandena i dag vunne\r\nriksdagens bifall. Vilket kaos skulle då inte\r\nåstadkommas i kommunerna, som nu redan har\r\nanpassat sig till de nya system som vi tog ställning\r\ntill i juni! Per Olof Håkansson sade att\r\nkommunerna nu väntar på besked. Beskeden kom\r\nju i och med att finansministern i månadsskiftet\r\nseptember-oktober gick ut med pressinformation\r\nom denna proposition. Socialdemokraterna vill inte\r\nens nu, den 15 december, ge sina besked om vad\r\nsom skulle kunna gälla för 1993.</pre><pre>En annan del av utskottets betänkande behandlar\r\nhur man neutraliserar effekterna för\r\nkommunsektorn av de statliga åtgärderna i de s.k.\r\nkrispaketen. Här är det, som Per Olof Håkansson\r\npåpekade, fråga om en ettårslösning i avvaktan på\r\natt man får fram en metod som gör det möjligt att\r\ntillgodose önskemålet om ett system som innebär\r\nen nettoström från staten till kommunerna. I\r\nframtiden bör alltså gälla att kommunerna inte av\r\nsitt skatteunderlag skall betala till staten. Det bör i\r\nstället vara så att det är det kommunala\r\nskatteunderlaget som sådant som omdefinieras.\r\nMen för 1993 kommer enligt utskottets förslag\r\navdraget att ske i kronor per invånare, att gå från\r\nkommunerna till staten och gälla som\r\nneutralisering. Det tillvägagångssättet är rimligt i\r\nett inkomstutjämningssystem, vilket gör att man\r\nblir oberoende av den egna skattekraften, det\r\nstatliga utjämningsbidraget och den\r\nkommunalskatt man har.</pre><pre>Man kan möjligen säga att neutraliseringen av\r\nsänkningen av arbetsgivaravgiften hade kunnat ske\r\npå ett annat sätt. Å andra sidan är det så att det\r\nursprungliga förslaget, som kom i samband med\r\nkrispaketet, innebar att kommunerna inte skulle få\r\nen sänkning av arbetsgivaravgiften -- sänkningen\r\nskulle enbart gälla den privata sektorn. Det\r\nframhölls bl.a. på socialdemokratiskt håll att det\r\ngjorde att kommunerna inte fick likvärdiga\r\nkonkurrensförutsättningar t.ex. vid prövning av om\r\nentreprenader är förmånligare eller inte.</pre><pre>Socialdemokraterna har nu pekat på att systemet\r\nmed neutralisering av arbetsgivaravgifterna inte\r\nskulle vara bra. Men inte heller i det avseendet har\r\nman presenterat något alternativ som vi har kunnat\r\nta ställning till.</pre><pre>Jag övergår nu till att något kommentera\r\nskattestoppet.</pre><pre>Skattestoppet infördes ju på förslag av den\r\nsocialdemokratiska regeringen. Skattestoppet\r\nskulle vara tillfälligt. I juni fattade vi beslut om att\r\nförlänga skattestoppet ytterligare ett år, dvs. för år\r\n1993.</pre><pre>Motiven för att förlänga skattestoppet i samband\r\nmed övergång till två helt nya system --\r\nstatsbidragssystem och utbetalningssystem -- med\r\nvissa likviditetsmässiga effekter för kommunerna\r\noch i samband med den kommunbesparing som\r\ngjordes är utomordentligt starka för 1993.\r\nÖvergångsreglerna gäller ju som bekant även för\r\n1994, och det finns starka skäl att förlänga dessa\r\nytterligare ett år.</pre><pre>Däremot kan jag instämma i det som Joakim Ollén\r\nsade i utskottet, något som Johan Lönnroth nyss\r\nkommenterade, nämligen att man kan rikta\r\nprincipiella invändningar mot ett långsiktigt\r\nskattestopp. Det är då bättre om staten med andra\r\nmetoder påverkar den kommunala skattekvoten.\r\nDet är emellertid viktigt att understryka att det ur\r\növergripande samhällsekonomisk synpunkt är\r\nnödvändigt att staten kan påverka den kommunala\r\nskattekvoten, dvs. vilka delar av den kommunala\r\nverksamheten som finansieras av skattemedel.\r\nSkattemedlen i detta sammanhang är dels de medel\r\nsom kommunerna uppbär i kommunalskatt, dels de\r\nmedel som staten uppbär i skatt men skickar vidare\r\ntill kommunerna i form av utjämningsbidrag.</pre><pre></pre><pre>Det är alldeles uppenbart att staten, om\r\nkommunerna börjar att höja sina skatter, kan\r\nreglera den kommunala skattekvoten genom att på\r\nmotsvarande sätt korrigera bidragen till den\r\nkommunala sektorn. Under övergångstiden 1993\r\noch 1994 är ett kommunalt skattestopp i\r\ninfasningen av de nya systemen en mycket bra\r\nmetod.</pre><pre>Därmed kommer jag in på den fråga som Johan\r\nLönnroth ställde till mig angående målet över\r\nkonjunkturcyklarna beträffande den offentliga\r\nsektorns finansiering. Han undrade om man inte\r\nockså där borde se hur den kommunala sektorns\r\nsparande utvecklas. Självfallet måste man det. Det\r\nstora problemet just nu är ju att det i den brinnande\r\nhögkonjunkturen under 80-talet inte genererades\r\nde överskott i den offentliga sektorn, som borde ha\r\ngenererats och som nu möjligen hade kunnat ge en\r\nbas för en mer keynesiansk ekonomisk politik.\r\nHögkonjunkturen under 80-talet kunde inte\r\nutnyttjas på ett bra sätt för en ekonomisk tillväxt,\r\neftersom vi gick in i en överhettningsfas och\r\nanvände resurserna för att bygga ut fel saker och\r\nbl.a. lät den offentliga sektorn expandera på ett sätt\r\nsom var oförlåtligt.</pre><pre>I dagens läge måste det faktiskt ske besparingar av\r\nsamhällsekonomiska och av framtida skäl i såväl\r\nden statliga som den kommunala sektorn. De\r\nbesparingar som beslutades redan i våras och som\r\nberör den kommunala sektorn är helt nödvändiga\r\nför att vi över huvud taget skall kunna ha\r\nmöjligheter att gå in i en ny konjunkturcykel,\r\nberedda på ett helt annat sätt än vi var i början av\r\n80-talet. Därför är den politik som regeringen och\r\nregeringspartierna för gentemot kommunerna den\r\nbästa politiken även för kommunerna när det gäller\r\nderas framtida möjligheter att säkra den välfärd för\r\nmedborgarna som är en av kommunernas största\r\nuppgifter.</pre><pre>Herr talman! Jag yrkar bifall till utskottets\r\nhemställan i dess helhet.</pre><pre>Anf. 83  PER OLOF HÅKANSSON (s):\r\nreplik:</pre><pre>Herr talman! Vi skall inte låta oss luras av den\r\nvänliga och resonerande ton som Lennart Hedquist\r\nanvänder sig av i debatten, utan vi skall lyssna på\r\nvad han säger. Han säger att Socialdemokraterna\r\ninte ger besked om vad som skulle gälla från 1993.\r\nVidare säger han att han inte blir riktigt klok på vad\r\nvi menar med de 7,5 miljarderna. Jag skall försöka\r\nvara lika vänlig som Lennart Hedquist och inte låta\r\nprovocerande, men det är faktiskt en skillnad\r\nmellan att bli klok och att inte vilja bli klok. Jag tror\r\natt det här handlar mer om viljan än om förmågan.</pre><pre>Om man läser vår motion, framgår det hela ganska\r\nklart. Där står nämligen följande: Riksdagen bör\r\nmed hänvisning till vad som anges motion\r\n1991/92:Fi29 och till vad som anges i\r\nreservationerna som undertecknats av\r\nsocialdemokratiska ledamöter i finansutskottets\r\nbetänkande 1991/92:FiU29 samt vad som anges i\r\ndenna motion begära ett nytt förslag till statsbidrag\r\ntill kommunsektorn och den ekonomiska\r\nregleringen mellan staten och kommunsektorn.</pre><pre>Här finns alltså hänvisningar till det som vi sade i\r\nvåras om tvåstegslösningen från 1993 och om\r\noförändrade statsbidrag minus vad som kunde\r\nkomma ut av regleringen i påsen.\r\nTvåstegslösningens första steg bör innehålla en\r\ngenomgång av formerna för ett nytt\r\nstatsbidragssystem, och sedan går man vidare till\r\nsteg två, som bör gälla i fortsättningen. Är detta så\r\nsvårt att begripa? Nej, det är det inte. Men man\r\nbehöver odla en myt för att klara sig i diskussionen,\r\nså att det inte framgår vem som står för\r\nindragningen av de 7,5 miljarderna. Vi är fullt klara\r\npå den här punkten.</pre><pre>Det finns i detta fall glidningar i Lennart Hedquists\r\nresonemang och i betänkandet, och de kommer\r\ntyvärr tillbaka under andra punkter i hans\r\nresonemang. Det påstås att skattestoppet infördes\r\nav den socialdemokratiska regeringen. Ja, möjligen\r\nom man menar att det var en frivillig\r\növerenskommelse som den dåvarande regeringen\r\nträffade med Kommunförbundet. Men riksdagens\r\nbeslut i våras ersatte det frivilliga skattestoppet mot\r\nett lagfäst. Jag noterade att Lennart Hedquist\r\nställde sig bakom förslaget om ett fortsatt\r\nskattestopp från 1993 och ett skattestopp i någon\r\nform för tiden därefter. Hur skall man förklara\r\ndetta med kommunal självstyrelse, när man sätter\r\nett sådant volymtak?</pre><pre>Jag ser inte kopplingen mellan att ha ett skattestopp\r\nför att man skall klara infasningen av det nya\r\nsystemet. Jag tror att bekymret för Lennart\r\nHedquist och hans meddebattörer är att redovisa\r\nhur den kommunala verksamheten skall klaras, när\r\nbehoven ökar samtidigt som kommunerna gör vad\r\nde kan för att krympa verksamhetsvolymen och den\r\nfinansiella volymen. Red ut detta, så får\r\nkommunsektorn ett bra besked!</pre><pre>Anf. 84  LENNART HEDQUIST (m)\r\nreplik:</pre><pre>Herr talman! Per Olof Håkansson har tydligen inte\r\nså gott minne. Det lagfästa kommunala\r\nskattestoppet infördes på förslag av den\r\nsocialdemokratiska regeringen och antogs av\r\nriksdagen. Det kom att gälla för åren 1991 och\r\n1992. Beslutet fattades alltså redan 1990. Därefter\r\nhar riksdagen fattat beslut om att förlänga detta\r\nlagfästa skattestopp med ytterligare ett år.</pre><pre>Om Socialdemokraterna verkligen skulle vilja riva\r\nupp beslutet om kommunbesparingen, borde man\r\nha tillfört 7,5 miljarder till påsen till kommunerna,\r\ndvs. det generella bidraget till kommunerna. Men\r\nnågot sådant yrkande har ju Socialdemokraterna\r\ninte framställt. Jag finner detta vara mycket klokt.\r\nDe samhällsekonomiska möjligheterna att kunna\r\nundvara den besparingen föreligger inte. Det tror\r\njag att de socialdemokratiska förhandlarna\r\nbeträffande krispaketet var väl medvetna om.\r\nSamtidigt försöker företrädarna i finansutskottet\r\natt ge sken av att man i själva verket fortfarande är\r\nemot kommunbesparingen, trots att man inte\r\negentligen har föreslagit att det beslutet skall rivas\r\nupp. Det är något ohederligt, tycker jag. Man\r\nförsöker sätta sig på två stolar samtidigt. I stället\r\nbör man acceptera det besked som ni har givit\r\nriksdagen genom att inte framställa något yrkande\r\nom att tillföra påsen 7,5 miljarder.</pre><pre>Anf. 85  PER OLOF HÅKANSSON (s)\r\nreplik:</pre><pre>Herr talman! Vårens riksdagsbeslut innebar att det\r\nfrivilligt överenskomna skattestoppet ersattes med\r\nett lagfäst. Sedan har vi yrkat på att det skall införas\r\nett nytt statsbidragssystem, där nivåerna är\r\nbeskrivna. Vi har valt den tekniska vägen att inte\r\nlägga fram ett komplett förslag -- därmed ingår inte\r\nde 7,5 miljarderna i förslaget. Som en konsekvens\r\nav den beskrivning som vi har lämnat av vårt förslag\r\nmåste man rimligen utan några bekymmer kunna\r\ndra slutsatsen att de 7,5 miljarderna kommer att tas\r\nfram när förslaget läggs på bordet.</pre><pre>Anf. 86  LENNART HEDQUIST (m)\r\nreplik:</pre><pre>Herr talman! Jag tycker att det är egendomligt att\r\nPer Olof Håkansson fortfarande hävdar att det\r\ntidigare skattestoppet var frivilligt. Det var ju ett\r\nlagfäst skattestopp, som innan det infördes t.o.m.\r\nprövades av lagrådet. Den diskussionen bör vi\r\ndärför kunna avsluta.</pre><pre>Om Socialdemokraterna hade velat häva beslutet\r\nom kommunbesparingen, hade det varit riktigt att\r\nframställa ett yrkande därom. Men jag tror att\r\nanledningen till att man inte har gjort det är att man\r\när medveten om att man då står inför kravet att\r\nkomma fram med ett förslag till en alternativ\r\nbesparing på 7,5 miljarder. Det har man inte\r\nförmått. Det är därför riktigast att säga att\r\nSoialdemokraterna sent omsider har accepterat den\r\nsamhällsekonomiskt motiverade indragningen från\r\nkommunerna.</pre><pre>Andre vice talmannen anmälde att Per Olof\r\nHåkansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 87  JOHAN LÖNNROTH (v) replik:</pre><pre>Herr talman! Jag uppfattade det som Lennart\r\nHedquist sade så att det är hela den offentliga\r\nsektorn som räknas. Det skall bli intressant att i\r\nmorgon få höra om hans borgerliga kolleger delar\r\nden uppfattningen.</pre><pre>Jag har tolkat det nya förslaget om påsar till\r\nkommunerna så att nu skall kommunerna få\r\nbestämma själva. Det betyder också att man\r\nrimligtvis kan ge ett större utrymme för den\r\nkommunala ekonomin på den statliga\r\nadministrationens bekostnad. Man låter\r\nkommunerna ta över beslut från olika statliga verk\r\nexempelvis. Detta tycker jag inte speglas i den\r\nborgerliga politiken, därför att den kommunala\r\nliksom den statliga utvecklingen inför nästa år blir\r\nliknande årets, dvs. nolltillväxt och när det gäller\r\nsysselsättning minus med samma procentandel.</pre><pre>Ni borgerliga föreslår höjning av ett antal statliga\r\nskatter som t.ex. momsen på mat. Skattehöjning är\r\nju ett åtstramningsinstrument. Det underliga i fråga\r\nom skattestoppet är att ni förbjuder kommunerna\r\natt bedriva åtstramningspolitik när ni nu själva\r\nförordar en åtstramningspolitik på riksnivå.</pre><pre>Jag är verkligen inte någon anghängare av\r\nkommunala skattehöjningar, men vissa kommuner\r\när i dag så utsatta att alternativet mer eller mindre\r\när social katastrof. Så är det t.ex. i min\r\nhemkommun Göteborg.</pre><pre>Jag har en känsla av att de borgerliga politikerna\r\nbedriver en viss dubbelpropaganda. Man vill på den\r\nkommunala nivån slippa ta ansvar för det som\r\nhänder. Det är då skönt att kunna skylla på att\r\nrikspolitikerna har beslutat om skattestopp. Även i\r\ndetta avseende kan jag från min egen hemkommun\r\nnämna exempel på att detta förekommer.</pre><pre>Anf. 88  LENNART HEDQUIST (m)\r\nreplik:</pre><pre>Herr talman! Skattestoppet har en stor betydelse i\r\når och hade det även förra året genom att det styr\r\nkommunerna till att pröva mer kostnadseffektiva\r\nmetoder för att åstadkomma den service som man\r\nskall erbjuda medborgarna. Det kan annars vara\r\nlätt för många kommuner att välja den, som det kan\r\nförefalla, lätta vägen genom att höja skatten i stället\r\nför att åstadkomma den nödvändiga omvandlingen.</pre><pre>Johan Lönnroth sade att de reala kostnaderna i\r\nkommunerna minskar. Han uttryckte det som om\r\ndet vore verksamhetsvolymen som minskar. Det är\r\nutifrån medborgarens horisont inte samma sak. Om\r\nkommunerna finner mer kostnadseffektiva\r\nlösningar minskar kommunernas kostnader. Men\r\nsett ur medborgarens synpunkt är tjänsteutbudet\r\ndetsamma och det kan t.o.m. vara bättre.</pre><pre>Detta är vad som nu sker inom den kommunala\r\nsektorn genom att kommunerna har fått en ökat\r\nfrihet att lägga upp tjänsteutbudet på ett sätt som är\r\nlokalt anpassat efter förutsättningarna. Här ligger\r\nen stor potential som kommunerna tar till vara.</pre><pre>Anf. 89  JOHAN LÖNNROTH (v) replik:</pre><pre>Herr talman! Jämförelsen med veckopengen tycker\r\njag var ganska träffande. Lennart Hedquist talar\r\nlitetgrand till kommunpolitikerna som till barn som\r\nskall ha veckopeng -- de skall inte frestas att gå den\r\nlätta vägen eller att gå till godisbutiken på lördagen.</pre><pre>Om Lennart Hedquist ute i kommunerna träffar\r\nkommunpolitiker, vilket han förmodligen gör, och\r\nuttrycker sig på samma sätt så tror jag att han möter\r\nmotstånd. Jag är säker på att alla möjliga vägar att\r\nspara prövas för att dra ned kostnaderna och öka\r\neffektiviteten i kommunerna i dag. Men sanningen\r\när att det i många kommuner handlar om just en\r\nrundgång. Människor går ut i arbetslöshet. Det\r\nkostar samhället stora statliga medel i form av\r\nsocialbidrag bl.a. Man använder inte utbildad\r\npersonal för sådant de är bra på, utan låter dem gå\r\narbetslösa. Det är en samhällsekonomisk\r\nineffektivitet som bl.a. det statliga skattestoppet\r\nbidrar till.</pre><pre>Anf. 90  LENNART HEDQUIST (m)\r\nreplik:</pre><pre>Herr talman! Jag vet att många kommuner\r\nupplever situationen som jobbig i dag, men\r\nförtroendevalda i kommunerna säger allmänt att\r\ndagens situation samtidigt är intressant och\r\nutvecklande. Man får fram nya lösningar som man\r\ntidigare av olika anledningar inte kom på. Detta ger\r\nmöjligheter att till sänkta kostnader ändå\r\nåstadkomma en bra service gentemot\r\nmedborgarna.</pre><pre>Beträffande veckopengsfrågan har Johan Lönnroth\r\nmissförstått det hela från början till slut. Om man\r\nbetalade ut veckopengen i efterskott, och sedan\r\növergick till att betala ut veckopengen i förskott\r\nskulle det just vid övergången kunna bli fråga om\r\natt betala ut dubbla veckopengar. I den situationen\r\nskulle staten kunna hamna i samband med en\r\növergång till det nya systemet för utbetalning av\r\nkommunalskatt.</pre><pre>Från statens sida har man uttalat att man rent\r\nlikviditetsmässigt kan annullera den fordran som\r\nföreligger. Detta påverkar inte kommunernas\r\nlikviditet. I detta avseende var resonemanget i\r\nutskottet om veckopengen tillämpligt. Men jag tror\r\natt vi bör akta oss för att använda analogier med\r\nveckopengar alltför ofta när vi talar om så stora tal\r\nsom det är fråga om i den kommunala ekonomin.</pre><pre>Anf. 91  OLLE SCHMIDT (fp):</pre><pre>Herr talman! I höstas hände något. Kring den\r\nproblemfyllda svenska ekonomin skapades för en\r\ntid nationell samling för vissa övergripande\r\nekonomiska mål. Tyvärr verkar den eniga bilden ha\r\nsplittrats på senare tid efter kronans fall.</pre><pre>Men nödvändigheten att få balans i vårt lands\r\nekonomi kvarstår. Inflationen måste hållas nere.\r\nFör detta krävs en stram finanspolitik med\r\nytterligare utgiftsminskningar. Vi måste få bukt\r\nmed det stora budgetunderskottet för att kunna\r\npressa ned räntorna, få i gång Sverige igen, klara\r\njobben och säkerställa välfärden i kommuner och\r\nlandsting bl.a.</pre><pre>1993 blir ett besvärligt år, men det gives tyvärr inga\r\ngenvägar. Jag tror att det är viktigt att ha denna bild\r\nsom bakgrund när man diskuterar bl.a. kommuner\r\noch landsting, därför att de utgör en så viktig del av\r\nden svenska ekonomin. De utgör också en viktig\r\ndel för att få samhällsekonomin i balans.</pre><pre>Vi hade i våras, som bl.a. P O Håkansson nämnde,\r\nen längre debatt om den kommunala ekonomin i\r\nallmänhet, om ett nytt kommunalt\r\nutbetalningssystem och om en ny modell för\r\nutbetalande av de statliga bidragen -- den s.k.\r\npåsen. I dag fattar vi en del uppföljande beslut\r\nkring dessa frågor. Med anledning därav kan\r\ndebatten därför kanske begränsas något.</pre><pre>Vi har att ta ställning till ett antal förslag om\r\nregleringar mellan kommunsektorn och staten med\r\nanledning av de s.k. krisuppgörelserna. Det\r\nhandlar om att neutralisera effekterna bl.a. av\r\ninförandet av karensdagar, slopat schablonavdrag\r\noch sänkningen av arbetsgivaravgiften.</pre><pre>Vi hade också en diskussion om detta i våras. Nu\r\nåterkommer regeringen med förslag. Per Olof\r\nHåkansson har berört detta. Den metod som\r\nföreslås är en reduktion av ett visst belopp per\r\ninvånare. Metoden har sina brister och den slår\r\nolika mellan kommunerna, men den är\r\nadministrativt enkel. Som Kommunförbundet\r\npåpekar är metoden minst olämplig. Semantiskt\r\nmåste det ändå vara att den är acceptabel\r\nåtminstone under en övergångsperiod.</pre><pre>Att då, som Socialdemokraterna gör i sin\r\nreservation, avvisa metoden som ett alternativ går\r\nmöjligen i opposition, men i regeringsställning låter\r\nsig detta självfallet icke göras.</pre><pre>Herr talman! Under en längre tid har det varit en\r\nintensiv debatt ute i kommunvärlden om effekterna\r\nav det ändrade utbetalningssystemet för\r\nkommunalskattemedel. Också här i kammaren och\r\ni utskottet har vi diskuterat detta långa stunder,\r\nt.o.m. timmar.</pre><pre>Riksdagen begärde i juni att regeringen skulle\r\nåterkomma i fråga med en definitiv lösning, vilket\r\nman nu gör. Det har inte varit en lätt fråga för\r\nutskottet att brottas med. Nu tycker jag i alla fall att\r\nvi har hamnat på en rimlig modell, som vi dessutom\r\ntycks vara politiskt överens om.</pre><pre>Kvittnigssystemet innebär att omläggningen ger ett\r\nneutralt utfall i förhållandet mellan statlig och\r\nkommunal sektor. Men det leder med\r\nnödvändighet till en engångseffekt på\r\nkommunernas balansräkningar. Däremot skall det\r\ninte ha någon effekt på den kommunala\r\nverksamheten. Som utskottet påpekar är det dock\r\nav vikt att regeringen, vilket är viktigt att säga, i\r\nsina överläggningar med kommunsektorn följer\r\nupp vilka effekter som förändringarna får på\r\nkommunerna.</pre><pre>Herr talman! En annan känslig fråga som också har\r\ndebatterats här i dag är förlängningen av\r\nskattestoppet, som man fattade beslut om i våras.\r\nJag vill gärna säga att jag delar den principiella\r\nskepsisen mot att riksdagen går in och naggar den\r\nkommunala självstyrelsen i kanten. Men i ett läge\r\ndå så många förändringar sker ute i kommunerna,\r\nnär det gäller både statens penningströmmar till\r\nkommunerna och de allmänna förutsättningarna\r\nför kommunal verksamhet, är det enligt min\r\nmening rimligt att skattestoppet förlängs.</pre><pre>En ökad kommunal skattekvot, alltså\r\nskattehöjningar, löser inte Sveriges eller\r\nkommunernas problem. Det förändringsarbete\r\nsom nu pågår för fullt ute i kommunera får helt\r\nenkelt inte avstanna. Jag medger gärna att det hade\r\nvarit bättre om förändringsarbetet hade satts in\r\nmed full kraft redan på 80-talet. Då hade\r\nproblemen i dag inte varit så stora för\r\nkommunerna.</pre><pre>Herr talman! Vi får aldrig heller glömma att\r\nindustrin under de senaste åren har förlorat över\r\n200 000 jobb, medan antalet personer som har\r\nförlorat sina jobb inom kommunerna faktiskt\r\nfortfarande kan räknas i några tusental. Visst blir\r\n1993 och 1994 tuffa, men de ändrade\r\nstatsbidragsreglerna, parade med större frihet för\r\nkommunerna, bör ge hyggliga möjligheter för att\r\nman skall kunna hitta mer effektiva vägar och\r\nanvända skattepengarna på ett bättre sätt.</pre><pre>Herr talman! Jag skall därefter övergå till att säga\r\nnågot om diskussionerna om de 7,5 miljarderna i\r\nindragning från kommunsektorn. Formellt tas de ju\r\nupp i reservationer i krispropositionen, men jag\r\ntycker ändå att de hör hemma i denna debatt, och\r\nde har dessutom redan tagits upp. Jag anser inte att\r\ndet innebär att man odlar någon myt, Per Olof\r\nHåkansson. Jag tycker faktiskt att Per Olof\r\nHåkansson och hans partivänner ägnar sig åt någon\r\nform av dubbelspel i detta sammanhang. De vill\r\ninte dra in de 7,5 miljarderna, men de har inget\r\nseriöst sätt att finansiera de ökade utgifterna. Med\r\nSocialdemokraternas politik kommer\r\nbudgetunderskottet följaktligen att öka ytterligare.</pre><pre>Under hösten har de akuta ekonomiska problemen\r\nför Sverige blivit fullt synliga. Att minska\r\nbudgetunderskottet och stärka statens finanser är\r\nen huvuduppgift, vilket gör det nödvändigt också\r\nför kommunerna att ta sin del av ansvaret.</pre><pre>Det talades under de s.k. krispaketnätterna t.o.m.,\r\nsom jag sade, om ''nationell samling'' kring\r\nfinanspolitikens mål. Och i detta sammanhang har\r\nsjälvfallet kommunernas ekonomi med 70 % av\r\nden offentliga konsumtionen en stor betydelse.</pre><pre>Mot denna bakgrund ställde vi från Folkpartiet\r\nredan i våras upp på att man skulle dra in 7,5\r\nmiljarder kronor från kommunsektorn, väl\r\nmedvetna om såväl kommunernas betymmer som\r\nstatens ökande underskott. Socialdemokraterna,\r\nmed Per Olof Håkansson i spetsen, ryade däremot\r\noch sade nej till indragningen och till hela\r\nomläggningen av statsbidragssystemet. Som en\r\nföljd av krisuppgörelsen menar jag, precis som\r\nLennart Hedquist, att Socialdemokraterna måste\r\nanses ha accepterat denna indragning, även om de\r\näven i detta fall försöker sitta på två stolar\r\nsamtidigt.</pre><pre>Ett av krisuppgörelsens fundament är ju att minska\r\nbudgetunderskottet för att härigenom stabilisera\r\nden svenska ekonomin och öka tilltron till en fast\r\nfinanspolitik. Någon budgetförstärkning för att\r\nklara de 7,5 miljarderna har nämligen\r\nSocialdemokraterna nogsamt ''glömt bort'' att\r\nredovisa. De talar i stället om en utredning och om\r\n''rundgång i ekonomin'', ett uttryckssätt som nästan\r\npåminner om Gösta Bohman.</pre><pre>Herr talman! Nej, Socialdemokraternas politik\r\nhänger inte ihop. De både vill och inte vill.</pre><pre>Dessutom visar prognoserna att\r\nbudgetunderskottet fortsätter att öka även efter\r\nkrispaketen. Vi måste alltså gå vidare med\r\nutgiftsminskningar, hur smärtsamt det än må vara.\r\nDet närmaste året blir, som jag sade,\r\nbekymmersamt, och vi kan inte kompensera oss för\r\nkronans fall. Detta är verkligheten -- Sveriges\r\nverklighet, regeringens verklighet, och det borde\r\nrimligen vara också riksdagens verklighet.</pre><pre>Herr talman! Jag har fått min politiska skolning i\r\nkommunalpolitiken. Det är erfarenheter som jag\r\nhar god nytta av i det här huset. Det tycker i alla\r\nfall jag. Jag tror att jag vågar säga att jag känner\r\nproblemen hyggligt ute i kommunvärlden, och jag\r\nhar stor respekt för det arbete som läggs ned i\r\nkommuner och landsting. Även om också mina\r\npartivänner understundom kan ha ett och annat att\r\nsäga mig om riksdagens ''bristfälliga kunskap om\r\nkommunerna'', vet jag att det finns en utbredd\r\nförståelse inför de nödvändiga beslut som vi måste\r\nfatta i det här huset just för att klara jobben, för att\r\nklara välfärden, bl.a. i kommuner och landsting.\r\nDet gäller att klara det som vi tycker är så viktigt\r\nnär det gäller social omsorg inom t.ex.\r\näldreomsorgen, barnomsorgen och sjukvården.</pre><pre>Jag tror att nya statsbidragsregler och avregleringar\r\nger bättre förutsättningar för att klara dessa svåra\r\nmål. Jag tror också att det är nödvändigt med mer\r\nkonkurrens, som öppnar möjligheter till en ökad\r\nproduktivitet. Det ger faktiskt också, Per Olof\r\nHåkansson, kommunerna möjlighet att stärka sin\r\nkommunala självstyrelse och t.o.m. öka den.</pre><pre>Jag yrkar därmed bifall till hemställan i\r\nfinansutskottets betänkande 2.</pre><pre>Anf. 92  PER OLOF HÅKANSSON (s)\r\nreplik:</pre><pre>Herr talman! Jag kan först konstatera att Olle\r\nSchmidt bekänner sig till dem som inte ser någon\r\nskillnad i utformningen av en text där det å ena\r\nsidan talas om det minst olämpliga sättet, vilket å\r\nandra sidan skall jämföras med ordet acceptabelt.\r\nHan menar att det är samma sak. Jag tycker inte\r\ndet. Men vi skall inte fortsätta att diskutera det. Jag\r\nbara konstaterar att Olle Schmidt tycker att det är\r\nsamma sak och att jag inte tycker det. Jag beklagar\r\natt denna felaktiga citatteknik har valts.</pre><pre>Sedan resonerade Olle Schmidt som andra\r\nborgerliga företrädare, dvs. som om det har något\r\negenvärde i sig att dra ned den kommunala\r\nverksamheten. Vi vet ju, och det är\r\nKommunförbundet som har lämnat uppgifterna,\r\nvilka styrks av många andra uppgifter, att det finns\r\nett ökande behov i den samlade kommunsektorn.\r\nDet handlar om vård, omsorg, skola, kultur, osv.\r\nVarför skall man då skära ned? Ge mig en\r\nförklaring till att man skall skära ned. Det är detta\r\ngap som vi skall diskutera. Hur vill Olle Schmidt\r\nlösa detta?</pre><pre>Olle Schmidt säger att den indragning som vi, enligt\r\nhans sätt att se det, inte har finansierat bara\r\nkommer att betyda ett ökat budgetunderskott om\r\nden skulle återföras. Men vad kostar de 20 000--\r\n25 000 personer från kommunsektorn som nu\r\nskickas ut i arbetslöshet? Jag tror att vi i stället för\r\natt diskutera teknikaliteter och slika ting kanske\r\nskulle fundera en vända på vad vi vill åstadkomma\r\ninom kommunsektorn. Vad vill Olle Schmidt\r\nåstadkomma inom kommunsektorn? Är det i Olle\r\nSchmidts föreställningsvärld ett mål i sig att\r\nfortlöpande begränsa och skära ned inom\r\nkommunsektorn?</pre><pre>Anf. 93  OLLE SCHMIDT (fp) replik:</pre><pre>Herr talman! Nej, min och Folkpartiet liberalernas\r\növergripande målsättning med den kommunala\r\nsektorn är att man skall få ut så mycket som möjligt\r\nav skattemedlen och att man skall få en så god\r\nomsorg och service som möjligt för medborgarna.</pre><pre>Vad som däremot är viktigt, och som jag tycker att\r\nPer Olof Håkansson försöker att undvika, är att\r\nden kommunala sektorn utgör en sådan viktig och\r\nstor del av den samlade ekonomin att man också\r\nmåste ta hänsyn till den.</pre><pre>Under hela 80-talet ökade kommuner och landsting\r\nantalet anställda med 10 000 per år. Den statliga\r\nförvaltningen var bättre i detta avseende. Men det\r\nskedde alltså en ökning med 100 000. Under de\r\nsenaste två åren har industrin minskat, och vi\r\nkänner till dessa siffror.</pre><pre>Per Olof Håkansson, som kommer från en gammal\r\nskånsk industristad, borde också förstå att det inte\r\nkan fortsätta på detta sätt i längden. Därför har jag\r\noch vi från Folkpartiet gjort denna avgränsning.\r\nDet finns en del som har sagt att man skulle kunna\r\nta mer från kommunerna. Men det har vi sagt nej\r\ntill. Vi tycker att det är nog som det är, och det kan\r\nsäkert ställa till problem. Men det vore oförsvarligt\r\nom riksdagen inte tog på sig ansvaret för att man\r\ninte kan fortsätta med den politik som drevs på 80-\r\ntalet utan måste se till att kommunerna utnyttjar\r\nsina resurser på bästa möjliga sätt, bl.a. genom att\r\nutsätta kommuntjänstemän och inte minst\r\nkommunalpolitiker för ett ökande\r\nomvandlingstryck, som det heter, ett tryck för att se\r\ntill att pengarna används på bästa möjliga sätt.</pre><pre>Det är därför som jag är så kritisk till Per Olof\r\nHåkanssons sätt att försöka slingra sig undan det\r\nfaktum att Socialdemokraterna å ena sidan inte vill\r\ndra in dessa 7,5 miljarder från kommunerna, men å\r\nandra sidan inte finansierar dem. Jag tycker att det\r\när ohederligt, Per Olof Håkansson.</pre><pre>När man kommer ut i olika kommuner, märker\r\nman också hur förbryllade Per Olof Håkanssons\r\negna partivänner är inför denna strategi. De\r\nkommunala nedskärningarna och indragningarna\r\nför övrigt, tycker jag att Per Olof Håkansson skulle\r\ntala något tyst om, med tanke på att de med full\r\nkraft påbörjades under den föregående regeringens\r\ntid.</pre><pre>När det gäller olika siffror beträffande hur detta år\r\nhar sett ut och hur nästa år kommer att se ut, tror\r\njag att det är vanskligt att ta dessa siffror till intäkt\r\nför att det verkligen skall bli på det sättet.</pre><pre>Om man tittar på varselsiffrorna under det senaste\r\nåret, visar det sig att de inte i samma utsträckning\r\nhar lett till att människor har blivit utan jobb. Jag\r\ntror att detsamma kommer att gälla den statistik\r\noch de siffror som både Kommunförbundet och\r\nSKTF har redovisat. Jag tycker inte att något av\r\ndessa förbund i sin statistik tar hänsyn till att\r\nverksamheter överförs exempelvis på entreprenad.\r\nJag tror att det är en viktig del.</pre><pre>Anf. 94  PER OLOF HÅKANSSON (s)\r\nreplik:</pre><pre>Herr talman! Jag vill bara göra två konstateranden\r\nmed anledning av Olle Schmidts senaste inlägg. Det\r\nena är att jag har använt siffermaterial som Svenska\r\nkommunförbundet har levererat. Det andra är att\r\nOlle Schmidt betraktar mig som ohederlig.</pre><pre>Anf. 95  OLLE SCHMIDT (fp) replik:</pre><pre>Herr talman! Också jag skall försöka bidra till att\r\ndebatten inte överdrivs. Det var inte min mening.\r\nJag sade inte att Per Olof Håkansson personligen är\r\nohederlig. Jag sade att argumentationen är\r\nohederlig. Det är en stor skillnad.</pre><pre>Jag tror att det är viktigt att påpeka att\r\nSocialdemokraterna sade en sak i våras. Sedan\r\nupplevde vi under hösten en av de svåraste\r\nekonomiska kriser som Sverige har haft. Då\r\nlyckades vi sätta oss kring ett gemensamt bord och\r\nräta ut en hel del frågetecken och samlas kring vissa\r\nviktiga mål. I det sammanhanget konstaterar vi att\r\ndet är viktigt att man får ned budgetunderskottet\r\noch för en stram finanspolitik. Då ingår inte denna\r\nindragning från kommunernas sida.</pre><pre>När vi har kommit ut ur dessa rum är det möjligt att\r\nSocialdemokraterna har argumenterat för att\r\nindragningen den skulle tas bort. Men den är kvar\r\nnär papperen skrivs under och när protokollen\r\nslutjusteras. När Socialdemokraterna i det läget\r\nkommer tillbaka i december och inte har något\r\nförslag till finansiering av de 7,5 miljarderna, tycker\r\njag faktiskt, med förlov sagt, herr talman, att det är\r\nett ohederligt politiskt agerande.</pre><pre>Anf. 96  STEFAN ATTEFALL (kds):</pre><pre>Herr talman! Det ekonomiska läget är\r\nbekymmersamt. Våra gemensamma resurser, vår\r\nBNP, minskar under 1991 och under 1992 och av\r\nallt att döma även under 1993. Detta är unikt för\r\nSverige under efterkrigstiden. Tidigare\r\nlågkonjunkturer har som mest inneburit att vår\r\nBNP har minskat under ett år. Nu minskar den\r\nunder tre år i rad.</pre><pre>Under hela efterkrigstiden har den offentliga\r\nsektorn vuxit. Det gäller även 80-talet, trots de\r\nindragningar som Socialdemokraterna har gjort\r\nmed 34 miljarder kronor under sina senaste nio\r\nregeringsår.</pre><pre>Enligt aktuella prognoser från\r\nFinansdepartementet sker det nu en minskning av\r\nden kommunala konsumtionen med ungefär 0,2 %\r\nunder innevarande år. En liknande minskning\r\nberäknas uppstå 1993 för att 1994 uppgå till ungefär\r\nminus 0,9 %. Det sker alltså en viss minskning\r\nunder dessa år. En del av denna minskning\r\npåverkas också av kommunernas ökade utgifter för\r\narbetsmarknadsåtgärder.</pre><pre>Jag erkänner gärna att minskningen av\r\nstatsbidraget till kommuner och landsting på 7,5\r\nmiljarder som det fattades beslut om i våras var ett\r\nsvårt beslut att fatta. Det var inte något roligt\r\nbeslut. Min oro gäller framför allt kommunernas\r\noch landstingens verksamhet, kanske inte i första\r\nhand under 1993 men de kommande två åren.</pre><pre>När den nya regeringen tog över regeringsmakten\r\nvar det ekonomiska läget akut, och besparingar var\r\nnödvändiga. Om våra gemensamma resurser inte\r\nväxer, är det svårt för ett land med världens största\r\noffentliga sektor att låta den fortsätta att växa som\r\nom ingenting har hänt. Men det är tydligen den tron\r\nsom oppositionen har levt i, åtminstone fram till nu.</pre><pre>Jag måste i denna debatt få ta upp\r\nSocialdemokraternas ja eller nej till dessa\r\nindragningar. Per Olof Håkansson har tre gånger\r\nhaft möjlighet att svara på frågan var\r\nSocialdemokraterna står i detta sammanhang. Om\r\njag tolkar Per Olof Håkansson rätt, är\r\nSocialdemokraterna fortfarande mot denna\r\nindragning på 7,5 miljarder och hänvisar till vårens\r\nställningstagande. Men detta ställningstagande\r\nbyggde ju på den motion som de väckte i våras om\r\näven andra besparingar. Socialdemokraterna gick\r\nin i krisförhandlingar och lovade att inte lägga fram\r\nnya förslag som kostar pengar eller som minskar\r\nstatens inkomster utan att samtidigt ange hur de\r\nskall finansieras.</pre><pre>Men om jag tolkar Per Olof Håkansson rätt, lägger\r\nhan här fram ett förslag. Om man röstar på\r\nSocialdemokraternas yrkande blir konsekvensen\r\natt vi får ett minus på 7,5 miljarder i statskassan,\r\nom det inte anvisas någon finansiering, därför att\r\nde finansieringar som gällde i våras kan väl inte\r\ngälla fortfarande? Då ville Socialdemokraterna\r\ninföra räntelån, som byggde på att vi skulle\r\nfortsätta med en inflationsekonomi och 5 miljarder\r\nkronor i engångsindragning från Stadshypotek.\r\nStadshypotek står och bankar på porten till\r\nBankakuten. Stadshypotek har inga 5 miljarder att\r\nbetala ut för att finansiera Socialdemokraternas\r\nstatsbidragssystem.</pre><pre>Därför måste frågan till Per Olof Håkansson bli:\r\nVar är finansieringen, om den tolkning som Per\r\nOlof Håkansson gör av Socialdemokraternas\r\nreservationer är riktig? Han måste av hederlighet\r\nmot den överenskommelse som har gjorts med\r\nregeringspartierna om att anvisa finansieringen\r\nockså kunna presentera en finansiering, åtminstone\r\nmuntligt, så att vi andra får höra den.</pre><pre>Jag tycker också att vi skall ha proportioner i fråga\r\nom just dessa indragningar. Som jag sade har\r\nSocialdemokraterna medverkat till indragningar på\r\n34 miljarder kronor från kommuner och landsting\r\nunder de nio regeringsåren. Vi skall också komma\r\nihåg att de sista 3 miljarderna som drogs in 1992 nu\r\nåterbetalas till kommuner och landsting som\r\nsmörjmedel när vi går in i det nya\r\nstatsbidragssystemet. Det innebär bl.a. att\r\nlandstingen klarar sig ganska bra under just 1993.</pre><pre>Herr talman! Det som förvirrar den\r\nkommunalekonomiska debatten är att det är så\r\nmånga förändringar som nu sker samtidigt. Det\r\nhandlar om ett nytt statsbidragssystem och\r\növergångsregler för detta. Det handlar om\r\nminskningar av statsbidragen av\r\nsamhällsekonomiska skäl. Det handlar om att\r\nkommunerna får sina bidrag så att säga i en påse\r\noch därmed frihet att använda pengarna utan\r\nstatliga detaljregleringar. Det handlar om ett nytt\r\nutbetalningssystem, osv. Till detta kommer en rad\r\nkvittningar för att effekten skall bli neutral, både\r\nför staten och för kommunerna ur\r\nlikviditetessynpunkt, vilket tidigare har berörts av\r\nLennart Hedquist.</pre><pre>Jag tycker också att det är viktigt att poängtera att\r\nvi är ganska eniga om att vi behöver denna\r\nomläggning av utbetalningssystemet, eftersom det\r\ngamla systemet har fungerat dåligt. Det har bidragit\r\ntill att driva på den kommunala expansionstakten\r\noch skatteuttaget.</pre><pre>Men -- detta är viktigt -- om vi skall kunna\r\ngenomföra denna omläggning, måste den ske på ett\r\nsådant sätt att statsbudgeten inte utarmas.\r\nOmläggningen måste vara neutral ur\r\nlikviditetssynpunkt. Det är den enligt utskottets\r\nförslag. Visst kan man hävda att kommunerna\r\nborde få skattepengar nästa år, både för 1991 och\r\n1993 års skatteinkomster. Men det skulle innebära\r\natt kommunsektorn fick 11 miljarder kronor mer än\r\nden skulle ha fått genom det gamla systemet. Den\r\nsom tittar på statsbudgetens utveckling inser att\r\ndetta är orimligt, hur trevligt det än skulle vara för\r\ndenna riksdag att leka jultomte några dagar före\r\njulafton.</pre><pre>Vad gör Socialdemokraterna åt detta? Jo, de säger\r\nnej till allt och vill ha fler utredningar, trots att\r\nderas representanter faktiskt var överens med\r\nregeringspartierna i den kommunalekonomiska\r\nkommittén om huvuddragen i reformen. I\r\ndiskussionerna har Socialdemokraterna framfört\r\ntanken att kommunerna skall få ta upp detta belopp\r\nsom en fordran i sin balansräkning.</pre><pre>Herr talman! Jag har förvisso bara läst 20 poäng\r\nföretagsekonomi, men så mycket har jag lärt mig\r\natt det till god redovisningssed hör att inte ta upp\r\nfordringar som inte är reella. Om\r\nSocialdemokraterna inte har för avsikt att utbetala\r\ndessa extrapengar, handlar det mest om ett\r\nbokföringstrick. Har Socialdemokraterna för avsikt\r\natt betala ut pengarna, måste de redovisa en\r\nfinansiering för dessa 11 miljarder.\r\nSocialdemokraterna måste ge tydligare signaler om\r\ndetta.</pre><pre>Herr talman! Den turbulens som har uppstått kring\r\ndet nya statsbidragssystemet har förvärrats av\r\nkrisuppgörelserna och de kvittningar som blev\r\nföljden av dessa. Det erkänner jag gärna. Låt mig\r\nockså konstatera att dessa kvittningar är neutrala\r\npå kollektiv nivå, men de kan slå litet olika mellan\r\nolika kommuner. Det är beklagligt. Men efter att\r\nman har tittat noggrant på detta och diskuterat det\r\ni finansutskottet och i partigrupperna, måste man\r\nkonstatera att den teknik som har valts är den minst\r\ndåliga och den mest acceptabla, hur man nu vill\r\nuttrycka det. Därför tycker jag att riksdagen bör\r\nanta föreliggande förslag.</pre><pre>Herr talman! Jag yrkar bifall till hemställan i\r\nfinansutskottets betänkande 2.</pre><pre>Anf. 97  PER OLOF HÅKANSSON (s)\r\nreplik:</pre><pre>Herr talman! Stefan Attefall vill på något sätt få oss\r\nmedskyldiga till att göra bokföringstrick. Jag\r\nkänner inte igen mig. Vi har inte det problemet.\r\nMen vill Stefan Attefall ha exempel på\r\nbokföringstrick kan han läsa finansutskottets\r\nbetänkande. Där sägs att en indragning påverkar\r\nlikviditeten och balansräkningen, men den\r\npåverkar inte alls verksamheten, resultaträknigen.\r\nDet är ett bokföringstrick.</pre><pre>Sedan återkommer Stefan Attefall till frågan: Var\r\när finansieringen till de 7,5 miljarderna? Vi kanske\r\nskall ställa frågan så här: Vad hade hänt om\r\nriksdagen i våras hade bifallit våra förslag? Då hade\r\nvi haft påsen, Stefan Attefall. Det resonemang som\r\nStefan Attefall för nu stämmer inte. Vi var för\r\npåsen som princip. Hade de förslagen bifallits hade\r\nvi haft en större finansierad volym i den\r\nkommunala sektorn, mindre bekymmer med att\r\nfinansiera verksamheten, och vi hade haft färre\r\narbetslösa. Service m.m. som kommunerna svarar\r\nför och välfärdsproduktionen på kommunal nivå\r\nhade varit mer omfattande.</pre><pre>Så kommer vi till frågan: Vad händer om riksdagen\r\nbifaller de nu aktuella reservationerna? Då händer\r\ndet vanliga: regeringen får ett uppdrag att komma\r\ntillbaka. Klarar inte regeringen att hitta en\r\nfinansiering, vilket det då är fråga om, skall vi gärna\r\nmedverka till att hitta finansieringen. Men den kan\r\nrimligen inte hittas inom den kommunala sektorn.\r\nDet är det vi diskuterar nu. Vi levererar inte\r\nbudgetförslag kopplade till det här betänkandet.\r\nVårt budgetförslag kommer i januari månad.</pre><pre>Anf. 98  STEFAN ATTEFALL (kds) replik:</pre><pre>Herr talman! Först frågan om bokföringstrick och\r\nbalansräkning. Skall man göra denna omläggning\r\nav utbetalningssystemet och undvika att\r\nkommunerna får ''dubbla pengar'', krävs någon\r\nform av kvittning. Då blir det en engångseffekt på\r\nbalansräkningen för kommunerna, för kommuner\r\noch stat har olika redovisningsprinciper. Men man\r\nhar lika mycket pengar att driva verksamhet för:\r\nbarnstugor, äldreomsorg, fritidsgårdar och\r\nliknande saker. Därför är det neutralt ur\r\nlikviditetssynpunkt. Det vet Per Olof Håkansson.</pre><pre>Sedan kan man diskutera hur man tekniskt skall\r\nlösa detta. Det har förts många diskussioner i\r\nutskottet om det. Men den praktiska effekten är\r\ndensamma. Kommunerna har lika mycket pengar i\r\ndet gamla systemet som i det nya.</pre><pre>Den andra frågan, om finansieringen av de 7,5\r\nmiljarderna, svarar Per Olof Håkansson inte\r\nordentligt på, tycker jag. Per Olof Håkansson\r\nhänvisar till att om regeringen kommer med ett nytt\r\nförslag utan att ha lyckats fixa finansieringen, då\r\nkommer man med sitt förslag. Utanför\r\nkommunsektorn skall man ta pengarna.</pre><pre>Det är just det vi vill veta. Varifrån tar man\r\npengarna? Kommer Per Olof Håkansson med ett\r\nbra förslag kanske han kan få gehör av något annat\r\nparti. Vi har inte hittat något bra förslag.\r\nStadshypotek är inget bra förslag. De vill ha pengar\r\nav bankakuten. Att införa räntelån vore förödande\r\ni dagens läge med låg inflation och höga realräntor.</pre><pre>Alla finansieringsförslag som Socialdemokraterna\r\nhar lagt fram har ju fallit. Var finns finansieringen?\r\nLägger man fram ett förslag om att öka statens\r\nutgifter med 7,5 miljarder, som det Per Olof\r\nHåkansson säger de facto innebär, måste man\r\nockså kunna redovisa en finansiering om man vill\r\nvara trovärdig. Gör man inte det och fortsätter att\r\nglida undan frågan, som Per Olof Håkansson gör,\r\när man inte trovärdig enligt mitt sätt att se på saken.</pre><pre>Anf. 99  PER OLOF HÅKANSSON (s)\r\nreplik:</pre><pre>Herr talman! Stefan Attefall står bakom en mening\r\ni finansutskottets betänkande 29, från i våras, som\r\nlyder: Däremot leder det valda förfaringssättet till\r\nen engångseffekt på kommunernas\r\nbalansräkningar, vilket dock vare sig 1993 eller\r\nframåt påverkar kommunernas verksamhet.</pre><pre>Det betyder alltså att balansräkningen lever ett\r\nalldeles eget liv. Den har ingen som helst koppling\r\ntill resultaträkningen. Stefan Attefall, som säger sig\r\nha läst 20 poäng i företagsekonomi, får kanske\r\nfortsätta att läsa ett antal poäng. Jag har inte läst\r\nföretagsekonomi, men många har sagt till mig att\r\ndet finns ett samband mellan resultaträkning och\r\nbalansräkning. Jag beklagar att en\r\nfinansutskottsledamot skall ha den här\r\nuppfattningen.</pre><pre>Anf. 100  STEFAN ATTEFALL (kds)\r\nreplik:</pre><pre>Herr talman! Det som Per Olof Håkansson läser\r\nupp ur betänkandet är korrekt. Detta påverkar inte\r\nverksamheten i den meningen att man får lika\r\nmycket pengar som man skulle ha fått med det\r\ngamla systemet. Men balansräkningen förändras.\r\nDet som händer är ungefär samma sak som att man\r\nupptäcker att husen som kommunen äger och som\r\när upptagna i balansräkningen har blivit många\r\nprocent mindre värda på grund av att\r\nmarknadspriset har sjunkit. Det kan möjligtvis\r\npåverka kommunerna indirekt, om de har en dålig\r\nsoliditet i övrigt, när de skall gå till banken och\r\nlåna. Men detta gäller i så fall inte i någon större\r\nutsträckning. Vi har tittat igenom den\r\nbalansräkningssammanställning som\r\nKommunförbundet har gjort. Det är få som ligger\r\npå en sådan nivå att det över huvud taget skulle\r\nkunna bli aktuellt. Detta kommer alltså inte att\r\npåverka antalet dagisplatser etc.</pre><pre>Återigen glider Per Olof Håkansson undan frågan\r\nom hur man skall finansiera de 7,5 miljarderna. Jag\r\ntolkar tystnaden som en bekräftelse på att\r\nSocialdemokraterna inte vet vad de vill i den här\r\nfrågan. De sitter på två stolar samtidigt. Det är\r\nbeklagligt. Vi får hoppas på litet bättre tankemöda\r\ntill budgetmotionen i januari månad. Vi väntar med\r\nspänning på det tillfället.</pre><pre>Andre vice talmannen anmälde att Per Olof\r\nHåkansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 101  BO G JENEVALL (nyd):</pre><pre>Herr talman! Jag tyckte att Olle Schmidt tryckte på\r\nden rätta knappen i talarstolen för en stund sedan.\r\nHan åberopade nämligen den kris som vi nyligen\r\nhar genomgått eller rättare sagt är mitt uppe i. Det\r\när mycket lätt att glömma den. Det är mot\r\nbakgrund av det som jag skulle vilja ta upp några\r\nsaker som gäller detta betänkande.</pre><pre>Betänkandet är i stort sett en uppföljning av de\r\nbeslut som vi fattade tidigare. Det är även en viss\r\nuppföljning av den överenskommelse som träffades\r\nmellan regeringen och Socialdemokraterna.</pre><pre>Visst är det tufft för kommunerna när de\r\nekonomiska ramarna minskas, men det är det för\r\nhela det svenska samhället. Kommunerna har varit\r\nvana vid att i stort sett kunna gottgöra sig i en\r\nuppgående trend hela tiden. Den har nu brutits.\r\nDet är inte alldeles lätt att vända på frågorna. Det\r\nkanske t.o.m. behövs litet hjälp, i form av att vi från\r\nstatens sida minskar betalningen till kommunerna.</pre><pre>Man kan ha olika åsikter om hur det går till och om\r\nbeloppens storlek. Men hela landet är i kris. Det\r\ngäller naturligtvis också för kommunerna att inrätta\r\nsig efter det. Den trots allt relativt lilla besparing\r\ndet är fråga om, även om det i enskilda fall för varje\r\nprocentenhet blir stora belopp, är ändå en måttlig\r\nrationalisering om man jämför med motsvarande\r\nrationaliseringar ute i företagsvärlden. Detta bör\r\nman kunna göra.</pre><pre>Det som är olyckligt är naturligtvis att förändringen\r\nkommer vid en tidpunkt när vi har en mycket dålig\r\nkonjunktur. Man slår på det här sättet ut människor\r\ni arbetslöshet, och de har inte någon möjlighet att\r\nfå andra arbeten, vilket de skulle ha kunnat få vid\r\nen uppåtgående konjunktur. På detta kan man ha\r\nsynpunkter. Här kanske man skulle tänka till litet\r\ngrand.</pre><pre>I övrigt har kommunerna fått en förbättring i så\r\nmåtto att de har fått den s.k. påsen. De olika\r\nkommunerna har större möjligheter att själva göra\r\növerväganden om hur pengarna skall användas. Jag\r\ntror att det också kan betyda en hel del. Man får\r\nförsöka finna nya vägar, och jag tror att\r\nkreativiteten också finns hos kommunerna.</pre><pre>Jag skall inte förlänga den här debatten ytterligare,\r\nutan jag inskränker mig till att yrka bifall till\r\nutskottets hemställan.</pre><pre>Anf. 102  ANNIKA ÅHNBERG (-):</pre><pre>Herr talman! Jag har skrivit en motion med\r\nanledning av regeringens proposition 50, men vid\r\nutskottsbehandlingen har ett av yrkandena i den\r\nmotionen i stället förts till det här betänkandet. Det\r\när ett yrkande som rör just det kommunala\r\nskattestoppet. Jag vill i min motion att man skall\r\nupphäva detta kommunala skattestopp.</pre><pre>Jag vill inledningsvis instämma i de yrkanden om\r\nbifall till reservationerna 1 och 2 som gjorts här. Jag\r\ndelar de kritiska synpunkterna om att regeringens\r\nproposition är bristfällig, kortsiktig och inte bidrar\r\ntill de nödvändiga långsiktiga lösningar som behövs\r\npå detta område.</pre><pre>När det gäller det kommunala skattestoppet delar\r\njag den uppfattning som framförts, att en stram\r\nprövning av såväl statliga som kommunala utgifter\r\när absolut nödvändig. Men vem är det som skall\r\npröva de kommunala utgifterna? Det fortsatta\r\nkommunala skattestoppet innebär enligt min\r\nmening att staten frånhänder kommunerna rätten\r\natt utifrån olika lokala förhållanden pröva vilka\r\nutgifter som är nödvändiga, utan att staten för den\r\nskull åtar sig ansvaret för de kommunala uppgifter\r\nsom genom skattestoppet kommer att sakna\r\nfinansiering. Därmed avpolitiseras politiken.</pre><pre>Staten vill ta ansvaret för den ekonomiska\r\npolitiken, och den tycks på något märkligt sätt\r\nsväva frigjord från konkreta verksamheter och utan\r\nansvar för dessa konkreta verksamheter.\r\nKommunalpolitikerna å andra sidan görs också\r\noansvariga i den här processen, eftersom de inte\r\nfullt ut får ta ansvaret för sin politik och eftersom\r\nde också kan hänvisa till att staten har fråntagit dem\r\nansvaret. I det här landet innebär det att det blir\r\nmycket svårare att veta var man skall utkräva det\r\npolitiska ansvaret. Man möter politiker som hela\r\ntiden pekar på varandra och säger: Det var han.\r\nDetta är också ett demokratiskt problem.</pre><pre>Skälen till det fortsatta skattestoppet är, som redan\r\nframförts tidigare i debatten, infasningsproblem.\r\nMen jag tycker inte att argumentationen har varit\r\nsärskilt trovärdig, i varje fall har inte jag begripit på\r\nvilket sätt infasningsproblemen i det nya systemet\r\nskulle motivera ett fortsatt skattestopp.</pre><pre>Jag tror i stället att när allt kommer omkring är det\r\nsnarare ideologiska motiv som ligger bakom det\r\nfortsatta kommunala skattestoppet. Det bottnar i\r\nen förenklad och ytlig diskussion som ofta förs och\r\nsom handlar om motsättningen mellan den privata\r\nverksamheten och den offentliga. Men det vi borde\r\nägna mer tid åt att diskutera är kanske en annan och\r\nbara delvis sammanfallande fråga, nämligen hur vi\r\ni vårt moderna samhälle, ibland kallat det\r\npostindustriella samhället, skall avväga\r\nresursfördelningen mellan vård, omsorg och\r\ntjänster å ena sidan och å andra sidan direkt\r\nindustriell produktion och investeringar i det som vi\r\nkan kalla den hårda infrastrukturen. Det finns\r\nnaturligtvis inget en gång för alla givet svar på\r\ndenna fråga. Båda möjligheterna och behoven\r\nvarierar med tiden, befolkningsförändringar,\r\nekonomiska konjunkturer osv. Men den här\r\navvägningen måste ändå ständigt göras, och den\r\nmåste göras på alla nivåer.</pre><pre>Vi kan vara överens om att det på den\r\nkommunalpolitiska nivån finns en hel del synder\r\nhärvidlag, att man under många decennier faktiskt\r\nunderlät att investera tillräckligt i det man kan kalla\r\nde hårda sektorerna och överinvesterade i de\r\nmjuka sektorerna. Men jag tror att man på den\r\nkommunala nivån har lärt sig läxan. De borgerliga\r\nledamöterna i riksdagen delar uppenbarligen inte\r\ndenna uppfattning.</pre><pre>När man hör argumenten för ett bevarat\r\nkommunalt skattestopp under 1993, måste man\r\nställa frågan: När kommer det någonsin att bli\r\nlämpligt att häva detta kommunala skattestopp?\r\nDe argument som framförts för skattestoppet här i\r\ndag är lika giltiga 1994 och 1995. De bygger på\r\nförutsättningen att kommunalpolitikerna är\r\noansvariga och helst bara vill slösa bort pengarna\r\noch inte inser det svåra ekonomiska läget och de\r\nlångsiktiga strukturella problemen med de\r\noffentliga finanserna. Jag delar definitivt inte\r\ndenna uppfattning.</pre><pre>Men när man för en mer fördjupad diskussion om\r\navvägningen mellan vård och omsorg å ena sidan\r\noch industriproduktion å den andra, finner man att\r\ndet inte är så säkert att detta att tvångsvis få bort\r\nverksamheter från den kommunala nivån är det\r\nlångsiktigt samhällsekonomiskt bästa. Det finns i\r\nsjälva verket inte så väldigt många analyser eller\r\nerfarenheter som visar att verksamheter av\r\ntjänstekaraktär, när de privatiseras, blir så oerhört\r\nmycket billigare eller bättre. Tvärtom har vi under\r\nsenare tid fått ta del av ganska många analyser, ofta\r\ngjorda av forskare utomlands, som visar att dessa\r\nverksamheter bevarade hos kommunerna faktiskt\r\när förhållandevis kostnadseffektiva och har ett\r\nkvalitativt bra innehåll. Så i förlängningen kanske\r\nstaten inte ens tar det begränsade\r\nsamhällsekonomiska ansvar som den vill ta genom\r\natt ständigt tvinga fram hårda kommunala\r\nåtstramningar.</pre><pre>Jag tillhör inte dem som menar att all vård och\r\nomsorg måste drivas i kommunal regi. Innehållet är\r\nviktigare än formen. Men det problem som vi står\r\ninför är att det inte i dag i det ekonomiska läge som\r\nvi befinner oss i finns så särskilt många privata\r\nalternativ som växer fram och tar över\r\nverksamheter i nya former. I stället står vi inför\r\nproblemet att verksamheterna upphör och\r\nkommuninvånarna drabbas av allvarliga\r\nförsämringar.</pre><pre>Enligt SKTF-undersökningen, som det hänvisats\r\ntill tidigare i debatten, är det i väldigt hög grad just\r\nbarnomsorg, äldreomsorg och skola som drabbas\r\nav nedskärningarna. Jag har svårt att förstå Olle\r\nSchmidts argumentation när han säger att det är för\r\natt värna om dessa verksamheter som man skall se\r\ntill att göra dessa åtstramningar. Såvitt jag kan se är\r\ndet just dessa verksamheter som drabbas.</pre><pre>Därför vill jag, herr talman, avslutningsvis yrka\r\nbifall till reservation 3.</pre><pre>Anf. 103  LENNART HEDQUIST (m)\r\nreplik:</pre><pre>Herr talman! Annika Åhnberg är alldeles\r\nuppenbart engagerad i denna fråga, men det är ett\r\nnågot felriktat engagemang. Skattestoppsfrågan för\r\n1993 avgjordes av kammaren i juni, då vi förlängde\r\nlagens giltighetstid. Kommuner och landsting har\r\nunder november, kanske några i början av\r\ndecember, fastställt sina skattesatser för 1993.\r\nDärmed har hela kommunsektorn bestämt sina\r\nskattesatser med utgångspunkt i gällande lag om\r\nskattestopp. Att häva skattestoppet för 1993 i dag\r\när fullständigt ett slag i luften. Däremot kan Annika\r\nÅhnberg så småningom argumentera mot\r\nskattestopp, om det kommer ett förslag som avser\r\n1994.</pre><pre>Någon undrar varför skattestoppsfrågan över\r\nhuvud taget är uppe här i dag. Det är en\r\ndispensansökan som vi tar ställning till. Ett pastorat\r\nföreslås enligt utskottet, visserligen inte att få ett\r\ntillmötesgående på sin ansökan i dess helhet, men\r\nen dispens från skattestoppet. Det är därför som vi\r\ndiskuterar frågan i dag. Själva skattestoppet för\r\n1993 avgjordes som sagt för ett halvår sedan.</pre><pre>Anf. 104  ANNIKA ÅHNBERG (-) replik:</pre><pre>Herr talman! Jag kan tyvärr inte rå över att mitt\r\nyrkande har förts till just detta betänkande. Jag\r\ninser också att anknytningen är väldigt skör,\r\neftersom det handlar om ett mycket begränsat\r\nundantag från skattestoppet. Men, herr talman, å\r\nandra sidan är jag rätt övertygad om att om\r\nriksdagen mot bakgrund av de allvarliga\r\nförsämringar och förändringar som har skett i\r\nekonomin beslutar sig för att häva skattestoppet,\r\nskulle det nog vara möjligt för kommunerna att\r\nfinna sätt att planera sin verksamhet så, att de\r\nkunde tillgodogöra sig nyttan av ett sådant alldeles\r\nnödvändigt beslut.</pre><pre>Anf. 105  OLLE SCHMIDT (fp) replik:</pre><pre>Herr talman! Annika Åhnberg har alldeles rätt när\r\nhon säger att jag tycker att det är viktigt att man\r\nvidmakthåller kommunernas möjligheter att klara\r\nen bra äldreomsorg och barnomsorg. Jag utgick --\r\neftersom jag under min korta sejour här i riksdagen\r\ntyckt mig ha uppfattat att Annika Åhnberg är en\r\nklok kvinna, som dessutom tenderar att bli klokare\r\nmed åren -- från att det som hände under hösten\r\nvisar vilka begränsade möjligheter som vi har att\r\nklara de viktiga områden som jag och Annika\r\nÅhnberg uppenbarligen båda vill värna.</pre><pre>Om vi här ger utrymme för en ekonomisk politik\r\nsom raserar det mesta i Sverige, är det just de äldre\r\nsom får betala priset. Den indragning som jag har\r\naccepterat på den kommunala sektorn grundar sig\r\njust på insikten att det är alldeles nödvändigt att ge\r\nsignalen att vi inte accepterar någon ytterligare\r\nökning av budgetunderskottet. På det sättet kan vi\r\nfå en stabil ekonomisk politik och exempelvis\r\ngenom att få ned räntorna slippa de svåra problem\r\nsom vi har haft. Detta är en svår men nödvändig\r\nprocess.</pre><pre>Jag tror också att Annika Åhnberg kan hålla med\r\nmig om att det är viktigt att vi har kvar en\r\nindustrisektor i Sverige som kan bära en offentlig\r\nverksamhet och finansiera de gemensamma\r\nåtagandena. Det är ju mycket tydligt vilka problem\r\nsom uppkom under 80-talet, och vi har under de\r\nsenaste åren fått oerhörda bekymmer i Sverige,\r\nmed en industrisektor nere i en procentuell andel\r\nav BNP som börjar närma sig 20-talets.</pre><pre>Så kan det inte fortsätta. Därför har jag liksom\r\nFolkpartiet i sin helhet accepterat de 7 1/2\r\nmiljarderna för att klara omsorgen om våra äldre\r\noch våra barn.</pre><pre>Anf. 106  ANNIKA ÅHNBERG (-) replik:</pre><pre>Herr talman! Problemet med att väcka en motion\r\nsom innehåller mer än ett yrkande är att yrkandena\r\nkan delas upp och att en diskussion som borde vara\r\nsammanhållen därmed blir uppdelad. Det andra\r\nyrkandet i min motion handlar just om de 7 1/2\r\nmiljarder kronorna som jag tycker att staten inte\r\nbör dra in.</pre><pre>Jag vill först bara säga, liksom jag gjorde i mitt\r\nanförande, att man inte kan sätta likhetstecken\r\nmellan motsättningen mellan privat och offentligt å\r\nena sidan och motsättningen mellan industriell\r\nverksamhet och tjänsteverksamhet å den andra.\r\nDet är bara delvis sammanfallande faktorer.</pre><pre>Att besluta om ett kommunalt skattestopp och att\r\nvidmakthålla det i det här läget, dvs. att dra in 7 1/2\r\nmiljard från kommunerna, drabbar faktiskt på\r\nomvägar också industriell produktion.</pre><pre>Ca 50 % av den besparing som de 20 kommunerna\r\nskulle göra skulle drabba grundskola, äldreomsorg\r\noch barnomsorg, men en stor del av de andra 50 %\r\nskulle naturligtvis sparas in på sådana\r\nverksamheter där kommunerna upphandlar varor\r\nsom är framställda i industriell produktion. Det är\r\ndå inte fråga om tjänsteverksamhet. Också sådana\r\nverksamheter i samhället drabbas ju av de\r\nkommunala begränsningarna.</pre><pre>Till detta kommer att det för det första inte alls är\r\nsäkert att kommunerna lyckas göra den besparing\r\nom drygt 10 miljarder som man har för avsikt att\r\ngöra nästa år. Man kan bli tvungen att bakvägen ta\r\npå sig en hel del utgiftsökningar på grund av sociala\r\nomkostnader som man inte kan frånhända sig. För\r\ndet andra sker det en överföring till andra\r\nsamhällsinsatser, vars kostnader ökar. Vi kan t.ex.\r\nfå ytterligare kostnadsökningar för\r\nsysselsättningsskapande åtgärder.</pre><pre>Det är alltså mycket troligt att en stor del av den\r\nbesparing som Olle Schmidt vill göra bara blir\r\nskenbar. Man kan i stället för att använda pengarna\r\ni verksamheter som människor har glädje och nytta\r\nav tvingas att använda dem till konstlade\r\narbetsmarknadspolitiska åtgärder som människor\r\ninte har lika stor glädje och nytta av och som inte\r\nger samma möjligheter för dem som utför\r\nverksamheten att göra ett meningsfullt jobb.</pre><pre>Anf. 107  OLLE SCHMIDT (fp) replik:</pre><pre>Herr talman! Enligt de prognoser som nu finns\r\ntillgängliga visar det sig att de finansiella\r\növerskotten inom kommunerna år 1993 blir större\r\nän vad man tidigare hade väntat. Man bör därför\r\ninte överdriva problemen, även om de finns där.</pre><pre>Jag tycker vidare att man kan se med en viss skepsis\r\npå siffrorna i SKTF:s undersökning. Jag såg att\r\nnågra hade replikerat från Lunds kommun, nere i\r\nmin landsända, och bestritt att de uppgifter som\r\nhade redovisats i denna undersökning stämmer. Jag\r\nhar inte kunnat kontrollera alla dessa siffror, men\r\nman kan ju inte bortse från att det sker\r\nförändringar. De beslut som vi tog i våras och de\r\nsom vi är beredda att fatta i dag syftar ju inte till\r\natt avsiktligt försvåra för kommunalpolitiker eller\r\nkommunalt anställda eller till att göra dem speciellt\r\nilla. Jag tror inte att någon i denna församling\r\negentligen vill det.</pre><pre>Syftet är ju att man skall ge kommunerna större\r\nmöjligheter och förbättra utsikterna för\r\nmedborgarna att tillgodogöra sig den service och\r\nomsorg som de så väl behöver. Ibland verkar det\r\nsom om man tänker bort detta. Man ser på siffrorna\r\nrent matematiskt och konstaterar sedan man räknat\r\nihop dem att det och det skall inträffa om ett och ett\r\nhalvt år.</pre><pre>Syftet är ju det motsatta, att det skall bli bättre.\r\nKommunernas möjligheter skall, som jag sade,\r\nöka, och de 7 1/2 miljarderna och skattestoppet\r\nutgör ett led i ansträngningarna att sanera Sveriges\r\nfinanser. Vi får alla vara angelägna om att\r\nargumentera någorlunda åt det hållet -- annars blir\r\ndet obegripligt för så gott som alla.</pre><pre>Anf. 108  ANNIKA ÅHNBERG (-) replik:</pre><pre>Herr talman! Det politiska språket når ibland\r\noanade höjder, men att det skulle nå upp på den\r\nnivån där det kommunala skattestoppet utmålas\r\nsom en gest av godhet från denna församling, för att\r\ni själva verket öka de kommunalpolitiska\r\nmöjligheterna att förbättra verksamheten, hade jag\r\nändå aldrig trott.</pre><pre>Beträffande det övriga som Olle Schmidt sade vill\r\njag peka på att kommunerna uppenbarligen\r\nförsöker vara något mera långsiktiga än riksdagen.\r\nVisst är det sant att 1993 inte är det år då de stora\r\neffekterna drabbar kommunerna. De kommer på\r\nlitet längre sikt, men för att klara de stora problem\r\nsom man står inför på sikt måste man redan 1993\r\nbörja anpassningen.</pre><pre>Hade man inte haft det här riksdagsbeslutet att\r\nhantera hade man också -- jag tror att alla numera\r\när medvetna om det -- fortsatt att planera för en\r\nförändring som innebär ökade inslag av privata\r\nverksamheter, så att man ständigt vet att man lever\r\nmed kniven på strupen, men man hade inte behövt\r\ngöra det på det drastiska och ogenomtänkta sätt\r\nsom man nu tvingas till. Detta drabbar\r\nmänniskorna i vårt land i form av försämrad\r\nkommunal service av olika slag och genom att\r\nmånga mister jobbet. Genom åtgärderna på grund\r\nav detta ökar dessutom samhällets kostnader\r\nytterligare.</pre><pre>Anf. 109  GÖRAN ÅSTRAND (m):</pre><pre>Herr talman! I slutet på denna debatt vill jag från\r\nkyrklig och kyrkopolitisk horisont göra några\r\nreflexioner och markeringar, främst knutna till den\r\ndel av betänkandet som berör proposition 123.</pre><pre>Det rör sig här om en omstrukturering mellan stat\r\noch kommun och mellan stat och landsting samt om\r\neffekter och konsekvenser som är detaljerat\r\nbeskrivna i proposition och betänkande. Förslagen\r\nskall, herr talman -- som jag betraktar saken --\r\nfrämst ses som en teknisk avräkning och\r\nombalansering av ekonomiska åtgärder.</pre><pre>För kyrkans del innebär utskottets och\r\npropositionens förslag en generellt verkande\r\nminskning av skatteinkomsterna med 1,7 %, dvs.\r\nen skatteminskning genom dagens beslut på drygt\r\n120 miljoner kronor. Utskottets förslag bygger på\r\nen bedömning att de kyrkliga kommunerna\r\ngenerellt skulle omfattas av regleringen av de\r\nekonomiska relationerna.</pre><pre>Detta är dock, herr talman, en sanning med\r\nmodifikation, eftersom inte alla kyrkliga\r\nkommuner omfattas av den s.k. positiva delen av\r\nneutraliseringen av de statliga åtgärderna, främst\r\ndärför att de inte har personal eller endast personal\r\ni begränsad utsträckning.</pre><pre>Det finns ytterligare ett frågetecken att sätta i\r\nkanten, nämligen när det i propositionen framhålls\r\n''att för de kyrkliga kommunerna skall för år 1993\r\nen reglering göras motsvarande de sänkta\r\narbetsgivareavgifterna och den särskilda\r\nlöneskatten''.</pre><pre>Som jag redan framhållit gäller inte detta alla\r\nkyrkliga kommuner, och det går därför även av\r\nformella skäl att anmäla tveksamheter.</pre><pre>Herr talman! Mitt anförande utmynnar inte i ett\r\nyrkande, men jag vill göra utskottets ledamöter och\r\nFinansdepartementet uppmärksamma på dessa\r\nfaktorer och hoppas för framtida regleringar av de\r\nkyrkliga kommunernas ekonomi att bedömning\r\noch prövning görs från de reella förutsättningarna\r\noch inte från generella utgångspunkter.</pre><pre>Anf. 110  ANDERS SVÄRD (c):</pre><pre>Herr talman! Mitt inlägg rör samma del av det\r\närende som vi nu behandlar som Göran Åstrand tog\r\nupp i sitt inlägg. Det kan sägas inte vara särskilt\r\nmeningsfullt att motsätta sig det föreliggande\r\nförslaget om att skära ned kyrkokommunernas\r\nskattemedelsfordran, men jag vill ändå framhålla\r\natt denna indragning är betänklig från såväl\r\nprincipiella som praktiska synpunkter.</pre><pre>Den är betänklig från principiell synpunkt på så vis\r\natt det är fråga om en ordning som mig veterligt inte\r\nhar tillämpats tidigare. Regeringens förslag har\r\nvidare inte varit föremål för behandling i vare sig\r\nlagrådet eller konstitutionsutskottet, vilket jag\r\nanser borde ha varit fallet med hänsyn till att det\r\ninte har redovisats någon rättslig grund i\r\npropositionen för den föreslagna reduktionen.</pre><pre>Det är för övrigt också en principiell skillnad mellan\r\nkyrkliga och borgerliga primärkommuner. Vad\r\ngäller kyrkliga kommuner finns det möjlighet för\r\nden skattskyldige att genom utträde ur kyrkan till\r\nstor del undvika beskattning. Det betyder att den\r\nsom betalar skatt till kyrkan aktivt valt att därmed\r\ni form av en ''medlemsavgift'' bidra till kostnaderna\r\nför bl.a. den lokala församlingsverksamheten. En\r\nannan skillnad i förhållande till de borgerliga\r\nkommunerna är att de kyrkliga inte uppbär några\r\nstatsbidrag.</pre><pre>Ett ytterligare betänkligt faktum är att något\r\nsamråd i denna fråga inte har förekommit med\r\nSvenska kyrkans centralstyrelse, som är det organ\r\nsom mellan kyrkomötena har uppdraget att\r\nföreträda Svenska kyrkan i dess helhet. Jag finner\r\ndärför, herr talman, förslaget tveksamt ur såväl\r\nprincipiell som praktisk synpunkt, men jag har i\r\nlikhet med föregående talare inget yrkande.</pre><pre>Anf. 111  KRISTER ÖRNFJÄDER (s):</pre><pre>Herr talman! Efter att ha hört den här diskussionen\r\nom kommunal verksamhet skulle jag egentligen\r\nvilja ändra på hela mitt anförande, men eftersom\r\ntiden är begränsad får jag försöka att behärska mig.</pre><pre>Jag är under december månad ersättare i riksdagen,\r\nmen jag är annars kommunalpolitiskt aktiv i\r\nVästerviks kommun. Jag vill därför begagna\r\ntillfället att ur ett kommunalt perspektiv delge\r\nriksdagsledamöterna ett antal synpunkter som\r\nsamtliga partier i vår kommun är överens om.</pre><pre>Vi har, som framgår av handlingarna, tillskrivit\r\nfinansutskottet under rubriken ''Konfiskera inte\r\nkommunens fordringar!'' Vi menar att riksdagen ju\r\nbeslutar om spelreglerna för den kommunala\r\nekonomin och om dess finansiella förutsättningar.\r\nMen spelreglerna måste följa fundamentala\r\nnormvärden, för i annat fall upplevs förändringen\r\nsom stridande mot rättsmedvetande och moral i\r\nsamhället.</pre><pre>Begreppen fordran och skuld tillhör grunderna\r\ninom handelsrätten. Att en fordran kan kvittas mot\r\nen skuld tillhör också vedertagna rättsprinciper,\r\nmen när nu staten vill kvitta en skuld till kommunen\r\nmot en annan skuld blir det svårare att förstå. Det\r\när obegripligt och oförenligt med nutidens\r\nrättsmedvetande.</pre><pre>Vi kan för vår del inte acceptera att vår\r\nstatsbidragsfordran om ca 65 miljoner, vilket inom\r\nparentes sagt motsvarar drygt 2 skattekronor, skall\r\nkvittas mot avräkningslikviden. Denna\r\nstatsbidragsfordran avser en verksamhet som\r\nkommunen har bedrivit enligt gällande spelregler,\r\noch vi anser att en regel om bortkvittning av en\r\nsådan fordran innebär en retroaktiv lagstiftning.</pre><pre>Vi hade även ett förslag till hur man från statens\r\nsida kunde göra eventuella förändringar lättare att\r\nhantera. Den lösningen har man möjlighet att\r\npröva om riksdagen följer de socialdemokratiska\r\nförslagen.</pre><pre>Herr talman! Jag vill med dessa ord yrka bifall till\r\nde socialdemokratiska reservationerna.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>13 §  Offentlig upphandling</pre><pre>Föredrogs</pre><pre>finansutskottets betänkande</pre><pre>1992/93:FiU5 Offentlig upphandling (prop.\r\n1992/93:88).</pre><pre>Anf. 112  BENGT HURTIG (v):</pre><pre>Herr talman! Utskottet säger på s. 4 i betänkandet\r\natt ''den gemensamma inre marknaden ger\r\nmöjligheter för företagen att öka sina marknader\r\noch därmed utnyttja stordriftsfördelar samtidigt\r\nsom konkurrensen skärps och priserna kan\r\npressas.''</pre><pre>Hela idén med den inre marknaden är just\r\nstordriftsfördelarna. Då måste man rimligen räkna\r\nmed att företag slås ut. Totalt skall upphandlingen\r\ninom EES-området bli billigare, och då måste ju,\r\nom allt annat är lika, de sammanlagda intäkterna\r\nfrån den offentliga upphandlingen minska.</pre><pre>Det är inte meningen att bara utländska marknader\r\nskall öppnas för svenska företag. Den svenska\r\noffentliga upphandlingen skall också i hög grad\r\nöppnas för företag i EES-området. Hur det\r\nslutgiltiga utfallet för svenskt näringsliv blir beror i\r\nhög grad på hur konkurrenskraften kan utvecklas.\r\nOm många svenska företag slås ut, kan\r\nkostnaderna för denna utslagning bli högre än den\r\nvinst som görs på den billigare upphandlingen. Det\r\ngäller därför att använda den vinst som staten och\r\nkommunerna kommer att få i framtiden till att\r\nskapa en konstruktiv ekonomisk politik.</pre><pre>En ordentlig konsekvensanalys borde ha\r\ngenomförts av lagförslaget och EES-avtalet. Nu har\r\nvi med hjälp av resultatet av folkomröstningen i\r\nSchweiz fått en möjlighet att vänta ytterligare en\r\ntid. Det bidrar till att vi i Vänsterpartiet i dag kan\r\nhålla fast vid vårt yrkande om avslag på\r\npropositionen.</pre><pre>I regeringsformen, 1 kap. 7 §, finns den kommunala\r\nsjälvbestämmanderätten reglerad. Nu är det en\r\nborgerlig regering som detaljreglerar och\r\ncentralstyr kommunerna, trots att företrädare för\r\ndenna regering ofta talar om avreglering.\r\nTillämpningen av den här komplicerade\r\nlagstiftningen kommer, enligt min mening, att leda\r\ntill mer och dyrare byråkrati.</pre><pre>Lagrådet, som ofta uttrycker sig försiktigt, säger att\r\nden föreslagna lagen har fått en omfattning och\r\ndetaljeringsnivå som allmänt sett inte är önskvärd\r\noch som får anses strida mot den i Sverige normalt\r\ntillämpade lagstiftningstekniken.</pre><pre>Hittills har medborgarna i kommunerna kunnat\r\nkontrollera de kommunala besluten med hjälp av\r\nkommunalbesvär. Denna möjlighet tas nu bort när\r\ndet gäller upphandling. I stället blir det enbart\r\nleverantörerna som hos länsrätten kan begära\r\növerprövning av ett kommunalt\r\nupphandlingsbeslut. Sådana leverantörer kan t.ex.\r\ngå i kartell och göra informella överenskommelser\r\nsinsemellan och med kommunalpampar. Det är\r\nbara de själva som kan begära överprövning av en\r\nupphandling, medan däremot medborgarna fråntas\r\ndenna möjlighet. Det här är inte förenligt med i\r\nvarje fall min syn på vad som är kommunal\r\nsjälvstyrelse. Begäran om medling hos EFTA:s\r\növervakningsmyndighet ESA eller den nya\r\nnämnden för offentlig upphandling skall också ske\r\npå leverantörernas initiativ.</pre><pre>Propositionen och lagförslaget andas över huvud\r\ntaget en misstro mot kommunalpolitikerna, som\r\nskall sättas under statligt, eller t.o.m. överstatligt,\r\nförmyndarskap. Jag tror att kommunalpolitikerna\r\nför närvarande, efter åratal av åtstramningar, är\r\nmycket måna om att hushålla med skattebetalarnas\r\npengar. Medborgarna övervakar också, inte minst\r\nmed hjälp av massmedia, den löpande kommunala\r\nverksamheten. I de kommunala valen dras också\r\nslösaktigt beteende fram i rampljuset och blir\r\nföremål för offentlig debatt. Om slöseriet inte i\r\nallmänhet är omfattande, finns det inte heller några\r\nstora vinster att göra.</pre><pre>En viss skärpning av upphandlingsreglementet\r\nskulle säkert vara på sin plats. Men den\r\ndetaljreglering som nu föreslås går för långt och\r\nkränker det kommunala självstyret. Det är också\r\notillfredsställande att lagstiftningen är så oklar att\r\nman inte ens vet vilka bolag eller verksamheter som\r\nblir skyldiga att tillämpa lagen.</pre><pre>Det här är den ordning som vi mer och mer tycks\r\nkomma in i, i och med att EG-lagstiftningen skall\r\növertas. Gummiparagrafer medför att det i\r\npraktiken kommer att bli domstolar som kommer\r\natt avgöra sådant som vi tidigare har betraktat som\r\npolitiska beslut. Vi går från demokratisk styrning\r\ntill domstolsstyrning.</pre><pre>Om kommunala bostadsföretag tvingas upphandla\r\narbeten som de skulle kunna göra i egen regi, kan\r\nde hamna i en sämre konkurrenssituation än\r\nprivata bostadsbolag, som inte tvingas till den typen\r\nav extern upphandling.</pre><pre>Skadeståndsreglerna är också utformade så att de\r\ngäller under tröskelvärdena. Det här kan leda till\r\natt fattiga kommuner, som har haft svårt att snabbt\r\nsätta sig in i de komplicerade reglerna och som gör\r\nnågot fel, kan tvingas betala för vissa projekt två\r\ngånger om det går riktigt illa. Upp till ett helt år\r\nefter det att beslut om leverantör har fattats skall\r\nmöjlighet till skadestånd finnas. Skadestånd skall\r\nalltså kunna utbetalas utan att något kontrakt\r\negentligen har brutits, vilket normalt är grunden för\r\nskadestånd.</pre><pre>Man kan över huvud taget ifrågasätta om detta\r\ndrastiska och detaljerade lagförslag är nödvändigt\r\nenligt EES-avtalet. En ytterligare granskning av\r\nhela detta lagförslag borde verkligen vara på sin\r\nplats.</pre><pre>Jag yrkar bifall till meningsyttringen av Johan\r\nLönnroth.</pre><pre>Anf. 113  STEFAN ATTEFALL (kds):</pre><pre>Herr talman! Riksdagens beslut i dag angående\r\noffentlig upphandling är i flera avseenden viktigt\r\nför vårt land. En konkurrensutsatt offentlig\r\nupphandling är en hörnsten i den europeiska fria\r\nvaru- och tjänstemarknaden, vilket i sin tur är\r\nfundamentet för en verklig och fungerande\r\nmarknadsekonomi.</pre><pre>I alla länder har det funnits en tendens att gynna\r\ninhemska företag, ofta på bekostnad av effektivitet\r\noch låga priser. För att råda bot på detta har\r\nSverige, liksom EG, sedan 70-talet verkat för att\r\nöppna upphandlingspolitiken. Målet har varit\r\ndetsamma, men vägarna dit har tidvis varit olika.\r\nEftersom Sverige har omfattande ekonomiska\r\nförbindelser med EG, och det råder konsensus om\r\nde övergripande målen, är det logiskt att även inom\r\ndetta område införliva de lagar som ett EES-avtal\r\nkommer att föra med sig.</pre><pre>De praktiska konsekvenserna med en fri offentlig\r\nupphandling består av både orosmoln och positiva\r\nföljder. Avvägningen mellan olika för- och\r\nnackdelar visar dock med stor tydlighet att en fri\r\noffentlig upphandling är positiv för Sverige på både\r\nkort och lång sikt.</pre><pre>För att förstå varför propositionen kommer att\r\nmedföra positiva konsekvenser för Sverige gäller\r\ndet att komma ihåg vilka förutsättningar vårt land\r\nhar. Sverige är som bekant ett land med en liten\r\negen marknad med en relativ överrepresentation av\r\nstora internationella företag och med en stor\r\noffentlig sektor.</pre><pre>Fördelarna är, som jag ser det, för det första ökad\r\ninhemsk konkurrens.</pre><pre>Som har sagts tidigare finns det redan en tradition\r\ninom den svenska offentliga sektorn att agera efter\r\naffärsmässiga riktlinjer. Propositionen och\r\nutskottets hemställan, som ett enigt utskott står\r\nbakom, bortsett från Vänsterpartiets suppleant,\r\ninnebär en förstärkning av denna affärsmässighet i\r\noch med att konkurrensen kommer att öka då fler\r\neuropeiska anbudsgivare kommer in i\r\ndiskussionen.</pre><pre>Det är troligt att effektivitet och kvalitet främjas i\r\nstat och kommun i och med att nya varor och\r\ntjänster kommer till åtnjutande. Men den\r\nviktigaste effekten är sannolikt den press nedåt som\r\nkonstnadsläget kommer att påverkas av. I detta fall\r\nkommer lägre priser inom den offentliga sektorn att\r\ntillfalla Sveriges invånare i egenskap av\r\nskattebetalare -- men även som arbetstagare.\r\nIndustriförbundet uppger att sedan Danmark\r\nbörjade tillämpa EG:s regler för offentlig\r\nupphandling har priserna sjunkit ca 10 % -- ibland\r\nt.o.m. upp till 40 %.</pre><pre>Herr talman! Landets arbetstagare får sin främsta\r\ntrygghet från en väl fungerande samhällsekonomi.\r\nVad vi inte får glömma är att det som saknades\r\nunder 80-talet var ett omvandlingstryck på svenskt\r\nnäringsliv som gav upphov till ständig\r\nstrukturomvandling. Fri och neutral konkurrens\r\ninom såväl privat som offentlig sektor ger ett\r\nkontinuerligt omvandlingstryck och därmed\r\nmindre häftiga strukturomvandlingar.</pre><pre>I och med att effekterna av den nya lagen om\r\noffentlig upphandling kommer att ta tid att slå\r\nigenom i praktiken, och att vi redan i dag har en\r\nstor grad av affärsmässighet i den offentliga\r\nupphandlingen, kommer inte de nya reglerna att\r\nskapa så stora problem för de svenska företagen.\r\nDessutom kommer de mindre företagen endast att\r\nberöras i en begränsad omfattning, eftersom\r\nkraven för utannonsering av köp av varor och\r\ntjänster inträder först vid vissa större belopp.</pre><pre>Den andra fördelen är större och fler\r\nexportmarknader. Det handlar då om beställningar\r\nför 10 miljarder kronor per dag, dvs. ca 3 500\r\nmiljarder kronor per år.</pre><pre>Många av Sveriges företag är redan intrimmade på\r\nmarknaden för offentlig upphandling och jobbar\r\nmed att försöka sälja till andra europeiska länder.\r\nTrots att den europeiska offentliga marknaden\r\ntidigare har varit ordentligt skyddad har de stora\r\nsvenska företagen klarat sig väl i konkurrensen.</pre><pre>Men med den nya lagen öppnar sig nya möjligheter\r\nför våra storföretag. Långtidsutredningen, LU 92,\r\nnämner speciellt energi, transportväsendet,\r\ntelekommunikation och vattenförsörjning som\r\nnyckelområden.</pre><pre>Den fördel som de svenska stora företagen kommer\r\natt åtnjuta via den utvidgade offentliga\r\nupphandlingen kommer att ge fördelar för jobben\r\näven i Sverige, både i dessa företag och för de\r\nunderleverantörer som finns i Sverige.</pre><pre>Men frågan om hur många jobb som räddas och\r\nskapas beror självfallet i stor utsträckning på hur\r\ngynnsamt investerings- och företagarklimatet är\r\nhär i Sverige. I Affärsvärlden nr 47 från den 18\r\nnovember 1992 säger Kenneth Boiart, som är\r\nEuropaansvarig för Ericsson Telecom: ''Alla\r\nförändringar mot avreglering och privatisering har\r\nvarit till vår fördel de senaste tio åren.'' Ericsson är\r\nett företag som kommer att ha nytta av en vidgad\r\noffentlig upphandling i Europa.</pre><pre>Bengt Hurtig säger att förslaget innebär att vi skall\r\nutnyttja stordriftsfördelarna. Det låter på honom\r\nsom om det är fel om vi kan få billigare varor som\r\nkräver mindre resursutnyttjande. Samtidigt är\r\nBengt Hurtig emot EES-avtalet, som öppnar för\r\nmer konkurens och friare handel. Han propagerar\r\nockså emot förslaget därför att länder utanför EES-\r\nområdet inte kommer i åtnjutande av fördelar.\r\nSkall vi ha en friare marknad? Skall vi ha en vidgad\r\nkonkurrens i Europa? Bengt Hurtig verkar anse att\r\ndet även skall gälla länder utanför EES-området.\r\nHan kan väl inte vara emot den vidgning som nu\r\nsker och i stället vilja gå vidare på den vägen? Det\r\nblir ett något inkonsekvent resonemang.</pre><pre>Ett argument som anförs är också att förslaget\r\nskulle kränka den kommunala självstyrelsen. Men\r\nvad det handlar om är att skapa spelregler som\r\ninnebär en just och fri konkurrens för alla aktörer.\r\nDet finns ett otal exempel på hur man i många\r\nländer ute i Europa skyddar de egna företagen,\r\nexempelvis när det gäller upphandling av\r\ntelesystem och liknande saker. Ericsson, som är ett\r\nsvenskt företag, har svårt att komma in på samma\r\nvillkor som de inhemska bolagen. Det gäller inom\r\ntransport- och energisektorn m.fl. sektorer. Det\r\nsom nu föreslås öppnar för svenska företag att\r\nkonkurrera på lika villkor. Vi får ett regelsystem\r\nsom innebär att vi bättre vet vad som gäller. Det\r\ninnebär att man kan gå till domstol och testa hur\r\nreglerna skall tolkas. Domare kan se till att\r\nspelreglerna följs, och man kan få klarhet.</pre><pre>Eftersom jag tycker att det är positivt om\r\nskattebetalarna i Sverige kan få ut mera av sina\r\npengar och om fler jobb kan skapas i Sverige, yrkar\r\njag bifall till finansutskottets hemställan i\r\nbetänkande 5 om offentlig upphandling.</pre><pre>Anf. 114  BENGT HURTIG (v) replik:</pre><pre>Herr talman! Stefan Attefall nämnde siffran 10\r\nmiljarder per dag. Beställningar för det beloppet\r\nskulle bli följden av en öppnad offentlig\r\nupphandling i EES-området. På ett år skulle det\r\nkunna bli 3 000--4 000 miljarder kronor. Man kan\r\ntycka att det är alldeles våldsamt mycket. Det är\r\nden totala upphandling som är öppen i detta\r\nområde. I och med lagstiftningen tvingar man ut de\r\ndelar av upphandlingen som ligger över\r\ntröskelvärdena. Ingen har räknat ut hur stor del av\r\ndessa 10 miljarder det blir. Jag har hört\r\nuppskattningar på 10 %. I så fall skulle det röra sig\r\nom 1 miljard per dag. Det finns de som säger att det\r\nskulle röra sig om 50 %, dvs. 5 miljarder per dag.\r\nJag tror att siffrorna är något överdrivna.</pre><pre>Om det vore så att en marknad på 10 miljarder per\r\ndag skulle öppna sig, borde rimligen entusiasmen\r\noch framtidstron i våra svenska företag vara\r\nbetydligt större än den är i dag. Det vore konstigt\r\nom man inte skulle se framtiden an med en helt\r\nannan optimism, om det skulle bli så pass\r\ndramatiska effekter.</pre><pre>Dessutom kommer konkurrensen på\r\nhemmamarknaden att skärpas. Låt oss säga att vi\r\nhar en upphandling på ungefär 250 miljarder i\r\nSverige och att omkring 150 miljarder nu tvingas ut\r\npå den internationella marknaden. Om den\r\nupphandlingen fördelas inom EES-området i\r\nproportion till produktionsförmågan, skulle\r\nsvenska företag ta ca 5 miljarder av upphandlingen.\r\nVi står för ungefär en trettiondel av\r\nproduktionsförmågan. Det skulle innebära att man\r\ntappade drygt 140 miljarder av upphandling.</pre><pre>Detta är bara ett räkneexempel. Resultatet\r\nkommer att i oerhört stor utsträckning bero på\r\nvilken konkurrensförmåga svenska företag har. Jag\r\ntror att Stefan Attefalls tongångar och\r\nräkneexempel är något överdrivna.</pre><pre>Anf. 115  STEFAN ATTEFALL (kds)\r\nreplik:</pre><pre>Herr talman! Bengt Hurtig säger att det beror på de\r\nsvenska företagens konkurrensförmåga. Ja, det gör\r\ndet, och därför är jag optimistisk. Vi har duktiga\r\noch bra företag i Sverige. Vi har också\r\nkonkurrenskraftiga företag.</pre><pre>Oavsett hur mycket av den totala offentliga\r\nupphandlingen som kommer att omfattas av de\r\nregler som gäller för upphandling ovanför\r\ntröskelvärdena är det betydande belopp. Det\r\nregelsystem vi antar påverkar i viss mån också\r\nupphandling under tröskelvärdena.</pre><pre>Det förslag vi behandlar här i dag innebär att vi\r\nökar möjligheterna för svenska företag att vara\r\nmed och konkurrera på nya marknader. Visst finns\r\nentusiasmen. Inte minst Ericsson och företag inom\r\nenergi- och transportsektorn ser nya möjligheter\r\natt komma in på marknaden. De har kanske fått\r\nvara med och leka förut, men på mycket svårare\r\noch tuffare villkor. Nu får de mer justa\r\nkonkurrensregler att arbeta efter.</pre><pre>Visst ökar konkurrensen på hemmamarknaden.\r\nMen det gäller också när svenska konsumenter\r\nskall köpa bil. De kan välja tyska bilar eller svenska\r\nbilar. Volvo och Saab har klarat sig bra i\r\nkonkurrensen hittills. På samma sätt blir det i större\r\nutsträckning när det gäller offentlig upphandling.\r\nDet är någonting positivt.</pre><pre>Om vi tror på svenska företag, på att vi skall kunna\r\nha ett konkurrenskraftigt näringsliv, då skall vi ta\r\noss an denna utmaning med öppna ögon och en\r\npositiv ansats. Jag tror att detta kommer att gynna\r\nSverige, både i och med lägre priser för svenska\r\nskattebetalare och fler jobb i Sverige. Detta är ett\r\nexempel på något positivt med EES-avtalet. Men är\r\nman emot hela EES-avtalet, som Bengt Hurtig,\r\nförstår jag att man är emot detta också.</pre><pre>Anf. 116  BENGT HURTIG (v) replik:</pre><pre>Herr talman! Om det nu skulle röra sig om 5\r\nmiljarder per dag och våra duktiga företag skulle ta\r\nen trettiondel av det, då blir det en upphandling på\r\nmer än 100 miljoner. Det är naturligtvis positivt.\r\nMen vi skall komma ihåg att när marknaden har\r\nutvecklats, med skärpt konkurrens i Europa, har\r\ndet också medfört utslagning av företag och en\r\nkraftig ökning av arbetslösheten. Det leder i sin tur\r\ntill ökade budgetunderskott och ekonomiska\r\nproblem i hela Europa. Hela processen måste\r\nkombineras med en annan typ av ekonomisk\r\npolitik, om man skall få den ekonomiska tillväxt\r\noch det utbyte man har förväntat sig.</pre><pre>Danmark har sedan 1972 gått från en arbetslöshet i\r\nstorleksordningen 1 % till en arbetslöshet på 10 %\r\ni dag. Man måste se det ekonomiska systemet som\r\nen helhet.</pre><pre>Anf. 117  STEFAN ATTEFALL (kds):</pre><pre>Herr talman! Jag förstår att Bengt Hurtig har svårt\r\natt förstå fördelarna och möjligheterna i detta. Det\r\nbygger litet grand på det som har drivit fram\r\nvälståndet i Sverige under hela efterkrigstiden, dvs.\r\nutnyttjandet av de möjligheter som den fria\r\nkonkurrensen och marknadsekonomin ger. Dessa\r\ntyper av begrepp och tankesätt ligger kanske inte\r\nså mycket för Bengt Hurtig. Jag har förståelse för\r\ndetta.</pre><pre>Bengt Hurtig började räkna ut hur många andelar\r\nsom skulle falla på Sverige om man delade ut det\r\nproportionellt utifrån befolkningsmängden. Det\r\ntankesättet ligger kanske bättre för Bengt Hurtig\r\nmed det planmässiga tänkandet och fördelandet av\r\nresurserna.</pre><pre>Jag tror på t.ex. Ericsson när det gäller dess\r\nmöjligheter att sälja telefonväxlar inte bara till\r\nUSA, utan också i stor utsträckning till Europa.\r\nDärför tror jag att vi kan kapa åt oss en större andel\r\nav marknaden än vad Sveriges andel av den totala\r\neuropeiska befolkningen är. Jag tror att detta är en\r\nmöjlighet för Sverige. Jag är inte pessismist i det\r\nhär avseendet. Det här kommer att innebära en\r\nförbättring för oss och för de löntagare som Bengt\r\nHurtig borde värna om.</pre><pre>Anf. 118  SONIA KARLSSON (s):</pre><pre>Herr talman! Utskottet är enigt i sin uppfattning\r\nangående finansutskottets betänkande om offentlig\r\nupphandling förutom Vänsterpartiet som avgett en\r\nmeningsyttring. Jag nöjer mig därför med att\r\nunderstryka några punkter.</pre><pre>Den nya myndigheten, Nämnden för offentlig\r\nupphandling, kommer säkert att fylla sin uppgift.\r\nDet är fler upphandlare än tidigare som kommer att\r\nberöras av de nya reglerna. Eftersom\r\nregelmängden ökar markant kommer behovet av\r\nstöd och hjälp att vara stort särskilt i\r\ninledningsskedet.</pre><pre>Öppnandet av den inre gemensamma marknaden\r\nkommer att ge företagen ökade möjligheter att få\r\navsättning för sina varor och tjänster, samtidigt som\r\nkonkurrensen skärps och priserna pressas.\r\nSamtidigt som det är en fördel för svenska företag\r\natt få tillgång till EG:s upphandlingsmarknader\r\nkommer de svenska företagen självfallet att möta\r\nen ökad konkurrens på hemmamarknaden. Detta\r\nbör komma de svenska konsumenterna till godo.</pre><pre>Till en början kan lagen om offentlig upphandling\r\nkanske av dem som skall följa den uppfattas som att\r\nden ökar byråkratin, att det tar längre tid vid\r\nupphandling etc. På sikt tror jag att fördelarna med\r\natt kunna pressa kostnaderna kommer att överväga\r\növer de eventuellt upplevda nackdelarna.</pre><pre>När det gäller de motioner som behandlar\r\nkommunalt ägda bostadsföretag, hävdar man att\r\nallmännyttan i dag konkurrerar på\r\nmarknadsmässiga grunder med andra aktörer på\r\nbostadsmarknaden. Därför skall lagen om offentlig\r\nupphandling inte gälla allmännyttan. Frågan om\r\nupphandlande enhet regleras i 1 kap. 5 och 6 §§.</pre><pre>Huruvida de kommunala bostadsföretagen är\r\nskyldiga att följa lagen beror på om de faller inom\r\nlagens definition. Det avgörs i första hand av\r\nföretagen själva vid tillämpningen av lagen. I sista\r\nhand, vid en eventuell tvist, blir det en fråga som\r\navgörs av domstol. Det är alltså inte givet hur de\r\nskall behandlas. Det kan bli olika. Det beror på om\r\nvi har subventioner, markupplåtelser etc.</pre><pre>Slutligen vill jag understryka att det är fullt möjligt\r\natt ta miljöhänsyn vid upphandling, men det\r\nankommer på den upphandlande enheten att i\r\nanbudsunderlaget ange att man tar hänsyn till\r\nmiljöpåverkan. Man bör också ange vilka olika slag\r\nav påverkan som man tillmäter betydelse.</pre><pre>Med hänvisning till det anförda yrkar jag bifall till\r\nhemställan i finansutskottets betänkande nr 5.</pre><pre>Anf. 119  BENGT HURTIG (v) replik:</pre><pre>Herr talman! Man måste kanske erkänna att detta\r\nmed miljöhänsyn i upphandlingen naturligtvis\r\nkommer att finnas i viss utsträckning. Men\r\nmöjligheten för kommunerna att manövrera\r\nkommer att minska, jämfört med hur det är i dag.</pre><pre>Om en leverantör har möjligheter att erbjuda ett\r\nalternativ med större miljömässiga hänsyn är\r\nupphandlaren, dvs. kommunen eller staten, låst av\r\nlagstiftningen och måste ta det billigaste\r\nalternativet. Är inte det ett litet problem i dessa\r\nsammanhang, Sonia Karlsson?</pre><pre>Anf. 120  SONIA KARLSSON (s):</pre><pre>Herr talman! Jag tror att både detta problem och\r\nandra kan finnas. Kommunerna behöver en egen\r\nkompetens på miljöområdet. Då kan de föra in i\r\nupphandlingen de delar som de särskilt bryr sig om\r\noch de som särskilt skall noteras. Om man gör på\r\ndet sättet kan man få med detta också.</pre><pre>Anf. 121  BENGT HURTIG (v):</pre><pre>Herr talman! Jag har den uppfattningen att det\r\nockså finns en hel del kompetens ute i företagen\r\nsom kan komma in under själva\r\nupphandlingsprocessen. Det är beklagligt att\r\nsvårigheterna att ta dem till vara kommer att öka.</pre><pre>Anf. 122  BO G JENEVALL (nyd):</pre><pre>Herr talman! Det här betänkandet är i första hand\r\nen ren anpassning till EG:s nya lagar och regler.\r\nDet skapar samtidigt en ökad konkurrens, vilket vi\r\nnaturligtvis skall se positivt på. Det ökar\r\nförmodligen också affärsmässigheten.</pre><pre>Det bör framför allt vara bra för de svenska\r\nföretagen. De får nämligen en god möjlighet att\r\nträna sig inför den vidgade marknad som EES och\r\nen förhoppningsvis senare anslutning till EG\r\nkommer att innebära.</pre><pre>Det finns alltid ett inbyggt motstånd mot alla\r\nförändringar av vad slag de vara må. Det är klart att\r\ndet finns ett visst motstånd i det här sammanhanget\r\nockså. Men det är bra med anpassningen. Vidare är\r\ndet bra att vi i stort sett har ett enigt utskott bakom\r\nbetänkandet. Detta skapar ju också, som Stefan\r\nAttefall sade, stora möjligheter. Jag tycker vi skall\r\nse möjligheterna framför problemen.</pre><pre>Det finns ingen anledning att förlänga debatten\r\nytterligare. Det som behöver sägas, har sagts. Vi\r\nstår naturligtvis bakom detta. Jag yrkar bifall till\r\nhemställan i betänkandet.</pre><pre>Överläggningen var härmed avslutad.</pre><pre>Anf. 123  TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Beslut</pre><pre>Företogs till avgörande konstitutionsutskottets\r\nbetänkanden 1992/93:KU8, KU12, KU19 samt\r\nfinansutskottets betänkanden 1992/93:FiU2 och\r\nFiU5.</pre><pre>Konstitutionsutskottets betänkande KU8</pre><pre>Mom. 2 (skapande av förutsättningar för\r\nkontinuerlig granskning av Invandrarverket och\r\nandra myndigheter)</pre><pre>Utskottets hemställan bifölls med 292 röster mot 22\r\nför reservation 1 av Harriet Colliander. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls</pre><pre>Konstitutionsutskottets betänkande KU12</pre><pre>Mom. 2 (hinder för vidarespridning i vissa fall)</pre><pre>Utskottets hemställan bifölls med 304 röster mot 12\r\nför meningsyttringen av Bengt Hurtig i\r\nmotsvarande del.</pre><pre>\r\nMom. 3 (allmänna regler för reklamen)</pre><pre>Utskottets hemställan bifölls med 292 röster mot 24\r\nför reservation 1 av Harriet Colliander.</pre><pre>Mom. 5 (beriktigande)</pre><pre>Utskottets hemställan bifölls med 294 röster mot 21\r\nför reservation 3 av Harriet Colliander.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU19</pre><pre>Utskottets hemställan bifölls.</pre><pre>Finansutskottets betänkande FiU2</pre><pre>Mom. 1 (avslag på proposition 36)</pre><pre>Först biträddes reservation 1 av Hans Gustafsson\r\nm.fl. med 133 röster mot 11 för meningsyttringen\r\nav Johan Lönnroth i motsvarande del. 174\r\nledamöter avstod från att rösta.</pre><pre>Härefter bifölls utskottets hemställan med 176\r\nröster mot 139 för reservation 1 av Hans Gustafsson\r\nm.fl.</pre><pre>Mom. 3 (ekonomiska regleringar mellan staten och\r\nkommunsektorn)</pre><pre>Först biträddes reservation 2 av Hans Gustafsson\r\nm.fl. -- som ställdes mot meningsyttringen av Johan\r\nLönnroth i motsvarande del -- med acklamation.</pre><pre>Härefter bifölls utskottets hemställan med 174\r\nröster mot 139 för reservation 2 av Hans Gustafsson\r\nm.fl.</pre><pre></pre><pre>Mom. 5 (det kommunala skattestoppet)</pre><pre>Utskottets hemställan bifölls med 176 röster mot\r\n140 för reservation 3 av Hans Gustafsson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU05</pre><pre>Mom. 1 (avslag på propositionen)</pre><pre>Utskottets hemställan bifölls med 302 röster mot 12\r\nför meningsyttringen av Johan Lönnroth i\r\nmotsvarande del. 1 ledamot avstod från att rösta.</pre><pre>Mom. 2 (myndigheter och företag som skall\r\nomfattas av lagen om offentlig upphandling)</pre><pre>Utskottets hemställan bifölls med 304 röster mot 11\r\nför meningsyttringen av Johan Lönnroth i\r\nmotsvarande del. 1 ledamot avstod från att rösta.</pre><pre>Mom. 7 (anbudsupphandling vid kommunal\r\nverksamhet)</pre><pre>Utskottets hemställan -- som ställdes mot\r\nmeningsyttringen av Johan Lönnroth i\r\nmotsvarande del -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>14 §  Valuta- och kreditreglering</pre><pre>Föredrogs</pre><pre>finansutskottets betänkande</pre><pre>1992/93:FiU6 Valuta- och kreditreglering (prop.\r\n1992/93:126).</pre><pre>Anf. 124  JOHAN LÖNNROTH (v):</pre><pre>Herr talman! Om man ser tillbaka i tiden finner\r\nman tydligt hur svårt det är att förutse följderna av\r\navregleringarna på kredit- och valutamarknaderna,\r\nsärskilt när det gäller vad som hände under andra\r\nhalvan av 1980-talet. Man underskattade grovt\r\nbåde omfattningen av de kapitalmängder som\r\nsläpptes fria och det politiska systemets förmåga att\r\nanpassa sig till det nya läget. I diskussionerna i\r\nmitten av 80-talet talades det om summor på\r\nmaximalt något tiotal miljarder kronor som skulle\r\nkunna rinna ut ur landet vid en fullständig\r\navreglering. Det var en våldsam underskattning.</pre><pre>I slutbetänkandet från 1985 års Valutakommitté\r\nskrev exempelvis nuvarande finansminister Anne\r\nWibble i en reservation: ''Med vår bedömning\r\nframstår fria kapitalrörelser som önskvärda ur\r\nstabiliseringspolitisk synpunkt. En\r\nstabiliseringspolitik som tillåter inhemska\r\ninflationsstörningar blir inte längre möjlig om\r\nföljderna snabbt blir kapitalutflöden som hotar\r\nvalutareserven. Såväl penning- som finanspolitiken\r\nåläggs därigenom större diciplin och fundamentala\r\nobalanser behöver därför inte uppkomma.\r\nAvsikten är således att valutaflödena skall fungera\r\nsom en tidig signal om behovet av\r\npolitikomläggningar.''</pre><pre>Ärade ledamöter! Om vi funderar igenom vad som\r\nhände under de senaste månaderna undrar jag om\r\nni möjligen kan vara överens med mig om att det är\r\nnågot av en skönmålning som 1995 görs av\r\nnuvarande finansministern. Jag tillhör inte dem\r\nsom tror att det är möjligt att återinföra den gamla\r\ntypen av valutareglering. Den har tappat sin tänder.\r\nDet är emellertid hög tid att tänka igenom\r\nkonsekvenserna av den maktförskjutning som ägt\r\nrum till fördel för de starka kapitalintressena.\r\nBengt Hurtig och jag har nyligen till finans- och\r\nkonstitutionsutskotten lämnat in en skrivelse där vi\r\nbegär att båda utskotten granskar denna fråga.</pre><pre>Det förslag som vi nu skall ta ställning till är inte\r\nså dramatiskt, men det innebär dock en ytterligare\r\nförskjutning av makten från de valda organen\r\nriksdag och regering till Riksbanken. Riksbanken\r\nges nämligen utökad initiativrätt på regeringens\r\nbekostnad. Det är därmed också uppenbart att\r\npropositionens förslag är ett led i anpassningen till\r\nden kommande valutaunionen, där man förutsätter\r\natt centralbankerna och den nya centralbanken för\r\nhela unionen inte över huvud taget skall kunna\r\npåverkas av politiker. Jag förmodar att detta var\r\nanledningen till att AP-fonden i sitt remissvar ansåg\r\natt man bör avvakta med lagstiftning tills\r\nförhandlingen av den svenska ansökan om EG-\r\nmedlemskap är klar. Förhandlingarna skall ju börja\r\nredan i januari 1993, och därför tycker jag att\r\nförslaget framstår som ännu mer rimligt.</pre><pre>Regeringen skriver själv i propositionen: ''...det\r\nkan vara motiverat att bevara regleringsmöjligheter\r\nför situationer, vars egenskaper inte låter sig\r\nbeskrivas i förväg. Handlingsfrihet är ett värde.''\r\nJag tycker också att vi efter de senaste månadernas\r\nhändelser kan vara överens om att vi inte kan\r\nförutse vad som händer på detta område. Låt oss\r\nför säkerhets skull behålla den lilla\r\nstyrningsmöjlighet som regeringen trots allt\r\nfortfarande har.</pre><pre>Herr talman! Med detta vill jag yrka bifall till\r\nmeningsyttringen i finansutskottets betänkande\r\nFiU6.</pre><pre>Anf. 125  BENGT WITTBOM (m):</pre><pre>Herr talman! Ett enigt finansutskott, med undantag\r\nav Vänsterpartiet, föreslår riksdagen att besluta om\r\nytterligare åtgärder för att ge Sverige en oreglerad,\r\nfri valuta- och kreditmarknad. Det här är någonting\r\nsom vi gör i enighet, därför att vi har insikten om\r\natt Sverige, i ett integrerat, väl fungerande Europa\r\noch i en mer och mer internationaliserad ekonomi,\r\ninte kan leva kvar med regleringar som gör att vi\r\ninte fullt ut kan konkurrera på lika villkor. Sverige\r\när ju ett land som är mycket internationellt\r\nberoende, t.ex. genom den stora exporten.</pre><pre>Det är relativt små förändringar som föreslås, men\r\nde innebär en ytterligare begränsning av\r\nmöjligheten att bruka lagstiftningen inom valuta-\r\noch kreditområdet, och det är också en viss\r\nuppstramning.</pre><pre>Utgångspunkten för Johan Lönnroths inlägg är helt\r\nklar. De partier som står bakom betänkandet står\r\nför marknadsekonomi och frihet, och Johan\r\nLönnroth står för regleringar och därmed\r\nplanekonomi.</pre><pre>Med det vill jag, herr talman, yrka bifall till\r\nutskottets hemställan.</pre><pre>Anf. 126  JOHAN LÖNNROTH (v):</pre><pre>Herr talman! Det här med planekonomi kommer\r\nsom en gök ur ett gökur från en del moderater så\r\nfort vi går upp i den här typen av debatter. Det\r\nhandlar inte om marknads- eller planekonomi, utan\r\ndet handlar om huruvida det är Riksbanken eller\r\nregeringen som skall kunna ta initiativet under\r\nfredstid, under förutsättningen, som det står i\r\nnuvarande lagstiftning, att valutamarknaden och\r\nvalutapolitiken utsätts för allvarliga störningar till\r\nföljd av utomordentligt stora kortfristiga\r\nkapitalrörelser.</pre><pre>Vad man alltså nu vill med detta förslag är att\r\növerlämna den initiativrätt som regeringen i dag\r\nhar i sådana här situationer till Riksbankschefen\r\nBengt Dennis. Jag vet inte om Bengt Wittbom\r\nmenar att Bengt Dennis är en liten, anonym och\r\nflexibel marknadskraft, medan regeringen däremot\r\när planhushållare. Är det innebörden i hans\r\npåstående gentemot tolkningen av vårt förslag? Då\r\nfår han naturligtvis tycka det, men jag begriper\r\närligt talat inte riktigt innebörden av ett sådant\r\npåstående.</pre><pre>Anf. 127  BENGT WITTBOM (m):</pre><pre>Herr talman! Vad det hela handlar om, Johan\r\nLönnroth, är helt enkelt att vi i Sverige har en rätt\r\nlång erfarenhet av regeringar och\r\nriksdagsmajoriteter som inte har förmått att driva\r\nen tillräckligt kraftfull ekonomisk politik, utan som\r\nhellre har gömt sig bakom det skydd som\r\nregleringar på t.ex. det här området ger den\r\nsvenska ekonomin mot påverkan utifrån.</pre><pre>Så ser nu inte framtidens internationella ekonomi\r\nut. Eftersom Sverige vill vara en del av en växande\r\ngrupp industriländer, måste Sverige också anpassa\r\nsin ekonomiska politik och sin valuta- och\r\nkreditpolitik till de förhållanden som råder i detta\r\nsamarbete. Då går det inte att hänga kvar vid ett\r\nsystem, där det är lättare att tillgripa regleringar än\r\natt faktiskt driva den ekonomiska politik som krävs\r\nför att vi skall kvalificera oss och kunna vara\r\nkonkurrenskraftiga.</pre><pre>Ett viktigt inslag i förändringarna är t.ex. det som\r\nJohan Lönnroth tar upp, dvs. att Riksbanken skall\r\nges en mer fristående ställning. Oavsett hur jag\r\nbetraktar Bengt Dennis, vill jag säga att varje\r\nsystem som innebär ett hårdare krav på varje\r\nregering att driva en väl anpassad ekonomisk\r\npolitik, som svarar upp mot de krav som den\r\ninternationaliserade ekonomin ställer på oss, är\r\npositivt. Varje förslag om att bibehålla och\r\nåterskapa regleringar, som Johan Lönnroth och\r\nhans parti företräder, är ett steg tillbaka. Den\r\npolitiken ställer inte majoriteten i riksdagen upp\r\npå.</pre><pre>Anf. 128  JOHAN LÖNNROTH (v):</pre><pre>Herr talman! Det måste finnas ett pedagogiskt\r\nproblem här. Det handlar inte om reglering eller\r\ninte reglering, utan det handlar om vem som skall\r\nkunna ta initiativ till en reglering --\r\nRiksbankschefen eller regeringen. Innebörden i det\r\nsom Bengt Wittbom säger är tydligen att hans\r\nregering inte har kraften och modet att själv\r\nbedöma det här, utan man måste gömma sig bakom\r\nBengt Dennis och låta honom ta initiativet.</pre><pre>Om vi ser oss om i Europa och övriga världen,\r\nfinner vi att det är olika i olika länder. En del länder\r\nhar redan tagit det här steget. Det är ett gammalt\r\nförslag, som ursprungligen härstammar från Milton\r\nFriedman och Chicagoskolan på 70-talet, då\r\nriksbankerna skulle vara fristående. Det var en klar\r\nkoppling till det ensidiga fasthållandet vid\r\ninflationsmålet som överordnat allt annat. Det\r\nfinns också länder i Europa som har kvar det\r\nsystemet, dvs. att det är regeringen som har det\r\növergripande ansvaret.</pre><pre>För inte så länge sedan sade t.ex. Frankrikes\r\npresident Mitterrand att han starkt avvisade tanken\r\npå att riksbankerna skulle göras oberoende av varje\r\ntyp av politisk påverkan.</pre><pre>Det allmänna pratet om att ni står för det som nu\r\nhåller på att hända överallt, medan vi däremot lever\r\nkvar i ett gammalt regleringstänkande håller inte.\r\nDet handlar om fördelningen av makten, om\r\nregeringar och riksdagsförsamlingar skall ha rätten\r\natt själva ta det politiska ansvaret i viktiga\r\nekonomisk-politiska frågor.</pre><pre>Överläggningen var härmed avslutad.</pre><pre>(Beslut skulle fattas den 16 december.)</pre><pre>15 §  Den statliga statistikens finansiering och\r\nsamordning</pre><pre>Föredrogs</pre><pre>finansutskottets betänkande</pre><pre>1992/93:FiU7 Den statliga statistikens finansiering\r\noch samordning (prop. 1992/93:101).</pre><pre>Anf. 129  ALF EGNERFORS (s):</pre><pre>Herr talman! I finansutskottets betänkande nr 7\r\nbehandlas regeringens proposition 1992/93:101 om\r\nden statliga statistikens finansiering och\r\nsamordning. Utskottets majoritet tillstyrker de i\r\npropositionen föreslagna principerna för\r\nansvarsfördelning och finansiering av den statliga\r\nstatistiken.</pre><pre>Vi socialdemokrater i utskottet har i en reservation\r\nanfört en annan mening än majoriteten, och jag\r\nyrkar nu bifall till vår reservation.</pre><pre>Inledningsvis vill jag säga att vi delar\r\nutskottsmajoritetens uppfattning om betydelsen av\r\nen väl fungerande statlig statistik som är av hög\r\nkvalitet och allmänt tillgänglig. Våra\r\nhuvudinvändningar mot förslaget i propositionen är\r\nden enligt vår uppfattning felaktiga tidsföljd i\r\nvilken man vill genomföra förändringarna i\r\nstatistikproduktionen, de otillräckligt belysta\r\nkostnadseffekterna av de föreslagna\r\nförändringarna samt den inte helt utklarade\r\nansvarsfrågan mellan myndigheterna som blir\r\nresultatet av ett beslut enligt propositionen.</pre><pre>Enligt propositionen skall Statistiska Centralbyrån\r\nbehålla det fulla ansvaret för sådan officiell statistik\r\nsom griper över flera sektorer och som saknar\r\nentydig huvudanvändare eller där det påtagligt\r\ngagnar förtroendet för statistiken. Detta\r\nställningstagande innebär att regeringen i allt\r\nväsentligt avvisar förslagen från 1990 års\r\nstatistikutredning.</pre><pre>Denna ståndpunkt kan vi ställa oss bakom,\r\neftersom den innebär att det i sista hand är\r\nriksdagen som har ansvaret för vilken officiell\r\nstatistik om samhällsförhållandena som är\r\ntillgänglig för allmänheten, massmedia,\r\nforskningen, m.fl.</pre><pre>Den förändrade ansvarsfördelning som regeringen\r\nnu föreslår innebär att ca 30 % av SCB:s nuvarande\r\nanslag förs över som uppdragsmedel till andra\r\nmyndigheter. Exempel på områden där denna nya\r\nansvarsfördelning kan komma i fråga är\r\narbetsmiljöstatistiken, jordbruksstatistiken,\r\nutbildningsstatistiken och viss statistik inom\r\nsocialsektorn.</pre><pre>Vi ifrågasätter de bedömningar som ligger till grund\r\nför dessa förslag om ändrad ansvarsfördelning.\r\nIngen av dessa myndigheters statistik används bara\r\ninom den egna sektorn. Jordbruksstatistiken är inte\r\nbara av intresse för Jordbruksverket utan också för\r\nNaturvårdsverket, för glesbygdspolitiken, för\r\nlivsmedelspolitiken, och den ingår som en självklar\r\ndel i nationalräkenskaperna.</pre><pre>Viktiga användare av socialtjänststatistik är inte\r\nbara Socialstyrelsen utan i lika hög grad\r\nKommunförbundet och Landstingsförbundet.\r\nLikaså har den nya folkhälsomyndigheten behov av\r\nsocialtjänststatistiken, liksom även\r\nRiksförsäkringsverket är användare av denna\r\nstatistik.</pre><pre>Vi har i vår motion argumenterat för att riksdagen\r\nbör vänta med att ta ställning till en ändrad\r\nansvarsfördelning till dess att utredningen om\r\nförfoganderätt, integritet m.m. har redovisat sina\r\nförslag -- detta för att vi i ivern över att åstadkomma\r\nförändringar inte samtidigt skall åstadkomma\r\nförsämringar, som kan motverka de mål om kvalitet\r\noch tillgänglighet som har ställts upp för\r\nverksamheten.</pre><pre>I avvaktan på resultatet av utredningen kunde\r\nregeringen pröva SCB:s förslag till treårsprogram,\r\ni vilket man har gjort en djupgående inventering av\r\nstatistikproduktionen. I detta program har man\r\nockså redovisat besparingsåtgärder som frigör ca 60\r\nmiljoner kronor.</pre><pre>Några motsvarande besparingseffekter av de\r\nföreslagna åtgärderna har däremot inte redovisats i\r\npropositionen, trots att man både i propositionen\r\noch i betänkandet finner kritiska synpunkter från\r\nremissinstanserna på statistikutredningens förslag i\r\nfråga om just kostnaderna för\r\nstatistikproduktionen.</pre><pre>Risken finns att den ändrade ansvarsfördelningen\r\nkan leda till fördyringar, eftersom de myndigheter\r\nsom nu får möjlighet att överta ansvaret måste\r\nbygga upp eller komplettera med egen kompetens\r\npå statistikområdet.</pre><pre>Herr talman! Med hänvisning till detta vill jag\r\nåterigen yrka bifall till vår reservation till\r\nfinansutskottets betänkande nr 7.</pre><pre>Anf. 130  TOM HEYMAN (m):</pre><pre>Herr talman! Alf Egnerfors är värd en eloge,\r\neftersom det inte kan ha varit alldeles lätt att hitta\r\nargument för att försvara den socialdemokratiska\r\nreservationen. Den innebär ju i stort sett ett bifall\r\ntill propositionen, med undantag för ett par\r\ndetaljfrågor som rör SCB:s övergripande ansvar.\r\nOm detta önskar man ytterligare utredning.</pre><pre>En sådan utredning kommer också att genomföras.\r\nDen kommitté som nu inrättas får just uppgiften att\r\nbelysa ansvarsfördelningen, att klargöra SCB:s\r\nansvar för den officiella statistiken och även föreslå\r\nde organisationsförändringar som man senare kan\r\nfinna nödvändiga eller önskvärda. Reservanternas\r\nsynpunkter finner jag alltså väl tillgodosedda.</pre><pre>Den socialdemokratiska reservationen verkar mer\r\nha skrivits baserad på den tidigare utredningen,\r\nsom föreslog en mycket längre gående fördelning\r\nav kostnaderna. Men propositionen skiljer sig\r\ndärvidlag avsevärt från utredningsförslaget.</pre><pre>Kostnadskonsekvenserna, som Alf Egnerfors tar\r\nupp, berörs egentligen inte alls i propositionen.\r\nDen förändrade ansvarsfördelningen kommer\r\nsjälvfallet att innebära förändrade kostnadsramar.\r\nFörhoppningsvis får vi också en bättre anpassning\r\nav statistiken till användarnas behov. De samlade\r\nkostnaderna bör då minska.</pre><pre>I reservationen åberopar Socialdemokraterna att\r\nSCB åtagit sig att minska sina kostnader med 60\r\nmiljoner kronor. Jag har ingen anledning att\r\nbetvivla den uppgiften, och ett bättre utnyttjande\r\nav SCB:s anläggning i Örebro skulle troligen\r\ninnebära stora besparingar, men det gäller alldeles\r\noavsett förslaget i denna proposition.</pre><pre>Slutligen anser reservanterna att man skall avvakta\r\nvidare utredningar innan man gör något. Det är just\r\nvad man inte skall göra. Det kommer alltid att\r\nfinnas frågor som behöver belysas ytterligare, och\r\nom man alltid skall vänta i tron och förhoppningen\r\nom att man till sist uppnår det perfekta tillståndet\r\nkommer inga förändringar någonsin att ske. Trots\r\nallt är ju Socialdemokraterna överens med\r\nmajoriteten om huvudinriktningen i förslaget.</pre><pre>Att nu påbörja arbetet med att låta\r\nGenomförandekommittén komma med\r\ndetaljförslagen efterhand som erfarenheterna vinns\r\när både lämpligt och klokt.</pre><pre>Med det, herr talman, yrkar jag bifall till\r\npropositionen och avslag på reservationen.</pre><pre>Överläggningen var härmed avslutad.</pre><pre>(Beslut skulle fattas den 16 december.)</pre><pre>16 §  Ny organisation för förvaltning av statens\r\nfastigheter och lokaler m.m.</pre><pre>Föredrogs</pre><pre>finansutskottets betänkande</pre><pre>1992/93:FiU8 Ny organisation för förvaltning av\r\nstatens fastigheter och lokaler m.m. (prop.\r\n1992/93:37).</pre><pre>Anf. 131  ARNE KJÖRNSBERG (s):</pre><pre>Herr talman! Först vill jag slå fast att vi\r\nsocialdemokrater inte sätter oss emot en ny\r\norganisation för förvaltning av statens fastigheter.</pre><pre>En orsak till att en översyn bör göras är de ändrade\r\nreglerna för myndigheternas lokalförsörjning. De\r\ninnebär att myndigheterna skall kunna bestämma\r\nmer och kunna välja om de skall ha sina lokaler i\r\nstatens fastigheter eller i privata. Därför behöver\r\nen översyn göras.</pre><pre>Herr talman! Några grundläggande krav kan man\r\nväl i alla fall få ställa. För det första borde\r\nändamålet vara att skapa en organisation som ger\r\nstörre effektivitet, inte mindre. För det andra borde\r\nen ny organisation rimligen ge tydligare\r\nansvarsförhållanden, inte otydligare.</pre><pre>Såvitt jag förstår finns det egentligen bara ett enda\r\nskäl till det förslag som regeringen har lagt fram och\r\nsom majoriteten i finansutskottet har ställt sig\r\nbakom. Skälet är inte att skapa en effektiv och bra\r\norganisation. Skälet är däremot att skapa\r\nförutsättningar för utförsäljning av de av staten\r\nägda fastigheterna. På något annan sätt kan inte\r\npropositionens förslag, som utskottsmajoriteten\r\ngjort till sina, förklaras.</pre><pre>Nu är det emellertid så här, och det tycker jag\r\nfaktiskt att alla borde kunna vara överens om.\r\nStaten äger inte fastigheter för att dessa skall utgöra\r\nen fastighetskoncern vilken som helst, utan för att\r\ntillgodose statliga behov.</pre><pre>Jag kom nu på ytterligare ett skäl. Jag vet inte om\r\ndet är relevant, men jag tänker ändå pröva det.\r\nLars Tobisson har med benäget bistånd av den\r\nnuvarande finansministern i åratal gått på den här\r\nlinjen. Om detta är ett bra och sakligt skäl får andra\r\navgöra.</pre><pre>I dag finns det flera skäl för att inte följa denna\r\nproposition. För det första är förslaget splittrat,\r\noöverskådligt och ineffektivt. Ett exempel på det,\r\nherr talman, är organisationen för universitetens\r\noch högskolornas fastigheter. Det är bara ett\r\nexempel. Vissa universitet förutsätts bygga upp en\r\negen förvaltning för donationsfastigheterna. Inom\r\nparentes sagt tycker vi att det är rimligt. Dessutom\r\nges det möjlighet att bilda lokala bolag för\r\nfastighetsförvaltningen i övrigt. Dessa bolag skall\r\nsamverka med Fastighetskoncernen AB,\r\nHögskolekoncernen AB, förvaltningsmyndigheten\r\noch stabs- och servicemyndigheten. I alla dessa\r\nbolag måste man skaffa speciell expertis. Det\r\nhjälper inte att säga att man skall handla upp\r\ntjänster. För att man skall kunna handla upp\r\ntjänster på ett effektivt sätt krävs kompetens.\r\nPrecis samma splittring uppstår om förslaget\r\nbifalles på försvarets område. Det blir splittrat. Det\r\nblir byråkratiskt. Det blir flera parallella led, och\r\ndet blir dubbelarbete.</pre><pre>För det andra är marknaden för fastigheter ''död'' --\r\nfullkomligt ''stendöd''. Det kommer att ta mycket\r\nlång tid innan det blir ekonomiskt fördelaktigt att\r\nsälja ut fastigheter -- om det nu är det man är ute\r\nefter. Jag kan inte se något annat bra skäl för denna\r\nproposition. Det finns de som säger att nästa\r\nhögkonjunktur inte kommer att lösa problemen på\r\nfastighetsmarknaden och inte den därefter heller.\r\nDet lär behövas tre högkonjunkturer innan\r\nproblemen i vårt land -- och i en mängd andra\r\nländer -- när det gäller fastigheter kommer att lösas.</pre><pre>För det tredje -- och det kanske inte är minst\r\nviktigt -- finns det en överenskommelse mellan\r\nregeringen och Socialdemokraterna om att för\r\nnärvarande skall inga fastigheter -- utom i\r\nundantagsfall, och då efter samråd -- säljas ut.</pre><pre>Herr talman! Jag vänder mig nu särskilt till\r\nkammarens moderata ledamöter. Skulle inte en\r\nsmula eftertanke i vad gäller de frågor som\r\nkulturutskottets socialdemokrater tar upp vara på\r\nsin plats? Den avvikande mening som\r\nsocialdemokraterna har fogat till kulturutskottets\r\nyttrande till finansutskottet går sammanfattningsvis\r\nut på att man inte skall springa i väg. Låt oss se på\r\nfrågan om det nationella kulturarvet i lugn och ro.\r\nLåt en parlamentarisk beredning se över dessa\r\nfrågor. Jag undrar därför om det är helt nödvändigt\r\natt rusa i väg så som majoriteten i finansutskottet\r\ngör.</pre><pre>För att inga missförstånd skall uppstå vill jag än en\r\ngång deklarera att vi inte motsätter oss att en del av\r\nByggnadsstyrelsens verksamhet bolagiseras. Vi kan\r\ntänka oss att det -- inte i dag, men när\r\nmarknadsläget blir bättre -- kan vara affärsmässigt\r\nriktigt att sälja ut vissa fastigheter. Vi är beredda att\r\növerväga det. Det är rimligt att universitet och\r\nhögskolor ges möjlighet till egen förvaltning av de\r\nfastigheter som används i deras verksamhet.</pre><pre>Statens fastigheter -- våra gemensamma\r\nfastigheter -- är så värdefulla att man ordentligt bör\r\ngå igenom hur man skall ta hand om och sköta dessa\r\ninnan riksdagen tar slutlig ställning. I denna\r\nberedning är det lämpligt att representanter för de\r\nstora lokalnyttjarna finns med. Frågor som berör\r\nuniversitetens och högskolornas fastigheter bör,\r\nsom jag sade tidigare, belysas särskilt i denna\r\nberedning.</pre><pre>Herr talman! Jag har visat att detta förslag kommer\r\natt leda till byråkrati och krångel. Om jag mot all\r\nförmodan inte har lyckats visa det, rekommenderar\r\njag fig. 2, 3 och 4 på s. 7 och 8 i betänkandet. Dessa\r\norganisationsskisser har en särskild historia. De\r\nfanns inte med i propositionen. Men för att jag och\r\nandra skulle begripa vad man egentligen säger i\r\npropositionen var utskottets föredragande vänlig\r\nnog att göra sådana här organisationsscheman. På\r\ns. 7 i betänkandet finns en organisationsskiss över\r\nden nya organisationen för förvaltning av statens\r\nfastigheter och lokaler.</pre><pre>Låt mig redogöra för denna skiss. Den innehåller:\r\nstabs- och servicemyndigheten,\r\nFastighetskoncernen AB, Fortifikationsverket,\r\nKasernen Fastighets AB, Högskolekoncernen AB\r\noch förvaltningsmyndigheten. Men det är inte slut\r\nmed det. Inordnat under Fastighetskoncernen AB\r\nfinns Placeringsfastigheter AB, SLU AB (Statens\r\nLantbruksuniversitet AB) och Projektering för\r\nförsvaret. Men sedan blir det ännu krångligare\r\nenligt skissen. Inordnat under Högskolekoncernen\r\nAB finns Uppsala AB, Lund AB och NN AB. Här\r\nförekommer således en diskriminering. NN AB\r\nskall för Västsverige uttydas Göteborg AB, Borås\r\nAB, Halmstad AB, Trollhättan/Uddevalla AB och\r\nSkövde AB. Så här kan det bli på varenda\r\nuniversitets- och högskoleort i landet. Nu måste jag\r\nväl i alla fall ha visat att det här blir krångligt.</pre><pre>Jag har också visat att förslaget kommer att leda till\r\natt ansvarsförhållandena blir oklara och otydliga.\r\nJag påstår att det blir onödigt kostsamt, eftersom\r\nman tvingas bygga upp parallella organisationer för\r\natt få den nödvändiga kompetensen. Låt mig\r\ndessutom slå fast att man slår sönder organisationer\r\nsom fungerar bra nu.</pre><pre>Sammanfattningsvis är förslaget inte bra. Jag har\r\nmina tvivel om att förslaget är genomtänkt. Det är\r\nåtminstone inte tillräckligt genomtänkt. Förslaget\r\när tillkommet för att ge möjlighet för\r\nprivatiseringsivrare att privatisera och för\r\nutförsäljare att sälja ut av rent dogmatiska skäl.</pre><pre>Herr talman! Med dessa argument föreslår vi\r\nsocialdemokrater att riksdagen skall avslå\r\npropositionen. Jag yrkar bifall till de tre\r\nsocialdemokratiska reservationerna i detta\r\nbetänkande.</pre><pre>Anf. 132  JOHAN LÖNNROTH (v):</pre><pre>Herr talman! Jag skall börja med att tala om att jag\r\ninte är någon större vän av Byggnadsstyrelsen. Jag\r\nhar i olika sammanhang haft en del att göra med\r\nByggnadsstyrelsen. Jag försökte bl.a. organisera en\r\npappersinsamling på min egen arbetsplats i\r\nGöteborg. Byggnadsstyrelsen hade hand om\r\nskötseln av den fastighet där vi höll till. Att försöka\r\nfå folket på Byggnadsstyrelsen att delta var som att\r\nköra huvudet i väggen.</pre><pre>Jag har också exempel på att Byggnadsstyrelsen har\r\nvisat okänslighet när det gäller att slå vakt om vårt\r\nkulturella byggnadsarv. Men jag är ändå överens\r\nmed Arne Kjörnsberg om beskrivningen av det nu\r\nföreliggande förslaget. Jag skall inte påstå att jag\r\nhar haft tid och kraft att sätta mig in i alla scheman\r\noch de nya, komplicerade bolagsbildningarna. Men\r\njag känner någonstans i ryggmärgen att den\r\nbeskrivning som Arne Kjörnsberg ger av förslaget\r\när rätt. Jag instämmer därför i de\r\nsocialdemokratiska reservationerna.</pre><pre>I min meningsyttring har jag gjort någonting som\r\njag har förstått kanske inte riktigt är i enlighet med\r\nhur man skall göra i finansutskottet. Jag har\r\nnämligen yrkat bifall till en lokal motion från\r\nGöteborg. Jag har fått påpekanden om att man inte\r\ngör så. Jag kan väl ändå få redovisa några av\r\nmotiven till att jag har gjort så här.</pre><pre>Det rör sig om ett andrahandsyrkande. Om de\r\nsocialdemokratiska reservationerna går igenom\r\nfaller detta yrkande. Detta yrkande blir bara\r\naktuellt om majoriteten i utskottet också blir\r\nmajoritet i kammaren. Utskottet har en ganska\r\nvälvillig skrivning. Förslaget går ut på att vi skall\r\nlita på regeringen, och att den skall pröva\r\nlokaliseringen av en eventuell ny bolagsbildning.\r\nDet torde vara välbekant för alla i denna kammare\r\natt vår nuvarande regering är ovanligt\r\nStockholmsdominerad. Regeringen brukar nästan\r\nalltid vara Stockholmsdominerad, men den\r\nnuvarande är det i mycket hög grad. Såvitt jag vet\r\nfinns det ingen göteborgare i regeringen. Det har\r\nbidragit till min inställning.</pre><pre>Jag tycker också i största allmänhet att denna fråga,\r\nom utlokalisering av statliga verk, som har trängts\r\nundan är viktig och att den skall fortsätta att drivas.</pre><pre>Det här är således mitt andrahandsyrkande. Om\r\nutskottets helhetsförslag går igenom vill jag att man\r\nbifaller motionen från Erling Bager m.fl. om\r\nlokalisering till Göteborg.</pre><pre>Anf. 133  BENGT WITTBOM (m):</pre><pre>Herr talman! Riksdagen har nu att behandla\r\nregeringens slutgiltiga förslag och finansutskottets\r\növerväganden i vad gäller den framtida\r\norganisationen av Byggnadsstyrelsens och statens\r\nfastigheter. Under den här mandatperioden\r\nhanterade vi frågan första gången hösten 1991.\r\nFinansutskottet och riksdagen gjorde då ett antal\r\npåpekanden, t.ex. när det gäller vissa problem som\r\nkan uppstå i samband med bolagisering och\r\norganisationsförändringar av universitets- och\r\nhögskolefastigheter och kulturfastigheter.\r\nRegeringen fick i uppdrag att studera detta litet\r\nmera noggrant. Det har regeringen gjort nu, och\r\nman kommer tillbaka med ett förslag. Detta förslag\r\nhar accepterats av riksdagens finansutskott och de\r\növriga berörda utskotten.</pre><pre>Vad föreslår regeringen och finansutskottet för\r\nriksdagen? Jo, man vill skapa en helt annan\r\norganisation av ett av de största\r\nfastighetsinnehaven i det här landet. Det gäller\r\ngenomförandet av bolagiseringar som kommer att\r\nmedföra effektiviseringar och en organisation med\r\nbetydligt bättre och mera renodlade\r\nansvarsområden. Det kommer att skapa en\r\norganisation och ett marknadsförhållande på de\r\nmarknader där dessa fastigheter opererar som\r\ninnebär en högre grad av affärsmässighet, och det\r\nkommer också att skapa grunden för en viss\r\nutförsäljning av fastigheter som staten inte\r\nnödvändigtvis behöver vara ägare av.</pre><pre>Det kommer också, herr talman, att ge till resultat\r\natt staten blir en mer kompetent fastighetsägare\r\noch fastighetsförvaltare. Detta är viktigt utifrån\r\nden utgångspunkten att det för kunderna, dvs. de\r\nsom brukar statens fastigheter, med tanke på\r\nkostnadsnivåerna är väsentligt att de som äger och\r\nförvaltar fastigheter som förhyrs faktiskt är\r\neffektiva fastighetsförvaltare. De som äger och\r\nförvaltar fastigheter måste bli effektiva utifrån den\r\nmycket enkla utgångspunkten att de myndigheter\r\noch andra, som i dag förhyr fastigheter och lokaler\r\nav Byggnadsstyrelsen, tidigare haft väldigt svårt att\r\nsöka alternativ som är exempelvis billigare eller\r\nbättre, medan de fr.o.m. nu har möjlighet att söka\r\nsådana alternativ. Detta innebär alltså, att om\r\nstaten inte är en effektiv fastighetsförvaltare och\r\nfastighetsägare, kommer staten inte heller att\r\nkunna få avkastning på sitt fastighetsinnehav, och\r\ndå kommer, mycket enkelt uttryckt, staten i\r\nframtiden inte att vara en effektiv fastighetsägare\r\noch fastighetsförvaltare.</pre><pre>Hyresgästernas ställning kommer i hög grad att\r\nförstärkas. Även det är en mycket mycket väsentlig\r\nstrukturell förändring. Väl fungerande statliga\r\nverksamheter ute i landet, som förhyr stora ytor av\r\nkontorslokaler och andra lokaler, kommer att\r\nkunna ställa krav på att den produkt som staten i\r\nden nya formen levererar till dem är\r\nkostnadseffektiv. Om den inte är det, vänder de sig\r\ntill någon annan. Detta är en av de viktigaste\r\nförändringarna, en förändring som faktiskt\r\nkommer att skapa det omvandlingstryck som är\r\nnödvändigt för att den nya organisationen skall bli\r\nen effektivt opererande organisation.</pre><pre>Det här kommer att innebära att staten får ett\r\nstörre ekonomiskt utbyte av sitt fastighetsinnehav,\r\nvilket också är viktigt. Det samlade värdet på\r\nstatens fastighetsinnehav i dag varierar litet grand,\r\nberoende på vad man tittar på. Det bokförda värdet\r\nligger efter vad jag kan se i utredningen på ungefär\r\n15 miljarder. Det uppskattade värdet i år ligger på\r\nen 32 miljarder. Det är en mycket mycket stor\r\nekonomisk tillgång, som naturligtvis måste\r\nförvaltas så att den ger ordentlig avkastning. Det\r\nfår man större förutsättningar för med den nya\r\norganisationen.</pre><pre>Därutöver, herr talman, innebär den nya\r\norganisationen att staten gradvis, eller i det tempo\r\nsom är ekonomiskt motiverat, faktiskt kan minska\r\nsitt fastighetsinnehav i allmänna lokaler,\r\nkontorslokaler och annat, som inte staten\r\nnödvändigtvis behöver binda resurser i, utan som\r\nandra på marknaden precis lika väl kan förvalta för\r\natt tillgodose statens behov av lokaliteter för olika\r\nverksamheter.</pre><pre>Det innebär i sin tur att staten, genom att minska\r\nsitt innehav av och sina investeringar i fastigheter,\r\nkan använda resurserna till andra investeringar,\r\nsom är av större betydelse för att främja den\r\nekonomiska uttvecklingen i vårt land.\r\nFastighetsägande främjar ju inte direkt på ett\r\noffensivt sätt den ekonomiska utvecklingen. Det\r\nfinns annat som är viktigare:\r\ninfrastrukturinvesteringar, skattesänkningar och\r\nt.o.m. investeringar i ett mindre budgetunderskott,\r\nför att se till att vi som nu lever faktiskt betalar för\r\nvåra kostnader.</pre><pre>Dessutom, herr talman, innebär\r\norganisationsförslaget en ordentlig decentralisering\r\noch en renodling av den marknad varpå staten som\r\nfastighetsägare opererar. Arne Kjörnsberg beskrev\r\ntidigare denna decentralisering som en oerhört stor\r\nbyråkratisk organisation, med en väldans massa\r\nkontakter, som något stort och för organisationens\r\noch de olika delorganisationernas verksamhet\r\nproblemfyllt.</pre><pre>I realiteten innebär detta exempelvis att\r\nhögskolorna och universiteten kommer att få\r\nkontakt, kundrelationer, förvaltningsansvar och\r\nförvaltningsrelationer med en kompetent\r\nfastighetsägare inom det området. Så kommer det\r\nockså att vara för andra. I stället för att möta en\r\ngigantiskt stor byggnadsstyrelse kommer de alltså\r\natt få kontakt med en kompetent fastighetsägare.\r\nJag vet inte varifrån Arne Kjörnsberg och\r\nSocialdemokraterna har fått uppfattningen att\r\ndenna jättestora byggnadsstyrelse, med ett mycket\r\nmycket stort fastighetsinnehav och med en mycket\r\nstor organisation, skulle vara den effektivaste\r\nförvaltningsmodellen.</pre><pre>Erfarenheterna är ju inte riktigt sådana, utan\r\nerfarenheterna är att decentralisering, renodlade\r\nansvarsförhållanden, klara marknadsdefinitioner,\r\nklara förhållanden mellan den marknad man\r\nopererar på, de kunder man har och de produkter\r\nman levererar, är de bästa grundförhållandena för\r\natt skapa effektivitet, för att skapa nytta för kunden\r\noch för att skapa kompetens och kunnande i de\r\norganisationer som opererar på marknaden.</pre><pre>Arne Kjörnsberg kallar detta byråkrati och\r\nproblem. Jag kallar det effektivisering. Jag kallar\r\ndet decentralisering. Jag kallar det stärkande av\r\nkundernas ställning. Dessutom är jag inte det\r\nminsta bekymrad för att det för någon av de\r\nenheter som, inom sina resp. verksamhets- och\r\nansvarsområden, kommer att hantera mycket stora\r\nvolymer, på något sätt skulle vara något problem att\r\nha kontakt med tre, fyra eller fem andra\r\nleverantörer av förvaltning, service eller vad det nu\r\när. Jag är inte det minsta bekymrad.</pre><pre>Vi skall nämligen, Arne Kjörnsberg, ha klart för\r\noss, att den organisation, Byggnadsstyrelsen, som\r\nvi nu föreslår riksdagen att bryta upp och förändra\r\ni grunden, är en mycket stor organisation, som bara\r\nmår bra av att förändras, vars kunder kommer att\r\nmå mycket bättre av att få närmare kontakt och\r\nvars effektiviserings- och rationaliseringsutrymme\r\nmed mycket stor sannolikhet är väldigt stort. Det är\r\nprecis det som denna förändring syftar till.</pre><pre>Herr talman! Arne Kjörnsberg klagar på\r\nberedningen av det här ärendet. Han säger t.ex. att\r\närendet är för dåligt utrett och att det finns för\r\nmycket oklarheter. Jag vill då peka på att den första\r\nproposition som regeringen lade på riksdagens\r\nbord hösten 1991, låg praktiskt taget färdigskriven\r\ni skrivbordslådan på departementet, beredd av en\r\nsocialdemokratisk regering. Det är vidare ett\r\ntidigare socialdemokratiskt statsråd som har lett\r\narbetet med utredning och beredning. Därutöver\r\nhar ärendet varit i riksdagen flera gånger och för\r\nyttrande i olika utskott. Vad är det som är så dåligt\r\nberett? Nej, herr talman, man får snarare känslan\r\nav att Socialdemokraterna, nu när det är en\r\nborgerlig regering som lägger fram förslaget,\r\nliksom inte förmår stå upp för de relativt radikala\r\nförändringar som de var beredda att föreslå\r\nriksdagen så länge de själva satt i\r\nregeringsställning.</pre><pre>När man börjar röra i en organisation, som i dag\r\nförvaltar och disponerar 9,5 miljoner kvadratmeter\r\nlokalytor, som omsätter mångmiljardbelopp och\r\nsom därutöver verkar i en form som är av ett\r\nmycket gammalt datum, när man genomför en\r\nsådan stor förändring, herr talman, då får man ha\r\nklart för sig att det inte går att förutse eller lösa\r\nvartenda litet problem. När stora företag\r\nomorganiserar, då är grundorganisation, strategi,\r\nfärdriktning, styrsystem och målbeskrivningar det\r\nväsentliga.</pre><pre>Med det som instrument, med frihet för dessa\r\norganisationers ledningar och med flexibilitet kan\r\nman på denna bas vidareutveckla verksamheten.\r\nMed det tryck från marknaden som härmed skapas\r\nkommer man att kunna klara de svårigheter som\r\neventuellt uppstår. Det tycks bara vara\r\nsocialdemokraterna i riksdagen som tror att man\r\nkan lägga ett så pass omfattande\r\norganisationsförslag på riksdagens bord och hävda\r\natt man därmed har löst varje enskilt litet problem.\r\nJag lovar, Arne Kjörnsberg, att om någon någonsin\r\nlyckas framlägga ett sådant förslag kommer det att\r\nvara så detaljerat, att verkligheten, när förslaget väl\r\nläggs fram, kommer att ha sprungit från de\r\nutgångspunkter som man hade när man inledde sitt\r\nförändringsarbete.</pre><pre>Herr talman! Med de orden yrkar jag bifall till\r\nhemställan i finansutskottets betänkande och\r\navslag på reservationerna och meningsyttringen.</pre><pre>Anf. 134  ARNE KJÖRNSBERG (s) replik:</pre><pre>Herr talman! Bengt Wittbom anser att när stora\r\nföretag gör förändringar, så handlar det om\r\nfärdriktning, stategi och liknande. Men, Bengt\r\nWittbom, staten är inget företag. Herr Wittbom\r\ntalar om marknad, kostnadseffektivitet,\r\nmarknadsanpassning osv. Jag lovar, herr Wittbom,\r\natt alla dessa modeord är på väg att bli ute. Staten\r\när inget företag, herr Wittbom.</pre><pre>Jag håller med utskottets talesman om att detta\r\ninnebär en decentralisering. Jag tycker faktiskt\r\nockså att det finns skäl att gå åt det hållet. Men vi\r\nsocialdemokrater säger: Låt oss tillsätta en\r\nparlamentarisk beredning som får se över detta.\r\nT.o.m. herr Wittbom borde väl bli litet fundersam\r\nnär jag räknar upp alla dessa fyrkanter som på ett\r\nschematiskt sätt visar den nya organisationen.\r\nSkulle man inte kunna ägna sig åt åtminstone en\r\nsmula eftertanke och vara litet försiktig!</pre><pre>Herr Wittbom sade att det här var en nästan\r\nfärdigskriven proposition och att det dessutom var\r\nett tidigare socialdemokratiskt statsråd som hade\r\nutrett frågan. Jag satt faktiskt och funderade på om\r\nherr Wittbom skulle köra den svängen, men så kom\r\njag fram till att han rimligtvis inte kunde göra det.\r\nDet är nämligen inte det tidigare\r\nsocialdemokratiska statsrådet som har ansvaret,\r\nutan det är ni, herr Wittbom, som har ansvaret. Det\r\när den nuvarande regeringen som har ansvaret intill\r\ndess riksdagen har fattat sitt beslut. Riksdagen har\r\nännu inte fattat något beslut, och när herr Wittbom\r\nsade att vi hade accepterat detta, så var det väl en\r\nfelsägning.</pre><pre>Man brukar säga att varav hjärtat är fullt, därav\r\ntalar munnen. Herr Wittbom sade att man i\r\nframtiden kan tänka sig att sälja fastigheter. Inom\r\nparentes vill jag hänvisa till att jag sade att det\r\nkommer att ta lång tid, om man inte vill slänga bort\r\nvår gemensamma egendom. Intäkterna från dessa\r\nförsäljningar skulle man, sade herr Wittbom,\r\nkunna använda till infrastrukturinvesteringar. Det\r\när tankeväckande, och det är bra. Men det andra\r\nsom herr Wittbom skulle använda pengarna till var\r\natt sänka skatter. Bengt Wittbom överväger alltså\r\npå fullaste allvar att sälja bort fasta gemensamma\r\negendomar i form av fastigheter för att kunna sänka\r\nskatter. Jag kan räkna ut för vilka, men det är ändå\r\nlika felaktigt att sälja bort fasta värden för att under\r\nen kort tid kunna sänka skatter. Detta var väl en\r\nfelsägning, men som sagt: Varav hjärtat är fullt,\r\ndärav talar munnen.</pre><pre>Anf. 135  BENGT WITTBOM (m) replik:</pre><pre>Herr talman! Det kan väl inte vara någon\r\növerraskning för Arne Kjörnsberg att den här\r\nregeringens ambition är att sänka skatter.</pre><pre>Jag blev litet förvånad när Arne Kjörnsberg sade\r\natt jag stod här och talade om målsättningar,\r\nstategier och liknande. Men vad gjorde Arne\r\nKjörnsberg i sitt inlägg? Han talade om\r\neffektivitet -- eller brist på effektivitet -- och annat\r\nsådant. Vad är det annat än målsättningar? Tycker\r\ninte Arne Kjörnsberg att staten, som har detta\r\nmycket stora fastighetsinnehav, skall ha som\r\nmålsättning att vara en effektiv fastighetsägare och\r\nse till att fastigheterna förvaltas effektivt och ger\r\ngod avkastning?</pre><pre>Tycker inte Arne Kjörnsberg att decentralisering\r\noch bättre kontakter mellan\r\nhyresgästerna/kunderna och statens organ är\r\nnågonting bra? Är inte det en bra målsättning?</pre><pre>Tror inte Arne Kjörnsberg att statens sätt att\r\nhantera sina fastigheter går att effektivisera?</pre><pre>Jag tror att Arne Kjörnsberg sade fel eller tog i litet\r\nför mycket. Det är självklart att man från statens\r\nsida måste ha en rationell syn på sitt\r\nfastighetsinnehav. Den här regeringen har\r\nformulerat sin syn. Tack för att ni hade gjort så\r\nmycket jobb när den regeringen tillträdde -- det\r\nunderlättade arbetet och gjorde att det här ärendet\r\nkunde komma snabbare till riksdagen.</pre><pre>Sedan skall vi kanske tala litet om Erik Åsbrink.\r\nJag är glad för att kunna infria en del av Arne\r\nKjörnsbergs spekulationer om vad jag skulle göra\r\neller inte göra. Det är mycket enkelt. Erik Åsbrink\r\nvar statsråd i Finansdepartementet, och det här\r\nförslaget fanns i Finansdepartementet. För att man\r\ninte skulle tappa tempo var väl detta mycket\r\nlämpligt.</pre><pre>Arne Kjörnsberg är ju en gammal riksdagsräv -- hur\r\nmånga år Arne Kjörnsberg suttit i riksdagen vet\r\ninte jag, men det är säkerligen flera än jag. Inte\r\ntrodde jag att det kunde vara så att Arne\r\nKjörnsberg, när vi diskuterar en tekniskt ganska\r\nkomplicerad fråga, vars effekter är ganska stora för\r\nganska många och som kommer att betyda mycket\r\npositivt, skulle ta till det enkla argumentet att\r\nWittbom eller regeringen vill sälja fastigheter för\r\natt kunna sänka skatter. Jag vill bara påminna Arne\r\nKjörnsberg om att jag faktiskt räknade upp\r\ninfrastrukturinvesteringar, förstärkning av statens\r\nfinanser och sänkning av skatter -- i nu nämnd\r\nordning.</pre><pre>Anf. 136  TREDJE VICE TALMANNEN:</pre><pre>Jag vill erinra om att vi har en rekommendation om\r\natt replikerna bör hållas i bänken för att vi skall\r\nspara tid.</pre><pre>Anf. 137  ARNE KJÖRNSBERG (s) replik:</pre><pre>Herr talman! Självfallet är det bra om staten kan\r\nvara effektiv i alla sammanhang. Det var inte det\r\njag reagerade emot. Vad jag reagerade mot i min\r\nförra replik var att herr Wittbom sade att när alla\r\nstora företag skall göra förändringar handlar det\r\nom ''färdriktning'', ''strategi'' osv. Jag påpekade då\r\npå mitt som vanligt försynta sätt att staten inte är\r\nnågot storföretag. Staten är någonting annat. Det\r\nvar det enda jag sade om detta.</pre><pre>Det är riktigt att den första propositionen kom\r\nväldigt snabbt till riksdagen. Men den sändes också\r\nmycket snabbt tillbaka, eftersom ni hade glömt\r\ndetta med donationsfastigheter. Det var bra att det\r\nblev en ändring på den punkten, men vi anser\r\nfortfarande att frågan inte är tillräckligt beredd.</pre><pre>Bengt Wittbom visade stor upprördhet -- vare sig\r\nden var spelad eller inte -- över att jag, som Bengt\r\nWittbom uttryckte det, som gammal riksdagsräv\r\nnoterade någonting utomordentligt\r\nuppseendeväckande i det Bengt Wittbom sade,\r\nnämligen att han ville sälja statens fastigheter för\r\natt kunna sänka skatter. Jag återgav vad Wittbom\r\nhade sagt om att man ville sälja fastigheter för att få\r\npengar till infrastrukturinvesteringar. Jag erkänner\r\natt jag glömde en punkt i Bengt Wittboms\r\nuppräkning, nämligen att avsikten också var att\r\nstärka statens finanser. Men sedan kom den tredje\r\npunkten, nämligen att man skulle använda\r\npengarna för att sänka skatter. Jag refererade\r\nemellertid mycket ärligt att Bengt Wittbom först\r\nnämnde infrastrukturinvesteringar.</pre><pre>Att ni vill sänka skatter är inte någon överraskning\r\nför mig. Vi vet också vilka grupper ni vill sänka\r\nskatterna för. Men det som jag ansåg vara\r\nuppseendeväckande är att ni vill sälja ut\r\ngemensamma värden för att kunna sänka skatter,\r\noch det finns det alla skäl i värden att påtala -- vare\r\nsig man är riksdagsräv eller inte.</pre><pre>Anf. 138  BENGT WITTBOM (m) replik:</pre><pre>Herr talman! Jag ber om ursäkt för att jag när jag\r\nhade min förra replik glömde den rekommendation\r\nsom herr talman påminde om.</pre><pre>Till Arne Kjörnsberg vill jag bara säga att när\r\nstaten ger sig in i stor skala på områden där staten\r\negentligen inte har några särskilda förutsättningar\r\natt agera bättre än den privata sektorn, måste\r\nstaten se till att under den tid som man befinner sig\r\ni den sektorn eller på den marknaden faktiskt vara\r\nprecis lika effektiv, precis lika bra, som de privata\r\naktörerna. Det går en gränslinje mellan Arne\r\nKjörnsberg och mig, mellan Socialdemokrater och\r\nModerater, och mellan Socialdemokrater och den\r\nnuvarande regeringen i vad gäller synen på vilka\r\nområden staten skall vara engagerad i, eller inte.</pre><pre>Jag ser inget stort värde i att staten äger fem\r\nmiljoner kvadratmeter kontorslokaler. Jag vet inte\r\nriktigt vad det ger staten för extra styrka och på vad\r\nsätt staten i den situationen kan ge något extra\r\ntillbaka i form av bidrag till samhällsutvecklingen.\r\nDet finns annat, som det är viktigare att staten\r\nägnar sina resurser åt.</pre><pre>Herr talman! Jag vill bara korrigera Arne\r\nKjörnsberg. Jag tror inte att jag sade ''alla stora\r\nföretag''. Jag sade ''när stora företag'', vilket lika\r\ngärna inkluderar stora organisationer. När de stora\r\norganisationerna gör förändringar finns det inga\r\nkrav på att man i varje detalj skall veta var allt\r\nhamnar någonstans. Det viktiga är i stället att få i\r\ngång en förändringsprocess. Det är vad vi hoppas\r\natt utskottet och också riksdagen i sitt beslut i\r\nmorgon kommer att prioritera.</pre><pre>Ju snabbare vi får i gång processen, desto snabbare\r\nfår vi en bättre fungerande fastighetsmarknad,\r\nbättre möjligheter för kunderna att påverka sin\r\nleverantör, bättre kostnadseffektivitet och\r\ndecentralisering. Desto snabbare kommer också\r\nstaten att kunna flytta sina investerade medel från\r\nfem, sex eller kanske åtta miljoner kvadratmeter\r\ntill annat, som är viktigare för den ekonomiska\r\nutvecklingen i Sverige.</pre><pre>Talmannen anmälde att Arne Kjörnsberg anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>(forts.)</pre><pre>Ajournering</pre><pre>Kammaren beslöt kl. 18.03 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>16 §(forts.)  Ny organisation för förvaltning av\r\nstatens fastigheter och lokaler m.m.</pre><pre>(forts. FiU8)</pre><pre>Anf. 139  BO G JENEVALL (nyd):</pre><pre>Fru talman! Det känns alltid litet konstigt att gå upp\r\ni talarstolen efter ett middagsuppehåll om vi\r\navbrutit mitt i en debatt, men jag skall försöka att\r\nta upp debatten på nytt.</pre><pre>Är vi egentligen särskilt oeniga i detta ärende? Det\r\ntycker jag inte. De inblandade parterna har\r\nsamtliga sagt att Byggnadsstyrelsen i stort sett har\r\növerlevt sig själv. Det kan vi nog vara eniga om.</pre><pre>Vad syftar man då till? Ja, man syftar till att få en\r\neffektivare användning av statens fastigheter. Om\r\njag har förstått tidigare talare rätt, instämmer de i\r\ndetta.</pre><pre>Det här ärendet har blivit långdraget. Det har varit\r\nlångdraget, tror jag mig veta, redan innan det kom\r\npå riksdagens bord förra hösten. Vi hade inom\r\nutskottet delade meningar om förträffligheten i\r\npropositionen. Den tillstyrktes till viss del. Till viss\r\ndel förvisas den tillbaka till regeringen. Den har\r\nsedan i vederbörlig ordning behandlats, och vad\r\ngäller mitt parti har vi fått gehör för våra\r\nsynpunkter.</pre><pre>Vi gillar naturligtvis inte betänkandet till alla delar.\r\nDet vore konstigt om man kunde göra det. Det här\r\när en våldsamt stor sak. De samlade statliga\r\nfastigheterna utgör en mycket stor del av det totala\r\nfastighetsbeståndet i det här landet. Men vi måste\r\nutgå från att en eller kanske flera utredningar har\r\narbetat igenom materialet ordentligt. Vi vet själva\r\nfrån utredningsarbetet att man i de allra flesta fall\r\ngår väldigt djupt in i saker och ting. Jag tycker att\r\nvi skall ha respekt för det arbete som utredningarna\r\nhar utfört. Man kan inte förvänta sig att allting skall\r\nvara perfekt, naturligtvis inte heller i det här fallet,\r\noch det här är inte färdigt i alla delar.</pre><pre>Det var någon som sade att staten inte är något\r\nföretag. Nej, staten är inte något företag, och det är\r\njust därför man vill göra denna förändring. Den här\r\nverksamheten behöver drivas i mera bolagsmässiga\r\nformer. Det är det som skall skapa en effektivare\r\nanvändning av statens fastigheter.</pre><pre>Det har uppstått en liten dissonans i debatten. Den\r\nkommer antagligen att fokuseras ytterligare under\r\nkvällens överläggningar. Det är att ärendet har\r\nknutits till en del personfrågor. Det är skillnad på\r\natt ta ställning i sakfrågan och att ta ställning i\r\npersonfrågan. Såvitt jag förstått är det inte\r\nriksdagens uppgift att diskutera personfrågor.</pre><pre>Jag antar att många känner till att vi har något\r\ndelade meningar i mitt parti i denna fråga. Det är\r\nallmänt bekant att tillsättandet av den nuvarande\r\ngeneraldirektören i Invandrarverket som\r\ngeneraldirektör för ett av fastighetsbolagen kan\r\nupplevas som rent stötande med hänsyn till den\r\nrelativt korta tiden och till att betänkandet ännu\r\ninte klubbats i Sveriges riksdag.</pre><pre>Jag har full förståelse för detta. Jag delar en hel del\r\nav sådana synpunkter. Men jag tycker ändå det är\r\nviktigt att vi i Sveriges riksdag gör skillnad på sak\r\noch person. Det här ärendet är långdraget, det har\r\nbehandlats tidigare och dessutom behandlats två\r\ngånger av regeringen. Vårt parti har blivit\r\ntillgodosett, och då tycker jag att det är ett\r\nanständighetskrav att ställa sig bakom utskottet.\r\nSom mitt partis ordinarie representant i utskottet\r\nställer jag mig naturligtvis bakom utskottets\r\nförslag.</pre><pre>Man har här talat om utförsäljning. Det är\r\nnågonting självklart. Varför vill man genomföra\r\ndet? Ja, man skall effektivisera. Det innebär\r\nnaturligtvis att man på sikt, när det blir bättre tider,\r\nkan utnyttja möjligheten att avyttra sådana\r\nfastigheter som man inte behöver. Det bör också\r\nleda till att statens olika institutioner mer tittar på\r\nhyreskostnader och effektivt utnyttjar de\r\nmöjligheter till konkurrens som skapas.</pre><pre>Det är fråga om stora värden. Det är av den\r\nanledningen som vi behandlar ärendet i Sveriges\r\nriksdag. Det talas om ett bokfört värde på 15\r\nmiljarder, om ett marknadsvärde -- jag förmodar\r\natt det är dagens marknadsvärde -- på 32 miljarder.\r\nFörmodligen är det i verkligheten mycket större.</pre><pre>Vi är inte till alla delar till freds med betänkandet,\r\nmen vi har tillstyrkt utskottets förslag och endast\r\navgivit ett särskilt yttrande, som jag inte tänker\r\ncitera här. Jag upprepar bara att det vore märkligt\r\nom en sådan här stor förändring inte skulle ha sina\r\nskönhetsfläckar.</pre><pre>Jag har däremot stor tilltro till att de människor\r\nsom efter regeringens slutgiltiga detaljbehandling\r\nfår ansvaret för genomförandet kommer att göra\r\ndet på bästa möjliga sätt. Jag tycker därför att\r\nregeringen skall ta sig en liten funderare i\r\npersonfrågan, en tanke nummer två. Det gäller ju\r\natt få den absolut mest kompetenta personen. Om\r\ndet sedan råkar vara en politiker eller en\r\nnäringslivsmänniska är kanske inte så viktigt. Det\r\nviktigaste är att det är en duktig person.</pre><pre>Fru talman! Den här frågan skulle kunna diskuteras\r\noch debatteras länge, men ärendet har besvärat,\r\nskulle jag vilja säga, alla de tusentals människor\r\nsom på ett eller annat sätt är inblandade, och det\r\nmåste bli slut på saker och ting. Många gånger är\r\ndet t.o.m. bättre -- jag vill inte säga att det är så just\r\nhär -- att fatta ett mindre bra beslut och få i gång\r\nnågonting än att inte göra någonting alls.</pre><pre>Jag tycker faktiskt, som jag sade inledningsvis, att\r\nenigheten egentligen är ganska stor i denna fråga.\r\nAlla tycker vi att Byggnadsstyrelsen har överlevt sig\r\nsjälv. Man vill ha någonting annat. Det finns nu ett\r\nförslag. Vi har i vårt särskilda yttrande sagt att i den\r\nmån man kan minska antalet bolag, framför allt\r\ndotterbolag, tror vi att det skulle vara en fördel.\r\nVarje juridisk enhet kräver ju sin styrelse, ledning\r\noch organisation. Min förhoppning är att man skall\r\nta hänsyn till det och redan från början göra det\r\nhela litet mindre omfattande vad gäller antalet\r\nbolag. Tag en ordentlig funderare på\r\npersontillsättningen. Det är inte så där förfärligt\r\nbråttom med den saken.</pre><pre>Med detta, fru talman, yrkar jag bifall till utskottets\r\nhemställan.</pre><pre>Anf. 140  ARNE KJÖRNSBERG (s) replik:</pre><pre>Fru talman! Herr Jenevall säger att vi egentligen är\r\növerens. I all anspråkslöshet skulle jag vilja be\r\nJenevall att i denna fråga och i andra debatter som\r\nvi för inte uttolka vad vi tycker. Vi har i\r\nreservationen vid betänkandet klart redovisat vad\r\nvi tycker, och det kräver vi faktiskt respekt för.</pre><pre>Om herr Jenevalls inlägg får stå oemotsagt, skulle\r\ndet innebära eller i varje fall kunna tolkas så, att det\r\när på pin kiv som vi reserverar oss. Men så är det\r\ninte. Vi anser att vi har starka sakliga skäl för det.\r\nVi vill också gärna själva avgöra skälens vikt. Vi\r\nreserverar oss inte för att ställa till obehagligheter\r\neller för att krångla, utan vi reserverar oss när vi\r\ntycker att vi har skäl för det.</pre><pre>Att jag ville säga detta beror också på att Jenevall\r\nlitet senare i sitt anförande sade att vi skall ha\r\nrespekt för det utförda utredningsarbetet. Vi har\r\nrespekt för det. Med herr Jenevalls sätt att\r\nframställa det framstår det närmast som om vi inte\r\nhar det, men så är det. Vi anser dock att ärendet\r\när av den karaktären och att lösningarna har blivit\r\nsådana att man bör fortsätta med detta arbete i en\r\nparlamentarisk beredning, och det är det som är\r\nvårt argument.</pre><pre>Anf. 141  BO G JENEVALL (nyd) replik:</pre><pre>Fru talman! Jag hyser den allra största respekt för\r\nalla partier i Sveriges riksdag, inte minst för det\r\nstörsta partiet i riksdagen. Jag hyser också stor\r\nrespekt för Arne Kjörnsberg och hans mycket\r\nsunda åsikter.</pre><pre>Jag har gjort ungefär som Arne Kjörnsberg brukar\r\ngöra, nämligen noterat exakt vad han sade. Han\r\nanvände bl.a. orden ''motsätter sig inte''. Om jag\r\ntolkar detta på ett felaktigt sätt vet jag inte, men jag\r\ntyder det så, att man i huvudsak inte motsätter sig\r\nden här förändringen. Jag tror trots allt att den\r\ntolkningen är riktig.</pre><pre>Jag delar många av de kritiska uppfattningarna, och\r\ndet framgår mycket tydligt av det särskilda yttrande\r\nsom jag har fogat vid betänkandet. Men man kan\r\ninte dra saker och ting i långbänk hur länge som\r\nhelst, och det har varit många utredningar. Ärendet\r\nhar också försenats ytterligare genom att det har\r\nåterförvisats till regeringen, som faktiskt har\r\ntillgodosett våra krav.</pre><pre>Man kan alltid hitta saker och ting som skulle\r\nkunna vara bättre, och det kan man hålla på med\r\nmycket länge, men jag tror att vi i botten ändå är --\r\neller kanske borde vara -- överens om att man skall\r\nsätta i gång och göra något. Jag har lärt mig att man\r\ni riksdagen mycket dåligt följer upp vad som händer\r\nmed ärendena sedan de har lämnat Sveriges\r\nriksdag. Låt oss ändå hålla ögonen på det här\r\närendet och göra vad som behöver göras för att det\r\nskall bli en riktigt bra lösning.</pre><pre>Anf. 142  MARGITTA EDGREN (fp):</pre><pre>Fru talman! Att skilja högskolornas fastigheter och\r\nlokaler från annan statlig fastighetsförvaltning är\r\nriktigt, och det var bra att riksdagen ansåg det i\r\ndecember 1991 och gav regeringen i uppdrag att\r\nkomma tillbaka med ett mer nyanserat förslag än\r\ndet som de framlades.</pre><pre>Högskolorna är sina lokaler mycket mer än andra\r\nmyndigheter, oberoende av om lokalerna är\r\ndonerade för hundratals år sedan eller byggda\r\nalldeles nyligen. Vem tänker på universitetet i Lund\r\nutan att samtidigt tänka på Karl XI-huset i\r\nLundagård, Vita huset, Gamla anatomen eller\r\nSparta? På samma sätt är universiteten i Uppsala\r\noch Göteborg sina lokaler, liksom högskolorna i\r\nVäxjö, Västerås, Luleå och Kalmar. Därför är det\r\nviktigt att markera att högskolorna har berättigat\r\nintresse av inflytande över sina lokaler för att kunna\r\ngarantera verksamhetens särart, poängtera\r\nlångsiktighet och göra det möjligt att planera\r\nverksamheten för att kunna ta det större ansvar\r\nsom bl.a. den nya högskolelagen ger högskolorna.</pre><pre>Viktigt med den konstruktion som vi nu skall fatta\r\nbeslut om är att donatorer har förklarat sig nöjda\r\nmed den och att den i framtiden inte kommer att\r\nvara ett hinder för nya donationer.</pre><pre>Jag till, fru talman, ta detta tillfälle i akt att peka på\r\ntre förtydliganden som utbildningsutskottet gjorde\r\nnär vi behandlade propositionen.</pre><pre>Det första är att utskottet tydligt markerade\r\nuppfattningen att högskolorna skall ha möjlighet\r\natt förvalta donationer, oberoende av fastighetens\r\nålder, tillsammans med sina övriga fastigheter och i\r\nsamverkan med det lokala dotterbolaget. I det\r\ninstämmer också finansutskottet.</pre><pre>Det andra förtydligandet gäller ordet\r\n''utbildningsintressen'' i propositionen.\r\nUtbildningsutskottet skrev i sitt yttrande att\r\nrepresentanter för berörda universitet och\r\nhögskolor bör ha majoritet i de lokala bolagen.\r\nÄven i detta instämmer finansutskottet och\r\nförutsätter att det beaktas av regeringen.</pre><pre>Det tredje förtydligandet gäller propositionens text\r\nom koncernbidrag. Texten förorsakade vissa\r\noroande reaktioner från högskolorna. Därför\r\ninhämtade utbildningsutskottet av regeringen att\r\ndet skall tolkas så, att det skall vara möjligt för\r\nkoncerner att t.ex. via lån finansiera de lokala\r\ndotterbolagens nyinvesteringar. Det är alltså inte\r\nfråga om att överföra resurser mellan olika\r\nhögskolor, vilket skulle försvåra en samlad och\r\nlångsiktig planering för den enskilda högskolan. De\r\nlokala dotterbolagen måste ha en rimlig kontroll\r\növer sina tillgångar och investeringsbehov för att\r\nkunna ta ansvar.</pre><pre>Jag har blivit övertygad om att det inte är möjligt\r\nför staten att avhända sig det startkapital som\r\nhögskolornas lokaler och fastigheter innebär.\r\nDärför kan inte heller den lösning som högskolorna\r\nsjälva önskade se genomföras. De ville ju själva äga\r\nsina lokaler. Jag menar att den lösning som nu\r\nföreslås av regeringen accepteras av högskolorna.\r\nViktigt är att garantera deras inflytande i dessa\r\nfrågor.</pre><pre>Till dessa förtydliganden vill jag lägga att jag utgår\r\nfrån att vid genomförandet av förändringarna\r\nkommer högskolornas erfarenheter av och\r\nkunskaper om de egna lokalerna att både behövas\r\noch komma till användning.</pre><pre>Anf. 143  BENGT SILFVERSTRAND (s):</pre><pre>Fru talman! Socialdemokraterna i\r\nutbildningsutskottet delar reservanternas\r\nuppfattning att förevarande förslag till ny\r\norganisation för förvaltning av statens fastigheter är\r\nmycket splittrat och svåröverskådligt.</pre><pre>Vi står fast vid vår tidigare uppfattning att\r\nuniversitet och högskolor bör ges möjligheter att\r\nskapa egna förvaltningsenheter för sina fastigheter.\r\nAtt splittra upp förvaltningen av universitets- och\r\nhögskolefastigheter på flera myndigheter anser vi\r\ndock vara synnerligen betänkligt.</pre><pre>Trots att det uppenbarligen finns en majoritet i\r\nfinansutskottet bakom föreliggande\r\nregeringsförslag måste jag mot bakgrund av ett\r\nutspel av utbildningsministern i förra veckan ställa\r\nfrågan: Vilken är egentligen regeringens linje?</pre><pre>Enligt ett pressmeddelande av den 8 december\r\nmeddelar utbildningsminister Per Unckel i\r\nregeringens namn att tre högskolor -- KTH i\r\nStockholm, Chalmers i Göteborg och högskolan i\r\nJönköping -- skall erbjudas att överföra\r\nverksamheten i stiftelseform. Som stiftelsekapital\r\ningår aktuella byggnader och aktier i nu statligt\r\nägda företag, enligt förslaget. Stiftelserna är tänkta\r\natt bedriva högskoleverksamhet och förvalta sina\r\nfastigheter i helägda aktiebolag -- ett högskolebolag\r\noch ett fastighetsbolag.</pre><pre>Stiftelsen tillförs aktierna i de båda bolagen.\r\nDessutom bör, säger Per Unckel, staten kunna\r\ntillföra kapital i form av aktier ur den statliga\r\naktieportföljen i sådan omfattning att avkastningen\r\nvid stiftelsebildningen kan beräknas till i\r\nChalmersfallet maximalt 75 miljoner kronor.</pre><pre>Detta komplicerar ytterligare den träffande bild\r\nsom Arne Kjörnsberg har tecknat tidigare. Det är\r\nockså intressant att notera vad Margitta Edgren\r\nsade, nämligen att det inte är möjligt att staten skall\r\navhända sig det kapital man förfogar över. Det här\r\när alltså den linje som majoriteten i finansutskottet\r\nföreträder. I fråga om vem som skall äga kapitalet\r\när det också Socialdemokraternas linje.</pre><pre>Den modell som Utbildningsdepartementet och\r\nPer Unckel har lagt fram stämmer dåligt överens\r\nmed den modell för högskolefastigheter som\r\nFinansdepartementet och majoriteten i\r\nfinansutskottet fastnat för. Eller, är detta möjligen\r\nytterligare ett tillskott i den flora av olika\r\nfastighetsbolag som nu har börjat avsöndra sig efter\r\nByggnadsstyrelsens hädanfärd?</pre><pre>Är den nya stiftelsemodellen för\r\nfastighetsförvaltning förankrad i\r\nFinansdepartementet? att modellen inte har stöd av\r\nåtminstone ett av partierna i det nuvarande\r\nregeringsunderlaget, fick kammaren ett otvetydigt\r\nbesked om i gårdagens debatt om\r\nhögskolepolitiken.</pre><pre>Kan utskottets talesman skingra dimmorna kring\r\ndessa oklarheter vad gäller den framtida\r\nförvaltningen och ägandet av högskolefastigheter?</pre><pre>Anf. 144  BENGT WITTBOM (m) replik:</pre><pre>Fru talman! Det förslag som har presenterats av\r\nutbildningsminister Per Unckel får diskuteras i\r\nriksdagen när det förslaget har lagts på riksdagens\r\nbord.</pre><pre>Det förslag som nu ligger på riksdagens bord gäller\r\nrelationerna mellan högskolorna och universiteten.\r\nNu kan man konstatera, att med tanke på de\r\nförändringar som har gjorts tycks högskolorna och\r\nuniversiteten vara nöjda med det\r\norgansiationsförslag som har lagts fram.</pre><pre>Vidare vill jag säga följande om den allmänna\r\nprincipiella frågan. Det här förslaget har lagts på\r\nriksdagens bord i en situation där universiteten och\r\nhögskolorna är statliga. Om riksdagen beslutar att\r\nsläppa fram universitet och högskolor med andra\r\nhuvudmän får naturligtvis en anpassning ske av\r\nbruket och ägandet av fastigheterna. Vi får sedan ta\r\nställning till om staten skall hjälpa till med\r\nfinansieringen.</pre><pre>Anf. 145  BENGT SILFVERSTRAND (s)\r\nreplik:</pre><pre>Fru talman! När vi skall fatta ett principiellt viktigt\r\nbeslut -- och vi är överens om att det skall vara fråga\r\nom ett statligt ägande -- är det ändå inte ointressant\r\natt få veta om ett förslag som delvis går på tvärs har\r\nen förankring också hos Finansdepartementet. Det\r\när inte bara så att ett förslag skall komma så\r\nsmåningom, utan här har man uttalat sig i\r\nregeringens namn, bekräftat i gårdagens debatt,\r\noch sagt att vissa högskolor nu skall erbjudas att få\r\ngå över i stiftelseform. Detta är förknippat med\r\noerhört stora finansiella åtaganden. Då kan det inte\r\nvara särskilt förnuftigt att först ge en signal till de\r\nberörda för att sedan ge dem en annan signal.</pre><pre>Förvisso ligger ännu inte någon proposition på\r\nriksdagens bord. Men utspelet har den karaktären\r\noch den detaljeringsgraden att det bör vara rimligt\r\natt diskutera frågan. Har denna fråga över huvud\r\ntaget diskuterats bland de borgerliga partierna?\r\nCenterpartiets representant kände inte till saken.\r\nDet är oerhört anmärkningsvärt. Det räcker inte\r\nmed att säga att förslaget skall komma. Bengt\r\nWittbom har väl ändå en uppfattning i frågan?</pre><pre>Anf. 146  BENGT WITTBOM (m) replik:</pre><pre>Fru talman! Det kan inte vara någon hemlighet\r\neller okänt för någon att den här regeringen strävar\r\nefter ökad mångfald i sin utbildningspolitik. Nu\r\nråkar högskolorna och universiteten i dag vara\r\nstatligt ägda och styrda. Det kommer de i huvudsak\r\natt vara även efter genomförandet av den\r\nförändring som Per Unckel har föreslagit. I första\r\nsteget är det endast en mindre del som skall\r\nförändras. Självfallet är denna syn förankrad i\r\nregeringen.</pre><pre>Låt oss ta debatten om denna fråga när det förslaget\r\nligger på riksdagens bord. Vi har i dag och tidigare\r\nägnat denna fråga mycken tid. Låt var sak ha sin\r\ntid. Om Bengt Silfverstrand har några ytterligare\r\nfrågor som rör betänkandet, skall jag gärna svara\r\npå dem.</pre><pre>Anf. 147  BENGT SILFVERSTRAND (s)\r\nreplik:</pre><pre>Fru talman! I det här betänkandet behandlas frågan\r\nom hur statens fastigheter skall förvaltas i\r\nframtiden. En mycket väsentlig del av dem utgörs\r\nav universitets- och högskolefastigheter.\r\nUniversiteten och högskolorna har länge kämpat\r\nför större självständighet, och det har vi bejakat. Vi\r\nbejakar också mångfalden. Mångfald kan nås på\r\nmånga olika sätt.</pre><pre>Det är också viktigt att få klara besked från\r\nföreträdare för regeringen om vilken linje som\r\negentligen gäller. Detta är en signal som innebär att\r\nde berörda högskolorna troligtvis anpassar sig efter\r\nriksdagens beslut. Jag kan efter många samtal från\r\nrepresentanter för högskolor och universitet\r\nförsäkra Bengt Wittbom om att de är oerhört\r\nkonfunderade över över vad som är regeringens\r\nlinje. Jag tycker fortfarande att denna sak har med\r\ndagens betänkande att göra. Är det nu detta som\r\ngäller? Kan de inrätta verksamheten efter det\r\nbeslut som skall fattas i dag? Eller skall det komma\r\nnya signaler och besked?</pre><pre>Talmannen anmälde att Bengt Wittbom anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 148  IAN WACHTMEISTER (nyd):</pre><pre>Fru talman! Först och främst vill jag tala om att jag\r\nbär denna klädedräkt av utomordentlig respekt för\r\ndetta parlament. Det här är nämligen en\r\nhögtidsdräkt i Skottland. När Sverige blir medlem i\r\nEG kommer vi att bli vana vid att se alla möjliga\r\nklädedräkter i dessa beslutande församlingar.\r\nDessutom kan jag trösta er med att det inte är jag\r\nsom har satt på mig denna dräkt.</pre><pre>Vi har samlats för att diskutera en sakfråga, och jag\r\nlovar att vara mycket saklig. Det gäller frågan om\r\natt dela upp Byggnadsstyrelsen i bl.a. två bolag.</pre><pre>Enligt min mening handlar detta om politiska\r\nutnämningar. Jag är förvånad, eller kanske är jag\r\ninte förvånad, över vad som nu sker.</pre><pre>När statlig verksamhet bolagiseras är det för att\r\nåstadkomma effektivitet. Man vill rationalisera,\r\noch man vill ta in kompetens. Allt detta stödjer vi\r\nfrån Ny demokrati. Nu gäller det t.ex.\r\nuniversitetens fastighetsbolag.</pre><pre>Fru talman! Jag vill då påminna kammaren om, att\r\nredan innan bolaget fanns -- beslutet skulle ha\r\nkunnat fattas i denna församling i dag, men nu blir\r\ndet i morgon -- tillsattes en chef för detsamma, vars\r\nmeriter är att i hårdaste tänkbara konkurrens ha\r\ngenomfört Sveriges uslaste fastighetsaffärer.</pre><pre>Regeringen nonchalerar på något sätt riksdagen\r\ngenom att göra politiska utnämningar i förväg. Man\r\nbetraktar denna församling -- som nu är litet gles,\r\nmen det kommer fler i morgon -- som ett rent\r\ntransportkompani och går händelserna i förväg.</pre><pre>Jag vet att i tidigare valrörelser har representanter\r\nför de flesta partier här -- som då var i opposition,\r\nt.ex. moderater och folkpartister -- talat mycket\r\nemot politiska utnämningar. Nu är vi inne i ett\r\nskede där det skall ske privatiseringar på sikt,\r\neffektiviseringar, bolagiseringar och det skall bli en\r\nstark, effektiv och rationell ledning. Då går det inte\r\natt fortsätta på det här sättet. Nu har alltså...</pre><pre>Anf. 149  TALMANNEN:</pre><pre>Jag måste erinra Ian Wachtmeister om att ämnet för\r\nkammarens överläggningar är ny organisation för\r\nförvaltning av statens fastigheter och lokaler m.m.\r\noch inte frågan om utnämningen av en chef för\r\ndenna myndighet. Det är en fråga som enligt\r\nregeringsformen ankommer på regeringen. Jag\r\nmåste be Ian Wachtmeister att hålla sig till ämnet.</pre><pre>Anf. 150  IAN WACHTMEISTER (nyd):</pre><pre>Fru talman! Det skall jag göra. Detta är att hålla sig\r\ntill ämnet. Vi menar att denna fråga skall\r\nåterförvisas till utskottet för att vidarebehandlas.\r\nDet är vårt yrkande. Det förslag vi har till tillägg\r\nhandlar just om hur man utser chefer i dessa bolag.</pre><pre>Vi vet mycket väl vad det handlar om\r\norganisatoriskt. Vi har i och för sig också stött det\r\norganisatoriska upplägget. Men organisatoriska\r\nupplägg är inte kompletta förrän de sätts i kraft i\r\nverkligheten, och då handlar det om hur man gör.</pre><pre>Jag vill därför yrka på att denna fråga återförvisas\r\ntill utskottet. Det kommer vi att rösta för i morgon.</pre><pre>Anf. 151  JOHAN BROHULT (nyd):</pre><pre>Fru talman! Jag skall fatta mig kort. I denna fråga\r\nhar det varit en hel del turbulens i partiet. Jag\r\nuppfattar det som att vi har blandat ihop äpplen och\r\npäron. Därför tycker jag, liksom min partiledare,\r\natt det skulle vara bra om frågan kunde\r\nåterförvisas, så att vi kunde få en lugnare\r\nuppsortering av synpunkterna och möjligtvis\r\nkomma till ett konsensus.</pre><pre>I princip fanns ett konsensus. Detta har ändrats,\r\nberoende på att enligt min uppfattning helt\r\novidkommande faktorer har påverkat mitt partis\r\nbeslut.</pre><pre>Jag yrkar alltså i första hand på en återförvisning.\r\nOm en återförvisning inte kommer till stånd, yrkar\r\njag, i likhet med vår representant i finansutskottet,\r\nbifall till finansutskottets hemställan i betänkande\r\n8.</pre><pre>Jag har också en vädjan. Det är en vädjan till mina\r\npartikamrater och till Socialdemokraterna, att de\r\ninte skall blanda ihop personfrågor med sakfrågor.\r\nJag håller fullständigt med om att det är helt\r\nfelaktigt med politisk tillsättning. Men den frågan\r\nhör inte hemma här.</pre><pre>Vi har att ta ställning till finansutskottets\r\nbetänkande 8. Politisk tillsättning får vi diskutera\r\nen annan gång. Låt mig hoppas att vi kan få en\r\nåterförvisning och sedan kunna samla ihop\r\nsynpunkterna.</pre><pre>Vad händer om vi återförvisar ärendet och det\r\nkommer tillbaka, och vi sedan inte går på samma\r\nlinje som utskottets majoritet? Då kommer det att\r\nbli en socialdemokratisk linje som går igenom. Var\r\ndet meningen med vårt agerande? Detta visar också\r\natt vi måste skilja på personfrågor och sakfrågor.</pre><pre>Slutligen har jag ett tillkännagivande. Det är\r\nmycket tråkigt för mig. Jag har mött många goda\r\nkamrater i Ny demokrati. Vi har arbetat på samma\r\nsätt, med en friskhet, en fräschhet och varit\r\nrespektlösa. Men jag ställer inte upp bakom den\r\npersonförföljelse som vi har fått se här. Jag tycker\r\ninte att en politisk debatt skall drivas på detta sätt,\r\natt man blandar ihop personförföljelse med\r\nsakfrågor. Därför får jag härmed annonsera att jag\r\nutträder ur Ny demokrati.</pre><pre>Anf. 152  LARS TOBISSON (m):</pre><pre>Fru talman! Det är onekligen en märklig situation\r\nvi upplever. Sedan Ny demokratis företrädare i\r\nfinansutskottet här ställt sig bakom majoritetens\r\nförslag, går Ian Wachtmeister upp och yrkar på\r\nåterremiss. Vi får också höra hur vice gruppledaren\r\nannonserar sitt utträde ur partigruppen och ur\r\npartiet.</pre><pre>Om jag förstår det rätt är syftet med Ian\r\nWachtmeisters yrkande om återremiss att\r\nfinansutskottet på något sätt skulle fatta beslut som\r\nförhindrar regeringen att utnämna viss person till\r\nchef för ett av bolagen som uppstår i samband med\r\nombildningen. Jag kan tala om för Ian\r\nWachtmeister att finansutskottet är förhindrat göra\r\ndet, helt i enlighet med det uttalande som\r\ntalmannen gjorde här. Om utnämningsmakt skall\r\ndiskuteras i riksdagen över huvud taget, skall det\r\nske i konstitutionsutskottet, som i så fall får pröva\r\nhela frågan och naturligtvis inte kan göra det med\r\ninriktning på en enda befattning och en enda\r\nperson. Jag tycker att det är ett ovärdigt gyckelspel,\r\natt på detta vis driva en personkampanj vidare.</pre><pre>Man kan också av Johan Brohults anförande dra\r\nslutsatsen att det i Ny demokratis planer ligger, om\r\nman inte får återremiss och den precisering som\r\nangavs, att man tänker försäkra sig om att denna\r\nförhatliga person inte kan få uppdraget genom att\r\ngå samman med Socialdemokraterna i sak och avslå\r\npropositionen. Jag talar om att ni inte får stöd för\r\nyrkandet om återremiss, för på regeringssidan\r\nkommer vi inte att stödja ett yrkande på den\r\ngrunden, och vad jag förstår kommer inte heller\r\nSocialdemokraterna att göra det.</pre><pre>Det skulle betyda att man säger nej till bolagisering\r\noch effektivisering av statens fastighetsförvaltning,\r\natt man inte respekterar det förhållandet att vi i den\r\nstatliga budgetprocessen har infört ramanslag,\r\nvilket innebär att myndigheter numera själva kan\r\nförfoga över sina lokalfrågor. De kan förhyra\r\nlokaler av statliga uthyrare eller av privata. Detta\r\nnödvändiggör den ombildning av\r\nByggnadsstyrelsen som är på väg. Det framgår även\r\ndärav att detta arbete påbörjades av den förra\r\nregeringen. Som framgått av debatten i övrigt var\r\nen hel del gjort när den borgerliga regeringen kom\r\ntill. Till yttermera visso har arbetet inför denna\r\nproposition och det utredningsarbete som\r\nbehövdes slutförts av ett tidigare statsråd. Detta är\r\nväl utrett. Förberedelsearbetet har gått långt.</pre><pre>Vad uppnår nu Ian Wachtmeister med sin aktion?\r\nJo, gamla Byggnadsstyrelsen blir kvar under\r\nåtskillig tid, allt medan en, som det heter i\r\nreservationen, bred parlamentarisk utredning med\r\nrepresentation även för lokalnyttjarna kommer till\r\nstånd.</pre><pre>Var det därför ni nydemokrater kom till riksdagen,\r\nför att slå vakt om gamla byråkratiska myndigheter\r\noch tillsätta utredningar i syfte att fördröja beslut?\r\nJag tycker som sagt att detta verkligen är att sätta\r\nperson före sak. För att driva en personlig vendetta\r\ndrar man på sig avsevärda merkostnader -- ni drar\r\npå staten merkostnader. Man åstadkommer också\r\nett dröjsmål som inte på något vis vittnar om drag\r\nunder galoscherna. Till råga på allt, ironiskt nog, är\r\ndet faktiskt inte så, Ian Wachtmeister, att Christina\r\nRogestam är utnämnd till chef för det blivande\r\nbolaget för högskolefastigheter. Hon har blivit\r\ntillfrågad om intresse för detta. Om Ian\r\nWachtmeister med sin aktion lyckas förhindra att\r\ndetta bolag kommer till stånd, blir hon kvar i sin\r\nnuvarande befattning, som chef för\r\nInvandrarverket. Jag vet inte om det är det ni\r\nsträvar efter. Jag hoppas att det finns ledamöter i\r\nNy demokratis grupp i övrigt, utöver Bo G Jenevall\r\noch Johan Brohult, som tänker på detta.</pre><pre>Vi är här för att fatta viktiga beslut i sakfrågor. Vi\r\nskall se till att vi skiljer oss från det uppdraget utan\r\natt göra oss skyldiga till övertramp av det slag som\r\nnu är på väg.</pre><pre>Anf. 153  TALMANNEN:</pre><pre>Innan jag ger Ian Wachtmeister ordet vill jag\r\nmeddela att jag uppmärksammades på att efter Ian\r\nWachtmeisters första anförande instämde Lars\r\nMoquist, Stefan Kihlberg, Karl Gustaf Sjödin,\r\nLaila Strid-Jansson, Arne Jansson, Peter Kling,\r\nLeif Bergdahl, Kenneth Attefors, Robert Jousma,\r\nDan Eriksson i Stockholm, Richard Ulfvengren,\r\nMax Montalvo, Bengt Dalström, Claus Zaar, John\r\nBouvin och Ulf Eriksson (alla nyd).</pre><pre>Anf. 154  IAN WACHTMEISTER (nyd):</pre><pre>Fru talman! Jag vill än en gång påpeka att på grund\r\nav omständigheter som jag inte råder över, har två\r\nsaker sammanfallit i dag.</pre><pre>Det ena är att jag ser ut på det här viset. Det har att\r\ngöra med att några människor firar min födelsedag.\r\nJag anser att jag gör det med stor respekt för\r\nkammaren, som jag förut sade.</pre><pre>Det andra är att vi diskuterar en fråga som vi tycker\r\när mycket viktig. Till Lars Tobisson vill jag bara\r\nsäga att vi anser att det är väsentligt, att när man\r\ngör dessa omorganisationer inom statlig\r\nverksamhet -- de är i och för sig alldeles riktiga att\r\ngöra -- skall man enbart utgå från kompetens när\r\nman tillsätter befattningar. Det är vad det handlar\r\nom. Det handlar inte om en person eller två, tre\r\neller fyra personer. Det handlar om precis den\r\nfrågan.</pre><pre>Vi måste få effektivitet och rationalitet. Till det\r\nbehövs de bästa människor vi kan få. Då skall vi\r\nockså söka efter dem. Det är det tillägg vi vill ha när\r\ndetta ärende återförvisas till utskottet.</pre><pre>Överläggningen var härmed avslutad.</pre><pre>Beslut skulle fattas den 16 december.</pre><pre>17 §  Upphävande av lagen om betalningar till\r\noch från utlandet m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU10 Upphävande av lagen (1990:750)\r\nom betalningar till och från utlandet (prop.\r\n1992/93:65).</pre><pre>Anf. 155  INGER LUNDBERG (s):</pre><pre>Fru talman! Om några veckor får alla banksparare,\r\nsmå som stora, kontrolluppgifter från sina banker.\r\nVi kan ha olika åsikter om skatten på våra räntor\r\nbör vara 30 % eller 25 %. Men nog känns det, fru\r\ntalman, ganska just att veta att vi allihop behandlas\r\nlika och att inte den som är så där alldeles extra\r\nsmart kan bidra mindre till äldreomsorg, skola,\r\nförsvar och annat vi betalar gemensamt. Det finns\r\ninte ett enda parti i riksdagen som i modern tid har\r\nföreslagit att vi inte skall ha någon skatt på räntor\r\noch andra kapitalinkomster.</pre><pre>Den senaste tidens debatt har handlat ganska\r\nmycket om ekonomisk brottslighet och orättvisor\r\nmellan den som hederligt försöker göra rätt för sig\r\noch den som till varje pris försöker sko sig på andras\r\nbekostnad. Om vi på lång sikt skall kunna ha ett\r\nsolidariskt samhälle, krävs det att vi slår vakt om\r\nrättvisan och att vi tar krafttag för att bekämpa\r\nskattefusk och svarta affärer.</pre><pre>Utskottsmajoriteten lägger ändå fram förslag om\r\natt avskaffa den s.k. betalningslagen. Lagens\r\nviktigaste syfte är att garantera att vi betalar skatt\r\npå utländska kapitalinkomster och förmögenheter,\r\nprecis som vi gör på svenska. I betalningslagens\r\nställe förslår regeringen nya regler. De är helt\r\nberoende av den enskildes initiativ.</pre><pre>Riksskatteverket säger så här om dessa regler:\r\nMöjligheterna att kontrollera att de föreslagna\r\nreglerna efterlevs är mycket begränsade. Hur\r\nkontrolleras att alla som öppnar ett utländsk\r\ninlåningskonto eller förvärvar utländska\r\nfondpapper lämnar medgivande om insyn i kontot\r\neller depån? Riksskatteverket ifrågasätter t.o.m.\r\nom man över huvud taget når längre med\r\nregeringens förslag än med den allmänna\r\nskyldigheten att uppge alla inkomster i\r\ndeklarationen.</pre><pre>Lagrådet är lika tveksamt och skriver att det är\r\nuppenbart att de föreslagna bestämmelserna inte\r\nannat än marginellt kan tillgodose det avsedda\r\nsyftet med lagstiftningen. Lagrådets torra\r\nkanslisvenska talar om vad det handlar om. Den\r\nsom vill försöka komma undan skatten på\r\nutländska kapitalinkomster får det lätt när\r\nbetalningslagen avskaffas. Det kommer inte att\r\nvara de många småspararna som går direkt ut och\r\nskaffar utländska inlåningskonton, utan personer\r\nsom bollar med stora pengar. De som borde ha bäst\r\nråd att bidra till välfärden blir de som med en\r\nbristfällig lag får det lättast att ställa sig vid sidan av.</pre><pre>Regeringens argument för att avveckla\r\nbetalningslagen är EES-avtalet. Man åberopar det\r\ns.k. kapitalliberaliseringsdirektivet. Men\r\nregeringen tar inte konsekvenserna av att artikel 4\r\ni samma direktiv säger att direktivet inte skall\r\ninskränka medlemsstaternas rätt att vidta åtgärder\r\nför att förhindra att skattelagarna överträds.</pre><pre>I 22 § i lag om självdeklaration och kontrolluppgift\r\nbegränsas uppgiftsskyldigheten på de utländska\r\nkontrolluppgifterna till räntan. Kapitalet finns inte\r\nalls med. Det är mycket allvarligt och\r\nanmärkningsvärt. Departementschefen skriver\r\nbara om att avkastningen på kapitalet skall\r\nkontrolleras. Förmögenheten glömde han bort.\r\nVarför?</pre><pre>I departementspromemorian förutsätts att\r\nförmögenhetsskatten skall försvinna. Hur kan\r\ndepartementet vara så övertygat om det? Det finns\r\ni dag en överenskommelse om att\r\nförmögenhetsskatten skall behållas till 1995. Innan\r\ndess kommer det att hållas ett val. Mycket talar för\r\natt det hos svenska folket finns en bred majoritet\r\nför att förmögenhetsskatten skall finnas kvar.</pre><pre>Anser inte utskottets talesman Carl Fredrik Graf\r\natt det är rimligt att förmögenheterna redovisas,\r\nnär vi faktiskt har både beslut och\r\növerenskommelse om en förmögenhetsskatt till\r\n1995, och förmögenhetsskattens långsiktiga öde\r\nlångt ifrån är avgjort i dag?</pre><pre>EES-avtalet och Sveriges ansökan om medlemskap\r\ni EG har enligt vår mening inte tillkommit för att\r\nEuropa skall bli en arena där de stora gossarna skall\r\nspela utan att vara med och ta ansvar för välfärd och\r\ntrygghet i sina hemländer.</pre><pre>Ett ökat internationellt samarbete måste utformas\r\nså att vi får konkurrens på ärliga villkor. Vi skall\r\nalla betala vår skatt, vare sig vi tjänar våra pengar\r\nutomlands eller hemma. Det kan finnas anledning\r\natt avveckla eller förändra betalningslagen, men\r\ndet måste vara ett oavvisligt krav att en sådan\r\nförändring görs på ett sätt som garanterar rättvisa\r\nskatter, tillgodoser rimliga krav på en\r\nskattekontroll och verklig konkurrensneutralitet\r\nmellan svenska och utländska banker och\r\nfinansinstitut.</pre><pre>Vi socialdemokrater menar att propositionen inte\r\nuppfyller rimliga krav på god skattekontroll. Vi har\r\ndärför begärt att riksdagen avslår propositionen. Vi\r\nbegär ett nytt förslag som verkligen bidrar till en\r\neffektiv skattekontroll. Det borde inte vara svårt\r\nens för den borgerliga majoriteten att i dag yrka\r\nbifall till det socialdmokratiska förslaget, sedan vi\r\ntyvärr tvingats konstatera att EES-avtalet kommer\r\nett dröja ytterligare något halvår.</pre><pre>Departementschefen medger ju själv att det förslag\r\nhan lämnat inte är bra. Även med den mycket\r\nsnäva tolkning av EG:s direktiv som regeringen\r\ngör, finns det nu tid att bearbeta regeringsförslaget.\r\nDet kan väl ändå inte vara så, Carl Fredrik Graf,\r\natt ni är angelägna om att försämra lagstiftningen\r\npå det sätt som föreslås i betänkandet?</pre><pre>Jag yrkar bifall till Socialdemokraternas\r\nreservation betänkandet.</pre><pre>Anf. 156  LARS BÄCKSTRÖM (v):</pre><pre>Fru talman! Inger Lundberg har redovisat\r\nSocialdemokraternas syn på den här frågan. Det\r\nsägs ibland att vi vänsterpartister har svårt att\r\nkomma överens med Socialdemokraterna. I den\r\nhär frågan finns det ingen motsättning.\r\nVänsterpartiet och Socialdemokraterna är helt\r\neniga om att den här propositionen skall avslås.</pre><pre>Jag satt för en stund sedan och funderade på vad jag\r\nborde säga i den här kammardebatten. Jag tittade\r\npå propositionen, och då slog det mig att jag inte\r\nbehöver säga så värst mycket om propositionen.\r\nDet räcker att läsa upp valda delar ur den.\r\nArgumenteringen för ståndpunkten att\r\npropositionen bör avslås finns i propositionen. Det\r\nräcker med att citera den för att finna gott om\r\nargument för att kammaren borde biträda ett\r\navslagsyrkande.</pre><pre>Fru talman! Jag skall kanske inte roa kammaren,\r\nutan mer oroa kammaren med att citera en hel del\r\nur propositionen. Den inleds med formuleringen\r\natt det är tveksamt om betalningslagens depåkrav\r\noch förbud mot inlåningskonton är förenliga med\r\nvad som föreskrivs om kapitalets fria rörlighet.</pre><pre>Detta syftar på den fria marknaden och EG:s\r\nregler. Man säger att det är tveksamt om vår\r\nbetalningslag står i överensstämmelse med EG:s\r\nregler. Att någonting är tveksamt gör att regeringen\r\nsäger att reglerna därför bör slopas eller i vart fall\r\narbetas om. Blotta tveksamheten om huruvida ett\r\nregelverk i Sverige står i överensstämmelse med\r\nEG:s regelverk leder vår svenska regering till\r\nslutsatsen att lagarna måste ändras. Så förhåller sig\r\ninte någon medlemsstat i EG till EG:s regler. Men\r\ndenna supplikant, som tydligen den svenska\r\nregeringen skall vara, skall anpassa sig vid blotta\r\nmisstanken och tveksamheten. Det är ungefär som\r\nmed gamla principen om Caesars hustru; hon får\r\ninte ens misstänkas.</pre><pre>Om regeringen hade nöjt sig med att reglerna skulle\r\narbetas om kunde det varit en infallsvinkel. När\r\nman läser propositionen kan man föranledas att tro\r\natt det föreslås en omarbetning. Men vi vet ju här i\r\nkammaren att det inte blev så.</pre><pre>När regeringen i propositionen går igenom\r\nbakgrunden konstateras att den svenska\r\nvalutaregleringen avvecklades i allt väsentligt per\r\nden 1 juli 1989. Det beslutet kan kammaren gärna\r\nerinra sig, eftersom det var fel tidpunkt att vidta\r\ndenna åtgärd. Det felaktiga beslutet är en av\r\norsakerna till de problem vi i dag har. Vi har en\r\nflytande valuta. Ja, den flyter ju inte, utan den\r\nsjunker. Detta är verkligheten.</pre><pre>Det var ett olycksaligt beslut. Många\r\nremissinstanser sade redan den gången att det var\r\nett felaktigt beslut. Ibland bör man faktiskt lyssna\r\npå remissinstanser. De sade att man visserligen bör\r\nvidta denna åtgärd, men inte nu och på detta sätt.\r\nDet borde man göra när ekonomin var i balans.\r\nRegeringen borde ibland lyssna på remissinstanser.\r\nDet är klokt. Det är därför man har\r\nremissinstanser.</pre><pre>Regeringen fortsätter i propositionen i andan att\r\nblotta misstanken bör leda oss till att vi skall ändra\r\nreglerna. Inger Lundberg talade om EES-avtalet.\r\nDet sägs i propositionen att Sverige kan antas\r\nkomma att ha skyldighet att följa EES-avtalet från\r\nden 1 januari 1993. Uttrycket ''kan antas ha'' var\r\nriktigt när man skrev propositionen, men detta\r\nfaktum finns inte längre. EES-avtalet kommer inte\r\natt gälla förrän tidigast vid nästa halvårsskifte.\r\nÄven denna bakgrund och dessa ingångsdata har\r\nförändrats.</pre><pre>I propositionen arbetar man sig vidare. Det finns en\r\nganska fantastisk skrivning. Man skriver:\r\n''Förbudet mot att använda inlåningskonton i\r\nutlandet innebär att utländska banker inte kan\r\nkonkurrera om svenskarnas sparmedel på lika\r\nvillkor med svenska banker samt att svenskarna\r\nkan hindras att sätta in sina pengar där det passar\r\ndem bäst av olika skäl.'' Olika skäl kan t.ex. vara\r\ndet skälet att man kan slippa 30 % i preliminär\r\nkällskatt. Det är för vissa ett mycket bra skäl till att\r\nsätta in pengarna i annan bank. Det är det faktiskt\r\nför väldigt många. Man får ha en hög moral om man\r\nskall låta bli att utnyttja den möjligheten.</pre><pre>Det sägs vidare att det också finns skäl att ersätta\r\nbetalningslagens regler om förbud mot\r\ninlåningskonton i utlandet med bestämmelser som\r\nmöjliggör skattekontroll av inkomst av kapital på\r\nplaceringar i utlandet. Detta är ju sant! Man säger\r\natt sådana regler är betydelsefulla bl.a. för att inte\r\nutländska banker skall få en konkurrensfördel\r\ngentemot de svenska. Det är också mycket sant.\r\nMan månade förut om de utländska bankerna, och\r\nnu månar man om de svenska. Det är rimligt med\r\nen likhet. Men tillgodoser de lagregler man föreslår\r\ndessa krav och de målsättningar man har? Det gör\r\nde alldeles uppenbart inte. Statsrådet skriver själv:\r\n''Jag skall redan här nämna att flera remissinstanser\r\nifrågasätter de föreslagna reglernas\r\neffektivitet -- -- --'' Det är alldeles sant.</pre><pre>Tidigare talare har citerat lagrådet. Jag skall trötta\r\nkammaren med ett ganska långt citat. Lagrådet\r\nskriver: ''Den föreslagna ordningen bygger\r\nhuvudsakligen på uppgifter från den skattskyldige\r\noch förutsätter aktivitet från dennes sida för att\r\nfungera. Kontrollen gäller i princip inte\r\ntransaktioner som ingår i näringsverksamhet.\r\nHärigenom och genom ett antal ytterligare\r\nundantagsbestämmelser är skyldigheten att lämna\r\nskriftlig förbindelse från utländsk kontoförare och\r\nkravet på kontrolluppgift väsentligt inskränkt. Vid\r\nremissbehandlingen av den till grund för remissen\r\nliggande departementspromemorian uttryckte ett\r\nflertal remissinstanser stark kritik eller i allt fall\r\nlångtgående tvivel på den föreslagna ordningens\r\neffektivitet i kontrollhänseende.'' Det är ju alldeles\r\nsant.</pre><pre>Lagrådet skriver vidare: ''Det kan tilläggas att i\r\nremissen anges att en ordning motsvarande den\r\nföreslagna redan finns i Danmark. Några\r\nerfarenheter av dess tillämpning redovisas dock\r\ninte.'' Lagrådet summerar: ''Enligt lagrådets\r\nmening är det uppenbart att de föreslagna\r\nbestämmelserna inte annat än marginellt kan\r\ntillgodose det avsedda syftet med lagstiftningen.''\r\nDetta skriver lagrådet -- justitierådet Palm,\r\njustitierådet Beckman och regeringsrådet Holstad.\r\nDet är kunniga och sakliga jurister. Detta kallas på\r\nvardaglig svenska en rak sågning av propositionen.\r\nMen de skriver artigare, och jag skall uttrycka mig\r\nartigare. Det är en förödande kritik som de har\r\nriktat, Carl Fredrik Graf, och då bör man lyssna på\r\ndenna kritik.</pre><pre>Man bör lyssna på de remissinstanser som riktar\r\noerhört tung kritik, vilket redovisas i\r\npropositionen: ''Riksskatteverket ifrågasätter om\r\nde föreslagna reglerna, som så gott som uteslutande\r\nbygger på den skattskyldiges egna uppgifter, har\r\nnågon väsentlig fördel i kontrollhänseende'' -- -- --\r\n''Svenska Bankföreningen, Svenska\r\nFondhandlareföreningen och Sveriges\r\nFöreningsbank anser att reglerna inte bör införas\r\nbl.a. eftersom skattskyldiga som avsiktligt utnyttjar\r\nutländska placeringar för skatteundandraganden\r\ninte låter sig påverkas av de föreslagna\r\nbestämmelserna'' -- och så kommer det, lyssna fru\r\ntalman -- ''på annat sätt än som information om\r\nundandragandemöjligheter.'' Detta är ytterligare\r\nförödande kritik mot propositionen. Sedan\r\nfortsätter man: ''Även Sparbanksgruppen AB\r\nframför motsvarande synpunkter. Företagens\r\nUppgiftslämnardelegation och Sveriges\r\nFörsäkringsförbund avstyrker förslaget.''</pre><pre>Dessa remissinstanser har vi i Vänsterpartiet\r\nkunnat enas med tillsammans med\r\nSocialdemokraterna. Det är en ganska bred allians\r\nsom icke tror på detta förslag. Inte heller\r\nFinansbolagens förening tror på det. De enda som\r\ntror på detta förslag är uppenbarligen det\r\nföredragande statsrådet samt skatteutskottets\r\nmajoritet. Törhända att man också kan få fram rätt\r\ntryckknapp när det skall röstas om denna fråga.\r\nMen det är ingen som på allvar tror att detta kan\r\nfungera. Jag har sagt det många gånger: Skatt utan\r\nkontroll är inte skatt, det är kollekt. Det finns ingen\r\nanledning att försöka lagstifta om kollekt. Det\r\nborde man inse.</pre><pre>Fru talman! Detta är så uppenbart. Jag har tröttat\r\nmed ett ganska långt anförande med rätt utförliga\r\ncitat. Men jag har tyvärr ingen förhoppning om att\r\nvi kommer att vinna voteringen. Självfallet vinner\r\nvi debatten, eftersom vi har så starka krafter bakom\r\noss -- remissinstanser och verkligheten.</pre><pre>Varför för vi då debatten? Jo, därför att regeringen\r\nskall bör besinna sig. Jag är inte anhängare av\r\nmedlemskap i Europeiska unionen. Men på det sätt\r\nsom regeringen anpassar sig till EG är den EG-\r\nmotståndets bästa vän. Jag borde väl kanske i den\r\nmeningen vara tacksam över den draghjälp jag får\r\nfrån regeringen. Men jag vill hellre vinna i\r\nsakfrågorna och inte genom den udda draghjälpen\r\nfrån denna regering.</pre><pre>Sedan vill jag ge en eloge till Socialdemokraterna i\r\ndenna fråga. Trots att de förespråkar medlemskap i\r\nEG inser de att man inte behöver vara mer katolsk\r\nän den katolska kyrkan. Det är en viss besinning\r\nsom jag kan finna hos Socialdemokraterna, och den\r\när jag glad för. Kanhända att vi kan börja bygga upp\r\nen samverkan om vi i Vänsterpartiet förmår att\r\nrätta våra fel och ni intar en mer vänsterbetonad\r\npolitik. Det tycker jag mig börja se möjligheter till.\r\nDärför finns det gott hopp om att vi skall slippa den\r\nhär typen av propositioner när vi har fått en ny\r\nregering.</pre><pre>Fru talman! Jag yrkar bifall till den\r\nsocialdemokratiska reservationen, och jag ställer\r\nmig bakom meningsyttringen från Vänsterpartiet,\r\nmen jag kommer inte att driva den till votering vid\r\nvoteringstillfället.</pre><pre>Anf. 157  CARL FREDRIK GRAF (m):</pre><pre>Fru talman! Riksdagen har under hösten tagit\r\nställning till flera viktiga förslag som gör Europa\r\ntillgängligt för en bredare allmänhet. Ytterligare\r\nförslag är under behandling. Ett av förslagen finns\r\ni skatteutskottets betänkande om slopande av\r\nbetalningslagen. Det utgör den sista delen av\r\nvalutaregleringen. Redan vid lagens tillkomst 1990\r\nstod det klart att lagen var av tillfällig karaktär och\r\natt förändringar skulle komma att bli nödvändiga i\r\nsamband med att våra bestämmelser samordnas\r\nbestämmelserna med övriga Europa.</pre><pre>Det är inte endast kraven på anpassning av legala\r\nskäl som motiverar de föreslagna förändringarna.\r\nDärvidlag skiljer sig nog infallsvinkeln något från\r\nföregående talares. Det svenska banksystemet är\r\nför närvarande från många håll utsatt för en ganska\r\nhård press. Många kunder, enskilda och företag,\r\nupplever att de får betala höga räntor för bankernas\r\nutlåning, samtidigt som de får dålig avkastning för\r\nde medel som ställs till förfogande för inlåning.\r\nTyvärr har konkurrensen inte varit tillräckligt\r\nvälutvecklad inom landet när det gäller\r\nkonsumenternas ställning på den svenska\r\nkapitalmarknaden.</pre><pre>Med det förslag som nu föreligger, blir det möjligt\r\nför var och en att på ett annat sätt ta del av de\r\nfinansiella tjänster som erbjuds. Vi skall då\r\nsamtidigt komma ihåg att de stora svenska\r\nfinansiella aktörerna redan är etablerade ute i\r\nEuropa, i motsatts till vad Inger Lundberg i sitt\r\nanförande tycktes tro. De har därför inte samma\r\nbehov av de förändringar som nu föreslås.</pre><pre>Huvudingredienserna i förslaget är slopandet av\r\nförmedlarkravet, kontokravet och kravet på att\r\nutländska värdepapper skall förvaras i depå. Ett\r\nborttagande av dessa komponenter motiverar att\r\nhela lagen slopas och att vissa andra bitar förs över\r\ntill annan lagstiftning.</pre><pre>Socialdemokraterna har i sin reservation, med stöd\r\nav Vänstern, bl.a. framhållit de problem som kan\r\nuppstå beträffande möjligheterna till\r\nskattekontroll. Detta har även uppmärksammats av\r\nföredragande statsrådet. Han säger i\r\npropositionen, som tidigare har nämnts, att det kan\r\nfinnas skäl att utvärdera behovet av reglerna, efter\r\ndet att de varit i kraft en tid.</pre><pre>Man kan ha två utgångspunkter när det gäller\r\nskattekontroll. Antingen kan man lösa problemet\r\ngenom att skattelagstiftningen i Sverige blir så\r\nattraktiv att det inte blir intressant att placera\r\ntillgångar i utlandet. Det kan t.o.m. bli på det viset\r\natt utlänningar väljer att placera kapital i Sverige.\r\nPå det sättet ökar skatteintäkterna här i landet.\r\nDen andra metoden, som socialistiska partier oftast\r\nföredrar, innebär att man som utgångspunkt i allt\r\nskatteresonemang skall ha det fiskala intresset och\r\nangripa problemen genom skattekontroll.</pre><pre>På en gång vill jag framhålla att även jag tycker att\r\nfrågan om ett fungerande uppbörds- och\r\nkontrollsystem är viktig. Erfarenheten visar dock\r\natt det, hur olika regelverk än byggs upp, alltid är\r\nnågon som i efterhand kommer på hur regelverken\r\nkan kringgås. I detta speciella sammanhang finns\r\ndet därför anledning att uppmärksamma den väg\r\nsom Sverige nu har slagit in på med sänkta\r\nkapitalskatter och beslut om borttagande av\r\nförmögenhetsskatt. Jag hoppas att vi får majoritet\r\nför det här förslaget som kammaren skall fatta\r\nbeslut om. Det innebär att Sverige blir intressant att\r\ninvestera i.</pre><pre>En klok investerare undersöker nämligen vilka\r\nbeskattningsregler som gäller för kapital och finner\r\ndå att Sverige för närvarande har lägre skatt på\r\nt.ex. utdelning av aktier än de flesta andra OECD-\r\nländer. Även när det gäller räntor ligger Sverige på\r\nen relativt bra nivå. När det gäller\r\nreavinstbeskattning har Sverige dock en av de\r\nhögsta skattesatserna. Slutsatsen av detta torde\r\nsåledes vara att man inte behöver befara\r\nskatteundandragande i stor omfattning.</pre><pre>För dem som helt vill undgå beskattning av sina\r\ntillgångar, dvs. varken betala skatt i Sverige eller i\r\nutlandet, spelar de förändringar som vi nu\r\ndiskuterar förmodligen mindre roll. Vissa\r\nremissinstanser framhåller t.o.m. att de föreslagna\r\nreglerna inte bör införas -- precis som Lars\r\nBäckström citerade tidigare --, eftersom\r\nskattskyldiga som avsiktligt utnyttjar utländska\r\nplaceringar för skatteundandragande inte låter sig\r\npåverkas av de föreslagna bestämmelserna. Det är\r\njust det! Om man ställer sig helt vid sidan av lagen,\r\nspelar det inte någon större roll hur lagen är\r\nutformad.</pre><pre>Inom ramen för de flesta dubbelbeskattningsavtal\r\nsom Sverige har med ett flertal länder -- Sverige\r\ntorde vara det land i världen som har flest\r\ndubbelbeskattningsavtal -- finns det vid\r\nskatteärenden bestämmelser om handräckning\r\nländerna emellan. Det är kombinationen av\r\nlikformig beskattning mellan olika länder och ett\r\ninternationellt samarbete mellan myndigheter som\r\nleder till ett fungerande skattesystem.</pre><pre>Fru talman! I dessa avseenden gör jag samma\r\nbedömningar som majoriteten i betänkandet och\r\nyrkar därför bifall till utskottets hemställan och\r\navslag på motionerna.</pre><pre>Anf. 158  INGER LUNDBERG (s) replik:</pre><pre>Fru talman! Jag tror att många människor blir\r\nledsna när de hör hur Moderaterna och Carl\r\nFredrik Graf vill kämpa mot den ekonomiska\r\nbrottsligheten.</pre><pre>För att inte de allra rikaste människorna, de som\r\nhar den största chansen att planera, skall planera,\r\nskall de olika staterna sänka skatterna. De skall\r\ntävla om att sänka skatterna så lågt att de allra mest\r\nförmögna behagar placera sina pengar i det\r\nförmånligaste landet.</pre><pre>Sverige skall avveckla sin förmögenhetsskatt, så att\r\nde förmögnaste vill bo här. Sverige skall ha en låg\r\nkapitalskatt -- det gör detsamma vad det är för skatt\r\npå vanliga löntagares inkomster --, och vi skall\r\nlocka de allra mest förmögna att bo här. Vi skall\r\ninte heller begå integritetsbrottet att begära\r\nkontroll av de mest förmögnas kapitalinkomster.</pre><pre>Jag blir bekymrad när Carl Fredrik Graf ser så\r\nlättvindigt på behovet av kontroll av både kapital\r\noch förmögenhetsskatt. Jag noterar också att Carl\r\nFredrik Graf över huvud taget inte berör varför\r\nman i denna proposition inte har beaktat\r\nförmögenhetsfrågorna. Jag noterar vidare att Carl\r\nFredrik Graf, trots att departementschefen medger\r\natt propositionen är dålig, inte är beredd att gå med\r\npå det halvår som vi borde vara ense om finns för\r\nbearbetning, detta oavsett hur vi tolkar\r\nkapitalliberaliseringsdirektivet från EG.</pre><pre>Anf. 159  CARL FREDRIK GRAF (m)\r\nreplik:</pre><pre>Fru talman! Lika väl som Inger Lundberg gör\r\nnoteringar om vad jag tycker, kan jag med intresse\r\nkonstatera att Inger Lundberg i allt väsentligt tror\r\natt de flesta skattskyldiga som utgångspunkt har att\r\nman bör fiffla med inkomstbeskattningen.</pre><pre>I vad gäller kapitalbeskattningen har jag inte sagt\r\natt man nödvändigtvis skall sträva efter att den skall\r\nvara låg och hamna på noll i alla lägen. Det handlar\r\ni stället om att få en kapitalbeskattning som är\r\nnågorlunda lika i olika delar av Europa. Vid små\r\nolikheter i skattesatserna, kommer\r\ntransaktionskostnaderna för att föra kapital mellan\r\nländer sannolikt att göra det hela ointressant. De\r\nsparade medlen kommer att hamna i Sverige.</pre><pre>Inger Lundberg för upp ett slags motsättning, som\r\natt de stora fifflarnas marknad öppnar sig. Jag vill\r\npåstå att de som i stort verkligen vill fiffla ställer sig,\r\nsom jag tidigare sade, under alla omständigheter\r\nutanför lagen. Den här lagstiftningen gör det\r\nmöjligt för inlånare med mindre medel att på ett\r\nannat sätt välja banker.</pre><pre>Det här problemet är ju inte unikt för Sverige, utan\r\nfinns exempelvis i länder som redan är med i EG.\r\nProblemet Danmark, som 1988 införde en\r\nlagstiftning liknande den som vi nu skall införa i\r\nSverige. Jag har hört mig för om det går att få ta del\r\nav erfarenheter gjorda i Danmark. Svaret jag fick\r\nvar inte så uttömmande, eftersom man hade kort\r\ntid på sig. Av svaret från den danska riksdagen\r\nframgår emellertid bl.a. att man inte är av den\r\nuppfattningen att de här nya reglerna har ökat\r\nskatteundandragandet, med reservation för att det\r\nhar gått en kort tid. Dessa regler finns och är\r\nprövade i andra länder, utan att det uppenbarligen\r\nhar lett till de konsekvenser som Inger Lundberg\r\nbefarar.</pre><pre>Anf. 160  INGER LUNDBERG (s) replik:</pre><pre>Fru talman! Carl Fredrik Graf säger att de som\r\nverkligen vill fiffla i stort är uppfinningsrika. De\r\nhittar nya vägar och de söker sig fram i den\r\nlagstiftning som finns.</pre><pre>Om Carl Fredrik Graf har den insikten är jag\r\nutomordentligt förvånad över att Moderata\r\nsamlingspartiet med sådan kraft motarbetar\r\ngeneralklausulen i skattelagstiftningen.</pre><pre>Det är självfallet inte så, Carl Fredrik Graf, att alla\r\nmänniskor fifflar med skatten. De allra flesta\r\nbetalar sin skatt. De betalar skatten noggrant och\r\nvill betala den noggrant. Om vanliga medborgare\r\nemellertid upplever att det finns en massa kryphål\r\nför den som är ''smart'' och om en del människor\r\nbörja utnyttja kryphålen, då finns det risk för en illa\r\nful smitta som sprider sig. Vi har sett exempel, när\r\nlagens trovärdighet börjat luckras upp, på att den\r\nsom vill vara hederlig känner att det inte tjänar\r\nnågonting till att han betalar sin skatt, när alla\r\nandra -- och de som lättast borde kunna betala --\r\nstruntar i det.</pre><pre>Det finns en överenskommelse mellan\r\nSocialdemokraterna och den borgerliga regeringen\r\nom förmögenhetsskatten. Därför är jag\r\nutomordentligt förvånad över att Carl Fredrik Graf\r\ninte med något ord har nämnt den lapsus som finns\r\ni propositionen.</pre><pre>Anf. 161  CARL FREDRIK GRAF (m)\r\nreplik:</pre><pre>Fru talman! Jag vill göra klart att jag inte diskuterar\r\nkryphål i lagstiftningen. Jag talar om att det finns\r\nindivider som ställer sig helt utanför lagstiftningen.\r\nDe har möjligheter i alla lägen, vilket vi på många\r\nsätt skall försöka bekämpa. Jag nämnde i mitt\r\nanförande att det finns dubbelbeskattningsavtal\r\nsom innehåller handräckningsklausuler, som kan\r\nkomma till användning när olika länders\r\ntaxeringsmyndigheter skall samarbeta för att\r\nkomma till rätta med problemen.</pre><pre>Det kan också framhållas att Sverige sedan flera år\r\ntillbaka har tagit initiativ till en\r\nEuroparådskonvention om ömsesidig\r\nhandräckning i skatteärenden mellan främmande\r\nstater. Den har inte skrivits på av tillräckligt många\r\nstater för att kunna träda i kraft, men det är genom\r\nett ökat internationellt samarbete som vi kan lösa\r\nproblemen.</pre><pre>Inom EG diskuteras redan i dag åtgärder för att\r\nkomma till rätta med dessa problem, och om\r\nSverige finns med ökar naturligtvis våra\r\nmöjligheter att inifrån påverka lagstiftningen så att\r\nden blir effektiv när det gäller kampen mot den\r\nekonomiska brottsligheten. Därvidlag finns ingen\r\nmotsättning -- även om Inger Lundberg gärna vill\r\nlåta påskina det -- och vi har nog båda ambitionen\r\natt detta skall lösa sig.</pre><pre>Talmannen anmälde att Inger Lundberg anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 162  LARS BÄCKSTRÖM (v):</pre><pre>Fru talman! Carl Fredrik Graf gjorde en bra sak,\r\noch det var att försöka bestämma ett slags\r\ngemensam kunskapsgrund, som vi kan diskutera\r\nkring. Det är positivt.</pre><pre>Carl Fredrik Graf konstaterade att vi inte har en\r\npåfallande högre beskattning av räntor i Sverige än\r\ni EG. Vi har inte en påfallande högre beskattning\r\nav aktievinster än EG. Däremot har vi en högre\r\nbeskattning av reavinster. Det är likheter och de\r\nskillnader som finns.</pre><pre>Vilken är då skillnaden? Jo, det är att vi i Sverige\r\nnyligen har infört, genom proposition 1990/91:5, en\r\npreliminär källskatt på ränteinkomster. Däri skiljer\r\nvi oss från många länder som ingår i den europeiska\r\ngemenskapen. I och med att vi nu får möjlighet att\r\nsätta in pengar på konton där det finns en\r\npreliminär källskatt och på konton där det inte finns\r\nnågon källskatt, och källskatten är 30 % i Sverige\r\noch 0 % i ett annat land, innebär detta en väsentlig\r\nfördel för den skattskyldige och en väsentlig\r\nnackdel för den som skall få skatten. Det är det som\r\nskapar problem. Denna olikhet kan utnyttjas fullt\r\nut, när alla förbud slopas i fråga om var man får\r\nsätta in pengar.</pre><pre>Redan tidigare fanns det en möjlighet att sätta in\r\npengar i en utländsk bank. Carl Fredrik Graf talade\r\nom småspararna. Man fick sätta in upp till 50 000\r\nkr., och det är ett hyfsat belopp att spara. Men det\r\när belopp därutöver som man nu får full frihet att\r\nsätta in på utländska banker, dvs. påtagliga belopp.\r\nDe som skall placera de pengarna får denna frihet.</pre><pre>Om vi nu bortser från de här argumenten, som\r\nModeraterna kanske tycker är bara trist gammal\r\nvänsterretorik -- det har de rätt att tycka om de\r\nvill -- kan vi se detta ur en annan aspekt. Man\r\nbrukar prata om diskriminering mellan länder. EG\r\nvill inte att utländska företag skall diskrimineras.</pre><pre>Med den här lagen diskriminerar regeringen\r\nsvenska banker. Det är en positiv diskriminering av\r\nutländska banker, när det svenska banksystemet\r\nstår och gungar. Borde inte detta få er att fundera i\r\nalla fall? Det är kanske ett språk som ni är mera\r\nvana vid att hantera och förstå.</pre><pre>Det är denna skillnad som är så allvarlig. Det är så\r\ntydligt att lagen borde omarbetas.</pre><pre>Carl Fredrik Graf sade att han hade försökt\r\nförbättra propositionen genom att kontakta RUT,\r\nsom dock hade ont om tid. Propositioner skall inte\r\nbehöva bearbetas genom regeringssidan i riksdagen\r\nav riksdagens utredningstjänst. Det är sådant som\r\ndepartementen är till för. Det är därför vi avlönar\r\ndepartementstjänstemän; de skall kunna lösa\r\nsådana här frågor -- som inte skall behöva hanteras\r\ni kammardebatter. Det är en pinsam kritik mot\r\nregeringskanslierna som Carl Fredrik Graf här\r\nredovisar.</pre><pre>Anf. 163  CARL FREDRIK GRAF (m):</pre><pre>Fru talman! Lars Bäckström tycker att det är\r\npinsamt att kontakta den förnämliga\r\nutredningstjänsten för att få reda på hur liknande\r\nlagstiftning fungerar i andra länder. Det\r\nargumentet köper jag inte. Jag försökte bara\r\nredogöra för hur det går till i Danmark, eftersom\r\nderas förslag i många stycken stämmer överens med\r\ndet vi har här.</pre><pre>Källskatten har diskuterats inom EG, och det har\r\nfunnits förslag om att genomföra motsvarande\r\nbestämmelser som vi har i Sverige. Förslaget har\r\nfallit, men vad jag kan förstå driver framför allt\r\nTyskland på för att det skall kunna genomföras.\r\nDet är naturligtvis genom en samordnad insats\r\nmellan de europeiska länderna som vi kan komma\r\ntill rätta med problemen.</pre><pre>Vi skall inte underskatta de transaktionskostnader\r\nsom trots allt föreligger, om man skall flytta\r\neventuellt kapital mellan olika länder. De\r\ntransaktionskostnaderna måste vägas in i bilden när\r\ndet gäller att diskutera värdet av en eventuellt lägre\r\nskatt i ett annat land.</pre><pre>Inger Lundberg har inte fler inlägg i den här\r\ndebatten, men det jag nu tar upp gäller i lika hög\r\ngrad Lars Bäckström. Vilka alternativ finns det?\r\nMan har tidigare citerat remissinstanser, och jag\r\nskall citera ur propositionen under punkten Ett\r\nupphävande av betalningslagen:\r\n''Remissinstanserna: Förslaget tillstyrks eller\r\nlämnas utan erinran av samtliga remissinstanser.''</pre><pre>Samtliga remissinstanser har alltså uttalat sig för ett\r\nslopande av betalningslagen. Oenigheten gäller\r\nsjälva skattekontrollen. Lars Bäckström har inte\r\nredovisat något alternativ. Han kanske tycker att vi\r\nhar en så bra regering att den borde göra det, men\r\nhan kunde åtminstone indikera på något sätt i\r\nvilken riktning förslaget skall gå: mer\r\nvalutareglering, mer skattekontroll eller en\r\nlikvärdig beskattning -- dvs. den väg som jag\r\ntidigare har redovisat -- som gör det ointressant att\r\nägna sig åt arbitrageaffärer för att tillgodogöra sig\r\nvissa vinster.</pre><pre>Anf. 164  LARS BÄCKSTRÖM (v):</pre><pre>Fru talman! Carl Fredrik Graf tar upp en väsentlig\r\nhuvudfråga, och jag skall besvara den. Först skall\r\njag ta upp sidospåret till Danmark, eftersom redan\r\nLagrådet gjorde det. Lagrådsremisser är till för att\r\nregeringen skall kunna ta intryck av dem.\r\nRegeringen borde ha utfört det arbete som Carl\r\nFredrik Graf så förtjänstfullt gav sig på. Det var det\r\njag kritiserade -- inte riksdagens utredningstjänst.</pre><pre>Vad bör man göra konkret? Ja, rent konkret bör\r\nman avslå denna proposition. Därmed har vi\r\nstoppat möjligheten att utnyttja arbitragevinster.</pre><pre>I fråga om kostnaden för transaktionen tror jag --\r\nmen jag är litet osäker -- att svenska staten 1992 fick\r\nin 10 miljarder i preliminär källskatt på räntor. Det\r\när ett ganska stort belopp.</pre><pre>Men hur är då kostnaden? Ja, kostnaden är inte\r\nspeciellt stor. Sverige är telefonens lågprisland, och\r\ndet är inte dyrt att ringa till London eller till\r\nLuxemburg. Det är inte komplicerat. Det blir inga\r\nstora transaktionskostnader.</pre><pre>Vad vi bör göra när friheten att placera pengar\r\nökar -- vilket jag tror att vi inte kommer att kunna\r\nundvika -- är att gå den vägen där vi kan utveckla\r\nvåra dubbelbeskattningsavtal, så att dessa länder\r\nmedger en ovillkorlig skyldighet för dessa banker\r\natt lämna uppgift till svenska staten om de\r\nkontoinnehavare som är skattskyldiga i Sverige.\r\nDet är den principiella inriktningen som man bör\r\nha i dubbelbeskattningsavtal och i avtal med EG,\r\nsom grupp eller enskilda länder.</pre><pre>Vi har också förnämliga dubbelbeskattningsavtal,\r\nmen vi bör inte gå in på den vägen där vi säger, att\r\nvi får se hur det går och pröva efter hand. I varje\r\nfall bör vi inte göra det på blotta misstanken att vi\r\ntror att det kanske inte står i överensstämmelse\r\nmed EG:s regler. Låt EG först protestera mot våra\r\nregler, innan vi lägger oss platt. Det är min\r\ninfallsvinkel.</pre><pre>Anf. 165  CARL FREDRIK GRAF (m):</pre><pre>Fru talman! Jag gläder mig naturligtvis åt att Lars\r\nBäckström har tagit intryck av mitt\r\nhuvudanförande, och att han lyssnade när jag sade\r\natt dubbelbeskattningsavtal, och handräckning som\r\nstadgas i dessa avtal, är ett viktigt instrument för att\r\nkomma till rätta med skatteundandragande.</pre><pre>Jag får nästan en känsla av att man från vänsterns\r\nsida -- när skatter och ekonomisk brottslighet\r\ndiskuteras -- vill måla upp en bild av att\r\nModeraterna favoriserar den typen av\r\ntransaktioner. Så är naturligtvis inte fallet. Jag vill\r\nbestämt dementera att det är så. Jag konstaterar i\r\nstället att vi har en likartad syn när det gäller vikten\r\nav en fungerande och rättvis skattekontroll. Det\r\ntycker jag i och för sig är värdefullt.</pre><pre>Däremot delar jag den uppfattning som regeringen\r\nhar redovisat i propositionen, och som\r\nutskottsmajoriteten har fört fram, om att den här\r\nbetalningslagen skall slopas, i det skick som den för\r\nnärvarande föreligger, och att nya\r\nkontrollbestämmelser skall införas som bättre\r\nstämmer överens med bl.a.\r\nkapitalliberaliseringsdirektivet och andra\r\nbanksamordningsdirektiv. Det är trevliga ord att\r\nuttala. De är så långa att man kan snubbla på dem.\r\nJag tror att det är det bästa sättet att bidra till en\r\nökad harmonisering av skattelagstiftningen i\r\nEuropa.</pre><pre>Överläggningen var härmed avslutad.</pre><pre>(Beslut skulle fattas den 16 december.)</pre><pre>18 §  EES-avtalet och immaterialrätten</pre><pre>Föredrogs</pre><pre>lagutskottets betänkande</pre><pre>1992/93:LU17 EES-avtalet och immaterialrätten\r\n(prop. 1992/93:48).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 16 december.)</pre><pre>19 §  Leksakers säkerhet och farliga\r\nlivsmedelsimitationer</pre><pre>Föredrogs</pre><pre>lagutskottets betänkande</pre><pre>1992/93:LU18 Leksakers säkerhet och farliga\r\nlivsmedelsimitationer (prop. 1992/93:111).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 16 december.)</pre><pre>20 §  Personlig skyddsutrustning för privat\r\nbruk</pre><pre>Föredrogs</pre><pre>lagutskottets betänkande</pre><pre>1992/93:LU19 Personlig skyddsutrustning för privat\r\nbruk (prop. 1992/93:112).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 16 december.)</pre><pre>21 §  Ändringar i marknadsföringslagen med\r\nanledning av EES-avtalet, m.m.</pre><pre>Föredrogs</pre><pre>lagutskottets betänkande</pre><pre>1992/93:LU20 Ändringar i marknadsföringslagen\r\nmed anledning av EES-avtalet, m.m. (prop.\r\n1992/93:110 och 1992/93:75 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 16 december.)</pre><pre>22 §  Paketresor</pre><pre>Föredrogs</pre><pre>lagutskottets betänkande</pre><pre>1992/93:LU21 Paketresor (prop. 1992/93:95).</pre><pre>Anf. 166  WIGGO KOMSTEDT (m):</pre><pre>Fru talman! I det här betänkandet behandlas\r\nutvidgad resegaranti. Resegaranti är bra. Den är\r\nbra när svenska medborgare åker till fjärran land.\r\nOm resebyrån råkar i betalningssvårigheter när\r\nresenärerna befinner sig utomlands kan de genom\r\ndenna garanti komma åter till hemlandet.</pre><pre>Utökningen gäller bl.a. färjeförbindelser mellan\r\nSverige och Finland. I motion L9 har jag föreslagit\r\nett förtydligande av propositionen, eftersom det i\r\nden finns oklarheter. Enligt propositionen skall\r\nresegaranti gälla vid färjeförbindelser från Sverige\r\ntill Finland, medan det i Finland har fattats ett\r\nbeslut om att resegaranti inte gäller den omvända\r\nordningen, dvs. vid resor från Finland till Sverige.</pre><pre>Vad jag har förstått tycker utskottet som jag, men\r\ndet är svårt att förstå vad utskottet menar. På s. 8 i\r\nbetänkandet står det:</pre><pre>''Utskottet anser för sin del att sådana resor som i\r\nhuvudsak innebär en transport från en plats till en\r\nannan, oavsett om hyttplats eller sovvagn ingår i\r\nresan, bör falla utanför lagens tillämpningsområde.\r\nI princip skall således traditionell linjetrafik vara\r\nundantagen. Utskottet vill dock inte utesluta att\r\nvissa researrangemang, trots att resan går mellan\r\ntvå bestämda orter, ändå skall omfattas av lagen,\r\ndärför att de typiskt sett är avsedda att tillfredsställa\r\nintressen av turist- eller rekreationskaraktär.''</pre><pre>Utskottet tycker således att det här borde rättas till,\r\nmen talar inte om hur. I hemställan avstyrks helt\r\nenkelt motionen. I det här huset har vi ju fått lära\r\noss att leva med avstyrkta motioner, men det är\r\nmindre vanligt att utskottet instämmer i\r\nandemeningen och sedan avstyrker utan att hänvisa\r\ntill vad som skall göras.</pre><pre>Någon måste väl åläggas att göra något om man vill\r\nfå en ändring till stånd. Varför inte t.ex. föreslå att\r\nregeringen talar med den finska regeringen, så att\r\nman får likartade förhållanden i de två nordiska\r\nländerna? Risken är annars att alla resor kommer\r\natt säljas från Finland, även om man åker på ett\r\nannat sätt.</pre><pre>Av vilken anledning man än företar en resa borde\r\ndetsamma gälla om resan går Stockholm--\r\nHelsingfors eller omvänt.</pre><pre>Fru talman! Jag har inget yrkande. Jag vill i stället\r\ngärna veta vad utskottet vill göra. Man håller\r\nuppenbarligen med mig om motionens innebörd,\r\nmen man vill inte föreslå någon åtgärd. Jag är\r\nmycket intresserad av vad man avser att\r\nåterkomma med. Enligt det uttalande som nu görs\r\nkommer det uppenbarligen inte att hända\r\nnågonting. Bedömningen blir inte speciellt bra,\r\nutan det blir utlämnat till godtycke.</pre><pre>Anf. 167  PER STENMARCK (m):</pre><pre>Fru talman! I lagutskottets betänkande nr 21\r\nbehandlar vi ett EG-direktiv om s.k. paketresor.\r\nFörslaget i propositionen innebär ett förstärkt\r\nskydd för konsumenterna på reseområdet. Det är\r\nockså ett led i det pågående arbetet med att\r\nuppfylla Sveriges åtaganden inom ramen för EES-\r\navtalet.</pre><pre>Lagförslaget innehåller bl.a. regler med krav på\r\ninformation till resenären vid själva\r\nmarknadsföringen av en paketresa, i samband med\r\natt avtal träffas och inför avresan. Förslaget\r\ninnehåller också regler som begränsar en arrangörs\r\nrätt att höja priset för en resa. Priset får t.ex. inte\r\nhöjas under de sista 20 dagarna före den avtalade\r\navresedagen. Om priset skall ändras tidigare är det\r\nklart reglerat i lagen vilka förutsättningar som skall\r\ngälla.</pre><pre>I lagförslaget definieras begreppet paketresa. För\r\natt en resa skall vara en paketresa måste\r\narrangemanget innehålla minst två av de tre\r\nkomponenterna transport, inkvartering eller annan\r\nturisttjänst som utgör en -- som det heter -- inte\r\noväsentlig del av arrangemanget. Ytterligare ett\r\nkrav är att arrangemanget skall gälla minst 24\r\ntimmar eller innehålla övernattning. Denna\r\ndefinition är viktig på grund av den koppling till\r\nresegarantilagen som görs. Det framgår att innan\r\nman börjar marknadsföra en paketresa som man\r\nsäljer skall man ställa säkerhet hos\r\nKommerskollegium.</pre><pre>Det är just denna definition och denna koppling\r\nsom Wiggo Komstedt har reagerat mot i sin motion.\r\nHan menar att resor under 24 timmar inte borde\r\nutgöra paketresor med de krav på garantier som det\r\ninnebär.</pre><pre>Låt mig säga att det är just detta som har lett fram\r\ntill de markeringar som lagutskottet nu gör i sin\r\nskrivning och som är avsedda att utgöra\r\nförtydliganden i förhållande till propositionen. Jag\r\ninledde med att konstatera att det rör sig om ett\r\nEG-direktiv som vi skall omsätta i svensk\r\nlagstiftning. Detsamma gäller naturligtvis för de\r\nandra länderna som har undertecknat EES-avtalet,\r\nbl.a. Finland. I färjetrafiken mellan Sverige och\r\nFinland kan det uppstå en del problem, som Wiggo\r\nKomstedt talar om. Mycket talade också tidigare\r\nför att vi i propositionsskrivningen riskerade olika\r\ntolkning av samma direktiv i de olika länderna. Det\r\nhar lagutskottet försökt undvika. Vi menar att det\r\nnu bör vara möjligt att tolka direktivet på samma\r\nsätt i de båda länderna.</pre><pre>Inom ramen för det nordiska\r\nlagstiftningssamarbetet har diskussioner förts även\r\nom detta EG-direktivs överförande till de\r\nnationella lagarna i Sverige. Wiggo Komstedt vill\r\natt den svenska regeringen skall tala med den\r\nfinska. Låt mig säga att vid de kontakter som jag i\r\ndag hade med Justitiedepartementet sade man att\r\nman kommer att fortsätta att följa utvecklingen av\r\nden här lagen. I detta arbete kommer det att vara\r\nsjälvklart med förnyade kontakter med bl.a.\r\nFinland men också med Danmark och Norge, med\r\nvilka länder vi också har ett motsvarande\r\nfärjeutbyte. Detta bör kunna undanröja de\r\nmissförstånd som eventuellt kan finnas.</pre><pre>Om man lägger samman den markering som\r\nlagutskottet har gjort -- som jag utgår ifrån att\r\nriksdagen ställer sig bakom -- och det fortsatta\r\narbetet, anser jag att frågan skall kunna lösas.</pre><pre>Skulle detta ändå inte ske har man att ta till den\r\nmöjlighet som alltid finns när det gäller\r\ntillämpningen av EG-direktiv då två EFTA-stater\r\när inblandade. Man kan begära ett tolkningsbesked\r\nfrån den nyinrättade EFTA-domstolen.</pre><pre>Fru talman! Jag ber att med det anförda få yrka\r\nbifall till hemställan i lagutskottets betänkande i\r\ndess helhet.</pre><pre>Anf. 168  WIGGO KOMSTEDT (m):</pre><pre>Fru talman! Jag har inga invändningar emot Per\r\nStenmarcks inledande beskrivning av vad den här\r\npropositionen bl.a. avser att leda till, nämligen det\r\nförstärkta skyddet för konsumenten.</pre><pre>Per Stenmarck talar om den markering som\r\nlagutskottet gör. Den har jag också noterat, men\r\njag har efterfrågat vad denna markering leder till.\r\nDen skall uppenbarligen leda till att man skall följa\r\nutvecklingen. Såvitt jag förstår innebär det att man\r\nkommer att börja med att belägga färjetrafiken\r\nmed krav på resegaranti. Man skall också dra i gång\r\nen klagomur ifrån färjetrafikbolagens sida.\r\nDärefter skall riksdagen studera frågan igen. Jag\r\ntycker att det är en omvänd ordning. Det vore\r\nbättre om Sveriges riksdag stiftade lagar som är så\r\ntydliga att de inte kan missförstås och inte kan\r\nskapa problem för enskilda medborgare och\r\nföretag som driver den här typen av verksamhet.</pre><pre>Anf. 169  PER STENMARCK (m):</pre><pre>Fru talman! Redan i sin inledning undrade Wiggo\r\nKomstedt vad utskottet vill att det skall hända nu.\r\nHan säger att det uppenbarligen inte kommer att\r\nhända någonting. I min inledning hänvisade jag till\r\nde kontakter som jag i dag har haft med\r\nJustitiedepartementet, av vilka det framgår att man\r\nkommer att följa utveckligen av lagen och ha\r\nfortsatta kontakter med både den finska regeringen\r\noch andra berörda regeringar för att försöka\r\nåstadkomma den nödvändiga samordningen.\r\nRegeringen kommer att ta dessa kontakter.</pre><pre>I det här sammanhanget är det egentligen inte den\r\nsvenska eller den finska lagen som är intressant,\r\nutan det är tillämpningen av ett EG-direktiv i de\r\nolika länderna. Jag kan inte se annat än att det här\r\när ett mycket långtgående tillgodoseende av de\r\nkrav som framförs i Wiggo Komstedts motion.</pre><pre>Låt mig också säga att det inte är direkt ovanligt i\r\nEG-länderna att man gör olika tolkningar av ett\r\ndirektiv. Det problemet får man lösa inom ramen\r\nför de organ som är till för att lösa sådana tvister.\r\nDet kommer givetvis att ske även i ett sådant här\r\nfall om en sådan situation skulle uppkomma. I\r\nlagutskottet gör vi bedömningen, som jag sade\r\ntidigare, att lagen nu, med de förtydliganden som\r\när gjorda, bör kunna tolkas på samma sätt i Sverige\r\noch Finland. Jag tror inte att den situation som\r\nWiggo Komstedt hänvisade till skall behöva\r\nuppkomma.</pre><pre>Anf. 170  WIGGO KOMSTEDT (m):</pre><pre>Fru talman! Det är riktigt att detta styrs av EG-\r\ndirektiv. Det borde emellertid inte innebära att två\r\nnordiska länder som har en sådan lång tradition\r\nmed samarbete inte skulle kunna ha samma\r\nlagstiftning, oavsett vilken den är. Jag tror inte att\r\nnågon i denna kammare kan hålla med om att det\r\när en bra tolkning av EG-direktivet eller av\r\nuttalanden av Sveriges riksdag om man skall kunna\r\nköpa en resa till Stockholm i Helsingfors på andra\r\nbetingelser än om man köper en resa till\r\nHelsingfors i Stockholm. Tvetydigheterna är inte\r\nprecis hedrande för Sveriges riksdag. Vi borde ha\r\nsom målsättning att med klara uttalanden tala om\r\nvad vi vill.</pre><pre>Jag har i dag visat det här betänkandet för flera\r\nkolleger, eftersom det ju är rätt så svårt att hänga\r\nmed i vad som händer i de utskott där man inte\r\nsitter själv, och det är många kolleger från olika\r\npartier som liksom jag inte förstår vad lagutskottet\r\nvill nå fram till. Utskottet säger ja till någonting\r\nmen vill sedan inte göra något åt det. Man säger ja\r\ntill något som man uppenbarligen är införstådd med\r\ninte är rätt, med sedan händer inte mer.</pre><pre>Fru talman! Vi skall inte förlänga den här debatten\r\nunder denna sena kväll. Jag får väl i januari ge\r\nlagutskottet en ny chans att förtydliga sig.</pre><pre>Överläggningen var härmed avslutad.</pre><pre>23 §  Ändring i jordabalken m.m.</pre><pre>Föredrogs</pre><pre>lagutskottets betänkande</pre><pre>1992/93:LU25 Ändring i jordabalken m.m. (prop.\r\n1992/93:23).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 16 december.)</pre><pre>\r\n24 §  Ytterligare medel till Sjukvårdens och\r\nsocialvårdens planerings- och\r\nrationaliseringsinstitut för budgetåret 1992/93</pre><pre>Föredrogs</pre><pre>socialutskottets betänkande</pre><pre>1992/93:SoU11 Ytterligare medel till Sjukvårdens\r\noch socialvårdens planerings- och\r\nrationaliseringsinstitut för budgetåret 1992/93\r\n(prop. 1992/93:114).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 16 december.)</pre><pre>25 §  Avgifter inom äldre- och\r\nhandikappomsorgen</pre><pre>Föredrogs</pre><pre>socialutskottets betänkande</pre><pre>1992/93:SoU12 Avgifter inom äldre- och\r\nhandikappomsorgen (prop. 1992/93:129).</pre><pre>Anf. 171  JAN ANDERSSON (s):</pre><pre>Fru talman! Vi har nu att behandla ärendet om\r\navgifter inom äldre- och handikappomsorgen.\r\nÄrendet är egentligen en följd av det beslut som\r\nfattades för över ett år sedan beträffande ÄDEL-\r\nreformen och i grunden en naturlig följd av den\r\nreformen.</pre><pre>Vi ställer oss i grunden bakom själva principen att\r\nman skall skilja boendekostnaderna och\r\nkostnaderna för vård och omsorg åt. Den situation\r\nvi har i dag är dessutom alls inte rättvis och alls inte\r\nbra. Personer som bor på ett ålderdomshem och\r\npersoner som bor på ett sjukhem har i dag väldigt\r\nolika ekonomiska förutsättningar, fastän de kanske\r\nhar ungefär samma besvär och samma behov av\r\nvård och omsorg. Någonting måste därför göras åt\r\ndenna situation.</pre><pre>Socialdemokraterna kommer ändå att säga nej till\r\nden här propositionen. Varför säger vi då nej? Jo, i\r\ngrunden är propositionen slarvigt skriven. Det är\r\nen samling ganska vackra ord, som beskriver de\r\nproblem som jag senare kommer att ta upp i mitt\r\nanförande, men som inte föreslår vad som skall\r\ngöras åt problemen. Det är nämligen inget annat än\r\nvackra ord i både propositionen och betänkandet.</pre><pre>Vi socialdemokrater i socialutskottet är emellertid\r\ninte ensamma om den här kritiken. Vi hade på\r\nutskottet en uppvaktning av företrädare för\r\nhandikapprörelsen, NHR, DHR,\r\nDemensförbundet och också PRO. Jag vet att dessa\r\norganisationer alla hade kritik att rikta mot den\r\nutredning vars förslag ligger till grund för\r\npropositionen, nämligen ÄDEL-avgiftskommittén,\r\nsom lade fram ett förslag om ett högkostnadsskydd.\r\nDen kritik som organisationerna riktade mot\r\npropositionen var emellertid inte mindre. Den var\r\nsnarare starkare än kritiken mot ÄDEL-\r\navgiftskommitténs förslag.</pre><pre>Oron är på många sätt berättigad. Jag har själv\r\nsuttit i Handikapputredningen, och vi har där sett\r\növer situationen, bl.a. de ekonomiska villkoren, för\r\nmänniskor med funktionshinder och gjort\r\njämförelser med personer som inte har\r\nfunktionshinder. Vi har funnit att det finns\r\npåtagliga skillnader. Den ekonomiska situationen\r\nför människor med funktionshinder är generellt\r\nsett betydligt sämre än situationen för människor\r\nutan funktionshinder.</pre><pre>Till detta kommer att SCB har gjort en rätt\r\nnoggrann genomgång av funktionshindrades\r\nsituation, vilken har presenterats för inte så många\r\nmånader sedan. Den genomgången ger egentligen\r\nsamma bild av läget som vår undersökning.</pre><pre>Dessutom har det visat sig att skillnaden är stor\r\nmellan olika kommuner. År 1989 var skillnaderna\r\nmellan personer med liknande funktionshinder och\r\nsamma behov så stora som 16 000--17 000 kr om\r\nåret.</pre><pre>Hurdan är då utvecklingen i dag? Det är svårt att\r\nvara exakt, men enligt Handikapputredningens\r\nslutbetänkande och med tanke på den utveckling vi\r\nkan följa i kommuner och landsting, är det så att\r\nskillnaderna inte minskar. Tvärtom pågår\r\nfortfarande den utveckling som har pågått under\r\nnågra år och som innebär att sociala verksamheter\r\ni ökad utsträckning avgiftsfinansieras.</pre><pre>Det är ju inte så konstigt egentligen -- vi känner ju\r\nalla till kommunernas och landstingens ekonomiska\r\nsituation. Vi vet också att det finns ett lagstiftat\r\nskattestopp, som principiellt sett är oerhört\r\ntvivelaktigt, i och med att det innebär en\r\ninskränkning i den kommunala självstyrelsen.\r\nDetta gör att kommuner och landsting för att klara\r\nden ekonomiska situationen höjer olika avgifter,\r\nockså avgifter på det sociala området. Detta\r\ndrabbar naturligtvis människor som är i behov av\r\nsociala insatser -- äldre människor och\r\nfunktionshindrade mer än andra.</pre><pre>Eftersom vi socialdemokrater vill att riksdagen\r\navslår propositionen och skickar den tillbaka till\r\nregeringen, vilka punkter är det då vi skulle vilja ha\r\nnoggrannare belysta? Jo, en sådan punkt är\r\nhögkostnadsskyddet. Det är riktigt som det sägs i\r\npropositionen, att det riktades kritik mot\r\nhögkostnadsskyddet, men det är viktigt att se efter\r\nvad kritiken gick ut på. Ville man t.ex. ta bort\r\nhögkostnadsskyddet? Som jag har förstått det var\r\ndet ytterst få av remissinstanserna som egentligen\r\nhade några principiella invändningar mot ett\r\nhögkostnadsskydd.</pre><pre>Den kritik som riktades mot högkostnadsskyddet\r\nbestod egentligen av två invändningar.\r\nHandikapporganisationerna menade att\r\nhögkostnadsskyddet bara tog hänsyn till de äldre,\r\ninte till yngre funktionshindrade,\r\nfunktionshindrade med barn och föräldrar med\r\nfunktionshinder. Det påpekades också i\r\nutredningen att man inte tog hänsyn till dem. Man\r\nborde därför ha undersökt om det är möjligt att\r\ngöra någon konstruktion för de grupperna. Kanske\r\nbehöver den inte vara likadan. Jag vet inte om det\r\när möjligt, men man har inte ens bemödat sig att se\r\nefter om det är möjligt.</pre><pre>Man kan också fråga sig vad som skall ingå i ett\r\nhögkostnadsskydd. Finns allt som skulle behövas\r\nmed? Det finns i remissvaren en mängd exempel.\r\nEtt sådant exempel är färdtjänsten. Utredningen\r\nhänvisade i det sammanhanget till den proposition\r\nsom skall komma, men efter vad jag vet är just den\r\ndel i lagrådsremissen där det sägs att avgifterna för\r\nfärdtjänsten skall överensstämma med avgifterna\r\nför övrig kollektivtrafik borttagen. Det vore väl\r\ndärför lämpligt och riktigt att lägga in också\r\nfärdtjänsten i ett högkostnadsskydd. Den\r\nutveckling som har beskrivits av bl.a.\r\nHandikapputredningen visar ju att\r\navgiftshöjningarna under de senaste åren har varit\r\nmycket kraftiga speciellt på färdtjänstens område.\r\nAvgiftshöjningarna har inte bara följt höjningarna\r\nav avgifter inom kollektivtrafiken, utan den del av\r\ntaxiresan som skall betalas har stigit från 15--20 %\r\nupp till 25--30 %.</pre><pre>Den andra kritiken gäller boendebegreppet. Vad\r\nskall räknas som boende på sjukhem, nu när\r\nsjukhemmen blir en särskild boendeform? Skall\r\nman inte ta hänsyn till de enskilda familjernas\r\nsituation? Det finns ju ganska många som tillfälligt\r\nvistas på sjukhem och har ett eget boende vid sidan\r\nom. Det händer också, av olika orsaker, att den ena\r\ni ett par sammanboende måste flytta till sjukhem\r\noch att den andra parten bor kvar i det andra\r\nboendet.</pre><pre>Det finns skrivet om det i propositionen, det skall\r\njag säga. Men vad hjälper skrivningarna i\r\npropositionen den enskilde? Vilka garantier ger\r\nskrivningarna i propositionen den enskilde? Jag har\r\ningenting emot dem, men där finns ingen kraft\r\nbakom orden.</pre><pre>En annan fråga är om fyrbäddsrum eller\r\nsexbäddsrum, som ju inte alls är ovanligt på\r\nsjukhemmen, är att betrakta som boende.</pre><pre>När det gäller beräkningen av boendekostnader i\r\növrigt, för boende i moderna servicelägenheter och\r\nför ordinärt boende, som är det vanliga för äldre,\r\nhar vi bruksvärdesprincipen. Men jag undrar om de\r\nsom förhandlar om bruksvärdesprincipen klarar av\r\natt förhandla om hur hög boendekostnaden skall\r\nvara i ett fyrbäddsrum eller ett sexbäddsrum. De\r\nhar i alla fall inte någon erfarenhet av det. Inte\r\nheller detta finns beskrivet i propositionen.</pre><pre>Däremot finns vissa ekonomiska beräkningar, som\r\nbygger på att kommunerna, på grund av att man tar\r\növer de särskilda boendeformerna, skall få en\r\nintäktsökning på mellan 700 och 900 miljoner.</pre><pre>Det redovisas emellertid inte någon analys av vad\r\ndessa siffror bygger på. Vad vi kunnat finna när vi\r\nräknat antalet sjukhemsplatser är att man skulle\r\nbehöva öka kostnaden för varje plats med 2 000\r\nkronor för att komma upp till dessa 700 à 900\r\nmiljoner kronor. Jag vet inte om den här\r\nekonomiska beräkningen är riktig -- jag har inte\r\nhaft resurser nog att göra en mer noggrann\r\nbedömning. Men departementet borde faktiskt ha\r\nhaft möjligheter att i propositionen presentera vad\r\nberäkningarna bygger på. Men den strategi man\r\nhaft, dvs. att dessa pengar skall användas för andra\r\nändamål, blir kommunerna faktiskt tvungna att\r\nhöja hyreskostnaderna med det belopp jag angivet.\r\nDet borde vara intressant att få veta hur detta slår\r\nför den enskilde individen.</pre><pre>Riksdagen har fattat ett beslut om att vi inte skall\r\nha differentierade vårdavgifter. Härvidlag har jag\r\ningen kritik att rikta mot den borgerliga\r\nmajoriteten i utskotten men väl mot propositionen.\r\nI propositionen talas om kommunernas möjligheter\r\natt fastställa differentierade avgifter, vilket de har\r\npå många områden -- t.ex. i fråga om hemtjänsten.\r\nMan blir emellertid vid läsningen inte klok på om\r\ndetta även gäller den sjukvård som kommunerna\r\nbedriver.</pre><pre>Vi är inte ensamma om att vara osäkra på den här\r\npunkten. Inte heller Joakim Ollén i Svenska\r\nkommunförbundet har blivit på det klara med vad\r\nsom avses. Han gör emellertid sin egen tolkning i\r\nen skrivelse från Kommunförbundet till\r\nsocialutskottet:</pre><pre>''Genom ett förbiseende i utrednings- och\r\npropositionsarbetet kring de framtida avgifterna\r\nhar inte de formella förutsättningarna för att ta ut\r\nen avgift som är relaterad till den enskildes inkomst\r\nför insatser enligt hälso-  och sjukvårdslagen\r\nklarlagts. Enligt vår mening vore det olyckligt om\r\ndet efter ett beslut i riksdagen kvarstår osäkerhet\r\nom innebörden av första stycket 26 § HSL\r\nbeträffande begreppet ''lika'.</pre><pre>Det är angeläget att bestämmelserna nu justeras så\r\natt ingen tvekan råder om att kommunerna kan ta\r\nut en gemensam och inkomstrelaterad avgift för\r\näldre-  och handikappinsatser enligt hälso-  och\r\nsjukvårdslagen och socialtjänstlagen.''</pre><pre>Såvitt jag förstår förordar Kommunförbundet\r\ndifferentierade vårdavgifter. I utskottet är vi\r\növerens om att de regler för avgiftsuttag som nu\r\ngäller inom vården men naturligtvis också inom\r\nsocialtjänsten skall gälla även i fortsättningen. Det\r\nskall med andra ord inte bli några nya\r\ndifferentierade vårdavgifter som riksdagen en gång\r\nhar sagt nej till. Men detta framgår som sagt inte av\r\npropositionen, som är otydlig på denna liksom på\r\nen massa andra punkter.</pre><pre>Handikapputredningen hade uppfattningen att\r\nfunktionshindrade inte skall behöva betala mer än\r\nandra för den service de behöver och att detta skall\r\nvara en utgångspunkt när man fastställer avgifterna\r\neller utarbetar avgiftssystem. Så är det inte i dag,\r\noch det är inte heller säkert att vi kommer dithän.\r\nDen nu behandlade propositionen har inga förslag\r\nsom går i den riktningen, utan den förstärker\r\nsnarast inriktningen mot ett ökat avgiftsuttag för\r\nsociala tjänster från enskilda personer och därmed\r\nökade klyftor. Därför yrkar jag bifall till den\r\nsocialdemokratiska reservationen.</pre><pre>Anf. 172  ULLA ORRING (fp):</pre><pre>Fru talman! Jag tycker att det kan vara på sin plats\r\näven vid det här ärendets behandling att påminna\r\nom den mycket kraftiga förbättring av\r\nhälsostandard och levnadsförhållanden som\r\nsammantaget skett i vårt land under detta sekel. Vi\r\nlever längre, och många äldre har ett ganska aktivt\r\nliv. Ändå vet vi att förändringar och ett ökat behov\r\nav omvårdnad och sjukvård uppstår under de sista\r\nlevnadsåren. De samlade utgifterna för vård av\r\nsjuka under dessa år är mycket höga.</pre><pre>Målsättningen är att alla skall ha en god omvårdnad\r\noch en god hälso-  och sjukvård, särskilt under de\r\nsista levnadsåren. Speciellt boendet och omsorgen\r\nhar avgörande betydelse för de äldre, som med åren\r\nfår ett ökat behov av service och omvårdnad. Det\r\när med tanke på detta som vi från Folkpartiet\r\nliberalernas sida så kraftigt drivit frågan om rätten\r\ntill eget rum. Staten har också infört ett särskilt stöd\r\npå en miljard under några år för att stimulera\r\nutbyggnaden, som vi tycker har gått alltför\r\nlångsamt.</pre><pre>I och med att den s.k. ÄDEL-reformen\r\ngenomfördes fick kommunerna ett samlat ansvar\r\nför långvarig service och vård till de äldre och\r\nhandikappade. Kommunerna skall verka för att de\r\näldre får möjlighet att ''leva och bo självständigt''\r\noch att ha ''en aktiv och meningsfull tillvaro i\r\ngemenskap med andra''. Kommunerna har också\r\nen fastlagd skyldighet att inrätta boendeformer för\r\nservice och omvårdnad för äldre och\r\nhandikappade.</pre><pre>Kommunerna tog från början av detta år från\r\nlandstingen över ansvaret för driften av sjukhem\r\noch vårdinrättningar för somatisk långtidssjukvård.</pre><pre>I detta betänkande föreslås att kommunerna\r\ngenom ett tillägg i hälso-  och sjukvårdslagen skall\r\nfå ta ut vårdavgifter för sådan somatisk\r\nlångtidssjukvård som den har betalningsansvar för.</pre><pre>När beslutet om ÄDEL-reformen skulle\r\ngenomföras framhölls också att skillnaderna i\r\navgiftssystemen för å ena sidan hälso- och sjukvård\r\noch å andra sidan socialtjänsten var allt annat än\r\ntillfredsställande. Reformen aktualiserade frågan\r\nom det rimliga i att ha olika avgifter för olika\r\nboendeformer för service och omvårdnad i\r\nkommunen liksom då det gäller avgifter för den\r\nsociala hemtjänsten kontra hemsjukvården. En\r\nutredning tillsattes, och avsikten är att vi i dag skall\r\nfatta beslut om de förändringar som till stor del\r\nbygger på utredningens förslag. Jan Andersson\r\ntillhörde socialutskottet då denna utredning\r\nbeslutades.</pre><pre>Socialutskottets betänkande 1992/93:12 mynnar ut\r\ni förslaget att enhetliga avgiftsregler skall gälla för\r\nsamtliga boendeformer för äldre och\r\nfunktionshindrade. För de äldre gäller det, oavsett\r\nom den äldre bor på sjukhem eller ålderdomshem.\r\nJag anser att det är ett mycket viktigt beslut som i\r\ndag kommer att fattas men som kommer att kräva\r\nen viss ''eftervård''.</pre><pre>Kommunerna skall få möjlighet att utforma ett\r\navgiftssystem för hjälp i hemmet, service och\r\nomvårdnad samt boende med utgångspunkt i de\r\nlokala förutsättningarna. Kommunerna får\r\nemellertid inte ta ut avgifter som överstiger deras\r\nsjälvkostnader. Det handlar om ''skäliga avgifter''\r\nenligt de grunder som kommunen själv bestämmer.</pre><pre>Denna fråga har under årtionden varit föremål för\r\ndiskussioner ute i landet mellan anhöriga,\r\nvårdtagare, socialvården och sjukvården. Enligt\r\ndet nuvarande systemet betalar en patient på ett\r\nsjukhem endast 65 à 70 kronor per dag, medan den\r\nsom bor på ett ålderdomshem betalar en\r\nhelinackorderingsavgift på 70 % av folkpension\r\noch pensionstillskott. Det är med andra ord en\r\nmycket betydande skillnad i avgifter -- det är ett\r\norättvist betalningssystem, Jan Andersson.</pre><pre>Fru talman! Sett från ett samhälls-  eller\r\nkommunekonomiskt perspektiv kan vi alla\r\nsäkerligen vara överens om att de olika\r\navgiftssystemen har ogynnsamma styreffekter.\r\nÄven Jan Andersson och Socialdemokraterna tycks\r\nvara inne på samma tankar, men man orkar eller vill\r\ninte fullfölja den tanken.</pre><pre>Den genomsnittliga bruttokostnaden för\r\nsjukhemsvård är dessutom högre än för vård på\r\nt.ex. ålderdomshem, vilket innebär att kopplingen\r\nmellan avgift och kostnad är negativ för sjukhem i\r\njämförelse med åldersdomshem. Det måste\r\nupplevas särskilt markant, om en enskild\r\nsjukhemsboende även har en bättre\r\nboendestandard. Detta kan vara fallet om\r\nsjukhemmet är nybyggt, medan ålderdomshemmet\r\när gammalt men där man ändå får betala mer för\r\nomvårdnad och bostad.</pre><pre>Från utskottets sida har vi dock särskilt markerat\r\natt en enrumsbostad på ett ålderdomshem inte kan\r\nlikställas med en sängplats i ett fyrbäddsrum på ett\r\nsjukhem, något som också framhålls av\r\nAvgiftsutredningen och i propositionen. Vi\r\nförutsätter att detta kommer att beaktas av\r\nkommunerna vid fastställande av avgifter för\r\nboendet liksom vid övergång till nya regler för\r\nbostadsstöd.</pre><pre>Förslaget innebär också ett tillägg till\r\nsocialtjänstlagen om att avgifter för hjälp i hemmet\r\noch boende tillsammans med avgifter för hälso-\r\noch sjukvård inte får uppgå till så stora belopp att\r\nden enskilde inte förbehålls tillräckliga medel för\r\nsina personliga behov. Detta är naturligtvis särskilt\r\nviktigt för de unga funktionshindrade som vill leva\r\nett socialt utåtriktat liv och umgås med sina\r\njämnåriga kamrater. Detta kostar pengar och drar\r\nmerkostnader som självfallet måste påverka\r\navgiftens storlek. Utskottet vill speciellt framhålla\r\nvikten av att kommunerna tar hänsyn till detta.</pre><pre>Jag tycker att Jan Andersson här har målat en\r\nskräckvision som jag inte anser har någon\r\nförankring i verkligheten. Jag tror också att vi kan\r\nförhindra att den skräckvisionen blir verklighet.</pre><pre>En funktionshindrad persons familjesituation och\r\narbetssituation måste alltid finnas med i\r\nbedömningen av avgiftens storlek. Här måste den\r\nenskildes aktivitet ha förtur före kostnader som\r\nhänför sig till funktionshindret.</pre><pre>Samma omsorg måste också ägnas makar som på\r\nålderns höst av hälsoskäl kan tvingas flytta från\r\nvarandra. Samhället måste se till att man beaktar\r\ndetta vid uttag av avgift för boende med\r\nhelinackordering när den ena maken flyttar och den\r\nandra bor kvar i det gamla hemmet. Så långt som\r\nmöjligt måste det sociala livet få fortgå. Jag vet att\r\nSiw Persson i sitt anförande kommer att lyfta fram\r\ndessa frågor.</pre><pre>Utskottet behandlar även förslagen om ändringar i\r\nuttag av avgifter för läkemedel, läkarvård,\r\nkostnadsfria förbrukningsartiklar och resor. Dessa\r\nändringar är, som vi ser det, följdbeslut till ÄDEL-\r\nreformen, och de tillstyrks av utskottet.</pre><pre>Avsikten med dessa förslag är att åstadkomma en\r\nkostnadsneutral avgift för de äldre, oavsett om de\r\nbor på sjukhem eller på ålderdomshem. Så långt\r\ninstämmer även Socialdemokraterna, såvitt jag kan\r\nförstå. Vänstern vill ha en ny avgiftsutredning,\r\nnågot som utskottet avvisar. Men\r\nSocialdemokraterna anser att förslagen i\r\npropositionen inte har beretts tilräckligt --\r\nkonsekvenserna kan inte överblickas, anser de och\r\nyrkar avslag på propositionen. Utskottet\r\ntillbakavisar de socialdemokratiska\r\nreservationerna.</pre><pre>Jag tycker att den kommunalekonomiska\r\nkommitténs bedömning i dag förtjänar att citeras,\r\nnämligen ''att begränsade resurser samt krav på\r\nförnyelse och effektivisering nödvändiggör en ökad\r\nfrihet för kommuner och landsting att organisera\r\noch prioritera sin verksamet.'' -- Det är detta som\r\ndet här förslaget också handlar om.</pre><pre>Den kommunalekonomiska kommittén skriver\r\nvidare: ''Staten bör med andra ord inte reglera\r\nutformning av och nivå på avgifter för\r\nkommunernas tjänster inom området service,\r\nomvårdnad och vård.''</pre><pre>ÄDEL-avgiftsutredningen föreslog ett statligt\r\nhögkostnadsskydd. Varken propositionen eller\r\nutskottet ställer sig bakom detta förslag. Flera\r\nremissinstanser, bl.a. Kommunförbundet,\r\nRiksrevisionsverket och ett flertal kommuner --\r\nt.ex. min hemkommun Åsele i Västerbotten --\r\nställer sig tveksamma till förslaget. Några\r\nkommuner anser att ett högkostnadsskydd\r\nbegränsar kommunernas möjligheter till\r\ntaxesättning.</pre><pre>Det finns flera skäl att avstå från ett statligt\r\nhögkostnadsskydd, bl.a. det förhållandet att den\r\nmodellen förutsätter ett enhetligt statligt\r\nbostadsstödsystem.</pre><pre>Kommunerna ges nu möjlighet att utforma\r\navgifterna med utgångspunkt i lokala\r\nförutsättningar med bestämmelser om att den\r\nenskilde skall skyddas mot för höga kostnader.</pre><pre>Majoriteten i utskottet har också tillstyrkt detta\r\nförslag och samtidigt uttalat att kostnadsandelen\r\nför den kommunala sjukvården enligt ÄDEL-\r\nreformen inte får bli föremål för differentiering.\r\nDärmed kan Socialdemokraternas påstående i\r\nreservationen i den delen helt tillbakavisas.</pre><pre>Dessutom -- och det är viktigt -- kommer\r\nregeringen att ge både Socialstyrelsen och\r\nRiksrevisonsverket i uppdrag att noga följa om\r\nutvecklingen och utformningen av systemet av den\r\nenskilde uppfattas som orättfärdigt. Utskottet\r\ntrycker också starkt på att de nya reglerna inte får\r\nges en schablonmässig tillämpning utan att hänsyn\r\nmåste tas till den enskilde individen.</pre><pre></pre><pre>Kommunförbundet kommer dessutom att ta fram\r\nunderlag för lokala överväganden om konstruktion\r\nav taxor. Inte minst av den anledningen\r\ntillbakavisas påståendet från Socialdemokraterna\r\natt kommunerna kommer att sakna vägledning.</pre><pre>Inte heller påståendet om att frågan om de\r\nkvarboendes situation -- jag tänker på äkta makar --\r\nlämnas obesvarad är relevant. Det är kommunen\r\nsom har ansvaret, och den bedömning som man gör\r\nskall utgå från den enskildes situation.\r\nÖverklagningsmöjligheterna är desamma som de\r\nsom i dag gäller för de boende på ålderdomshem --\r\nlänsrätt, kammarrätt osv.</pre><pre>Förslaget innebär en förändrad\r\nkostnadsfördelning. Det är även klart uttalat att\r\nkommunerna som huvudmän för verksamheten får\r\nett utrymme att ta ut ökade avgifter, nämligen\r\ngenom den fria avgiftssättningen.</pre><pre>Inkomstökningarna för kommunerna kan enligt\r\npropositionen uppskattas till mellan 700 och 900\r\nmiljoner kronor. Regeringen har också i en annan\r\nproposition föreslagit förändringar i det\r\nkommunala bostadstillägget, vilket innebär en\r\nkostnadsökning för kommunerna om 600 miljoner.\r\nDenna kostnadsökning kan finansieras ur det\r\nutrymme om 700--900 miljoner kronor som\r\nförändringen inom äldre och handikappomsorgen\r\nskapar.</pre><pre>Herr talman! Totalt bedöms statens utgifter i form\r\nav minskade intäkter och ökade kostnader öka med\r\n780 miljoner, medan landstingens inkomster ökar\r\nmed 114 miljoner och kommunernas med 702\r\nmiljoner.</pre><pre>Det kan väl knappast anses ohemult att\r\nåstadkomma ett neutralt betalningssystem\r\noberoende av boende på ålderdomshem eller\r\nsjukhem, men med hänsynstagande till de faktiska\r\nomständigheterna för individen. Såvitt jag förstår\r\nfinns här inga principiellt skilda åsikter om att\r\nkostnaderna för de boende bör bli neutrala.</pre><pre>Men tydligen gäller konflikten verkställandet av\r\ndetta, trots att denna fråga har debatterats och\r\nutretts under ett antal årtionden. Jag bedömer att\r\nSocialdemokraterna inte har modet att ställa sig\r\nbakom detta förslag.</pre><pre>Utskottet har föreslagit en enda ändring i\r\nförhållande till propositionen. Vi hemställer att\r\nikraftträdandet av de nya lagförslagen skall ske den\r\n1 mars 1993.</pre><pre>Herr talman! Det är slutligen ändå resurserna som\r\nbestämmer hur långt vi når i våra ambitioner. För\r\nen bra äldreomsorg och omsorg om de\r\nhandikappade behövs både en stark ekonomi och\r\nen grundmurad respekt för de äldres och de\r\nhandikappades behov och egna önskemål. Här\r\nmåste både samhället och vi enskilda hjälpas åt.</pre><pre>Med detta yrkar jag bifall till socialutskottets\r\nhemställan och avslag på reservationen och den\r\nsärskilda meningsyttringen.</pre><pre>Anf. 173  JAN ANDERSSON (s) replik:</pre><pre>Herr talman! Jag hoppas att Ulla Orring hörde\r\ninledningen av mitt anförande, där jag sade att vi\r\negentligen fastslog principen när vi tog ÄDEL-\r\nreformen. Men det innebär ju inte att vi skall godta\r\nvilket förslag från regeringen som helst. Vi måste\r\nrimligtvis kritiskt granska de förslag som kommer\r\nfrån regeringen, och detta förslag innebär\r\nvisserligen principiellt att man skiljer boende från\r\nvård och omsorg, men det innebär en mängd\r\noklarheter för den enskilde.</pre><pre>Ulla Orring sade att jag målade upp en\r\nskräckvision. Det må vara Ulla Orrings\r\nbedömning, men det som jag sade kom från\r\nHandikapputredningen. Huruvida det är en\r\nskräckvision eller ej vill jag låta vara osagt, men det\r\npekar på att vi i dag har betydande klyftor mellan\r\nfunktionshindrade och icke funktionshindrade, inte\r\nminst på det ekonomiska området.</pre><pre>Min bedömning är -- och det är också bedömningen\r\ni Handikapputredningens slutbetänkande -- att\r\ndessa klyftor håller på att ökas. Min egen\r\nbedömning är dessutom att de ökar snabbare än\r\nnågonsin på grund av avgifterna på det sociala\r\nområdet.</pre><pre>Också jag kan läsa innantill ur propositionen och\r\nbetänkandet om de 700--900 miljonerna, men mina\r\nfrågor gällde vad de 700--900 miljonerna innebär\r\nför de enskilda som får betala dem. Var finns\r\nunderlaget för det, Ulla Orring? Det är ju det som\r\när det intressanta. Vad innebär de 700--900\r\nmiljoner som skall tas från kommunerna, vilka\r\nsedan förväntas höja hyror och avgifter, för den\r\nenskilde? Tala om det!</pre><pre>Jag tycker att Ulla Orring och hennes borgerliga\r\nkolleger har lyssnat mycket dåligt på den kritik som\r\nkom från personer som besökte utskottet.</pre><pre>Anser vidare Ulla Orring att ett boende på ett\r\nfyrbäddsrum egentligen är ett boende? Är det att\r\nbetrakta som ett boende som skall behandlas enligt\r\nbruksvärdesprincipen osv. vid hyressättningen?\r\nVilka råd vill Ulla Orring ge dem som skall\r\nfastställa hyrorna? Hur väl stämmer detta med de\r\nintäktsökningar som jag nyss talade om?</pre><pre>Anf. 174  ULLA ORRING (fp) replik:</pre><pre>Herr talman! För att börja med det sista som Jan\r\nAndersson sade torde Jan Andersson vara väl\r\nmedveten om att Folkpartiet under hela 80-talet\r\nmycket starkt drivit frågan om ett eget rum. Vi vill\r\natt de gamla som bor på sjukhem eller\r\nålderdomshem skall ha ett eget rum, och den\r\nborgerliga regeringen har också under senare år\r\nsatsat pengar på en utbyggnad för att skapa\r\nmöjligheter till detta. På den punkten kan jag alltså\r\nlugna Jan Andersson.</pre><pre>Jan Andersson uppehöll sig vidare mycket vid\r\nHandikapputredningen, men det är inte den som vi\r\ndiskuterar nu. Dess resultat läggs fram i en\r\nproposition nästa år, och vi får ta den debatten då.\r\nVad vi nu diskuterar är avgifterna inom äldre- och\r\nhandikappomsorgen.</pre><pre>Jan Andersson frågar var underlaget finns. Jag\r\ntrodde att Jan Andersson var intresserad av denna\r\nfråga och hade tagit del av den utredning som\r\nframlagts och som heter ''Avgifter och\r\nhögkostnadsskydd inom äldre- och\r\nhandikappomsorgen''. Där finns ett rikligt material\r\natt ösa ur. Där finns också beräkningar från 13\r\nkommuner beträffande avgifterna på sjukhem och\r\nålderdomshem.</pre><pre>Jag har varit verksam inom sjukvården inom mitt\r\nhemlandsting, och frågan om de olika\r\navgiftssystemen har varit en ständig trätogrund. 65\r\nkr om dagen med allt inberäknat har inte på något\r\nsätt motsvarat de faktiska kostnaderna. Vi skall\r\nkomma ihåg att människor som bor på sjukhem och\r\nålderdomshem faktiskt har en pension att betala\r\nmed.</pre><pre>År 1952 togs frågan om kostnader inom\r\nåldringsvården upp för första gången, och en\r\nsärskild lag tillkom. År 1957 var frågan om\r\nvårdavgiftens nivå ånyo uppe till bedömning. År\r\n1963 föreslog regeringen ingen reglering av avgifter\r\npå grundval av Socialpolitiska kommitténs resultat.\r\nFrågan fick fortsatt behandling under 70- och 80-\r\ntalen.</pre><pre>Jan Andersson tillhör ett parti som suttit i\r\nregeringsställning under större delen av denna tid,\r\nmen som inte har vågat ta tag i den här frågan.\r\nTycker Jan Andersson verkligen att det nuvarande\r\nsystemet är rättvist? Jag kan inte inse det. Jag tror\r\natt avgiftshöjningen, som säkerligen kommer att\r\nske, noga kommer att följas av de instanser som jag\r\ntidigare har räknat upp.</pre><pre>Anf. 175  JAN ANDERSSON (s) replik:</pre><pre>Herr talman! Det är inte fråga om mod utan om att\r\nta hänsyn till den enskilde. Jag tycker att man skall\r\ngöra det när man fattar beslut i riksdagen om\r\nförslag som faktiskt påverkar den enskilde, och det\r\nkommer detta förslag att göra.</pre><pre>Jag vet vidare hur Folkpartiet har talat om eget\r\nrum, men det gäller inte bara att tala. Det har\r\navsatts medel till detta i samband med ÄDEL-\r\nreformen, och det har använts ganska mycket\r\npengar till gruppboende, men mycket litet för\r\nförändring av sjukhemmen.</pre><pre>Det här hade faktiskt varit ett tillfälle att klargöra\r\nboendebegreppet och att sätta press på\r\nkommunerna, om man ville förbättra\r\nboendestandarden på sjukhemmen.\r\nUppenbarligen har de stimulansbidrag som vi har\r\nbeslutat om inte räckt till, eftersom utvecklingen\r\ngår så sakta.</pre><pre>Jo, Ulla Orring, det är så att vi här diskuterar delar\r\nav Handikapputredningens resultat.\r\nHandikapputredningen hade denna fråga på sitt\r\nbord, men lade inte fram något förslag. Den har\r\ndock gjort åtskilliga av de bakgrundsanalyser som\r\nbeskriver situationen i verkligheten. Dessutom har\r\nman diskuterat ÄDEL-avgiftsutredningens förslag,\r\nbl.a. utifrån de synpunkter som jag har tagit upp\r\nhär och som handikapporganisationerna har fört\r\nfram när de kritiserat denna utredning.</pre><pre>Jag har också läst ÄDEL-avgiftsutredningen. Den\r\när inte lättläst utan synnerligen krånglig. Jag har\r\ndär inte heller sett siffrorna 700--900 miljoner, utan\r\ndem har jag sett först sedan propositionen\r\nframlades.</pre><pre>Jag har också sett att man har gjort en del\r\nskattningar i kommuner. Den första fråga som jag\r\nhar ställt mig när jag har vänt mig till kommunerna\r\nom detta gäller det underliga urvalet av kommuner\r\nnär man har försökt få underlag för en\r\nhyressättning. Jag tycker att det vore rimligt att\r\nman när man i propositionen lägger fram förslaget\r\nom de 700--900 miljonerna skulle beskriva vilka\r\nkonsekvenser som det får, men det finns ingen\r\nkonsekvensbeskrivning i propositionen. Inte heller\r\nhar Ulla Orring gett mig någon beskrivning av\r\nkonsekvenserna för den enskilde, och det tycker\r\njag är allvarligt.</pre><pre>Anf. 176  ULLA ORRING (fp) replik:</pre><pre>Herr talman! Det är faktiskt så att både Folkpartiet\r\noch den borgerliga regeringen verkligen lägger vikt\r\nvid den enskildes situation. Det är vi som för fram\r\nden enskildes situation och ser till möjligheterna för\r\nden enskilde att få ett gott boende med en god\r\nsjukvård. Då måste resurserna fördelas mellan de\r\nboende.</pre><pre>Jan Andersson har ännu inte anvisat någon väg för\r\natt utjämna den stora skillnaden mellan boendet på\r\nsjukhem och på ålderdomshem. Jag hänvisar än en\r\ngång till utredningen. Det finns mycket bra\r\nräkneexempel på s. 123 i den, där man har räknat\r\nut konsekvenserna av förslaget.</pre><pre>Det kan väl inte vara Jan Anderssons avsikt att jag\r\npå två minuter skall kunna åstadkomma en\r\nkonsekvensutredning. Det finns material att ta\r\nfram och läsa.</pre><pre>Jag vill än en gång påminna om att vi nu från\r\nregeringens sida har satsat 1 miljard på boende i\r\neget rum och för att få en kraftigare utbyggnad av\r\nboende i eget rum. Vi menar att det är en mycket\r\nviktig reform. Men faktum är att detta under ett\r\nantal år varit ett försummat område under\r\nsocialdemokratiska regeringar, och man\r\nåstadkommer inte någon stor förbättring på några\r\når.</pre><pre>Vi vill också få en ekonomi i landet som verkligen\r\ntillåter att vi kan ge de handikappade, de\r\nfunktionshindrade och de äldre ett bra boende. Det\r\när därför som vi nu gör denna omfördelning mellan\r\nde olika boendeformerna. Jag tycker att Jan\r\nAndersson skulle gå hem till sin kammare och\r\nfundera över varför ni socialdemokrater inte har\r\nåstadkommit detta.</pre><pre>Andre vice talmannen anmälde att Jan Andersson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 177  MY PERSSON (m):</pre><pre>Herr talman! Proposition 129 behandlar avgifter\r\ninom äldre- och handikappomsorgen. Utskottet är,\r\nsom har framgått här i kväll, ense om behovet av en\r\nenhetlig taxesättning vad gäller boendeformer för\r\näldre och funktionshindrade -- något som faktiskt\r\nfordrar lagändringar. Detta är ytterst tekniska\r\nfrågor, och propositionen kan därför synas främst\r\nberöra ekonomiska och lagtekniska regleringar.</pre><pre>Men bakom de beslut vi kommer att fatta i morgon\r\nfinner vi enskilda människor -- den vårdbehövande\r\nunga, kanske yrkesarbetande, funktionshindrade\r\nkvinnan med man och barn, liksom den gamla\r\nsenile mannen i fyrbäddsrummet på sjukhemmet\r\nmed en hustru som inte vet om hon kommer att ha\r\nråd att bo kvar i den bostad där de båda framlevt\r\nsitt liv.</pre><pre>Många remissinstanser har haft synpunkter på\r\npropositionens innehåll. Bitvis har de varit starkt\r\nkritiska, och i vissa stycken har kritiken varit\r\nbefogad -- men allt har skett i akt och mening att\r\nvärna just deras medlemmars intressen. Utskottet\r\nhar även fått motta ett antal uppvaktningar, vilka\r\nockså de velat lyfta fram vikten av att hänsyn tas till\r\nvarje enskild berörd individ. Detta förtjänar, enligt\r\nmitt förmenande, mycket stor aktning.</pre><pre>Även utskottets majoritetsskrivning har samma\r\ninriktning. Vi betonar bl.a. vikten av en\r\navgiftssättning som garanterar att var och en som\r\nomfattas av dessa regler skall tillförsäkras\r\ntillräckliga medel för sina behov -- och detta utifrån\r\nvars och ens speciella levnadsförhållanden. Här\r\nmåste bl.a. stor hänsyn tas till de yngre\r\nfunktionshandikappade.</pre><pre>Vi betonar betydelsen av att kvarboendeskyddet är\r\ntillräckligt starkt. Det är tragiskt nog att efter ett\r\nkanske livslångt äktenskap tvingas uppge den\r\ngemensamma tillvaron, utan att också oro för om\r\nman själv skall ha råd att bo kvar skall förmörka\r\ntillvaron för en kanske gammal och skröplig\r\nmänniska.</pre><pre>Vi betonar även vikten av att stor hänsyn tas till den\r\nboendestandard som avgiften, hyran, kommer att\r\nberäknas på.</pre><pre>Detta är en proposition som till stor del bygger på\r\nboendebegreppet. Det har sagts tidigare i kväll, och\r\ndet är helt riktigt. Därför vill jag uppehålla mig vid\r\nden problematik som utskottet pekar på och som\r\nhar sin grund i att vi i dag i vårt land inte har någon\r\nenhetlig definition av boendebegreppet inom äldre-\r\noch handikappomsorgen.</pre><pre>Vi rör oss med begrepp som servicebostäder,\r\nålderdomshem, gruppboende och sjukhem. Även\r\nmånga andra benämningar på äldreboende står att\r\nfinna. Detta skapar en begreppsförvirring som inte\r\nbara ger upphov till svårigheter vid avgiftssättning.\r\nHur skall man rättvist kunna beräkna hyran för en\r\nsäng i ett fyrbäddsrum på ett sjukhem i relation till\r\nen egen lägenhet i det moderna\r\nålderdomshemmet? Denna brist på konsensus vad\r\ngäller boendebegreppet är, enligt min mening, till\r\nnackdel när man har att planera för äldreboendet i\r\nframtiden. Utan en definition av vad de olika\r\nboendeformerna inom äldreomsorgen innefattar\r\noch hur de kompletterar varandra kan man aldrig,\r\nvare sig på kommunal eller statlig nivå, fatta\r\nlångsiktiga och ekonomiskt kloka beslut inför\r\nplanering och byggnation av äldrebostäder.</pre><pre>I stället tenderar man att styras av trender, så som\r\nhar varit fallet vid nedläggningsvågen av\r\nålderdomshem på 80-talet, eller som i dag, när ett\r\nenligt mitt förmenande alltför kraftigt och ensidigt\r\nsatsande på gruppboende sker. Mycket sker till\r\nföljd av förmånliga statsbidragsregler och en tilltro\r\ntill den nya trend som säger att gruppboende är det\r\nallena saliggörande. Dagens satsning på\r\ngruppboende sker stundtals på bekostnad av de i\r\nframtiden allt viktigare sjukhemmen för våra\r\nmycket gamla. Att sjukhemmen behövs är något\r\nsom alla med kunskap om vård och omsorg av äldre\r\nväl vet. Vid en fråga till överläkare Barbro Beck-\r\nFriis vid socialutskottets äldrehearing i oktober\r\nbekräftade hon detta entydigt. Hon sade: ''Det\r\nbehövs ett differentierat vårdutbud, om vi skall\r\nklara vården i framtiden. Självfallet behövs\r\nsjukhemmen.''</pre><pre>Jag skulle vilja gå så långt som att påstå, att när man\r\nplanerar ålderdomshem borde man samtidigt\r\nplanera för sjukhemsboende i närheten. Med en\r\nsådan integration skulle man ta ett viktigt steg i\r\nriktning mot att skapa en trygghetskedja kring den\r\ngamla människan.</pre><pre>Denna proposition har tydliggjort att det nu är hög\r\ntid att skapa konsensus kring boendebegreppet\r\ninom äldreomsorgen -- både för att kunna tillämpa\r\nrätt avgiftssättning i denna propositions anda,\r\nliksom för att vi i vår planering av de äldres boende\r\nskall kunna agera så att vi förmår erbjuda var och\r\nen den bostad som ger just henne en värdig tillvaro.</pre><pre>Herr talman! Jag vill se denna proposition som en\r\nkonstruktion inom vars ramar varje kommun har\r\natt tolka begrepp som boende,\r\ngrundgarantibelopp, kvarboendeskydd och tillsyn\r\npå sådant sätt att varje enskild berörd människa\r\nbehandlas rättvist. Jag har den uppfattningen att\r\nden som anförtros en uppgift också har ambitionen\r\noch viljan att rätt förvalta den. Alltså anser jag att\r\nnär nu staten vill ge kommunerna rättigheten att\r\nsjälva bestämma över regleringen av avgifter inom\r\näldre- och handikappomsorgen, skall denna\r\nrättighet inte naggas i kanten av ett halvhjärtat\r\nförtroende. Lika illa som det vore om staten gav sig\r\ntill att vilja råda över den penningpåse som\r\nkommunerna nu själva har fått förtroendet att\r\nhantera, lika illa anser jag att det skulle vara om\r\nstaten nu skulle gå in och i denna fråga exempelvis\r\nskriva kommunerna på näsan vilka avgifter som\r\nskall råda i de olika boendeformerna eller anbefalla\r\nstorleken på ett eventuellt högkostnadsskydd. Det\r\när hög tid att myndigförklara våra\r\nkommunpolitiker.</pre><pre>Samma förtroende som jag hyser för kommunernas\r\nvilja att uppfylla propositionens intentioner, hyser\r\njag också för regeringens vilja till en rättvis\r\nekonomisk reglering mellan stat och kommun i\r\ndenna fråga.</pre><pre>Herr talman! Med detta vill jag och mitt parti yrka\r\nbifall till utskottets hemställan vad gäller\r\nproposition 129.</pre><pre>Anf. 178  JOHAN BROHULT (nyd):</pre><pre>Herr talman! Mycket av det jag hade tänkt att säga\r\nhar redan framförts av Ulla Orring och My Persson,\r\nvarför jag kommer att underskrida mina tilldelade\r\n10 minuter.</pre><pre>I den proposition vi diskuterar anförs att en friare\r\navgiftssättning har sin utgångspunkt i en inriktning\r\natt minska den statliga regelstyrningen och att ge\r\nstörre frihet för kommuner att själva bestämma hur\r\nålagda verksamheter skall skötas. Jag tycker att det\r\när viktigt att slå fast denna målsättning, dvs. i stället\r\nför att ha en detaljreglerad verksamhet bör\r\nverksamheten i kommunerna följas upp av\r\nSocialstyrelsen och Riksrevisionsverket för att på\r\ndet sättet få en feedback.</pre><pre>Både Jan Andersson och My Persson har sagt att\r\ndet är viktigt att definiera boendebegreppet. I\r\nskrivelsen står det att ett klarläggande av\r\nboendebegreppet är viktigt. En enrumsbostad på\r\nett ålderdomshem går ej att likställa med en\r\nsängplats på en fyrbäddssal eller ett tillfälligt\r\nboende på ett sjukhem. Det framgår också att\r\nutskottet utgår från att detta kommer att beaktas\r\nvid hyressättningen. Jag tror att kommunerna skall\r\nklara av detta.</pre><pre>En annan sak som är viktig att diskutera är den\r\nspeciella situationen med de dementa patienterna.\r\nDet finns ca 100 000 dementhandikappade, varav\r\nca 50 000 är placerade på sjukhem, 25 000 är\r\nplacerade på ålderdomshem och 15 000 är\r\nplacerade i gruppboende. Men drygt 50 000 bor\r\nfortfarande hemma. De anhöriga gör en stor\r\nuppoffring och en stor insats för dessa patienter. Jag\r\ntycker att prissättningen av vården för dessa\r\npatienter skall vara liberal. Det är också något som\r\njag hoppas att kommunerna skall ta tag i.</pre><pre>Jag tänkte nu diskutera de mekanismer som\r\nkommunerna har för att få ekonomin att gå ihop.\r\nÄDEL-reformen innebär att landstingen har blivit\r\nav med en del patienter till kommunerna -- s.k.\r\nklinikfärdiga patienter. Med detta menas att\r\npatienterna är i sitt habitualtillstånd, dvs. det går\r\ninte att göra något mer åt dem. Då hänvisas de till\r\nkommunen. Men det betyder inte att dessa\r\npatienter inte har något behov av vård. De har i\r\nallra högsta grad behov av vård. Läkare skall inte\r\nbara bota, utan de skall också lindra och trösta.</pre><pre>I och med ÄDEL-reformen kan sjukhusets resurser\r\ni ökad omfattning användas för botbara patienter.\r\nDe klinikfärdiga patienterna hänvisas då till den\r\nkommunala sjukvården och omsorgen. Eftersom\r\nantalet äldre personer successivt stiger, är det helt\r\nklart att vårdbehovet ökar samtidigt som\r\nresurserna minskar.</pre><pre>Vi måste finna ett sätt att lösa den gordiska knuten.\r\nKan vi höja skatterna? Nej, det går inte. Vi har nått\r\ntaket, 30 %. Sedan får vi inte ta mera. Den vägen\r\när stängd.</pre><pre>Kan vi höja priserna på sjukhemmen? Ekonomiskt\r\nsett är det inte bra. Då slår vi knut på alltihop.\r\nInstitutet för hälso- och sjukvårdsekonomi har visat\r\ni utredningar att omvårdnaden av en patient som är\r\ni behov av vård på sjukhem är i genomsnitt 100 000\r\nkr billigare per år jämfört med om patienten bor\r\nhemma. Dessutom mår patienten mycket bättre.\r\nJag talar då givetvis bara om de patienter som\r\nönskar bo på sjukhem. De som vill bo hemma skall\r\nfå göra det. Här finns en mekanism som gör att\r\nändamålet motverkas om man höjer priset för\r\nmycket. Då blir det billigare i andra ändan, dvs.\r\npatienterna får skötas hemma för att det blir för\r\ndyrt om de bor på sjukhem. Inte heller det innebär\r\nalltså någon bra ekonomi.</pre><pre>Däremot skall vi försöka att öka antalet sjukhem.\r\nDet skulle vara alldeles utmärkt nu i en\r\nlågkonjunktur, då det är ont om jobb. Man kunde\r\nskicka ut litet trevliga byggnadsarbetare, som\r\nsnabbt kunde bygga upp sjukhem där patienterna\r\nkunde tas om hand.</pre><pre>Kan priserna höjas? Jan Andersson påpekade\r\nmycket riktigt att priserna för den kommunala\r\nsjukvården enligt ÄDEL-reformen inte får bli\r\nföremål för differentiering. Det är helt klart. Om\r\nKommunförbundet säger att det skall ske i alla fall\r\när det i strid med lagen. Det går heller inte.</pre><pre>Man kan då tänka sig att kommunen tycker att det\r\ngår att fuska litet trots ÄDEL-reformen, och skicka\r\nin en patient till sjukhuset. Då tar det i allmänhet\r\ntvå veckor innan patienten kommer tillbaka. Då\r\nhar man varit av med patienten under den tiden.\r\nDet finns speciella avtal som innebär att\r\nkommunerna bara betalar drygt 1 000 kr till\r\nlandstinget, trots att det kostar över 2 000 kr att ha\r\npatienten liggande på sjukhuset eller B-sjukhuset.</pre><pre>Incitamentet för att spara pengar finns inte. Vad är\r\ndet då vi skall försöka åstadkomma? Jo, det gäller\r\natt kommunerna tar vara på de goda privata\r\ninitiativ som kan finnas. Detaljregler som gör att\r\nprivata sjukhem inte kan etablera sig skall\r\navskaffas. Jag har tidigare i denna kammare\r\nberättat om detta, och jag gör det nu en gång till.</pre><pre>Många har skrivit till mig och talat om att de har\r\nprivata sjukhem. Där kan de ta emot t.ex. tio\r\npatienter för 1 000 kr per dag och patient, och sköta\r\nbåde omvårdnad och ge läkarvård. Jag har t.o.m.\r\nblivit erbjuden att ställa upp som läkare på ett\r\nsådant sjukhem. Mitt lilla bidrag skulle också\r\nrymmas i de tusen kronorna. Det skulle naturligtvis\r\nvara en mycket god ekonomi, att kostnaderna för\r\nbåde landsting och kommun skulle uppgå till 1 000\r\nkr i stället för 2 000 kr. Men då kommer det\r\ninvändningar om att sjukhemmet kanske ligger litet\r\nför nära vägen. Man byggde ett nytt sjukhem 10\r\nmeter från vägen i stället för 30 meter från vägen.\r\nGolvytan är kanske en halv kvadratmeter för liten.\r\nDet finns en mängd hinder som gör att det inte går.</pre><pre>Det finns skräckexempel på sjukhem som inte har\r\nfungerat. Jag pratar bara om de sjukhem som kan\r\nfungera. Här har vi en stor resurs som vi icke har\r\nutnyttjat. Jag hoppas att socialministern ser till att\r\ndenna dolda kraft tas i anspråk i framtiden, då de\r\növriga resurserna sviktar.</pre><pre>Med detta ber jag att få yrka bifall till utskottets\r\nhemställan i det betänkande vi nu diskuterar.</pre><pre>Anf. 179  Socialminister BENGT\r\nWESTERBERG (fp):</pre><pre>Herr talman! Bakgrunden till den proposition som\r\ndiskuteras nu är den stora ÄDEL-reformen, den\r\nkanske största reform inom den offentliga sektorn\r\nsom har genomförts sedan vi fick våra kommuner\r\noch landsting för drygt 130 år sedan. Om den\r\nreformen kan man säga att konsekvenserna inte\r\nfullt ut kunde överblickas då beslutet fattades. Det\r\nförekom också en hel del kritik från olika håll mot\r\ndenna reform, också från partier som är företrädda\r\nhär i kammaren.</pre><pre>Förutsättningen för att reformen skulle lyckas var\r\natt det fanns ett starkt kommunalt engagemang och\r\nen önskan och vilja från kommunerna att medverka\r\ntill en bra reform. De instrument som staten\r\nanvände var dels en viss skärpning av\r\nsocialtjänstlagen, där det gjordes klart att\r\nkommunerna hade skyldighet att bl.a.\r\ntillhandahålla särskilda boendeformer för äldre och\r\nfunktionshindrade, dels en tidsbegränsning av de\r\nstatsbidrag som utgår för byggande av\r\ngruppbostäder, egna rum på sjukhem m.m.</pre><pre>Man måste säga att hela denna reform i grunden\r\nbyggde på en stark tillit från riksdagen till\r\nkommunerna. Kommunerna gavs vissa ramar, och\r\nvi utgick från att kommunerna skulle fylla dem.</pre><pre>Vi kan naturligtvis inte till fullo överblicka denna\r\nomfattande reform. Den har varit i kraft sedan\r\nårsskiftet, alltså under knappt ett år. De hittills\r\ngjorda utvärderingarna och de intryck jag själv har\r\nfått, vid resor runt om i landet där jag har haft\r\nmöjlighet att diskutera med företrädare för\r\nkommuner och med dem som arbetar ute i\r\nverksamheten, visar att allt ser mycket bra ut --\r\nkanske t.o.m. bättre än vad optimisterna trodde\r\nnär beslutet fattades.</pre><pre>Ett område som återstod att göra någonting åt var\r\navgifterna. I huvudsak är avgifterna oreglerade.\r\nDet gäller färdtjänst, den sociala hemtjänsten,\r\ndagverksamheter och fotvård. Det gäller\r\nsituationen för unga funktionshindrade. Det gäller\r\nde fall där en make tvingas flytta från sin vanliga\r\nbostad till t.ex. ett sjukhem och lämna den andra\r\nmaken kvar osv. Allt detta är ett oreglerat område.</pre><pre>För ålderdomshemmen finns vissa speciella regler.\r\nDe personer som bor där har rätt att behålla vissa\r\ninkomster för personliga utgifter. Undantaget efter\r\nreformen är sjukhemmen, där avgifterna regleras i\r\nlagen om allmän försäkring, på samma sätt som när\r\nman vistas på sjukhus. När detta stora beslut\r\nfattades bestämde riksdagen att reglerna skulle\r\nkvarstå tills vidare, i avvaktan på den utredning\r\nsom ligger till grund för den proposition vi nu\r\ndiskuterar.</pre><pre>Det har länge funnits en stötande skillnad mellan\r\nboende på ålderdomshem och boende på sjukhem.\r\nKostnaderna ligger i genomsnitt på ungefär 50 000\r\nkr per år för den som bor på ålderdomshem. För\r\nden som bor på sjukhem är motsvarande kostnad\r\nungefär 20 000 kr per år. Det innebär att det i fall\r\ndär sjukhemmen ser precis ut som ålderdomshem\r\nhar varit en guldgruva för dem som har bott där. De\r\nhar kunnat bygga upp ett sparande att överlämna\r\ntill kommande generationer. Det är naturligtvis\r\ntrevligt för dem. Men det har varit en stötande\r\norättvisa mellan två olika boendeformer, i\r\nsynnerhet som boende på sjukhem i regel är dyrare\r\nän boende på ålderdomshem.</pre><pre>Det är bakgrunden till strävan efter neutralitet. Jag\r\nhar förstått att alla instämmer i att man bör ha ett\r\nenhetligt avgiftssystem inom kommunerna.</pre><pre>Nu har Ädelavgiftsutredningen, förutom att föreslå\r\ndet, också prövat möjligheten med ett\r\nhögkostnadsskydd. Det är riktigt, som Jan\r\nAndersson säger, att många remissinstanser inte\r\nhar haft något principiellt emot ett\r\nhögkostnadsskydd. Det har inte jag heller. Jag var\r\nmycket optimistisk om att utredningen skulle\r\nkomma fram med ett bra förslag på denna punkt.</pre><pre>Däremot har remissinstanserna framfört en ganska\r\nförödande kritik när det gäller den tekniska\r\nutformningen av högkostnadsskyddet. Jag vet att\r\nman har jobbat och slitit mycket hårt med\r\nförslaget.Jag tror inte att det skulle vara möjligt,\r\nens om vi tog ganska gott om tid på oss, att hitta\r\nnågon bra utformning av ett högkostnadsskydd.\r\nProblemet är, som Jan Andersson också var inne\r\npå, att det är svårt att precisera vad\r\nhögkostnadsskyddet skall omfatta och vad den\r\ngarantiinkomst som de berörda personerna skall få\r\nskall räcka till.</pre><pre>Det finns stora manipulationsmöjligheter för\r\nkommunerna, om man inte går in och\r\ndetaljreglerar hela området. Det skulle innebära\r\natt vi, samtidigt som vi vill slopa regleringar och ge\r\nkommunerna stor frihet att besluta själva, skulle gå\r\nin på just detta område och genomföra en\r\ndetaljreglering som det inte finns någon\r\nmotsvarighet till på andra områden. Det har gjort\r\nmig övertygad om att vi inte i första hand bör välja\r\nvägen med ett statligt reglerat högkostnadsskydd.</pre><pre>I stället har jag valt att föreslå en mer allmän\r\nformulering där den enskilde skall förbehållas vissa\r\ninkomster för personliga utgifter. Som det nu är\r\nformulerat i lagförslaget, som utskottsmajoriteten\r\ntillstyrker, innebär det en skärpning i förhållande\r\ntill de regler som finns för närvarande. Just nu är\r\ndet bara i samband med boende i ålderdomshem\r\nsom det finns några förbehållsbelopp.</pre><pre>Nu är mitt förslag att det också skall tas hänsyn till\r\navgifter när man får hjälp i hemmet, till service och\r\nomvårdnad, till boende och till den sjukvård som\r\nkommunerna bedriver eller betalar. Dessa avgifter\r\nfår sammantaget inte uppgå till så stort belopp att\r\nden enskilde inte förbehålls tillräckliga medel för\r\nsina personliga behov, som det heter i\r\nlagparagrafen.</pre><pre>Som Jan Andersson konstaterade, har jag i\r\nmotivtexten tagit upp vad det är för hänsyn som jag\r\nmenar att man måste ta när man fastställer avgifter\r\noch framräknar förbehållsbeloppet. Det gäller t.ex.\r\nhänsyn till unga funktionshindrades speciella\r\nsituation och den situation som makar befinner sig i\r\nom den ena maken flyttar hemifrån till ett sjukhem\r\neller ett ålderdomshem.</pre><pre>Med den utformning förslaget har fått ligger det i\r\nlinje med hela ÄDEL-reformen. Vi anger vissa\r\nramar, men överlåter åt kommunerna att reglera\r\ndetaljerna och utforma dem efter de lokala\r\nförutsättningar som finns och, som My Persson\r\nunderströk, med hänsyn till de enskilda\r\npersonernas situation.</pre><pre>Alla de skäl som har framförts av remissinstanser,\r\noch även från denna talarstol i dag, visar att det\r\nkrävs en betydande fingerfärdighet när man skall\r\nutforma systemet. Att då fastställa generella regler\r\ncentralt är utomordentligt svårt.</pre><pre>Nu håller Kommunförbundet på att utforma\r\nrekommendationer till kommunerna om hur man\r\nlokalt skall kunna fastställa förbehållsbelopp och\r\nom man vill ha högkostnadsskydd. Jag tror att Ulla\r\nOrring nämnde det också. Vi får väl se vad\r\nKommunförbundets förslag kommer att innebära.\r\nDet kommer att presenteras i januari, om det kan\r\nvara till ledning i det här sammanhanget.</pre><pre>Jag vill samtidigt påminna om att vårt yttersta\r\nansvar är att skydda medborgarna. Vi har\r\nnaturligtvis inga garantier för att kommunerna\r\nfullgör sina uppgifter på det sätt som vi skulle\r\nönska. Därför är det viktigt att utvecklingen följs av\r\nSocialstyrelsen och Riksrevisionsverket. Då kan vi\r\ningripa om vi ser att det går snett och inte blir som\r\nvi önskar. Om det skulle visa sig att det finns skäl\r\natt ingripa, har vi flera möjligheter.</pre><pre>Regeringen kan gå in med tillämpningsföreskrifter\r\neller komma tillbaka till riksdagen med ytterligare\r\nen lagändring. Min önskan är att vi skall slippa göra\r\ndet på grund av det krångel det skulle skapa i\r\nsystemet.</pre><pre>Jan Andersson efterlyste kalkyler på var de 700--\r\n900 miljonerna kom ifrån. Jag kan erkänna att det\r\nkanske hade varit bra om vi hade haft litet mer\r\nutförliga kalkyler på den punkten. Vi hade dock\r\ngärna försett utskottet med sådana om det hade\r\nfunnits en särskild önskan om det.</pre><pre>Bakgrunden är de siffror som redovisas i\r\nÄdelavgiftsutredningen. Där konstaterar man att\r\nålderdomshem i dag kostar 50 000 per år för de\r\nboende. Sjukhemsplatser kostar ungefär 20 000 per\r\når. Skillnaden är alltså 30 000 per år. Med drygt\r\n30 000 platser handlar det om ungefär 900 miljoner\r\nkronor. Nu är inte varje plats på sjukhemmen\r\nlikvärdig med en plats på ålderdomshem. Det har\r\nni varit inne på i debatten från flera håll. Därför kan\r\nman inte räkna med det övre beloppet, men det är\r\nett maximalt belopp, som vi ändå har velat ange. I\r\nKBT-utredningen har vi räknat med 600 miljoner.\r\nDär har vi alltså dragit av en tredjedel från det\r\nmaximala beloppet. Det är ett hänsynstagande till\r\nden varierande boendestandard som finns.</pre><pre>Jag håller också med om det som Jan Andersson\r\noch Ulla Orring utbytte tankar om, nämligen att\r\nboende i ett sexbäddsrum eller fyrbäddsrum\r\nknappast är värt att klassas som boende. Därför har\r\nvi i många år stridit för att ändra på det, utan att få\r\nett alltför aktivt stöd från Jan Andersson. I dag är\r\ndet litet andra tongångar, och det gläder mig.</pre><pre>I den socialdemokratiska reservationen sägs att\r\nman inte vill ha orimliga fördelningseffekter. Jag\r\nkan förstå det. Jag tror att kommunerna också\r\nkommer att ta hänsyn till det. De drivs av samma\r\nambition på den punkten som vi gör. Men vi har ju\r\nockså i dag orimliga fördelningseffekter. Vi måste\r\nkomma bort från dagens system. Det är syftet med\r\ndet förslag som vi har lagt fram.</pre><pre>Socialdemokraterna har ju accepterat att använda\r\ndessa 600 miljoner för att förbättra KBT. Ytterst så\r\nhoppas ni nog att det skall bli majoritet för\r\nutskottets hemställan i betänkandet i dag.</pre><pre>Herr talman! Låt mig också mycket kort\r\nkommentera detta med differentierade avgifter för\r\nsjukvård. Att den frågan inte kommenteras beror\r\npå att det inte föreslås någon lagändring där. Det\r\nframgår mycket klart av gällande lagstiftning att det\r\när på det sättet. Om vi inte föreslår någon ändring,\r\nfinns det ingen anledning att gå in och säga, att när\r\nvi inte föreslår någon ändring så blir det ingen\r\nändring. Det utgår vi ifrån att man kan förstå både\r\ni kammaren och på Kommunförbundet. Jag är\r\nmycket förvånad över Kommunförbundets\r\nframställning till utskottet på den punkten.</pre><pre>Anf. 180  JAN ANDERSSON (s):</pre><pre>Herr talman! Jag kan ställa mig bakom väldigt\r\nmycket av det som Bengt Westerberg säger.\r\nRedovisningen om ÄDEL-reformen, som ju\r\nfaktiskt Socialdemokraterna och Folkpartiet drev\r\nigenom här i kammaren mot de övriga partierna,\r\nvisar att det har blivit en bra reform. Alla\r\nförutsättningar för att det skall bli en bra reform är\r\nviktiga för att utforma äldreomsorgen under 90-\r\ntalet. Det kan jag skriva under på.</pre><pre>Jag sade också inledningsvis att de orättvisor som\r\nfinns i dag mellan sjukhem och ålderdomshem inte\r\när tillfredsställande. Det måste göras något åt dem.\r\nDet är viktigt, och en förutsättning för ÄDEL-\r\nreformen, att skilja mellan boende å ena sidan och\r\nvård och omsorg å andra sidan.</pre><pre>Jag skulle vilja kommentera detta med eget rum.\r\nFolkpartiet har pratat väldigt mycket om detta.\r\nMen det enda konkreta som Folkpartiet har gjort\r\ni den här frågan, har vi faktiskt gjort tillsammans,\r\nnämligen ÄDEL-reformen. Då avsattes medel till\r\ndetta. Jag fick en redovisning från Socialstyrelsen\r\nför några dagar sedan. Den visar att det inte har\r\nhänt speciellt mycket på det området. Däremot har\r\ndet hänt mycket när det gäller gruppboendet.</pre><pre>Det finns många vackra ord i propositionen och i\r\nbetänkandet. Jag förstår också de principiella\r\nbetänkligheter som Bengt Westerberg har mot att\r\ngå in och styra i kommunerna. Ett\r\nhögkostnadsskydd innebär ju att staten går in och\r\nsäger att staten måste sätta en gräns för de enskilda\r\nindividerna. Vi kommer att göra det i andra\r\nsammanhang. Rättighetslagen på\r\nhandikappområdet är ju en sak som\r\nKommunförbundet inte hurrar över. Den är på sätt\r\noch vis en inskränkning av den kommunala\r\nsjälvstyrelsen. Men den är till nytta för den enskilde\r\nindividen.</pre><pre>Jag förstår att det är svårt att utforma ett\r\nhögkostnadsskydd. Jag ser det av det\r\nutredningsmaterial som finns. Jag önskar att man i\r\nstället hade tagit hänsyn till de synpunkter som kom\r\nfrån remissinstanserna om vilka ytterligare avgifter\r\nsom borde komma in. Dessutom borde man ha fört\r\nut de yngre funktionshindrade ur\r\nhögkostnadsskyddet och funnit en annan\r\nkonstruktion för dem.</pre><pre>Detta borde vi kanske lära oss i andra sammanhang\r\nhär i kammaren och i övrigt när vi diskuterar\r\nhandikappfrågor. Vi har mycket lätt att blanda ihop\r\näldrefrågor och handikappfrågor. Många\r\nhandikappade har inte uppnått pensionsåldern. De\r\nhar helt andra behov än vad äldre personer har. Vi\r\nborde ta hänsyn till det när vi utformar våra förslag.\r\nVi gör inte det alla gånger.</pre><pre>Anf. 181  Socialminister BENGT\r\nWESTERBERG (fp):</pre><pre>Herr talman! När det gäller detta med eget rum, är\r\ndet sant att vi har kämpat länge i riksdagen utan att\r\nde konkreta resultaten kanske har varit så stora.\r\nDet beror ju på att vi inte har fått stöd av t.ex.\r\nSocialdemokraterna. Om ni hade ställt upp på det\r\ntidigare, hade resultaten varit tydligare nu. Låt oss\r\nnu tillsammans hålla tummarna för att det skall bli\r\nbättre resultat framöver.</pre><pre>Jag håller med Jan Andersson om att det\r\nobestridligt är så att kommunerna inte har utnyttjat\r\ndetta stimulansbidrag i den utsträckning som vi\r\nhade hoppats. Vi skall se om vi kan göra något åt\r\ndet. Det behöver ske en hel del på det området.</pre><pre>Det är också korrekt att den handikapplag som jag\r\nkommer att föreslå till riksdagen i början på nästa\r\når är en rättighetslag, en pluslag, som går längre än\r\nvad socialtjänstlagen gör på många områden. Men\r\njag vill understryka att även socialtjänstlagen\r\ndefinierar ett antal rättigheter. I den meningen är\r\ndet naturligtvis en inskränkning i kommunernas\r\nhandlingsfrihet. De har inte rätt att säga nej till att\r\nbjuda ut t.ex. särskilda boendeformer för äldre\r\neller handikappade. De har inte rätt att låta bli att\r\nbedriva färdtjänst osv. Där har vi inskränkt deras\r\nfrihet. Vi ger dem däremot stor frihet att välja hur\r\nverksamheten skall utformas. Jag tycker att man\r\nskall ha precis den arbetsfördelningen mellan\r\nkommuner och stat.</pre><pre>Sedan säger Jan Andersson att vi inte har tagit\r\nhänsyn till remissinstanserna. Det är precis vad vi\r\nhar gjort. Vi har läst remissinstansernas synpunkter\r\nmycket noga. Vi har konstaterat att de i princip\r\ntycker att det vore bra med ett högkostnadsskydd.\r\nMen de har mycket olika åsikter om hur detta\r\nhögkostnadsskydd skall utformas.</pre><pre>När vi har gått in och tittat på vad som krävs för att\r\nvi skall tillgodose de olika remissinstansernas\r\nsynpunkter har vår slutsats blivit att det kräver en\r\nenorm detaljreglering för att vi skall kunna utforma\r\nett högkostnadsskydd. Den detaljregleringen har vi\r\nvelat undvika. Det är därför vi har utformat\r\nförslaget på detta sätt.</pre><pre>Som jag tidigare sade vill jag inte utesluta att vi\r\nändå till sist kan komma fram till att vi behöver ett\r\ndetaljreglerat högkostnadsskydd. Men låt först\r\nkommunerna visa vad de kan. Om de misslyckas,\r\noch Socialstyrelsens analyser och våra egna\r\nbedömningar tyder på att det inte blir som vi\r\nhoppas: låt oss då gå in och reglera i efterhand, och\r\ninte innan vi har givit kommunerna chansen. Jag\r\ntycker att det är den rätta ordningen och det bästa\r\nsättet att hantera den här frågan.</pre><pre>När det gäller målet, vad vi skall uppnå, tror jag\r\ninte att Jan Andersson, jag och övriga deltagare i\r\ndebatten har några skilda synpunkter. Vi kan\r\nmöjligen ha olika uppfattningar om medlen.\r\nFördelen med detta är att det kommer att hända\r\nsaker omedelbart. Jan Andersson vill ha nya\r\nutredningar. Det dröjer då ytterligare, och\r\norättvisorna mellan sjukhemsboende och\r\nålderdomshemsboende kommer att kvarstå under\r\nlång tid. Det skulle vara mycket olyckligt.</pre><pre>Anf. 182  JAN ANDERSSON (s):</pre><pre>Herr talman! Vår avsikt var från början inte, utifrån\r\nde utgångspunkter jag tidigare nämnde, att yrka\r\navslag på propositionen. Vi står bakom\r\nhuvudprincipen. Anledningen till att vi har hamnat\r\npå denna ståndpunkt är de brister som vi sett när\r\ndet gäller boendebegreppet.</pre><pre>Svaret om de 700--900 miljonerna och beräkningen\r\nav dem var inte tillfredsställande. Om vi jämför\r\nstandarden på ålderdomshem och på sjukhem är\r\nden förvisso inte så hög när det gäller de äldre\r\nålderdomshemmen. Men om man tittar på de\r\nsiffror som finns i Ädelavgiftsutredningen, ser man\r\natt en mycket stor del av boendet på sjukhemmen i\r\ndag faktiskt inte är ett boende. Det är dubbelrum,\r\ntrebäddsrum, fyrbäddsrum eller mer. Det är därför\r\nsvårt att göra ekonomiska beräkningar när man\r\nförsöker jämföra mellan ålderdomshem och\r\nsjukhem.</pre><pre>Regeringens utgångspunkt var, såvitt jag förstår, att\r\nförhållandena i nuläget är orättvisa. Människor\r\nmed funktionshinder har en sämre ekonomisk\r\nsituation än andra. Det finns en mycket stor\r\nskillnad mellan våra kommuner, och det var därför\r\nsom man prövade ett högkostnadsskydd. Det var\r\nutgångsläget. Anledningen till att man inte\r\nfastnade för ett högkostnadsskydd var kritiken,\r\nsäger Bengt Westerberg.</pre><pre>Men om man tränger in i remissinstansernas kritik\r\nser man att den inte är svårare än att det borde vara\r\nmöjligt att konstruera ett förslag. Det kunde\r\nmöjligtvis vara ett förslag som bara gällde LO-\r\ngruppen, och ett annat förslag som gällde de yngre\r\nfunktionshindrade. Jag vet inte om detta är möjligt.\r\nDet är möjligt att man skall ha två skilda förslag.\r\nMen den prövningen har man alltså inte gjort, även\r\nom utgångspunkten från början var ett\r\nhögkostnadsskydd.</pre><pre>Såvitt jag förstår finns det i dag stora orättvisor som\r\nfaktiskt borde åtgärdas. Jag tror att risken är\r\nuppenbar att klyftorna inte kommer att minska\r\nmed detta förslag, utan jag är rädd för att klyftorna\r\nkommer att öka.</pre><pre>Anf. 183  Socialminister BENGT\r\nWESTERBERG (fp):</pre><pre>Herr talman! Man kan naturligtvis alltid ha\r\nambitionen att göra ett perfekt arbete, dvs. att\r\nutreda och utforma nya system tills man har hittat\r\ndet perfekta. Jag är rädd för, vilket jag tidigare har\r\nsagt, att det i detta fall hade inneburit ett mycket\r\ndetaljreglerat system.</pre><pre>Jag tycker att det är bättre att nu försöka undanröja\r\nen del uppenbara orättvisor, ta snabba steg på\r\nvägen mot ett bättre system och undersöka om det\r\nuppstår sådana brister som gör att vi har anledning\r\natt gå in. Men chansen är enligt min mening mycket\r\ngod att kommunerna kommer att sköta detta på ett\r\nsådant sätt att vi inte kommer att ha anledning att\r\ngå in med några detaljregleringar i efterhand.</pre><pre>Jag vill påstå att vi använder precis samma teknik\r\nvad gäller dessa avgifter som vi har gjort vad gäller\r\nden stora ÄDEL-reformen. Jan Andersson måste\r\nmedge att vi inte heller i det fallet kände till alla\r\nkonsekvenser. Många varnade för att det skulle\r\nkunna gå mycket illa. Men vi i Folkpartiet\r\nliberalerna och Socialdemokraterna litade på\r\nkommunerna, och kommunerna har levt upp\r\nmycket bra till det förtroende som vi gav när\r\nÄDEL-reformen genomfördes. Jag tror att de\r\nkommer att göra det också i detta fall.</pre><pre>De siffror som Jan Andersson refererar till, och\r\nsom återges i Ädelavgiftsutredningen, vad gäller\r\npatienter som bor i rum av olika storlekar, är rätt\r\ngamla vid det här laget -- de är 7--8 år gamla, om\r\njag minns rätt. Situationen har med all säkerhet\r\nförbättrats, men det innebär inte att den är\r\ntillfredställande. Det är fortfarande alltför många\r\nmänniskor som tvingas dela rum med främlingar i\r\nolika sammanhang. Därför är utbyggnaden av egna\r\nrum mycket angelägen.</pre><pre>Jan Andersson vet att moderna sjukhem ser ut\r\nprecis som ålderdomshem av mycket god standard.\r\nNär man åker runt i landet och studerar boendet för\r\näldre, ser man att det är sådana former som växer\r\nfram. Det är moderna sjukhem och gruppbostäder.</pre><pre>Jag delar inte riktigt den uppfattning som tidigare\r\nkom till uttryck om att det byggs för mycket\r\ngruppbostäder. Jag skulle gissa att vi har ett behov\r\nenbart för åldersdementa på kanske 25 000--30 000.\r\nEn del nämner ännu högre siffror när det gäller\r\nplatser i gruppbostäder. Till detta kommer behov\r\nav gruppbostäder för psykiskt sjuka och för\r\nutvecklingsstörda. Sammantaget är behovet\r\nutomordentligt stort. Vi har alltjämt alldeles för få\r\ngruppbostäder. Risken för att vi skall förbygga oss\r\ntror jag är utomordentligt liten.</pre><pre>Jag hoppas att utvecklingen efter denna debatt --\r\nnär Socialdemokraterna har fått demonstrera sitt\r\nmissnöje med propositionen genom att rösta nej --\r\nkommer att gå i den riktning som vi alla önskar.</pre><pre>Anf. 184  JAN ANDERSSON (s):</pre><pre>Herr talman! Det önskar också jag. Jag tror i\r\ngrunden på den kommunala självstyrelsen.</pre><pre>ÄDEL-reformen och besluten kring den byggde till\r\nstor del på en tro på kommunernas kompetens,\r\nprecis som Bengt Westerberg säger. Men när det\r\ngäller det ekonomiska läget -- särskilt för\r\nmänniskor med funktionshinder, vilket jag har haft\r\ntillfälle att studera under Handikapputredningen --\r\när situationen sådan att det borde genomföras\r\nåtgärder som utjämnar skillnaderna mellan\r\nfunktionshindrade och icke-funktionshindrade\r\nmen också mellan funktionshindrade som bor i\r\nolika delar av landet.</pre><pre>Nu hade aldrig Handikapputredningen tid att lägga\r\nfram något förslag på detta område. Det gjordes\r\ninte dels på grund av tidsbrist, dels på grund av att\r\ndet fanns en mängd andra utredningar som\r\narbetade med dessa frågor.</pre><pre>Jag vill ytterligare en gång uttrycka min oro för\r\nsitutionen i nuläget. Något som också borde oroa\r\nBengt Westerberg är att kommunernas ekonomiska\r\nsituation framöver under 90-talet inte blir ljusare än\r\nvad den är i dag, utan tvärtom. Dessutom\r\ntillkommer det kommunala skattestoppet, som är\r\nprincipiellt tveksamt, vilket gör att kommunerna i\r\nmånga fall i stället höjer avgifterna. Bland de\r\nområden som kommunerna har att höja avgifterna\r\npå finns bl.a. det sociala området. Det är ofta fråga\r\nom människor i en redan utsatt ekonomisk\r\nsituation. När avgiftshöjningarna kommer får de en\r\nännu sämre situation.</pre><pre>Anf. 185  Socialminister BENGT\r\nWESTERBERG (fp):</pre><pre>Herr talman! Jag skall komma med några\r\navslutande synpunkter.</pre><pre>Jag delar för det första helt Jan Anderssons\r\nuppfattning att det är önskvärt med en\r\nstandardutjämning mellan svårt funktionshindrade\r\noch personer som saknar funktionshinder. För det\r\nandra håller jag naturligtvis med om att\r\nkommunernas ekonomiska situation är\r\nutomordentligt bekymmersam. Den blir dock vare\r\nsig bättre eller sämre av att vi inför ett\r\nhögkostnadsskydd. Det är andra faktorer som styr\r\nden ekonomiska situationen i kommunerna.</pre><pre>Det vi gör genom denna utformning av avgifterna i\r\nkommunerna är att ge dem stor frihet att anpassa\r\navgifterna till den lokala situationen och de\r\nmänniskor som bor i kommunerna. Jag hoppas att\r\ndet skall visa sig vara klokt av oss att lita på\r\nkommunerna på samma sätt som vi gjorde vid den\r\nstora ÄDEL-reformen. Jag är förhoppningsfull på\r\nden punkten, men är beredd att återkomma om det\r\nvisar sig att jag har fel.</pre><pre>Överläggningen var härmed avslutad.</pre><pre>(Beslut skulle fattas den 16 december.)</pre><pre>26 §  Prostitution</pre><pre>Föredrogs</pre><pre>socialutskottets betänkande</pre><pre>1992/93:SoU13 Prostitution (förnyad behandling).</pre><pre>Anf. 186  MARGARETA VIKLUND (kds):</pre><pre>Herr talman! Prostitutionsfrågan är värdeladdad\r\noch kontroversiell. Den handlar om människosyn,\r\nmänniskovärde, etiska värderingar och livsstil. Den\r\nhandlar om människoförakt och en syn på framför\r\nallt kvinnan, ibland också barnet, som en\r\nhandelsvara. Prostitution handlar om hur\r\nmänniskor både i vårt land och andra länder ofta\r\nutnyttjas mot sin vilja. Tillspetsat kan prostitution\r\nsägas vara en extrem avart av kommersialism.</pre><pre>Klyftan mellan de som inom\r\nprostitutionsverksamheten säljer sina tjänster och\r\nde som köper dem är många gånger avgrundsdjup.\r\nKöparna inom könshandeln lever ofta ett dubbelliv.\r\nOfficiellt har de vanligen familj, barn, ett fast\r\narbete och är aktade samhällsmedborgare. De\r\nprostituerade är ofta arbetslösa, bostadslösa, sjuka,\r\nnarkomaner och tillhör en på många sätt föraktad\r\ngrupp i samhället.</pre><pre>Om man antar att ca 10 % av en oselekterad\r\nbefolkning av vuxna har utsatts för sexuellt våld\r\nsom barn, är antalet avsevärt mycket högre i en\r\npopulation bestående av t.ex. prostituerade\r\nkvinnor.</pre><pre>Av de prostituerade kvinnorna på\r\nMalmskillnadsgatan i Stockholm har nästan alla\r\nvarit utsatta för sexuella övergrepp som barn.\r\nMånga av de som i dag är prostituerade har således\r\nredan som barn blivit sexuellt utnyttjade.</pre><pre>Data från Stockholm, Göteborg, Norrköping och\r\nMalmö tyder på att ca 40 % av de gatuprostituerade\r\när narkotikamissbrukare med väsentliga inslag av\r\nheroinmissbruk. De prostituerade narkomanerna\r\nhar visat sig vara mycket svåra att rehabilitera. Det\r\nanses bl.a. bero på att deras bakgrund och orsak till\r\nprostitution inte har uppmärksammats. Samhället\r\nhar inget att erbjuda dessa kvinnor så att de kan\r\nkomma ur sin fruktansvärda ångest.</pre><pre>Sett ur rättslig synpunkt har Sverige en ambivalent\r\ninställning till prostitution. Verksamheten är på\r\nsamma gång både tillåten och icke tillåten. Det är\r\ninte straffbart att vare sig sälja eller köpa\r\nprostitution. Däremot är det förbjudet att förmedla\r\nsådana tjänster.</pre><pre>Polis och sociala myndigheter står ofta handfallna\r\ninför den grova kvinnoförnedring och den HIV-\r\nspridning och spridning av andra sjukdomar som\r\nprostitutionen medför. I många år har poliser och\r\nsocialarbetare som arbetar med de prostituerade\r\nkrävt en förändring.</pre><pre>Poliser som arbetar med de prostituerade har\r\nexempelvis vid flera tillfällen föreslagit att köparna\r\nav prostitution skall kriminaliseras. Det har i olika\r\nsammanhang visat sig att lagstiftning kan ha en\r\nbåde normgivande och återhållande effekt. Genom\r\natt kriminalisera köparna av prostitution markerar\r\nsamhället att det är oacceptabelt med den grova\r\nkränkning och kvinnoförnedring som\r\nprostitutionen innebär. De flesta kunderna skulle\r\nförmodligen inte fortsätta att besöka prostituerade\r\nom det blev brottsligt. De skulle inte riskera att\r\noffentligt bli avslöjade som köpare av prostitution.\r\nEnligt en enkät i Malmö uppgav 70 % av de\r\ntillfrågade köparna av prostitution att de inte skulle\r\nbesöka de prostituerade om prostitutionen\r\nkriminaliserades.</pre><pre>Herr talman! För att bl.a. undvika att prostitution\r\nutnyttjas i utpressningssyfte bör även utövandet av\r\nprostitution kriminaliseras eller förbjudas. Men de\r\nprostituerade bör inte bestraffas i vanlig mening\r\nutan kanske dömas till vård och rehabilitering.</pre><pre>Prostitutionsfrågan har utretts tidigare. I\r\nexempelvis februari 1977 tillsatte dåvarande\r\nregeringen en utredning med uppdrag att\r\ngenomföra en kartläggning av prostitution m.m.\r\nResultatet av den utredningen och riksdagens\r\narbete i anslutning till utredningen blev ett förbud i\r\nallmänna ordningsstadgan mot att anordna\r\noffentliga pornografiska föreställningar.</pre><pre>Leif G W Persson redogör i utredningen\r\n''Prostitutionen i Sverige -- en beskrivning av det\r\naktuella läget'' för en utveckling som inger oro inför\r\nframtiden. Han pekar bl.a. på det nära samarbetet\r\nmed Europa och vad det kan innebära när det gäller\r\nprostitution.</pre><pre>Herr talman! För att hindra smittspridning genom\r\nkönshandel av bl.a. HIV/aids har man i första hand\r\nriktat sig mot de prostituerade. Flera har\r\ntvångsomhändertagits enligt smittskyddslagen.</pre><pre>Det går inte att försvara den som medvetet sprider\r\nHIV/aids. Men jag anser att det är fel att\r\nuppmärksamheten på smittspridning genom\r\nkönshandel så ensidigt riktats mot säljaren av\r\nprostitution. Köparen har ett lika stort ansvar för\r\nspridningen av infektionen HIV/aids och andra\r\nsexuellt överförbara infektioner. Ett sätt att komma\r\nåt problemet kan vara att kriminalisera köparen av\r\nprostitution.</pre><pre>Av många olika anledningar behöver således\r\nprostitutionsfrågan på nytt aktualiseras och\r\nfokuseras. Det är bra att en utredning kommer att\r\ntillsättas.</pre><pre>Utredningen bör se förutsättningslöst på de insatser\r\nsom har gjorts för att bekämpa prostitutionen och\r\npå hur man rehabilitera de prostituerade, och gärna\r\nockså ta fram en plan för hur man tidigt skall nå de\r\nbarn som utsatts för incest. Frågan om\r\nkriminalisering av prostitution bör också in i\r\nutredningen.</pre><pre>Herr talman! Eftersom prostitutionsfrågan\r\nkommer att utredas, har jag nu inga invändningar\r\nmot utskottets yttrande.</pre><pre>Överläggningen var härmed avslutad.</pre><pre>(Beslut skulle fattas den 16 december.)</pre><pre>27 §  Kriminalisering av prostitution</pre><pre>Föredrogs</pre><pre>justitieutskottets betänkande</pre><pre>1992/93:JuU15 Kriminalisering av prostitution.</pre><pre>Anf. 187  LIISA RULANDER (kds):</pre><pre>Herr talman! Det är ett enigt utskott som står\r\nbakom det betänkande om kriminalisering av\r\nprostitution som vi nu har att debattera. Trots detta\r\nvill utskottet ändå lyfta fram en del argument för att\r\nge tyngd åt sitt ställningstagande i frågan.</pre><pre>I tre motioner som har avlämnats till utskottet har\r\nman krävt ändringar i brottsbalken resp.\r\nkriminalisering av kunderna i\r\nprostitutionsförhållanden. I ytterligare två\r\nmotioner har man föreslagit kriminalisering av\r\nbåde köpare och utövare av prostitution.</pre><pre>Riksdagen har behandlat denna både värdeladdade\r\noch kontroversiella fråga vid ett flertal tillfällen,\r\nvilket på ett utmärkt sätt redovisas i betänkandet.\r\nJag går därför inte in på dessa delar. Enligt svensk\r\nlagstiftning är det inte straffbart att tillhandahålla\r\nsexuella tjänster mot ersättning. Det är inte heller\r\nstraffbart att skaffa sig tjänster av detta slag, annat\r\nän i undantagsfall, som när prostituerade är under\r\n18 år.</pre><pre>Att främja prostitution är däremot straffbart. De\r\nnu redovisade bestämmelserna fick sin utformning\r\ngenom lagstiftning år 1984. Till grund för\r\nlagstiftningen låg i första hand\r\nSexualbrottskommitténs betänkande om våldtäkt\r\noch andra sexuella övergrepp. Härutöver finns\r\nlagstiftning av social skyddskaraktär, bl.a. i\r\npolislagen 1984:387, i socialtjänstlagen 1980:620, i\r\nlagen 1990:52 med särskilda bestämmelser om vård\r\nav unga och lagen 1988:870 om vård av missbrukare\r\ni vissa fall, vilka kan bli tillämpliga i sådana här\r\naktuella fall.</pre><pre>Det scenario som utspelade sig inför hela världen\r\ngenom TV:s förmedling i går var vidrigt. En\r\nsomalisk kvinna, som antogs ha prostituerat sig,\r\nmisshandlades inför världens TV-kameror liksom\r\ninför en rad journalister, amerikanska och franska\r\nsoldater. Ingen gjorde något för att ingripa. Ingen\r\njagade heller de franska soldaterna, som man antog\r\natt hon sålt sig till. Detta är fortfarande den alltför\r\nvanliga hanteringen av\r\nprostitutionsproblematiken. Det är den ena parten,\r\nkvinnan, som fördöms. Jag är mycket medveten om\r\natt bilden haltar, men den belyser snedvridningen\r\nsom alltid funnits när det gäller prostitution.</pre><pre>Prostitution har funnits i alla tider. Den anses ha\r\nökat under senare år i Västeuropa, och det sägs\r\nbero på att flickor från tredje världen och från\r\nÖsteuropa importeras för att jobba på bordeller i\r\nframför allt Holland och Tyskland. Det är inte så\r\nlångt bort. Alla kommer inte frivilligt, och alla\r\norkar inte överleva, utan tar sitt eget liv. Rädda\r\nBarnen har på ett mycket sakligt sätt belyst det\r\nfaktum att aids-hotet driver prostitutionen allt\r\nlängre ned i åldrarna.</pre><pre>Socialsekreteraren Bosse Snennecke från\r\nProstitutionsgruppen i Göteborg hävdar att han i\r\nSverige har sett tendenser till detta, men att man\r\nhar någorlunda kontroll på läget. I Rädda Barnens\r\nsenaste tidskrift Barnen och vi, som inom parentes\r\nsagt är en specialtidning om sexturismen, varnar\r\nprofessorn i socialt arbete, Sven-Axel Månsson, för\r\natt vi måste öppna våra gränser för prostitution om\r\nvi inte kriminaliserar denna verksamhet före vårt\r\ninträde i EG.</pre><pre>Herr talman! Varje människa har ett unikt värde,\r\noch varje människa har rätt till ett värdigt liv. Den\r\nbehandling som den somaliska kvinnan i går fick är\r\ninte människovärdig. Skammen kan inte bara\r\nläggas på den ena parten. Ödet för de barn som\r\nsäljs och som säljer sig till turister utomlands är inte\r\nett modernt samhälle värdigt. Det är inte\r\nmänniskovärdigt. Snart har vi också problemen\r\nhär, om vi inte tar krafttag mot prostitutionen i\r\nstort.</pre><pre>Som framgått ur betänkandet har det under senare\r\når bedrivits ett stort arbete mot prostitution.\r\nÅtgärder på olika nivåer i samhället har vidtagits.\r\nEnligt utskottets mening måste det dock\r\nifrågasättas om det hittills nedlagda arbetet varit\r\ntillräckligt för att hejda prostitutionen. I det\r\nsammanhanget vill utskottet särskilt hänvisa till att\r\nviktiga remissinstanser ifrågasatt resultatet av\r\nJustitiedepartementets kartläggning av\r\nomfattningen av prostitutionen. Ytterligare\r\nåtgärder bör enligt utskottets mening nu övervägas.\r\nEn sådan åtgärd skulle, som anförs i motionerna,\r\nkunna vara att kriminalisera prostitutionen.\r\nUtskottet har tidigare tagit avstånd från en sådan\r\ntanke och känner alltjämt stor tvekan.</pre><pre>Mot en kriminalisering talar å ena sidan bl.a.\r\nsvårigheten att tillräckligt tydligt identifiera den\r\nbrottsliga gärningen, bevissvårigheten och risken\r\nför negativa effekter för de inblandade kvinnorna.\r\nFör en kriminalisering talar å andra sidan främst\r\nden normbildande effekten av ett straffbud, som\r\nockså skulle kunna ge en viss avhållande effekt.\r\nFrågan innehåller känsliga avvägningar, som enligt\r\nutskottets mening kräver all särskild belysning.\r\nFrågan om kriminalisering bör dock inte ses\r\nisolerad, utan bör ha sin plats i ett större\r\nsammanhang, exempelvis inom ramen för en\r\ntotalöversyn av samhällets åtgärder mot\r\nprostitution.</pre><pre>Utskottet ser därför med tillfredsställelse att\r\nbehovet av en sådan översyn nu har aktualiserats\r\noch att det verkar bli verklighet. Utskottet anser att\r\nkriminalisering av prostitution bör få en ordentlig\r\ngenomlysning, även om den hamnar i\r\nSocialdepartementet i vad gäller själva\r\nutredningen.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 188  KENT CARLSSON (s):</pre><pre>Herr talman! Jag tackar för ordet under den här\r\npunkten. I fortsättningen skall jag mer nogsamt\r\nbevaka dagordningen.</pre><pre>Herr talman! Jag tycker att det är viktigt att fastslå\r\natt frågan om prostitution inte bara är en\r\nkvinnofråga. Det finns både män och kvinnor som\r\när prostituerade, även om den manliga\r\nprostitutionen är mycket sämre kartlagd. Vi har\r\nockså mycket mindre kunskaper om just den\r\nmanliga prostitutionen.</pre><pre>Enligt polisen i Stockholm finns det i princip ingen\r\nmanlig prostitution där. Jag skulle kunna ta med\r\nherrarna och damerna i denna församling på\r\nstudiebesök, för att visa var de prostituerade finns.\r\nDet är viktigt att det perspektivet inte glöms bort.\r\nProstitutionsproblematiken rymmer både män och\r\nkvinnor.</pre><pre>Det stora problemet, och det område där jag finner\r\ndet angeläget att någonting görs, handlar om de\r\nprostituerade som på grund av sitt missbruk i\r\nprincip tvingas till prostitution. I de fallen är det\r\nalltså egentligen inte fråga om något frivilligt val,\r\nutan prostitutionen blir ett sätt att skaffa pengar till\r\ndet missbruk som man har. Det är den typen av\r\nprostitution som jag tror det kan vara realistiskt att\r\npå olika sätt jobba med.</pre><pre>Den typ av prostitution där behovet att skaffa\r\npengar på grund av ett missbruk inte föreligger tror\r\njag är oerhört svår att komma åt från samhällets,\r\nstatens, polisens och andra myndigheters sida.</pre><pre>Så vill jag komma till det som justitieutskottet\r\nsäger. Det har ju förekommit ett antal olika\r\nomgångar i vad gäller om det är socialutskottet eller\r\njustitieutskottet som skall fastställa om det skall ske\r\nnågon utredning eller ej -- ett slags revirpinkande\r\nsom förekommer här i riksdagen.</pre><pre>Det är viktigt att slå fast att utskottet inte säger ja\r\ntill en kriminalisering utan vill få frågan belyst\r\noch -- det är viktigt -- precis som Liisa Rulander\r\nsade, att få frågan belyst i ett större sammanhang.</pre><pre>Det är klart att alla de insatser som görs av\r\nsocialtjänst, polis, frivilligorganisationer och andra\r\nhar betydelse. Det kan man se i Malmö, där ett\r\nstort projekt kring prostitutionen genomfördes\r\nunder ett antal år. Det visade positiva resultat i\r\nform av nedgång i prostitutionen. När insatserna\r\nminskat kan nu en ökning rapporteras igen. Det\r\nkan också ha med andra faktorer i samhället att\r\ngöra, som att det har blivit tuffare och hårdare på\r\nolika sätt i det svenska samhället.</pre><pre>Det är viktigt att understryka att utskottet\r\nfortfarande känner en mycket stor tveksamhet\r\ninför en kriminalisering. Det är ändå intressant att\r\nfå frågan belyst, speciellt i det stora sammanhanget,\r\nsom också innebär att man tittar på vad de sociala\r\ninsatserna kan ha givit.</pre><pre>Personligen menar jag att argumenten mot\r\nkriminalisering fortfarande är mycket starka. Jag\r\nser ett lagtekniskt problem, som handlar om just\r\nbevisföringen. Det är ingen av parterna i ett\r\nprostitutionsförhållande som är intresserad av att\r\ndet skall komma fram att han eller hon säljer eller\r\nköper en sexuell tjänst. Det blir oerhört svårt att\r\nbevisa att något sådant har förekommit. Även om\r\ndet kan verka som en petitess, skall det ändå ha en\r\nviss betydelse när vi stiftar lagar här i riksdagen:\r\nGår det att se till att man kan kontrollera att lagen\r\nefterföljs? Det är för mig en viktig punkt, därför att\r\ndet måste finnas åtminstone en teoretisk möjlighet,\r\noch till viss del en praktisk möjlighet, att bevisa att\r\nett brott har begåtts och att det kan beivras, med\r\nböter, fängelse eller på annat sätt.</pre><pre>När det gäller effekten av en eventuell\r\nkriminalisering kan man säga att den kan ha en viss\r\nnormerande effekt och skulle kunna avskräcka en\r\ns.k. Medelsvensson, som lever i ett\r\nfamiljeförhållande, från att ta sig in till\r\nMalmskillnadsgatan och köpa sig en sexuell tjänst.</pre><pre>Jag är inte hundraprocentigt säker på att det där\r\nstämmer. För några år sedan gjorde\r\nkvinnoorganisationerna i Stockholm en aktion, då\r\nde gick ut på bl.a. Malmskillnadsgatan och\r\nantecknade bilnummer. Senare tog de via\r\nbilregistret reda på vilka som hade varit på\r\nMalmskillnadsgatan och köpt sexuella tjänster.\r\nDetta publicerades, både på affischer och på annat\r\nsätt. Man ringde t.o.m. hem till personer. Det blev\r\nen stor sak i massmedia, men det blev inte någon\r\nnedgång i antalet besökare. Det måste ändå vara en\r\nstor skam att bli ''upphängd'' på en vägg och\r\nomtalad för att man har köpt en sexuell tjänst.</pre><pre>Herr talman! Det finns olika åsikter bland\r\nsocialarbetare och poliser om behovet av en\r\nkriminalisering. En del förespråkar det, och en del\r\ntycker att det är en mindre bra åtgärd.</pre><pre>Min åsikt är, om man skulle välja att införa en\r\nkriminalisering av prostitutionen, att bägge parter\r\nmåste straffbeläggas. Om man bara kriminaliserar\r\nde s.k. torskarna, dvs. köparna av sexuella tjänster,\r\när risken mycket stor för utpressning.</pre><pre>Jag tycker att den bästa vägen att gå för att minska\r\nprostitutionen är att göra sociala insatser, se till att\r\nsocialtjänst, polis och andra samordnar sina\r\ninsatser och framför allt jobbar med de\r\nmissbrukande kvinnorna och de män som\r\nprostituerar sig för att få pengar till sitt missbruk.\r\nDet krävs stora insatser, både i form av\r\nengagemang och med pengar, som skattebetalarna\r\nfår bidra med.</pre><pre>Herr talman! Med en sådan totalöversyn som både\r\nsocialutskottet och justitieutskottet nu förespråkar\r\nkan vi få frågorna ordentligt belysta, inte bara på\r\ndet sätt som Leif G W Persson har gjort i sin\r\nutredning, där han har jobbat med gammalt\r\nstatistikmaterial. Det är värdefullt för den fortsatta\r\ndebatten.</pre><pre>Jag yrkar därmed bifall till utskottets hemställan.</pre><pre>Anf. 189  LIISA RULANDER (kds):</pre><pre>Herr talman! Det känns bra att Kent Carlsson och\r\njag kan vara så ense i den här frågan. Det råder en\r\nstor samsyn också i utskottet, vilket har framgått av\r\nden debatt som vi nu för.</pre><pre>Jag måste bara invända mot en sak. Att bilnummer\r\nantecknas är naturligtvis inte lika avskräckande\r\nsom att man kan ställas inför rätta. Det är möjligen\r\ndet enda förtydligande jag skulle vilja göra i\r\nsammanhanget, dvs. att det kanske är där\r\nkriminaliseringen kommer in.</pre><pre>Jag tror inte att vi i princip har så olika syn. Det nya\r\när väl egentligen att det mer och mer under det\r\nsenaste året har kommit in i debatten att båda skall\r\nkriminaliseras, att inte bara den ena parten skall\r\nbelastas. Det känns bra att vi kan ha den samsynen\r\ni hela utskottet.</pre><pre>Överläggningen var härmed avslutad.</pre><pre>(Beslut skulle fattas den 16 december.)</pre><pre></pre><pre>28 §  Bordläggning</pre><pre>Anmäldes och bordlades</pre><pre>Skrivelse</pre><pre>1992/93:156 Redogörelse för tillämpningen av\r\nlagen (1991:572) om särskild utlänningskontroll</pre><pre>Konstitutionsutskottets betänkande</pre><pre>1992/93:KU16 Riksdagens val av vissa organ</pre><pre>Socialförsäkringsutskottets betänkanden</pre><pre>1992/93:SfU5 Socialavgifter</pre><pre>1992/93:SfU6 Ersättningar till\r\nsjukvårdshuvudmännen m.m.</pre><pre>1992/93:SfU8 Ändrat arbetsskadebegrepp</pre><pre>Trafikutskottets betänkanden</pre><pre>1992/93:TU11 Vissa frågor inom\r\nKommunikationsdepartementets område</pre><pre>1992/93:TU12 Vissa sjöfartspolitiska åtgärder</pre><pre>Näringsutskottets betänkanden</pre><pre>1992/93:NU17 Ny konkurrenslagstiftning</pre><pre>1992/93:NU19 Kapital för nya företag, m.m.</pre><pre>Bostadsutskottets betänkande</pre><pre>1992/93:BoU6 En byggproduktlag</pre><pre>29 §  Kammaren åtskildes kl. 22.16.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 8 § anf. 27 (delvis),</pre><pre>av förste vice talmannen därefter t.o.m. 9 § anf. 64\r\n(delvis),</pre><pre>av andre vice talmannen därefter t.o.m. 12 § anf.\r\n104 (delvis),</pre><pre>av tredje vice talmannen därefter t.o.m.\r\najourneringen kl. 18.03,</pre><pre>av talmannen därefter t.o.m. 25 § anf. 172 (delvis)\r\noch</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}