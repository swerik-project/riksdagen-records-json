{"dokumentstatus":{"dokument":{"hangar_id":"2439012","dok_id":"GE09126","rm":"1990/91","beteckning":"126","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"126","slutnummer":"0","datum":"1991-06-05 00:00:00","systemdatum":"2010-02-17 00:00:00","publicerad":"1991-06-05 00:00:00","titel":"Riksdagens snabbprotokoll 1990/91:126 Onsdagen den 5 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{08CBE5BA-A551-4934-9CD7-1BB2A49ACFA3}","dokument_url_text":"http://data.riksdagen.se/dokument/GE09126/text","dokument_url_html":"http://data.riksdagen.se/dokument/GE09126","dokumentstatus_url_xml":"http://data.riksdagen.se/dokumentstatus/GE09126","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:126</div>\r\n<div class=\"sidhuvud_datum\">Onsdagen den 5 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>Ceremoni med anledning av\r\nVärldsmiljödagen</pre><pre>Ceremonin inleddes med att Mikaeli kammarkör\r\nunder ledning av Anders Eby sjöng ''I Seraillets\r\nHave'' (text av J P Jacobsen, musik av Wilhelm\r\nStenhammar) och två vårsånger av Wilhelm\r\nPeterson-Berger.</pre><pre>Applåder.</pre><pre>f4 &gt; TALMANNEN:  Ärade kammarledamöter!\r\nVärldsmiljödagen, den 5 juni, firas till minne\r\nav öppnandet av FNs stora miljökonferens här i\r\nStockholm 1972. Konferensen, som kom till på\r\nsvenskt initiativ, blev inledningen till ett ökat\r\ninternationellt samarbete på miljöns område.\r\nFramför allt blev den en inledning till ett nytt\r\nmiljötänkande och djupgående\r\nattitydförändringar till miljön runt om i\r\nvärlden.</pre><pre>20 år efter Stockholmskonferensen -- år 1992 --\r\nsamlar världen sig för ett kliv framåt med en\r\nny miljökonferens -- om miljö och utveckling --\r\ndenna gång i Rio de Janeiro i Brasilien.</pre><pre>Bara en jord, löd uppmaningen till deltagarna i\r\nStockholmskonferensen. Det var en\r\nuppmaning till ökad insikt och till internationell\r\nsolidaritet och internationellt samarbete.</pre><pre>Mycket har hänt under de senaste 20 åren. I alla\r\ndelar av världen är miljöfrågorna på frammarsch.\r\nFNs miljöprogram, UNEP, har gjort betydande\r\ninsatser. Internationella överenskommelser\r\nhar träffats på en rad viktiga områden.\r\nLagstiftning och övervakande organ har\r\ninförts i de flesta länder. Resurser har satsats.\r\nForskningen har gjort framsteg.\r\nMiljöorganisationer och massmedia har\r\npåverkat den allmänna opinionen. Allt fler\r\nföretag antar miljöprogram. Avspänningen\r\nmellan öst och väst har skapat nya förutsättningar\r\nför ett framgångsrikt miljöarbete.</pre><pre>Men samtidigt fortsätter miljöförstöringen. Vi\r\ndrabbas dagligen av rapporter om skövling av\r\nnatur, svältkatastrofer, vattenbrist,\r\nklimatförändring och luftföroreningar.</pre><pre>Men kanske kan vi ändå säga att folk och länder\r\nbörjar vakna till insikt. Kanske håller världen\r\npå att vakna till handling. Men hela ansvaret för\r\nmiljön kan inte överlåtas på parlament och\r\nregeringar eller organisationer. Vi har alla ett\r\nansvar. Det måste till en miljökämpe i varje\r\nmänniska. Det idoga arbetet, de många stegen,\r\nde många människorna -- de många\r\nungdomarna -- är det viktigaste. Det gäller att\r\nvinna insikten att en god miljö är grunden för\r\nett värdigt liv för alla människor på jorden.</pre><pre>Miljön har inga nationella gränser. Det\r\ninternationella samarbetet måste stärkas.\r\nMycket skulle vinnas om FN fick mer att säga\r\ntill om på detta viktiga område.</pre><pre>Sveriges riksdag knyter stora förhoppningar till\r\nmiljökonferensen i Rio de Janeiro nästa år och\r\nönskar att den blir framgångsrik.</pre><pre>Dr. Tolba! I extend a hearty welcome to you\r\nfrom the Swedish Parliament. The floor is\r\nyours!</pre><pre>Såväl talmannens som Dr. Tolbas anföranden\r\nföljdes av applåder.</pre><pre>Ceremonin avslutades med att kören sjöng tre\r\nvälkända svenska folkvisor tonsatta av Hugo\r\nAlfvén.</pre><pre>Applåder.</pre><pre>Meddelande om sammanträdet måndagen\r\nden 10 juni m.m.</pre><pre>Anf. 1 TALMANNEN:</pre><pre>Kvittningsmännen har till mig framfört\r\nönskemål om att måndagen den 10 juni skall\r\nhållas fri från voteringar. Jag har, efter att ha\r\ntagit del av nu tillgängligt underlag för beräkning\r\nav den återstående ärendebehandlingen denna\r\noch nästa vecka, ansett mig kunna tillgodose\r\nkvittningsmännens önskemål. Jag förutsätter då\r\natt debatten i dagens ärenden kan avslutas i dag\r\noch att vi följer planeringen så, att kammaren\r\npå onsdag morgon kan påbörja\r\nÖresundsdebatten som första ärende. Mitt\r\nmeddelande är alltså att det inte blir några\r\nvoteringar under måndagen den 10 juni.</pre><pre>1 § Justering av protokoll</pre><pre>Justerades protokollet för den 30 maj.</pre><pre>2 § Beslut rörande utskottsbetänkanden\r\nsom slutdebatterats den 4 juni</pre><pre>Företogs till avgörande bostadsutskottets\r\nbetänkande 1990/91:BoU18, skatteutskottets\r\nbetänkanden 1990/91:SkU24 och SkU25,\r\ntrafikutskottets betänkande 1990/91:TU30,\r\njordbruksutskottets betänkande\r\n1990/91:JoU26, försvarsutskottets betänkanden\r\n1990/91:FöU9, FöU10 och FöU12 samt\r\nnäringsutskottets betänkanden 1990/91:NU37\r\noch NU48 (beträffande debatten i dessa\r\närenden, se prot. 125).</pre><pre>Bostadsutskottets betänkande BoU18</pre><pre>Mom. 1 (översyn av NRL)</pre><pre>Utskottets hemställan bifölls med 204 röster\r\nmot 107 för reservation 1 av Agne Hansson\r\nm.fl.</pre><pre>Mom. 3 (den lagtekniska lösningen avseende\r\nmiljökonsekvensbeskrivningar)</pre><pre>Utskottets hemställan bifölls med 264 röster\r\nmot 41 för reservation 3 av Erling Bager och\r\nSiw Persson.</pre><pre>Mom. 8 (nollalternativ i\r\nmiljökonsekvensbeskrivningar)</pre><pre>Utskottets hemställan bifölls med 195 röster\r\nmot 118 för reservation 8 av Knut Billing m.fl.</pre><pre>Mom. 13 (miljökonsekvensbeskrivningar enligt\r\nPBL)</pre><pre>Utskottets hemställan bifölls med 201 röster\r\nmot 108 för reservation 12 av Agne Hansson\r\nm.fl.</pre><pre>Mom. 21 (uttalande om den fysiska\r\nplaneringen)</pre><pre>Utskottets hemställan bifölls med 252 röster\r\nmot 60 för reservation 19 av Knut Billing m.fl.</pre><pre>Mom. 31 (Voxnan uppströms Edsbyn och\r\nHårkan)</pre><pre>Utskottets hemställan bifölls med 203 röster\r\nmot 108 för reservation 25 av Agne Hansson\r\nm.fl. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU24</pre><pre>Mom. 1 (bensinskatten)</pre><pre>Först biträddes reservation 1 av Bo Lundgren\r\nm.fl. i motsvarande del med 60 röster mot 53\r\nför reservation 2 av Kjell Johansson och Leif\r\nOlsson i motsvarande del. 198 ledamöter\r\navstod från att rösta.</pre><pre>Härefter bifölls utskottets hemställan med 193\r\nröster mot 71 för reservation 1 av Bo Lundgren\r\nm.fl. i motsvarande del. 43 ledamöter avstod\r\nfrån att rösta.</pre><pre>Mom. 15 (förpackningar)</pre><pre>Utskottets hemställan bifölls med 278 röster\r\nmot 35 för reservation 20 av Maggi\r\nMikaelsson.</pre><pre>Mom. 19 (reklamskatten)</pre><pre>Utskottets hemställan bifölls med 277 röster\r\nmot 19 för reservation 24 av Maggi\r\nMikaelsson. 14 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU25</pre><pre>Mom. 1 (avslag på propositionen)</pre><pre>Först biträddes reservation 1 av Bo Lundgren\r\nm.fl. med 61 röster mot 40 för reservation 2\r\nav Kjell Johansson och Leif Olsson. 211\r\nledamöter avstod från att rösta.</pre><pre>Härefter bifölls utskottets hemställan med 216\r\nröster mot 57 för reservation 1 av Bo Lundgren\r\nm.fl. 40 ledamöter avstod från att rösta.</pre><pre>Mom. 2 (certifieringssystemet)</pre><pre>Utskottets hemställan bifölls med 212 röster\r\nmot 98 för reservation 3 av Bo Lundgren m.fl.</pre><pre>Mom. 6 (arbetsfordon)</pre><pre>Utskottets hemställan bifölls med 278 röster\r\nmot 34 för reservation 9 av Maggi\r\nMikaelsson. 1 ledamot avstod från att rösta.</pre><pre>Mom. 7 (särskilt miljövänliga fordon)</pre><pre>Först biträddes reservation 12 av Maggi\r\nMikalesson med 28 röster mot 19 för reservation\r\n13 av Gösta Lyngå. 266 ledamöter avstod från\r\natt rösta.</pre><pre>Härefter biträddes reservation 11 av Görel\r\nThurdin och Rolf Kenneryd med 52 röster mot 17\r\nför reservation 12 av Maggi Mikaelsson. 241\r\nledamöter avstod från att rösta.</pre><pre>Slutligen bifölls utskottets hemställan med 203\r\nröster mot 68 för reservation 11 av Görel\r\nThurdin och Rolf Kenneryd. 40 ledamöter\r\navstod från att rösta.</pre><pre>Övriga moment.</pre><pre>Utskottets hemställan bifölls.</pre><pre>Trafikutskottets betänkande TU30</pre><pre>Mom. 1 (en strategi för en bättre miljö på\r\ntrafikområdet)</pre><pre>Först biträddes reservation 3 av Viola\r\nClaesson med 23 röster mot 20 för reservation\r\n4 av Roy Ottosson. 267 ledamöter avstod från\r\natt rösta.</pre><pre>Härefter biträddes reservation 2 av Elving\r\nAndersson och Karin Starrin med 35 röster mot\r\n18 för reservation 3 av Viola Claesson. 260\r\nledamöter avstod från att rösta.</pre><pre>Därpå biträddes reservation 1 av Rolf Clarkson\r\nm.fl. med 99 röster mot 48 för reservation 2 av\r\nElving Andersson och Karin Starrin. 162\r\nledamöter avstod från att rösta.</pre><pre>Slutligen bifölls utskottets hemställan med 145\r\nröster mot 99 för reservation 1 av Rolf\r\nClarkson m.fl. 68 ledamöter avstod från att\r\nrösta.</pre><pre>Mom. 3 (begränsningar i inrikes flygtrafik)</pre><pre>Utskottets hemställan -- som ställdes mot\r\nreservation 6 av Viola Claesson och Roy\r\nOttosson -- bifölls med acklamation.</pre><pre>Mom. 9 (stöd till forskning och utveckling av\r\nmiljöanpassad kollektivtrafik)</pre><pre>Utskottets hemställan bifölls med 276 röster\r\nmot 36 för reservation 11 av Viola Claesson\r\noch Roy Ottosson. 1 ledamot avstod från att\r\nrösta.</pre><pre>Mom. 11 (överflyttning av trafikarbetet från bil\r\ntill buss)</pre><pre>Utskottets hemställan bifölls med 247 röster\r\nmot 62 för reservation 13 av Rolf Clarkson\r\nm.fl. 1 ledamot avstod från att rösta.</pre><pre>Mom. 18 (felparkeringsavgiftens storlek)</pre><pre>Utskottets hemställan -- som ställdes mot\r\nreservation 19 av Roy Ottosson -- bifölls med\r\nacklamation.</pre><pre>Mom. 35 (hänsyn till andra trafikslag vid\r\nprövning av flygplatsutbyggnader)</pre><pre>Utskottets hemställan -- som ställdes mot\r\nreservation 29 av Roy Ottosson -- bifölls med\r\nacklamation.</pre><pre>Mom. 38 (internationellt arbete på sjöfartens\r\nområde)</pre><pre>Först biträddes reservation 32 av Elving\r\nAndersson m.fl. med 74 röster mot 39 för\r\nreservation 33 av Viola Claesson och Roy\r\nOttosson. 199 ledamöter avstod från att rösta.</pre><pre>Härefter bifölls utskottets hemställan med 202\r\nröster mot 109 för reservation 32 av Elving\r\nAndersson m.fl. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU26</pre><pre>Mom. 1 (avslag på propositionen)</pre><pre>Utskottets hemställan bifölls med 275 röster\r\nmot 36 för reservation 1 av Karl Erik Olsson\r\noch Lennart Brunander.</pre><pre>Mom. 2 (inskränkning av lagens\r\ntillämpningsområde)</pre><pre>Först biträddes reservation 2 av Sven Eric\r\nLorentzon m.fl. -- som ställdes mot reservation 3\r\nav Bengt Rosén och Sören Norrby -- med\r\nacklamation.</pre><pre>Härefter bifölls utskottets hemställan med 199\r\nröster mot 60 för reservation 2 av Sven Eric\r\nLorentzon m.fl. 49 ledamöter avstod från att\r\nrösta.</pre><pre>Mom. 4 (glesbygdsbegreppet)</pre><pre>I kontrapropositionsvoteringen avgavs 35 röster\r\nför reservation 6 av Karl Erik Olsson och\r\nLennart Brunander och 35 röster för\r\nreservation 7 av Annika Åhnberg och\r\nMarianne Samuelsson. 239 ledamöter avstod\r\nfrån att rösta.</pre><pre>Sedan talmannen lagt ned en ja-sedel och en\r\nnej-sedel i rösturnan drog Kent Lundgren\r\n(mp) ja-sedeln. Kammaren hade alltså i\r\nenlighet med ja-propositionen till\r\nkontrapropositionen antagit reservation 6 av\r\nKarl Erik Olsson och Lennart Brunander.</pre><pre>I huvudvoteringen bifölls utskottets hemställan\r\nmed 241 röster mot 66 för reservation 6 av\r\nKarl Erik Olsson och Lennart Brunander. 2\r\nledamöter avstod från att rösta.</pre><pre>Mom. 6 (bo- och brukarplikt)</pre><pre>Utskottets hemställan bifölls med 276 röster\r\nmot 19 för reservation 9 av Marianne Samuelsson.\r\n14 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Försvarsutskottets betänkande FöU9</pre><pre>Utskottets hemställan bifölls.</pre><pre>Försvarsutskottets betänkande FöU10</pre><pre>Mom. 2 (lag om ändring i räddningstjänstlagen\r\n(1986:1102))</pre><pre>Utskottets hemställan bifölls med 159 röster\r\nmot 150 för reservation 2 av Arne Andersson\r\ni Ljung m.fl.</pre><pre>Övriga moment</pre><pre>Utskottets hemställan bifölls.</pre><pre>Försvarsutskottets betänkande FöU12</pre><pre>Utskottets hemställan bifölls.</pre><pre>Näringsutskottets betänkande NU37</pre><pre>Mom. 5 (lag om värdepappersrörelse)</pre><pre>Utskottets hemställan -- som ställdes mot\r\nreservation 4 av Lars Norberg -- bifölls med\r\nacklamation.</pre><pre>Mom. 7 (fondkommissionärers handel för egen\r\nräkning)</pre><pre>Utskottets hemställan bifölls med 275 röster\r\nmot 34 för reservation 5 av Rolf L Nilson.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU48</pre><pre>Mom. 1 (omstrukturering av verksamheten vid\r\nStudsvikskoncernen, m.m.)</pre><pre>Utskottets hemställan bifölls med 239 röster\r\nmot 68 för reservation 1 av Per-Ola Eriksson m.fl.</pre><pre>Mom. 2 (försäljningen av den kommersiellt\r\nutvecklingsbara delen av Studsvik AB)</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att bostadsutskottets\r\nbetänkande BoU19 och utbildningsutskottets\r\nbetänkanden UbU12 och UbU5 skulle avgöras\r\ni ett sammanhang efter avslutad debatt samt\r\natt utbildningsutskottets betänkanden UbU12\r\noch UbU5 skulle debatteras gemensamt.</pre><pre>3 § Uppskov med behandlingen av vissa\r\närenden</pre><pre>Föredrogs</pre><pre>konstitutionsutskottets betänkande</pre><pre>1990/91:KU46 Uppskov till 1991/92 års\r\nriksmöte med behandlingen av vissa ärenden.</pre><pre>ip0 &gt; </pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>4 § Uppskov med behandlingen av vissa\r\närenden</pre><pre>Föredrogs</pre><pre>finansutskottets betänkande</pre><pre>1990/91:FiU35 Uppskov med behandlingen av\r\nvissa ärenden.</pre><pre>ip0 &gt; </pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>5 § Ändringar av grundavdraget för\r\npensionärer, m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU37 Ändringar av grundavdraget för\r\npensionärer, m.m. (prop. 1990/91:185 och\r\n1990/91:107 delvis).</pre><pre>ip0 &gt; </pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>6 § Ändring i lagen om\r\ndubbelbeskattningsavtal mellan de nordiska\r\nländerna</pre><pre>Föredrogs</pre><pre>skatteutskottets betänkande</pre><pre>1990/91:SkU38 Ändring i lagen (1989:933) om\r\ndubbelbeskattningsavtal mellan de nordiska\r\nländerna (prop. 1990/91:187).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>7 § Byggnaders inomhusmiljö</pre><pre>Föredrogs</pre><pre>Bostadsutskottets betänkande 1990/91:BoU19\r\nByggnaders inomhusmiljö (prop. 1990/91:189).</pre><pre>Anf. 2 AGNE HANSSON (c):</pre><pre>Herr talman! Efter denna fina inledning på den\r\nhär dagen, världsmiljödagen, är det naturligt\r\natt börja debatten i kammaren med ett\r\nmiljöärende. Det berör inomhusmiljön i våra\r\nbostäder.</pre><pre>Det är lika viktigt med en god inomhusmiljö i\r\nbostäderna som den naturmiljö som vi ofta\r\ndiskuterar. Utvecklingen har gått mot att vi\r\nvistas mer och mer av vår tid i våra bostäder. Inte\r\nminst därför är det naturligtvis viktigt att vi\r\nskapar en miljö som vi kan trivas att vistas i.</pre><pre>Herr talman! Det är med tillfredsställelse vi från\r\ncentern noterar att vi nu kan fatta de första viktiga\r\nbesluten som kan leda till en bättre\r\ninomhusmiljö i våra bostäder. Det är min\r\nförhoppning att beslutet här i dag på\r\nvärldsmiljödagen kan bli inledningen till ett\r\nnytt miljötänkande också på bomiljöområdet\r\noch en offensiv för bättre boendemiljöer. Det är\r\nenligt vår uppfattning ett sedan länge eftersatt\r\nområde.</pre><pre>Vägen fram till dagens förslag och beslut har\r\nvarit kantad med många problem och varit\r\nlång. Redan hösten 1985 togs de första\r\ninitiativen för en bättre boendemiljö i en\r\nfempartimotion där jag stod som första namn.\r\nDen resulterade i riksdagsbeslutet 1986 om\r\ninrättandet av småhusskadenämnden. Det var\r\nen akut åtgärd, som hade som uteslutande syfte\r\natt hjälpa dem som direkt var utsatta för fukt-\r\noch mögelskador i sina hus.</pre><pre>Det mera vidlyftiga och förebyggande arbetet\r\nför bättre inomhusklimat startade med\r\nriksdagsbeslutet i anledning av BoUs eniga\r\nförslag om uppdrag till regeringen. Uppdraget till\r\nregeringen innebar att en samlad översyn skulle\r\ngöras med syfte att komma till rätta med\r\nbristerna i den totala inomhusmiljön och hela\r\nproblemkomplexet med de s.k. sjuka husen.</pre><pre>Regeringen har tagit god tid på sig. Men nu\r\nföreligger resultatet av översynen i två\r\npropositioner, nr 145 om byggnaders\r\ninomhusmiljö m.m. och nr 189 med förslag till\r\nlag om byggnadsgaranti, av vilka den senare är\r\nden tyngre och viktigare av de två. Det såg länge\r\nut som om inte den delen skulle komma fram till\r\nriksdagen ens under detta riksmöte.\r\nEgentligen skulle förslagen ha varit här för över\r\nett år sedan.</pre><pre>Jag förstår egentligen inte varför regeringen\r\nvarit så senfärdig och handfallen när det gäller\r\nboendemiljöfrågorna. Det får till följd att\r\nmånga i onödan får fara illa i sina bostäder.</pre><pre>Det är därför mycket olyckligt att\r\nboendemiljöfaktorerna så länge skjutits i\r\nbakgrunden i samband med planeringen av\r\nbostadsområden och att kvantitet satts före\r\nkvalitet vid byggandet, vilket t.ex. skedde\r\nunder miljonprogramprocessen. Den skarpa\r\nkritik vi från centern riktade mot utformningen\r\nav dessa betongområden har nu -- tyvärr, kan\r\nman säga -- alltför tydligt visa sig vara befogad.</pre><pre>Bristande kvalitetstänkande ledde senare fram\r\ntill fukt- och mögelskador i hus, med akuta\r\nboendemiljöproblem som följd. Först efter det\r\natt dessa problem började bli mer påtagliga\r\nhar det blivit möjligt att få regeringen att inse\r\nnödvändigheten av att i ökad utsträckning\r\nbeakta miljöaspekterna i boendet, och arbetet\r\nmed att förbättra boendemiljöförhållandena\r\nkunde därmed starta.</pre><pre>Nu är de första förslagen här, och det är bra.\r\nFörslagen i betänkandet kan sammanfattas i fyra\r\npunkter.</pre><pre>1. En tioårig byggaranti införs för\r\nflerbostadshus som nyuppförs eller byggs om.\r\nI lagen understryks byggsektorns speciella\r\nansvar.</pre><pre>2. Ventilationssystem i byggnader måste i\r\nframtiden undergå funktionskontroll.</pre><pre>3. Byggmateriel som innehåller farliga ämnen\r\nmåste förses med produktinformation.</pre><pre>4. I plan- och bygglagen införs krav på samråd\r\nmed ansvarig arbetsledare och övriga i ett\r\nbyggprojekt inblandade parter för att\r\nsäkerställa att projektet genomförs på sådant\r\nsätt att byggnaden blir hälsosäker.</pre><pre>Utskottet följer regeringens förslag med\r\nundantag för en justering i själva\r\nsamrådsförfarandet. Från centerns sida har vi\r\ninga invändningar i sak mot dessa fyra\r\npunkter. Vi tycker i stället att förslagen inte gått\r\ntillräckligt långt. Vi vill se fler åtgärder med syfte\r\natt främja en bättre boendemiljö.</pre><pre>Med anledning av motionsyrkande från centern\r\noch vänsterpartiet gör utskottet dessutom ett\r\ntillkännagivande om att det bör övervägas att\r\nutsträcka garantin till att bl.a. omfatta också\r\ndaghem, skolor och kontorslokaler. Det är\r\nmycket viktigt att så sker. I propositionen tar\r\nbostadsministern själv upp frågan om\r\nsmåhusen. Även här bör en mer heltäckande\r\ngarantilösning så småningom tas fram.</pre><pre>Moderata samlingspartiet avvisar\r\nlagstiftningsvägen och förordar en frivilliglinje\r\nmed en avtalslösning som grund. Deras motion\r\när en direkt avskrift av en skrivelse som utskottets\r\nledamöter fått från Byggentreprenörerna.</pre><pre>Att nu avvisa en lag om byggnadsgaranti, som\r\ngörs från moderat håll, finner vi från centern inte\r\nlämpligt. Det skulle innebära att miljöfrågorna\r\nskulle försummas under ännu längre tid\r\nframöver. Det kan vi inte ställa upp på och ta\r\nansvar för.</pre><pre>Avvisandet motiveras med att en frivillig\r\növerenskommelse är ett bättre sätt att lösa\r\nansvarsfrågorna. Vi delar i grunden den\r\nuppfattningen. Frivilliglinjen är alltid att\r\nföredra. Det innebär oftast större motivation\r\noch engagemang och därmed ökad känsla för\r\nansvarstagande mellan de i överenskommelsen\r\ningående parterna. Men någon frivillig\r\növerenskommelse föreligger ännu inte. Inget\r\nfärdigt avtalsförslag finns. Dessutom finns i\r\nde avtalsförslag som nu diskuteras brister både\r\nvad gäller återförsäkringen och i\r\nheltäckningen av skyddet. Till det kommer de\r\nförseningar sm blir följden om ett komplett avtal\r\nskall inväntas.</pre><pre>Vi menar därför att lagstiftningsvägen är den\r\nsnabbaste och effektivaste vägen i nuläget,\r\nmen vi menar samtidigt att arbetet på en frivillig\r\növerenskommelse om ansvarsfrågorna inte får\r\navstanna utan måste fortsätta. När ett komplett\r\noch lika bra avtal som nu ryms i lagen\r\nföreligger, kan lagen avvecklas. I reservation 2\r\nfullföljer vi denna tankegång.</pre><pre>Det vore emellertid olyckligt om regeringen och\r\nalla andra nu slår sig till ro och tror att allt är\r\ngjort som går att göra för att råda bot på de\r\ndåliga boendemiljöerna. Så är det naturligtvis\r\ninte. Mycket återstår att göra för att miljön skall\r\nbli bättre. Regeringen bör därför arbeta\r\nvidare med dessa frågor och återkomma med\r\nförslag för att göra åtgärdsprogrammet\r\nheltäckande och därmed i linje med vad\r\nutskottet avsåg i ursprungsuppdraget.</pre><pre>Det gäller t.ex. kravet på produktinformation\r\nvid byggnation. Det är en fråga som inte till\r\nfullo är löst. Är det möjligen EG som oroar\r\nregeringen på denna punkt, eller varför\r\ntvekar regeringen inför att här och nu lägga\r\nfram förslag?</pre><pre>En annan viktig fråga som inte är löst är kraven\r\npå luftkvalitet, som bl.a. allergiutredningen har\r\ntagit upp och lämnat förslag om. Några förslag\r\ni denna fråga finns inte heller framme för\r\nriksdagens ställningstagande.</pre><pre>Från centerns sida vill vi se frågorna om en\r\nbättre boendemiljö sammanförda i en särskild\r\nbomiljölag. De regler som i dag redan finns är\r\nspridda i olika lagar. De bör sammanföras på ett\r\nställe för att större slagkraft skall uppnås.\r\nBomiljölagstiftningen bör dessutom utvecklas\r\nvidare till ett verksamt instrument för de\r\nboende mot dåliga boendemiljöer, på samma sätt\r\nsom arbetsmiljölagstiftningen är konstruerad\r\npå arbetsmiljöområdet. I en med vänsterpartiet\r\ngemensam reservation fullföljer vi våra\r\nmotionskrav från den allmänna motionstiden\r\nom en särskild bomiljölag med den\r\ninriktningen.</pre><pre>Herr talman! Oftast grundläggs de dåliga\r\nboendemiljöerna redan i planeringsstadiet vid\r\nplaneringen av bostadsområdena och\r\nbebyggelseutformningen. Därför måste kraven\r\npå en förutseende och noggrann planering av\r\nbostäderna öka. Tvång och detaljreglering är\r\ndärvid ingen bra väg att gå fram. Från centerns\r\nsida föredrar vi moroten framför piskan. Bra\r\nboendemiljöer bör vara självgenererade. De\r\nbör skapas på frivillig väg genom att man hos alla\r\nuppnår ett större engagemang och ansvar för\r\nmiljön.</pre><pre>Detta är möjligt om boendemiljön görs till en\r\nkonkurrensfaktor på bostadsmarknaden. Om\r\nmiljö och kvalitet i boendet är en\r\nkonkurrensfaktor blir det svårare att få avsättning\r\nför dåligt byggda hus och hus inom\r\növerexploaterade områden med en dålig yttre och\r\ninre miljö. Ett effektivt medel för att göra\r\nboendemiljön till en konkurrensfaktor vore att\r\ninföra VDN-märkning på bostäder. I en sådan\r\nvarudeklaration framgår klart\r\nkvalitetsaspekten i varje bostad. Vi förordar en\r\nsådan handlingslinje i reservation 20.</pre><pre>Herr talman! Så till bullerproblemen i våra\r\nbostäder. Problem med s.k. lågfrekvent buller\r\ni våra bostäder blir allt vanligare. Enligt PBL\r\noch nybyggnadsstadgan finns regler för hur\r\nstarkt buller som får förekomma utan att det\r\nskall anses som störande. Utskottet tar upp och\r\nbehandlar dessa frågor i samband med\r\nmotionskrav om förändrade gränsvärden. Vi\r\ninstämmer från centern i den slutsats som\r\nutskottet drar om att det nu är viktigt att\r\nregeringen ser över reglerna för bullergränser\r\noch tillåtna ljudnivåer i bostäderna och\r\nåterkommer med förslag till åtgärder.</pre><pre>Herr talman! Med det anförda vill jag meddela\r\natt centerns riksdagsgrupp står bakom de fyra\r\nreservationer som centerns ledamöter har fogat\r\ntill betänkandet. I övriga moment står vi bakom\r\nmajoritetens förslag till hemställan. För att\r\nspara kammarens tid begränsar jag mig till att\r\nyrka bifall till reservation nr 13.</pre><pre></pre><pre>Anf. 3 KNUT BILLING (m):</pre><pre>Herr talman! I detta betänkande behandlas\r\nregeringens proposition om byggnadsgaranti för\r\nflerbostadshus. Utskottsmajoriteten godtar i\r\nhuvudsak förslaget. Det gör dock inte vi moderater.</pre><pre>Att vi säger nej beror dock inte alls på att vi skulle\r\nvara negativa till ett fullgott byggande och att det\r\nfinns garantier för detta. Tvärtom. Vi moderater är\r\nvarma anhängare av att kvaliteten inom byggandet\r\när av hög klass.</pre><pre>Vi har i huvudsak fyra invändningar mot\r\nföreliggande lagförslag.</pre><pre>För det första anser vi att lagens syften kan\r\ntillgodoses genom frivilliga överenskommelser\r\nmellan parterna. Vi har därvid samma uppfattning\r\nsom arbetsgruppen för s.k. sjuka hus. Ordningen\r\nmed ett på frivilliga avtal grundat ansvarssystem\r\nhar gamla traditioner i vårt land och är därmed\r\nockså starkt förankrad hos berörda parter.</pre><pre>För det andra är nuvarande regler, dvs. Allmänna\r\nbestämmelser för byggnads-, anläggnings- och\r\ninstallationsentreprenader, föremål för revidering.\r\nByggentreprenörerna har inför bostadsutskottet\r\nredovisat huvudinnehållet i den överenskommelse\r\nsom parterna är på gång att träffa. Av denna\r\nredovisning, som även finns i skriftlig form,\r\nframgår att revideringen kommer att leda till ett\r\nväsentligt utökat ansvarstagande från branschen.\r\nEntreprenören kommer efter utgången av en\r\ntvåårig garantitid att ansvara för väsentliga fel\r\nunder ytterligare åtta år om han vållat felet genom\r\nvårdslöshet. I praktiken kommer detta att innebära\r\natt entreprenörens ansvar utsträcks från nuvarande\r\ntvå till tio år. Dessutom avser ansvaret inte bara\r\nflerbostadshus utan alla typer av entreprenader,\r\ndvs. skolor, daghem, kontor m.m.</pre><pre>När utskottsmajoriten påstår att det inte finns\r\nnågot förslag som möjliggör en analys eller\r\njämförelse med lagförslaget är detta således\r\nmärkligt och fel. Byggentreprenörenas förslag\r\ninnebär dessutom bevisligen i viktiga hänseenden\r\nen förstärkning av ansvaret i byggandet jämfört\r\nmed propositionen och utskottsmajoritetens\r\nställningstagande.</pre><pre>Agne Hansson sade nyss i debatten att\r\nmiljöfrågorna skulle förhalas om man gick på\r\nfrivilliglinjen. Detta är naturligtvis helt fel. Det\r\ndokument som finns och som är föremål för ett\r\nsnabbt antagande kommer att vara mer\r\nlångtgående än lagförslaget. Det kommer att\r\ninnebära förstärkning av miljöfrågorna. Det kan\r\nman kanske litet grand läsa mellan raderna också\r\nnär man lyssnar till Agne Hansson. Han säger att\r\nnär det blir antaget så kan vi avskaffa lagförslaget.\r\nOm Agne Hansson känner på sig att det skall bli på\r\ndet sättet, hade det varit på sin plats att han hade\r\nsagt att vi inte skall anta lagförslaget nu utan vänta\r\nett tag och se eftersom överenskommelsen mellan\r\nbyggentreprenörerna och byggherrarna kommer\r\natt träffas inom den allra närmaste tiden.</pre><pre>Den tredje invändningen är att systemet är både\r\nkomplicerat och byråkratiskt. En rad nya företag,\r\ns.k. garantiföretag, måste startas liksom en ny\r\nbyråkratiorganisation kallad\r\nbyggnadsgarantinämnden. Eftersom man skall\r\nkunna besvära sig över byggnadsgarantinämndens\r\nbeslut innebär utskottsmajoritetens förslag risk för\r\ntidskrävande och dyra processer. Under de gångna\r\nåren har en lång rad sådana processer ägt rum när\r\ndet gäller garantifrågor. Det vore bra om vi kunde\r\nkomma ifrån det systemet.</pre><pre>För det fjärde kommer garantisystemet med all\r\nsannolikhet att strida mot kommande EG-direktiv\r\npå området. EG står nämligen i begrepp att redan\r\nnästa år utfärda direktiv avseende ansvar, garantier\r\noch finansiell täckning av garantierna i byggande.\r\nAtt samtidigt som vi förbereder en ansökan om\r\nmedlemskap i EG antaga en lagstiftning som står i\r\nstrid med de kommande EG-direktiven framstår\r\nenligt vår uppfattning som direkt dumt.</pre><pre>Herr talman! Jag yrkar bifall till reservation 1.</pre><pre>Vi moderater har några ytterligare reservationer\r\nfogade till detta betänkande, nämligen nr 5\r\nangående krav på samråd och nr 12 angående\r\nåtgärder för att motverka problemen med sjuka\r\nhus. Vi vidhåller självfallet vad vi där anfört, även\r\nom jag nu avstår från att utveckla våra argument\r\nsamt från att yrka bifall till dessa reservationer.</pre><pre>Anf. 4 AGNE HANSSON (c) replik:</pre><pre>Herr talman! I grunden är centern och\r\nmoderaterna eniga om att frivilliglinjen är att\r\nföredra. Vi skiljer oss dock åt så till vida att vi från\r\ncentern vill se en snabbare lösning på\r\nmiljöfrågorna. Knut Billing påstår att det här finns\r\nförslag om avtal. Det är riktigt, men det finns inga\r\navtal slutna ännu. Eller om det är fel, var finns då\r\nde dokument som skulle kunna användas? Jag och\r\nutskottets majoritet har inte funnit att sådana finns.\r\nDärmed föreligger inte den situationen att man nu\r\ndirekt kan gå in i en mer offensiv behandling av\r\nbomiljöfrågorna. Vi har därför valt denna linje.\r\nModeratlinjen innebär därmed naturligtvis en\r\nytterligare förhalning.</pre><pre>Alla är i dag inte medlemmar och företräds av de\r\nparter som diskuterar avtal. Hur vill moderaterna\r\nskapa ett heltäckande garantiförslag på den linje de\r\nnu har valt?</pre><pre>Mot bakgrund av att intensiteten i\r\nförhandlingsarbetet har ökat under den senaste\r\ntiden är det bra om man nu har ett lagförslag till\r\ngrund, eftersom det kan påskynda arbetet för\r\nfrivilliglinjen ytterligare. Jag ser ingen nackdel med\r\ndet. Det är också ett av motiven till att vi i centern\r\nnu accepterar lagstiftningsvägen. Vi behöver ett\r\nökat tryck för att få ökad aktivitet i miljöfrågorna.</pre><pre>Slutligen, herr talman, vill jag också peka på att\r\nmed den ändring av regeringens förslag och den\r\nbegäran om en utvidgning av garantin som\r\nutskottet gör, kommer vi att parallellt kunna vidga\r\ngarantin så småningom till att även gälla för\r\ndaghem, förskolor, kontorslokaler osv. Jag ser\r\nheller ingen nackdel med det.</pre><pre>Anf. 5 KNUT BILLING (m) replik:</pre><pre>Herr talman! Agne Hansson försöker sitta på två\r\nstolar samtidigt. Han önskar en frivillighet, men\r\nsamtidigt säger han att vi måste ha lagstiftning. Vi\r\nhar fått en redovisning i utskottet -- den kan inte ha\r\ngått Agne Hansson förbi -- om det arbete som pågår\r\noch om att man är beredd att träffa ett avtal inom\r\nen mycket snar framtid. Agne Hansson frågar vad\r\nman gör med dem som kanske inte täcks in av detta.\r\nDen frågan kan gå tillbaka till Agne Hansson, som\r\nvill ha frivillighet. Med frivilliglinjen blir detta\r\nnaturligtvis ett konkurrensmedel. Byggherrarna är\r\nmycket mer intresserade av att anlita entreprenörer\r\nsom har en utbyggd försäkring, och därmed löser\r\nman den frågan.</pre><pre>I det förslag som nu är föremål för förhandlingar\r\nmellan entreprenörerna och byggherrarna är\r\nsådant som skolor, daghem, kontor m.m. redan\r\ninbyggt. Det går således mycket snabbt att få in\r\ndetta. Nu vill Agne Hansson gå omvägen genom att\r\nfå in det i garantilagen. Det är faktiskt enklare att\r\nvänta på överenskommelsen och därmed få detta\r\nlöst på frivillighetens linje -- den väg som Agne\r\nHansson säger sig innerst inne vilja ha.</pre><pre>Anf. 6 AGNE HANSSON (c) replik:</pre><pre>Herr talman! Eftersom vi är anhängare av\r\nfrivilliglinjen lyssnade vi mycket intensivt och noga\r\npå byggentreprenörerna. Redovisningen visar att\r\ndet inte föreligger något förslag, vilket innebär att\r\ndet kommer att bli en fördröjning.</pre><pre>Om man hänvisar till konkurrensfaktorn, Knut\r\nBilling, kommer det naturligtvis att kosta de\r\nföretag mindre som undviker att gå in i en\r\ngarantisituation. Jag är inte övertygad om att man\r\nkan nå en heltäckande byggnadsgaranti så enkelt\r\nsom Knut Billing i nuläget försöker framställa det.</pre><pre>Anf. 7 KNUT BILLING (m) replik:</pre><pre>Herr talman! Om Agne Hansson nu tror att den\r\nhär konkurrensfaktorn inte skulle spela den roll\r\nsom jag antydde utan att det kommer att anlitas\r\nföretag som inte omfattas av garantisystemet, hur\r\nkan då Agne Hansson vilja förespråka en frivillig\r\nlinje, där det kommer att finnas företag som inte\r\nhar garanti? Nu förstår jag bättre varför Agne\r\nHansson vill ha en lagstiftning. Han vill egentligen\r\ninte ha någon frivillighet, men han törs inte säga\r\ndetta rent ut. Han vill i grund och botten ha en\r\ntvingande lagstiftning. Det är bra att det blev klart\r\nutsagt.</pre><pre>Talmannen anmälde att Agne Hansson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 8 SIW PERSSON (fp):</pre><pre>Herr talman! Sjuka hus, fukt, mögel, dåligt\r\nfungerande ventilationssystem, ventilationssystem\r\nsom inte alls fungerar, klassrum där luften efter\r\nmindre än en halvtimme är sämre än i skyddsrum,\r\nhuvudvärk, trötthet, allergier m.m. Barn,\r\nungdomar och gamla -- och över huvud taget allt för\r\nmånga människor -- far illa av att vistas inomhus,\r\ndär vi tillbringar mellan 80 och 90 % av vår tid.</pre><pre>Varför har det då blivit så här illa? Jo, hela\r\nbyggbranschen och även alla olika samhällsorgan\r\nsom styr byggandet har ett gemensamt ansvar för\r\natt det har blivit just så här.</pre><pre>Ett grundfel är att man har satt kvantitet framför\r\nkvalitet. Det måste bli så, att kommunerna inte\r\nskall få planera tomter, t.ex. bygga dagis på gamla\r\nkärr, utan att det ställs krav på dem. Det måste bli\r\nså, att man inte skall få använda sig av nya och\r\noprövade material utan i stället av väl kända och\r\nbeprövade material.</pre><pre>Vi kan faktiskt bygga hus som är friska, och vi skall\r\ngöra det. Vi kan göra det, om vi ställer krav och ser\r\ntill att de här kraven efterlevs.</pre><pre>De attityder som vi har måste alltså ändras, och de\r\nproblem som finns måste vi ta på allvar. Det måste\r\nbli ett slut på allt experimenterande med våra\r\nbostäder och lokaler. Experiment skall utföras i\r\nlaboratorier. Även inom byggandet skall vetenskap\r\noch beprövad erfarenhet gälla.</pre><pre>Dagens betänkande är ett steg på vägen mot en\r\nbättre inomhusmiljö, men vi skall komma ihåg att\r\ndet är väldigt mycket kvar att göra. Alla problem i\r\nbefintliga lokaler och bostäder är inte lösta. Här\r\nmåste också krafttag till från alla inblandade parter.</pre><pre>Lagen om byggnadsgaranti för flerbostadshus anser\r\nvi i folkpartiet liberalerna är ett steg i rätt riktning.\r\nVi konstaterar emellertid med beklagande att det\r\när mycket som inte täcks in -- t.ex. dagis, skolor,\r\nkontorslokaler och annat.</pre><pre>Vi anser att det hade varit mycket bra om det hade\r\nkunnat bli en frivillig överenskommelse mellan\r\nberörda parter. Tio sekunder i tolv fick vi reda på\r\natt man hade kommit långt fram i förhandlingarna,\r\nmen vi fick aldrig möjlighet att ställa\r\npropositionens förslag mot berörda parters förslag.\r\nDärför gjorde vi i vårt parti bedömningen att vi\r\nborde acceptera propositionsförslaget men\r\nsamtidigt öppet säga, att kan de berörda parterna\r\nträffa mer långtgående överenskommelser skall\r\ndessa självklart gälla. Vi skall komma ihåg att detta\r\nförslag har svagheter. Många är rädda för att\r\nförsäkringslösningen kommer att innebära att\r\nförsäkringsbolagen, som i dag många gånger har\r\nalltför stor makt, blir en ny överprövningsmakt och\r\natt man skall kunna försäkra sig bort från\r\nproblemen och att de oseriösa då inte kommer att\r\nställas till ansvar tillräckligt tufft.</pre><pre>Funktionskontrollen av ventilationssystem tycker\r\nvi också är bra, men om dimensioneringen av\r\nventilationssystemen från början är för liten, är en\r\nfunktionskontroll i sig inte tillräcklig. På den\r\npunkten är också mycket kvar att göra.</pre><pre>När det gäller utredningsuppdraget att se över\r\ngränsvärdena för buller i byggnader konstaterar vi\r\ni folkpartiet liberalerna med glädje att det är en\r\nmotion som härigenom har bifallits. Det är bra att\r\nman nu äntligen inser att buller har blivit ett allt\r\nstörre problem för oss människor, och då ofta de\r\ns.k. lågfrekventa bullren.</pre><pre>Vad beträffar frågan om produktinformation anser\r\nvi att det hade varit mycket bra om man hade\r\nkunnat ställa krav att allt material skall\r\nVDNmärkas i någon form. Tyvärr finns det inte\r\ntekniska möjligheter att prova ut allt material -- vi\r\nvet inte vad som är orsak och verkan. Men detta är\r\nett bra steg på vägen, och så fort det finns en\r\nteknisk möjlighet att analysera materialet, skall\r\nman också ställa krav på produktinformation.</pre><pre>Reservation 7 från folkpartiet liberalerna handlar\r\nom införande av ventilationskontroll m.m. Vi har\r\ngjort den bedömningen att det när det gäller\r\nflerbostadshus skall bli en lagstiftning men att det i\r\nfråga om småhus och egna hem finns en god\r\nmöjlighet för ägaren själv att bedöma hur det skall\r\nvara. Småhusägaren har bättre möjligheter att själv\r\nse över, kontrollera och åtgärda de brister som kan\r\nfinnas. Därför anser vi att småhus inte skall\r\nomfattas av denna lagstiftning.</pre><pre>Herr talman! Jag yrkar bifall till reservation 7.</pre><pre>I reservation 9 ställer vi krav på att sovrum endast\r\nskall få tillföras uteluft och att s.k. överluft inte\r\nskall få föras in från kontorsrum till allmänna\r\nutrymmen. Tyvärr tar man i propositionen inte\r\nställning till dessa frågor. Det anser vi inte vara\r\nacceptabelt, eftersom frågan om luftkvaliteten är\r\noerhört viktig. Därför, herr talman, vill jag yrka\r\nbifall till reservation 9.</pre><pre>I reservation 6 tar vi upp frågan om att den\r\nlagstiftning som finns skall användas effektivt, men\r\njag avstår från att yrka bifall till denna reservation.</pre><pre>Herr talman! Detta betänkande är ett steg i rätt\r\nriktning. Det gläder oss i folkpartiet liberalerna\r\nextra mycket om berörda parter genom frivilliga\r\növerenskommelser kan få fram garantier som gör\r\nförslagen i detta betänkande onödiga. Man har\r\nvisat att man på frivillighetens väg når mycket\r\nlängre. Det är oerhört viktigt att vi inte far illa av\r\natt vistas inomhus. Vi skall alltså komma ihåg att\r\nvi har hemskt mycket kvar att göra. Vi måste vara\r\nlyhörda för enskilda människors behov och\r\nproblem. Jag är också övertygad om, herr talman,\r\natt om vi alla är litet mer ödmjuka och lyhörda kan\r\nvi rätta till de fel och brister som vi har i dag, och\r\nvi kan också minimera de risker som kan uppstå på\r\ngrund av ett felaktigt byggande i framtiden.</pre><pre>Anf. 9 JAN STRÖMDAHL (v):</pre><pre>Herr talman! Det här ärendet handlar om\r\nnågonting så viktigt som vår närmiljö, den miljö vi\r\nlever i, bor i och arbetar i dagligdags. Det är inget\r\nlitet teknisk problem vi sysslar med eller en fråga\r\nom en frivilliglinje eller inte för byggarna eller\r\nbyggentreprenörerna.</pre><pre>Bakgrunden till detta ärende är många händelser,\r\nav vilka en del har blivit kända. Den mest kända var\r\nväl när några nybyggda daghem bl.a. på\r\nSödermalm i Stockholm fick lov att stängas, därför\r\natt personalen i stor utsträckning fick missfall. Det\r\när väldigt svårt att i sådana fall direkt bevisa att det\r\nsjuka huset gav dessa våldsamma effekter på de\r\nmänniskor som vistades i huset, men det är ändå\r\ntroligt. Framför allt var de människor som berördes\r\növertygade om att det var de sjuka husens fel.</pre><pre>Ett annat känt exempel är alla de familjer som\r\nunder lång och besvärlig tid bodde i ett mycket\r\ntrevligt nybyggt bostadsområde i utkanten av\r\nStockholm -- Enskededalen. Familjemedlemmarna\r\nhar i stor utsträckning mått dåligt av att bo i sina\r\nnya, fina lägenheter. De har alltså blivit bra när de\r\nsedan har flyttat någon annanstans. Detta\r\nbostadsområde i Enskededalen har nästan\r\nfullständigt fått byggas om. Man har fått rensa ut\r\ndet översta i golvkonstruktionen för att få ut det\r\nsom orsakat dessa symptom hos dem som bebott\r\nhusen.</pre><pre>Detta med sjuka hus handlar alltså både om att\r\nhusen i sig är sjuka och om att husen ger upphov\r\ntill sjukdomar hos dem som brukar husen. Det är\r\nnaturligtvis egentligen mycket märkligt -- nästan\r\nskamligt -- att vi på 1990-talet skall behöva uppleva\r\ndetta. Vi har i det här och andra länder i hundratals\r\noch tusentals år byggt hus som fungerat väl för dem\r\nsom använt husen. Och sedan händer detta nu när\r\ntekniken är så högt utvecklad och våra kunskaper\r\när så stora. Vi lyckas inte i alla fall bygga hus så att\r\nman mår väl av att bo i dem. Det är elementära\r\nfelaktigheter i det som byggs.</pre><pre>Den stora boven i detta sammanhang är fukten och\r\natt man inte lyckas hantera denna. Man bygger in\r\nfukten eller släpper in den under husens brukstid.\r\nDenna fukt hålls kvar och släpps inte ut eller\r\nventileras bort. Fukten framkallar tillsammans med\r\nandra material reaktioner som gör att man får\r\ngasutsöndringar, mögel osv. Detta är egentligen\r\nmycket enkla problem, men det är inte alltid så lätt\r\natt förutse de konsekvenser som uppstår av detta\r\nproblem, att man inte kan hantera fukten i husen.</pre><pre>Problemet med fukten förvärras naturligtvis av att\r\nhusen som i dag byggs är täta -- på det sättet är de\r\nvälbyggda. Men de äldre husen var egentligen\r\nbättre och säkrare i och med att de andades. De\r\nkunde andas och hade dessutom en själ. Dagens\r\nhus andas inte, och ofta har de också mist sin själ.</pre><pre>Allt detta är bakgrunden till det ärende om\r\nbyggnaders inomhusmiljö som vi i dag behandlar.\r\nRegeringen har samlat sig till något som skulle bli\r\nen omfattande proposition. Det höll på att bli en\r\nriktig flopp. Mycket litet av det som föreslagits i\r\narbetsgrupper och utredningar blev kvar när det\r\nvisade sig att det tilltänkta förslaget till en ny lag om\r\nbyggnadsgaranti stoppades i lagrådet. Det\r\nreparerades, och vi fick en kompletterande\r\nproposition där också en lag om byggnadsgaranti\r\nfanns med. Det förbättrade situationen; det visade\r\natt man ändå fått fram ett hyggligt förslag.</pre><pre>Jag har några kommentarer till de olika delarna i\r\ndessa två propositioner. Det första gäller förslaget\r\nom det samråd som byggnadsnämnden innan ett\r\nbygge sätter igång skall hålla med ansvariga\r\narbetsledare och olika intressenter som är\r\ninblandade i byggprocessen. Syftet är att lägga upp\r\narbetet och ett kontrollprogram för byggandets\r\ngenomförande. Ni menar att detta är en bra lösning\r\ni stället för det som arbetsgruppen föreslog.\r\nArbetsgruppen föreslog att man skulle ha\r\nobligatoriskt sakkunnigt bevis. Lösningen har nu\r\nblivit ett obligatoriskt samrådsförfarande. Vi\r\nföreslog att man inte skulle nöja sig med att kräva\r\nett samrådsmöte. I stället skall ett samråd hållas för\r\natt lösa de problem som finns. Det har också blivit\r\nutskottsmajoritetens förslag.</pre><pre>Vi föreslog dessutom att -- utöver de som enligt\r\npropositionen skall kallas till samrådet -- någon\r\nrepresentant för byggnadens brukare skall kallas\r\ntill samrådet. Det står vi fast vid. Vi har inte fått\r\nmed oss utskottsmajoriteten på förslaget. Vi menar\r\natt det är viktigt att brukaren av byggnaden får vara\r\nmed, även om det ibland är svårt att veta vem det\r\nskall bli. Det finns ofta -- nästan alltid -- en\r\nmöjlighet att kalla en representant för en\r\n''brukarorganisation'' som får bevaka\r\nbrukarintresset i byggprocessen.</pre><pre>Vi tillstyrker förslaget till lag om byggnadsgaranti.\r\nVi noterar med tillfredsställelse att utskottet delar\r\nvår uppfattning att lagen skall utvidgas till att\r\nomfatta även skolor, daghem etc. Vi föreslår dock\r\natt garantitiden skall vara 20 år och inte, som\r\npropositionen föreslår, 10 år. Skälet till detta är att\r\nvi av erfarenheter från dessa problem -- inte minst\r\nmed flytspackel -- vet att man kan bygga in fel som\r\nvisar sig efter ganska lång tid. Symptomen av dessa\r\nflytspackelproblem har visat sig tydligt först efter\r\nungefär 10 år. Det är alldeles tydligt att 10-\r\nårsgränsen inte är tillräcklig. Det är rimligt att\r\nutvidga garantitiden till 20 år. Miljöpartiet har\r\nföreslagit 25 år -- 20--25 år är lagom. Detta är ändå\r\nbara hälften av den tid som man i byggsammanhang\r\nräknar som amorteringstid för lån.</pre><pre>Vi har dessutom föreslagit att vi måste hjälpa till att\r\nlösa problemen med även det som hittills har\r\nbyggts -- man kanske har byggt in fel -- så att\r\nbrukarna -- de boende -- inte drabbas av nya fall\r\nliknande det i Enskededalen med kraftiga besvär\r\noch fördyringar för hushållen. Vi har därför\r\nföreslagit att man skall ta ut en kollektiv\r\nstraffavgift -- en byggfuskavgift -- av byggbranchen\r\nför att klara de kostnader som fram till dess att vi\r\nväxt in i garantisystemet uppkommer på grund av\r\nbyggfel och byggfusk. Det som byggs i år, det som\r\nbyggdes förra året och för fem år sedan omfattas\r\ninte av garantisystemet.</pre><pre>När det gäller kraven på ventilationssystemen\r\nmenar vi att man i propositionen har gjort ett\r\nviktigt framsteg i och med att man ställer krav på\r\nkontroll av ventilationssystemen både i samband\r\nmed byggandet och sedan återkommande under\r\nbrukstiden. I vår motion föreslår vi att man också\r\nskall förse ventilationssystemen med ordentliga\r\nbruksanvisningar. Utskottet har svarat att man,\r\nenligt propositionen, skall förse alla\r\nventilationsanläggningar med ordentliga\r\ninstruktioner och skötselanvisningar för dem som\r\nskall sköta anläggningen, och därför menar vi att\r\nvårt yrkande är tillgodosett. De som skall sköta\r\ndessa anläggningar är ofta de boende själva eller de\r\npersoner som arbetar i lokalen, eventuellt\r\ntillsammans med en fastighetsskötare, och i och\r\nmed detta finns detta krav på bruksanvisningar.</pre><pre>Bland kraven som förts fram i de bakomliggande\r\nutredningarna finns det ett som jag särskilt vill ta\r\nupp, nämligen kravet på förbud mot återluft i\r\nventilationssystem. Man skall helt enkelt inte\r\nanvända använd luft i ventilationssystem. Vi är\r\npåskyndare av återbruk i allmänhet men inte av\r\nåterbruk av luft. Man kan inte rensa bort skadliga\r\neller illaluktande ämnen ur luft.</pre><pre>Allergiutredningen föreslog detta, men regeringen\r\nvalde inte den linjen.</pre><pre>Vi har alla fått ett brev från Föreningen Sveriges\r\nstadsarkitekter, där man särskilt tar upp detta\r\nproblem utifrån sina erfarenheter. Samtliga\r\nSveriges stadsarkitekter kräver genom sin förening\r\nett förbud mot återluft. Riksdagen borde gå på den\r\nlinjen.</pre><pre>När det gäller produktinformation anser vi att\r\narbetsgruppens förslag om en särskild lag avseende\r\nvarudeklaration för byggmaterial borde ha förts\r\nfram. Det finns ingen anledning att godta\r\nregeringens mycket ordrika invändningar, bl.a.\r\nmed hänvisning till EG, mot att man skall redovisa\r\noch deklarera vad produkterna innehåller. Det är\r\nett självklart krav, som vi skall föra fram både här\r\nhemma och i internationella sammanhang.</pre><pre>Slutligen vill jag ta upp frågan om en bomiljölag,\r\nsom Agne Hansson nämnde. Det är ett gammalt\r\nkrav bl.a. från hyresgäströrelsen att man skall få en\r\nlagstiftning som skyddar boendekvaliteten, inte\r\nbara vid byggnadstillfället, som nuvarande\r\nbygglagstiftning gör, utan även under hela\r\nbrukstiden. Det är helt otillräckligt att man, för att\r\nfå stöd av lagen, skall behöva ha en så dålig kvalitet\r\natt det kan klassas som sanitär olägenhet, innan\r\nman kan kräva förbättringar i den befintliga miljön.\r\nDärför behövs en bomiljölag som, till skillnad från\r\nbygglagstiftningen, ger möjlighet till krav på\r\nförbättringar i miljön utan att det gäller stora\r\nombyggnader eller hänger samman med\r\nnyproduktion.</pre><pre>Slutligen vill jag säga att jag naturligtvis står bakom\r\nalla reservationer där vänsterpartiet finns med,\r\nmen att jag yrkar bifall endast till reservationerna\r\n10, 11, 19 och 22.</pre><pre></pre><pre>Anf. 10 KJELL DAHLSTRÖM (mp):</pre><pre>Fru talman! Äntligen har vi fått ett betänkande\r\nefter en proposition om vår inomhusmiljö och\r\n''sjuka hus'', som det kallas i dagligt tal.</pre><pre>Efter lagrådets förnyade studium får vi nu\r\nventilationskontroll och byggnadsgaranti.\r\nVisserligen är det väldigt oklart hur\r\nventilationskontrollen skall utformas i praktiken.</pre><pre>Efter nästan tre år kom det här betänkandet. Det\r\nvar bostadsutskottet som hösten 1988 tog\r\ninitiativet. Jag satt inte själv med i\r\nbostadsutskottet, men följde utskottets arbete med\r\nstort intresse vid sidan om. Bostadsutskottet har\r\nvarit pådrivande i denna fråga, medan regeringen\r\nlitet handfallet och uppenbarligen väldigt sent har\r\nreagerat på signalerna och på riksdagens bord lagt\r\nfram en proposition under de allra sista skälvande\r\nveckorna av detta riksmöte. Jag måste säga att det\r\nhade varit direkt pinsamt för regeringen om den\r\ninte hade lyckats lägga fram någonting under denna\r\nmandatperiod.</pre><pre>Under tiden sitter många människor fast i\r\nhälsofällor, radonfällor, därför att byggherrar och\r\nfastighetsägare av olika slag, både privata och de i\r\nallmännyttan, inte har något särskilt tvång över sig\r\natt förbättra inomhusmiljön och sina hus.</pre><pre>Vi i miljöpartiet de gröna är ändå delvis nöjda, men\r\nsjälvfallet menar vi att det är viktigt att gå vidare\r\noch utforma mycket tydligare krav på\r\nbyggnadssektorn i vad gäller inomhusmiljön. I våra\r\nreservationer i betänkandet anger vi hur man kan\r\ngå vidare, vilket jag tänker kommentera något. Jag\r\nskall inte upprepa bakgrunden till sjuka-hus-\r\ndebatten, den tycker jag många talare före mig har\r\nbeskrivit ganska bra. Bostadsutskottets majoritet\r\nhar dessutom en god uppfattning om\r\nproblemområdet sjuka hus.</pre><pre>Regeringen föreslår i propositionen 1990/91:187\r\nom införande av en lag om byggnadsgarantin att\r\ngarantitiden skall vara 10 år. Jan Strömdahl i\r\nvänsterpartiet föreslår 15 år och vi föreslår i en\r\nenskild miljömotion 25 år. En garantitid på 10 år\r\ntycker vi absolut är för kort och vi är beredda att\r\ndiskutera en längre garantitid.</pre><pre>När det gäller byggmaterial handlar det om väldigt\r\nlångsiktiga förändringar, förändringar som ofta är\r\ndolda, dvs. inbyggda. Vanligtvis är det just efter 10\r\når som den här typen av skador börjar krypa fram,\r\noch därför menar vi att det vore rimligt att\r\ngarantitidens längd utsträcks till 15--25 år.</pre><pre>Jag finner det intressant att folkpartiet och\r\nvänsterpartiet ställer krav på ökade luftflöden, dvs.\r\natt man skall sluta använda återluft. Det är ett\r\nmisstag från vår sida att vi inte deltar dessa\r\nreservationer. Vi ställer givetvis upp på dem till\r\nfullo. Luft skall inte återanvändas. Allt möjligt\r\nannat, precis som Jan Strömdahl var inne på, kan\r\nåteranvändas, men inte skämd luft. Den skämda\r\nluften måste renas i luftlagren innan den åter\r\ninandas.</pre><pre>Vi vill stödja de reservationer som förhoppningsvis\r\nvinner kammarens stöd, särskilt med tanke på att\r\nvi nu har fått en aktiv stadsarkitektkår som också\r\npåpekar detta.</pre><pre>I reservation 11 tags produktinformation om\r\nbyggvaror upp. Bostadsministern avvisar denna\r\nproduktinformation i propositionen. Han gör det\r\nefter en lång utläggning om EG- och EFTA-\r\nreglerna, som luktar väldigt illa EG-harmoniserat.\r\nVi menar att vi i detta land självfallet måste kunna\r\nbestämma själva om vi vill ha produktinformation\r\nom byggvaror. Det tycker miljöpartiet de gröna att\r\nvi skall ha. Vi skall inte hänvisa denna information\r\ntill kemikalielagstiftningen, vilken hotar att bli\r\nganska kryptisk. Vilken självbyggare som helst\r\nskall kunna läsa på en byggvara vad den innehåller,\r\nvad den emiterar samt vad den har för kemiska och\r\nandra långsiktiga egenskaper. Konstruktionen kan\r\neventuellt vara sådan att boverket via\r\nkemikalielagstiftningen skall ansvara för detta.\r\nMen vi är inte säkra på att så kommer att ske. Vi\r\ntycker att det skall finnas en lagstiftning, som vi\r\nsäger i reservation 11, vilken jag aktivt vill yrka\r\nbifall till.</pre><pre>Härefter följer några reservationer om åtgärder för\r\natt motverka problem med s.k. sjuka hus. Det finns\r\ntre reservationer om åtgärder för att motverka\r\ndessa problem och vår reservation har nr 14. Jag\r\nskulle vilja hänvisa dessa reservationer till vår\r\nreservation 15, i vilken vi ger uttryck för tanken att\r\nbilda Svensk Husprovning AB. När vi har\r\ndiskuterat den här idén, bl.a. under en bostadsturné\r\nsom vi har genomfört under våren, ser man ett\r\nförklarat sken i ansiktet på byggare, boende och\r\nalla de människor som vi har talat med. De förstår\r\ngenast vad vi menar. Svensk Husprovning, att\r\njämföra med Svensk Bilprovning, innebär att vi\r\nskall pröva både våra lägenheter och lokaler vid\r\nåterkommande besiktningar. Man kan givetvis inte\r\nlämna in huset till någon fast besiktningsstation,\r\nutan det får bli en ''flygande besiktning''. Någon får\r\nåka runt och kontrollera husen vad gäller fukt,\r\nmögel och förändringar sedan senaste\r\nkontrolltillfället. Radonstrålning kan man\r\nkontrollera liksom nya elallergiframkallande\r\nmagnetiska fält. Saken är den att det finns mycket\r\nenklare mätinstrument i dag, som på detta sätt\r\nskulle möjliggöra en snabb och verkningsfull\r\nkontroll av husen.</pre><pre>Vi menar också att man skulle kunna utfärda någon\r\nform av körförbud för husen gentemot\r\nfastighetsägaren. Man kan tänka sig att hyrorna i en\r\nprivatägd eller allmännyttig fastighet förs in till ett\r\nspeciellt konto så länge fastighetsägaren inte\r\nåtgärdar det som befinnes vara felaktigt i huset.\r\nDetta skulle skapa stor trygghet, en sådan form av\r\ntrygghet som vi kanske känner tack vara vår\r\nsvenska bilprovning när vi jämför med andra länder\r\nsöderut i Europa, där man har mycket bristfällig\r\nteknisk kontroll av bilar, och för den delen även av\r\nhus.</pre><pre>Jag vill alltså yrka bifall till vår reservation 15. Vi\r\ntror att Svensk Husprovning är en idé som är väl\r\nvärd att utveckla vidare. Den har visserligen lagts\r\npå riksdagens bord nu under våren, men skulle vi\r\nkunna få idén tillstyrkt här i kammaren nu, vore\r\ningen gladare än jag.</pre><pre>För övrigt uppmärksammar vi att man redan i dag\r\nskulle kunna stipulera att radonmätningar skall ske\r\nvid samtliga försäljningar av fastigheter. Det vore\r\nen enkel åtgärd för att skapa trygghet och en\r\ngemensam riktlinje vid försäljning av hus, så att\r\nman inte upptäcker dold radonstrålning i ett hus,\r\nsom man i så fall har betalat flera hundra tusen\r\nkronor för mycket för. Vi tycker också att vi måste\r\ngå vidare och sänka gränsvärdet för åtgärder mot\r\nradonstrålning till 70 becquerel, en nivå som man\r\nfaktiskt har i USA redan. Strålskyddsinstitutet\r\nbrukar i debatten -- jag skall inte dra in\r\nkärnkraftsdebatten här -- uppmärksamma att\r\nradonstrålning är en aktiv och troligen mycket\r\nfarligare strålning än den som kärnkraften totalt\r\nsett innebär.</pre><pre>Beträffande byggfuskavgifter tycker vi att det är\r\nriktigt att man skall kunna påverka även redan\r\nbyggda hus. Byggnadsgarantin kommer att omfatta\r\ndet kommande byggandet. Men vi vet att det finns\r\nför mycket byggfusk i våra bostäder i dag för att det\r\nskall vara riktigt hälsosamt. En byggfuskavgift, som\r\nvänsterpartiet föreslår, vill vi stödja. Vi menar\r\nockså, som framgår av en miljöpartimotion, att\r\ngränsvärden för lösningsmedel i byggmaterial\r\nverkligen måste sättas så lågt att vi inte upplever\r\ndem som irriterande och allergi- och\r\nastmaframkallande, vilket t.ex. Siw Persson var\r\ninne på i sitt inledningsanförande.</pre><pre>Efter alla utläggningar om teknik för att lösa\r\nbyggfuskproblem och sjuka hus vill vi\r\nuppmärksamma reservation 25 angående\r\nbyggnaders placering i terrängen. Vi är glada över\r\natt även folkpartiet ställer upp på den här\r\nreservationen. Självfallet måste man ta till sig\r\nbeprövade erfarenheter av hur man placerar\r\nbyggnader i terrängen. Jag kommer från Skåne och\r\nvet mycket väl att skåningarna förr i världen visste\r\nhur man byggde för att skydda sig mot klimatets\r\nhärjningar. Det har man fullständigt glömt i dag.\r\nMan har skapat vindpinade, höga, smala fasader,\r\nsom ger enorma virvelvindar. Samtidigt kan man\r\nplacera stora nya bostadsområden i dalsänkor med\r\nständiga fuktfickor, kallfickor och kallras. Det är\r\nett sätt att bygga som vi i stort sett satt igång med\r\nefter andra världskriget. Det måste vi sluta med. Vi\r\nmåste lära oss att bygga på det sunda och naturliga\r\nsättet. Vi måste bygga i god terräng och inte i\r\nsluttande terräng, som ger de svårigheter som, i\r\nkombination med dåligt utprovade\r\nbyggnadsmaterial, medför att husen helt enkelt blir\r\nsjuka och vi med dem.</pre><pre>Fru talman! Jag yrkar aktivit bifall till våra\r\nreservationer 11, 15 och 25 samt stödjer den\r\nreservation som folkpartiet och vänsterpartiet kan\r\nvotera fram tillsammans med oss och som gäller\r\nluftflöden och stopp för användning av återluft. I\r\növrigt står vi självfallet bakom de reservationer som\r\nvi har undertecknat, men vi yrkar inte bifall till\r\ndem.</pre><pre>Anf. 11 BERNDT EKHOLM (s):</pre><pre>Fru talman! I betänkande nr 19, om byggnaders\r\ninomhusmiljö, följer vi upp och tillstyrker i deras\r\nhuvuddrag två propositioner, 189, som handlar om\r\ninförandet av en lag om byggnadsgaranti, och 145,\r\nsom handlar om byggnaders inomhusmiljö.\r\nDessutom behandlar vi några fristående motioner.\r\nJag skall med en gång yrka avslag på samtliga till\r\nbetänkandet fogade reservationer och bifall till\r\nutskottsmajoritetens förslag i hemställan, så är det\r\ngjort.</pre><pre>Det är ett viktigt beslut som vi kommer att fatta i\r\ndag. Dessutom är det extra roligt att det sker på\r\nvärldsmiljödagen. Det är nog inte alla som\r\nreflekterar över att detta är en stor miljöfråga. Vi\r\nbehöver påminna varandra av och till om att\r\ninomhusmiljön faktiskt är en stor och viktig\r\nmiljöfråga. Vi glömmer ofta bort det i allt vårt\r\nengagemang, som självfallet är viktigt, för den yttre\r\nmiljön och för arbetsmiljön.</pre><pre>Vi människor vistas faktiskt till största delen\r\ninomhus, och av den tid som människor vistas\r\ninomhus vistas de flesta till övervägande delen i sin\r\nbostad. Jag skulle vilja påstå att frågorna om\r\ninomhusmiljön är undervärderade såväl i den\r\nallmänna debatten som i allmänhetens\r\nmedvetande. Så är det i alla fall i Sverige.</pre><pre>Därför är det positivt att den aktuella frågan har\r\nfått ökad uppmärksamhet. Så har det varit särskilt\r\nsedan mitten av 80-talet. Mest kända är kanske\r\nproblemen med flytspackel. Men det har också\r\nkommit många rapporter om diffusa\r\nhälsosymtom -- såsom allergier och andra former av\r\növerkänslighet, irritationer när det gäller ögon,\r\nnäsa och hals, huvudvärk, illamående osv.</pre><pre>Till en början godtogs de här symtomen varken av\r\nläkarexpertisen eller av andra som sysslat med\r\nsådant som har betydelse för människors väl och ve.\r\nMen experterna har sedermera fått revidera sin\r\nuppfattning. Det har även verksamma inom\r\nbyggsektorn fått göra. Man har nämligen i mycket\r\nstor utsträckning kunnat härleda problemen till just\r\nbyggnaderna. De problem som vi ser har ofta med\r\nventilation, byggnadsmaterial och fukt att göra.\r\nIbland hänger problemen också samman med\r\nsamordningsbrister i byggprocessen.</pre><pre>Jan Strömdahl sade här att det var bättre förr. Jag\r\nmenar att det ibland kan vara farligt att sprida en\r\nsådan attityd. Det ligger knappast någon sanning i\r\ndetta med att det skulle vara bättre förr. Husen var\r\nju ganska dragiga och energislukande förr. Jag\r\nskulle nog vilja varna för den inställning som här\r\nhar kommit till uttryck. I stället hävdar jag att\r\nbomiljön är bättre nu än den var tidigare. Men för\r\nden skull kan man ju tillåta sig att göra en\r\njämförelse av det slag som Jan Strömdahl här har\r\ngjort.</pre><pre>Regeringen har sedan mitten av 80-talet visat de här\r\nfrågorna ett särskilt engagemang. Om jag har blivit\r\nriktigt underrättad av planverket finns det en\r\nrapport om hus och hälsa, vilken avlämnades till\r\nregeringen i mitten av 80-talet. Uppmärksamheten\r\nkring de här sakerna ledde sedan till ett\r\nregeringsbeslut i juni 1988. Regeringen tillsatte då\r\nen arbetsgrupp för att handlägga frågor om s.k.\r\nsjuka hus. Den arbetsgruppen skulle översiktligt\r\nredovisa tillgänglig kunskap. Den skulle också\r\nföreslå dels förebyggande åtgärder, dels åtgärder i\r\nsyfte att undanröjda uppkomna problem. Vidare\r\nskulle arbetsgruppen belysa ansvarssystemets\r\nändamålsenlighet och framlägga eventuella förslag.</pre><pre>Samtidigt väcktes motioner i riksdagen. Det blev en\r\nomfattande diskussion i bostadsutskottet, som\r\nledde till att riksdagen gjorde ett tillkännagivande.\r\nMan kan säga att riksdagen preciserade det arbete\r\nsom regeringen redan hade satt i gång. Vi pekade\r\npå önskemålen om begreppsdefinitioner, en\r\nkartläggning av problemen, kunskapsinsamling,\r\nspridning av kunskaper, forskning, åtgärder för att\r\nundvika problem, användningen av olika\r\nbyggmaterial, åtgärder för att åstadkomma bättre\r\nventilation, en översyn av ansvarssystemet samt\r\nändamålsenligheten i stödsystemet.</pre><pre>Bostadsdepartementets arbetsgrupp lade fram sitt\r\nförslag 1990. Parallellt med denna arbetsgrupp\r\narbetade allergiutredningen, som var klar med sitt\r\narbete 1989. Folkhälsopropositionen är ju just nu\r\nföremål för behandling i riksdagen.</pre><pre>De förslag som kom via allergiutredningen\r\narbetades in i arbetsgruppens förslag, som senare\r\nkom att resultera i propositionerna 189 och 185 som\r\njag tidigare har nämnt.</pre><pre>I den aktuella propositionen följer man riksdagens\r\nbeställning. Man tar upp de frågor som berördes\r\n1988. Det handlar dels om en kort genomgång av\r\nvidtagna åtgärder som berör kartläggning,\r\nforskning, tillvaratagande av kunskaper, samt, och\r\ndet vill jag särskilt understryka, redovisningen av\r\nresultatet av Hus och hälsa-kampanjen. 50 000\r\npersoner har ju engagerats i utbildning för att lära\r\nsig mera om de här problemen. Det är en\r\nsynnerligen viktig insats.</pre><pre>Vidare finns det i propositionen en fyllig\r\nredovisning av vissa förslag som riksdagen har att ta\r\nställning till. Det gäller då ansvarsfrågans lösning,\r\nfunktionskontroll och ventilationssystem samt\r\nproduktinformation om byggvaror.</pre><pre>Behandlingen i dag utgör en mycket viktig etapp i\r\narbetet på att åstadkomma sundare hus. När det\r\ngäller problemens lösning har man genom det\r\narbete som har förekommit under 80-talet och i\r\nbörjan av 90-talet kommit en bra bit framåt. Det är\r\nmycket arbete som har lagts ned i det här\r\nsammanhanget.</pre><pre>Jag vill också påstå att mycket arbete är på gång just\r\nnu, t.ex. inom boverket och byggforskningsrådet.\r\nMen naturligtvis är det en hel del uppgifter som\r\nåterstår. Frågan är ju så pass omfattande. Jag\r\nhävdar alltså att både regeringen och riksdagen har\r\ntagit problemen på ytterst stort allvar.</pre><pre>Agne Hansson och några andra talare här har talat\r\nom regeringens senfärdighet. Men jag skulle då\r\nvilja dementera och säga att man faktiskt har följt\r\nden ordning som gäller i samband med utredningar\r\nsamt vid remissbehandlingen och beredningen av\r\ndessa. Det är alltså inte något märkligt med den tid\r\nsom har gått åt för att ta fram propositionen. Om\r\nman sedan betänker hur komplicerad den här\r\nfrågan är -- i alla fall varenda ledamot i\r\nbostadsutskottet vet att detta är komplicerat -- är\r\ndet inte förvånande att det behövs några års arbete\r\nför att kunna lyfta fram sådana här förslag.</pre><pre>Propositionen har tillstyrkts av utskottet, och jag\r\nhoppas att den i dag till väsentliga delar också\r\nkommer att bifallas av riksdagen. Men det hindrar\r\ninte, något som är väl bekant, att det engagerade\r\nbostadsutskottet även i denna fråga har några\r\npunkter där man vill att riksdagen skall göra ett\r\ntillkännagivande till regeringen. Exempelvis anser\r\nman att byggnadsgarantin bör utsträckas till att\r\nomfatta fler byggnader. Det gäller ytterligare\r\nundantag från driftkontrollen för vissa\r\nventilationssystem i permanentbostäder. Det gäller\r\nmöjligheten att stänga av ventilationssystem vid\r\ngasolyckor. Vidare gäller det en översyn av\r\ngällande gränsvärden för buller i byggnader.\r\nDessutom föreslår utskottet på två punkter\r\nändringar i förslaget om samråd.</pre><pre>I proposition 189 föreslås en lag om\r\nbyggnadsgaranti, som skall gälla vid nybyggnad och\r\nombyggnad av flerbostadshus. Det här skall avse\r\npermanentbostäder, och till övervägande delen\r\nskall det handla om bostäder.</pre><pre>För småhusen finns det ju redan ett garantisystem\r\nsom skiljer sig relativt litet från det system som nu\r\ninförs för flerbostadshus. En skillnad är att det här\r\nhandlar om ett annat felbegrepp. Detta är nämligen\r\nbundet till kontraktet när det gäller småhusen,\r\nmedan det avseende flerbostadshusen är bundet till\r\nbegreppet fackmässigt godtagbar standard. Staten\r\nhar också ett visst engagemang i AB\r\nBostadsgaranti. Vidare är garantin något mera\r\nomfattande i det förslag som gäller\r\nflerbostadshusen.</pre><pre>Ägaren skall vända sig till garantiföretaget, som i\r\nsin tur är återförsäkrat i t.ex. försäkringsbolag. Det\r\nskall finnas en byggnadsgarantinämnd, och\r\nbyggnadsgarantin skall omfatta skälig kostnad för\r\natt avhjälpa uppkomna fel och eventuella skador.\r\nTiden är satt till tio år.</pre><pre>I reservation 1 avvisar moderaterna propositionen\r\noch utskottsmajoritetens förslag. Moderaterna vill\r\nha ett frivilligt avtalssystem. De hänvisar till\r\nstandardavtalet AB 72, Allmänna bestämmelser\r\nför byggnads-, anläggnings- och\r\ninstallationsentreprenader, som är under\r\nrevidering. Byggnadsentreprenörer har besökt\r\nutskottet och där redovisat sina idéer.</pre><pre>Men moderaterna hänvisar också till EG-frågan.</pre><pre>I och för sig skulle jag kunna nöja mig med att\r\nhänvisa till Agne Hanssons anförande och repliker.\r\nModeraterna står alltså ensamma i den här frågan.\r\nFrivilliga lösningar är enligt vår mening i och för sig\r\nbra. Men det är också att notera att byggbranschen\r\nhar haft mycket god tid på sig. Man har dock inte\r\ntagit till vara tiden. Först i slutskedet av utskottets\r\nbehandling hör man av sig. Vad man då gör är att\r\nman redovisar en skiss, av vilken framgår hur man\r\nvill ha det. Vad gäller felbegreppet sträcker sig\r\ndenna skiss inte längre än till detta med\r\nvårdslöshet. Propositionen går längre i det fallet.</pre><pre>Det finns inga garantier för att\r\nbyggentreprenörernas förslag skulle genomföras i\r\nrimlig tid. Men vi menar att det inte går att vänta\r\nlängre. Vi värnar konsumenternas intressen. Vilkas\r\nintressen moderaterna värnar vet jag inte.</pre><pre>När det gäller EG-anpassningen hävdar man att vi\r\nskulle kunna vänta på denna. Men sanningen är den\r\natt det går utomordentligt trögt i EG-ländernas\r\narbete med att få igenom framlagda förslag. Man\r\nhar arbetat sedan 1987. Just nu är det faktiskt på\r\ndet sättet att man har kört fast. EG-direktiven blir\r\nsannolikt inte klara nästa år. Men det är ju vad\r\nKnut Billing sade att de skulle vara.</pre><pre>I reservation 2 hävdar centerpartiet frivilliga\r\nlösningar. Jag har redan kommenterat den saken.\r\nDet finns egentligen inte någon skillnad mellan\r\nreservationen och majoritetens skrivning.</pre><pre>Beträffande lagens tillämpningsområde har\r\nregeringen valt en begränsning till\r\npermanentbostäder i flerbostadshus, med\r\nhänvisning till att man vill vinna erfarenheter innan\r\nman är beredd att utvidga lagen ytterligare. I och\r\nför sig är det en respektabel åsikt, utifrån\r\nkunskapen om hur komplicerad den materia är som\r\nvi rör oss med. Å andra sidan är vårt utskott mycket\r\notåligt i den här frågan. Vi vill skynda framåt så fort\r\ndet över huvud taget är möjligt. Vi tycker att\r\ntrycket från opinionen på åtgärder beträffande\r\nsjuka hus är tungt. Därför anser vi att man\r\nomedelbart bör gå vidare i arbetet med att vidga\r\nden här garantin till att också omfatta bl.a.\r\nsmåhusen, som bostadsministern själv lyfter fram i\r\npropositionen, barn- och ungdomslokaler samt\r\nkontorslokaler. Utskottsmajoriteten stödjer alltså\r\nregeringens förslag inledningsvis men gör, men\r\nanledning av vad jag nyss sade, ett\r\ntillkännergivande som grundar sig på en\r\nvänsterparti- och en centermotion.</pre><pre>Vänsterpartiet och miljöpartiet vill i\r\nreservationerna 3 och 4 ha en längre garantitid. Jag\r\nbedömer att förslaget är ganska orealistisk, i alla\r\nfall i nuläget. Det är rimligt att följa den allmänna\r\npreskriptionstiden och den tid som gäller för\r\nbefintliga småhusgarantier. Undersökningar har\r\nvisat att mycket få skador upptäcks efter åtta år. Jag\r\nskulle vilja säga till herrarna arkitekter Jan\r\nStrömdahl och Kjell Dahlström: Skulle ni kunna stå\r\nansvariga som projektörer efter 20--25 år för\r\nnågonting som har hänt? Är det rimligt? Skulle ni\r\nbåda klara det?</pre><pre>Bostadsutskottet reste 1988 krav på förbättrad\r\nsamordning i byggprocessen. Regeringen föreslår\r\natt det nu skall ske genom ett särskilt samrådsmöte.\r\nUtskottet tycker att förslaget är bra men vill på en\r\npunkt ändra det. Vi menar från utskottsmajoriteten\r\natt samråd bör ske med flera möten och tillstyrker\r\ndär en vänsterpartimotion. Vi föreslår en ändring\r\nav lagen på den punkten.</pre><pre>Moderaterna avvisar i reservation 5 förslaget om\r\nsamråd. De tycker att det innebär en onödig\r\nreglering. Tvärtemot vad moderaterna tycker anser\r\njag att de befintliga instrumenten är otillräckliga\r\noch att vi behöver åtgärder till skydd för\r\nkonsumenterna. I detta fall gynnar avregleringen\r\nenligt min mening inte ens producenterna. De\r\nregler som vi nu vill införa är till för att höja\r\nkvaliteten i boendet. För övrigt behöver inte\r\nsamråd bli så byråkratiskt betungande utan kan till\r\nstor del ske inom ramen för de befintliga\r\növerläggningarna.</pre><pre>Vi föreslår också en annan ändring i lagen. Vi\r\nmenar från utskottsmajoritetens sida -- vi grundar\r\noss på en s-motion -- att representanter för\r\nyrkesinspektionen inte nödvändigtvis skall kallas\r\ntill alla dessa samrådsmöten utan bara när behov\r\nföreligger.</pre><pre>Vänsterpartiet tar i reservation 6 upp kravet på\r\nbrukarmedverkan i samråd. Det skiljer egentligen\r\ninte så mycket mot utskottsmajoritetens skrivning.\r\nDet är också så att det inte alltid finns en brukare\r\noch att det kan bli komplicerat att genomföra ett\r\nsådant förslag.</pre><pre>Ventilationssystemet är också en källa till problem,\r\nliksom föroreningar och brister i luftomsättningen.\r\nRegeringen föreslår en obligatorisk\r\nfunktionskontroll för flertalet byggnader samt att\r\nundantag skall kunna göras därvid av boverket.\r\nMan nämner i propositionen ett uppdrag till\r\nboverket att utvärdera kraven vad gäller\r\nförändringar i utluftsflödet och vad gäller förbud i\r\nökad utsträckning när det gäller återluften. Man\r\npekar också på kraven på rensningsmöjligheter.</pre><pre>Från utskottsmajoritetens sida anser vi det vara\r\nmotiverat att göra ytterligare något undantag när\r\ndet gäller permanentbostäder och vill alltså att\r\nregeringen uppdrar åt boverket att närmare studera\r\nmöjligheterna att göra detta. Det gäller befintliga\r\npermanentbostäder som har enkla och, om jag skall\r\nvåga uttrycka det så, ofarliga ventilationssystem. Vi\r\ngör ett tillkännagivande med anledning av en\r\nsocialdemokratisk motion i denna fråga.</pre><pre>Folkpartiet vill gå längre i sin reservation 7 och vill\r\nundanta alla småhus när det gäller kontrollen vid\r\nnybyggnad. Vi anser att det är felaktigt. Vi menar\r\natt erfarenheterna hittills pekar på att problemet är\r\nså allvarligt, att vi rimligen inte bör undanta\r\nsmåhusen, utan de bör omfattas av kontrollen. Där\r\nhar vi alltså en annan åsikt än folkpartisterna.</pre><pre>Vänsterpartiet och miljöpartiet vill i reservation 8\r\nha specifika sanktionsmöjligheter. Det anser vi vara\r\nen överloppsgärning, eftersom PBL redan medger\r\nmöjligheter till sanktioner.</pre><pre>Folkpartiet och vänsterpartiet säger i\r\nreservationerna 9 resp. 10 att man inte är\r\ntillfredsställd med behandlingen av frågan om\r\nutluftsflöden och återluftsproblemen. Det är\r\nfaktiskt så att arbetsgruppen själv har föreslagit att\r\nman skall göra vidare studier inom ramen för\r\nboverkets arbete. Detta fullföljer regeringen nu i\r\npropositionen. Det är egentligen ett ganska rimligt\r\ntillvägagångssätt att vi först fattar beslut i riksdagen\r\nom att vi skall ha ett sådant system och att man\r\nsedan gör de nödvändiga detaljstudier som behövs\r\ni de här mycket komplicerade frågorna. Det är\r\nfråga om svåra avvägningar mellan medicinska,\r\nenergipolitiska och tekniska krav.</pre><pre>Med anledning av en motion från moderaterna och\r\nsocialdemokraterna om en översyn av lätt\r\navstängningsbar ventilation med tanke på\r\nsäkerheten vid gasolyckor gör vi ytterligare\r\ntillkännagivande till regeringen, nämligen att man\r\nbör se över denna fråga. Vår kontroll från\r\nutskottets sida har visat att det föreligger ett sådant\r\nbehov.</pre><pre>Regeringen föreslår produktinformation avseende\r\nbyggvaror. Man föreslår ingen särskild lagstiftning\r\nutan hänvisar till lagen om kemiska produkter. Jag\r\ntycker att det är ett ganska rimligt konstaterande att\r\nsäga att när vi har en lag om kemiska produkter som\r\nkan uppfylla de krav som ställs på information om\r\nprodukter skall vi använda denna befintliga\r\nlagstifning. Dessutom har detta den uppenbara\r\nfördelen att det gör det lättare att anpassa oss till\r\nEG.</pre><pre>Slutligen: I det här betänkandet behandlas en\r\nmängd motioner som går under titeln övriga. Jag\r\nvill bara påpeka att vi vid behandlingen av en\r\nfolkpartimotion som avser gränsvärden för\r\nlågfrekvent buller gör ett tillkännagivande. Det\r\nfinns ett uppenbart problem där. Vi har fått nya\r\nbullerproblem på grund av den nya teknik som\r\nanvänds i ventilationssystem och\r\nvärmepumpssystem.</pre><pre>Anf. 12 AGNE HANSSON (c):</pre><pre>Fru talman! Först noterar jag att Berndt Ekholm\r\nsade att det egentligen inte föreligger någon större\r\nskillnad mellan vår reservation 2 och\r\nmajoritetsskrivningen vad gäller den frivilliga\r\nlinjen. Jag håller med om det och hälsar det\r\nbeskedet med tillfredsställelse, för jag tycker att det\r\när ett besked klart nog till parterna att fortsätta\r\nförhandla för att nå fram till en frivillig\r\növerenskommelse. Jag tror att den lösningen är\r\nalldeles utmärkt och innebär att parterna har en lag\r\ni ryggen som litet kan fungera som blåslampa för att\r\nskynda på. Skulle vi ha vikit oss här och sagt att vi\r\nkan vänta ytterligare en tid, är det inte säkert att\r\nintresset hade varit lika stort för att snabbt komma\r\nfram till överenskommelse om en frivillig linje. Den\r\nvägen tycker jag är bra. Det innebär i praktiken att\r\nvi på den punkten så småningom kan få rätt och att\r\näven majoriteten är beredd att avveckla lagen den\r\ndag vi har ett avtal.</pre><pre>För övrigt är det mellan utskottet och regeringen\r\nsom skillnaderna kanske är störst. Det är inte så\r\nstora skillnader mellan majoritetens och\r\noppositionens uppfattning. Egentligen tycker jag\r\natt det var ett mycket bra anförande som Berndt\r\nEkholm höll. Jag håller naturligtvis med om att\r\ndessa frågor är viktiga och att det beslut som vi nu\r\nskall fatta kanske är viktigare än många tror med\r\ntanke på att ingenting har hänt tidigare.</pre><pre>Vi vill från centerns sida nu gå vidare. Det är viktigt\r\natt vi inte slår oss till ro i och med att vi har fattat\r\nbeslutet.</pre><pre>Mot bakgrund av vad Berndt Ekholm sade här om\r\nvikten av dessa frågor i framtiden är jag litet\r\nförvånad över att inte majoriteten har gått med på\r\natt inleda ett arbete för att ta fram en bomiljölag.\r\nPå två punkter har vi väsentliga avvikande\r\nuppfattningar när det gäller att gå vidare. För det\r\nförsta gäller det att gå vidare med lagstiftningen\r\nmot en bomiljölag. För det andra vill vi gå vidare\r\nmed det förebyggande arbetet och göra det\r\neffektivare genom att man skapar ett\r\nkonkurrensförhållande i fråga om kvaliteten i\r\nboendet. Detta kan göras genom en VDN-\r\nmärkning. Varför är man inte beredd från\r\nmajoritetens sida att gå oss till mötes och påbörja\r\nett arbete som mera är inriktat på att förebygga än\r\natt reparera?</pre><pre></pre><pre>Anf. 13 JAN STRÖMBERG (v):</pre><pre>Fru talman! Berndt Ekholm hade invändningar\r\nmot mitt anförande. Han menade att jag hade sagt\r\natt man byggde bättre förr och att allt var bättre då.\r\nJag var ganska nogrann med att säga att det som\r\nman gjorde förr, gjorde man bättre i vissa\r\navseenden. De äldre huskonstruktionerna andas,\r\nvilket de nya och delvis bättre husen inte gör på\r\nsamma sätt.</pre><pre>Det som var bättre förr var att man använde kända\r\noch ganska enkla material, och man var nogrann\r\nmed uttorkningen av materialet innan det\r\nanvändes. Det är en lärdom som man borde kunna\r\nta till vara även i det nya och mer tekniskt\r\nutvecklade byggandet.</pre><pre>Många gånga var de ventilationssystem som\r\nanvändes förr bättre just i sin grovhet och enkelhet.\r\nJag har själv aldrig bott i en lägenhet med bättre\r\ninomhusklimat än vad den lägenhet som jag nu bor\r\ni har. Materialet och ventilationssystemet i denna\r\nlägenhet är tvåhundra år gamla.</pre><pre>Berndt Ekholm frågade om jag och Kjell\r\nDahlström som arkitekter kan ta ansvar för det som\r\nvi projekterar, att det verkligen håller, fungerar och\r\när felfritt i mer än tio år. Det är en självklarhet att\r\nvi måste kunna ta det ansvaret. Man lånar pengar\r\ntill hus när de byggs med en återbetalningstid på i\r\nallmänhet 40 år. Det som man projekterar och\r\nbygger måste ha en sådan kvalitet att man kan\r\nborga för att detta skall fungera i åtminstone dessa\r\n40 år. Om vi då kräver en garantitid på 20 år utgör\r\ndetta bara halva den tid som man egentligen borde\r\ngarantera.</pre><pre>Slutligen har jag en fråga till Berndt Ekholm:\r\nVarför är man så rädd att gå på allergiutredningens\r\nförslag och Sveriges samlade statsarkitekters\r\nförslag? Med den kunskap som dessa och vi har\r\nborde man nu slå till och säga att det får vara slut\r\nmed användningen av återluft i\r\nventilationssystemen.</pre><pre>Anf. 14 BERNDT EKHOLM (s):</pre><pre>Fru talman! Agne Hansson sade att det inte har\r\nhänt någonting tidigare. Det beror på vilket\r\ntidsperspektiv man har. Om Agne Hansson avser\r\nett tioårigt perspektiv -- och jag antar att han har ett\r\nsådant perspektiv -- vill jag bara säga att kunskapen\r\nom dessa problem är ju nya. Det har egentligen inte\r\nkommit fram någon kunskap baserad på vetenskap\r\noch beprövad erfarenhet förrän under senare delen\r\nav 80-talet. Alltsedan dess har regeringen handlat\r\noch det försökte jag visa i mitt anförande.</pre><pre>När det gäller bomiljölagen och VDN-märkningen\r\när det som vi nu genomför och som utskottet kräver\r\nytterligare av mycket omfattande och komplicerat.\r\nAtt dessutom belasta detta genomförande med\r\nytterligare idéer om att samla lagstiftningen i en\r\nbomiljölag -- vilket inte är gjort i en\r\nhandvändning -- är inte rimligt, anser\r\nutskottsmajoriteten. Men det är i och för sig ett\r\nintressant förslag som jag tror kommer från\r\nhyresgäströrelsen.</pre><pre>Jan Strömdahl talade om att ta ansvar i mer än tio\r\når. Helst skulle man ju vilja ha ett så att säga evigt\r\nansvar. I moralisk mening har såväl Jan Strömdahl\r\nsom jag och andra som är engagerade på de här\r\nområdet ett sådant ansvar. Här är det fråga om att\r\nta ett juridiskt ansvar vid komplicerade projekt.\r\nMan kan då hävda att de perspektiv som\r\nvänsterpartiet och miljöpartiet har, 20--25 år, är\r\nmycket långa. Man kan diskutera om dessa\r\nperspektiv är rimliga. Jag tycker inte det.</pre><pre>Bostadsministern har gjort ett mycket tydligt\r\nuttalande om återluften. Vi har också respekt för\r\natt arbetsgruppen har pekat på att det finns\r\nproblem. Innan förslaget sjösätts, behöver det\r\ndetaljstuderas något mera, och det kommer\r\nboverket att få i uppdrag. Jag tror att Jan\r\nStrömdahl kan vara ganska säker på att det inom en\r\nmycket snar framtid kommer att vidtas åtgärder.</pre><pre>Överläggningen var härmed avslutad.</pre><pre>(Beslut fattades efter 8 §.).</pre><pre>8 § Grundläggande högskoleutbildning,\r\nm.m.</pre><pre>Föredrogs</pre><pre>utbildningsutskottets betänkanden</pre><pre>1990/91:UbU12 Grundläggande\r\nhögskoleutbildning (prop. 1990/91:100 delvis,\r\n1990/91:87 delvis, 1990/91:90 och 1990/91:150\r\ndelvis) samt</pre><pre>1990/91:UbU15 Godkännande av avtal avseende\r\nERASMUS-programmet (prop. 1990/91:172).</pre><pre>Anf. 15 BIRGER HAGÅRD (m):</pre><pre>Fru talman! Det har tidigare sagts -- och det finns\r\nanledning att upprepa det -- att det uppenbarligen\r\nfinns något av ett samband mellan\r\nvälståndsutveckling och tillgång på högt utbildade\r\nkvalificerade människor i ett land. Vi har sett\r\nexempel på hur Japan och Västtyskland gjorde\r\nstora satsningar på högre utbildning under 60-talet\r\noch hur man senare har kunnat skörda frukterna av\r\ndetta.</pre><pre>För Sveriges vidkommande är det återigen bara att\r\nkonstatera att vi också på detta område har halkat\r\nefter. Under de senaste decennierna har det inte\r\nskett någon egentlig ökning av antalet platser på\r\nhögskolan och vid våra universitet -- ja, praktiskt\r\ntaget inte någon ökning alls sedan den s.k.\r\nhögskolereformen genomfördes under mitten av\r\n1970-talet.</pre><pre>Det har däremot förekommit en omfördelning av\r\nresurserna. Kapaciteten när det gäller den tekniska\r\nutbildningen har ökat medan kapaciteten när det\r\ngäller utbildningen för vård- och\r\nundervisningsyrken har minskat. I fråga om AES-\r\nsektorn kan man konstatera att kapaciteten\r\nbeträffande jurist-, psykolog- och\r\nsocionomutbildningarna har minskat. Däremot har\r\nkapaciteten ökat när det gäller den ekonomiska\r\nutbildningen och även beträffande den\r\nsystemvetenskapliga utbildningen.</pre><pre>Vad som har oroat är att vi med nuvarande antal\r\nstuderande kan se fram emot hur antalet\r\nyrkesverksamma med högskoleutbildning kommer\r\natt minska i början av nästa århundrade. Det är en\r\nföljd av att de stora kullarna som kom ut på 1960-\r\ntalet kommer att gå i pension. Detta har\r\nuppmärksammats både av statistiska centralbyrån\r\noch av universitets- och högskoleämbetet, som\r\n1989 i en rapport försökte beräkna den utökning av\r\nantalet högskoleplatser som var nödvändig. Man\r\nkom då fram till att det på de nuvarande linjerna\r\nskulle behövas ungefär 8 000 nybörjarplatser och\r\n10 000 platser på de fristående kurserna.</pre><pre>Vi trodde naturligtvis att regeringen omedelbart\r\nskulle ta itu med detta och komma med ett förslag\r\nom hur problemen skulle lösas. Men regeringen\r\ngjorde ingenting förra året. I årets\r\nbudgetproposition finns det inte heller i realiteten\r\nnågot förslag.</pre><pre>Såvitt vi förstår kan man inte på något sätt inom\r\nutbildningsdepartementet vara okunnig om de\r\nbesvärligheter som närmar sig. Antagligen var\r\nutbildningsdepartementet för svagt i förhållande till\r\nfinansministern. Man kunde inte få fram de\r\nnödvändiga resurserna. Nåväl, nu föreslås likväl en\r\nkraftig utökning av antalet högskoleplatser.\r\nRegeringen föreslog i budgetpropositionen en\r\nökning av antalet platser med 700 som gällde\r\ngrundskollärarutbildningen. Vi kan utan att vara\r\nnågra större profeter förutspå att det kommer att\r\nvara rätt svårt att fylla alla lärarvakanser som\r\nkommer att uppstå i den närmaste framtiden.</pre><pre>Sedan lade regeringen fram flera andra\r\npropositioner. I den s.k. tillväxtpropositionen\r\nföreslog regeringen ytterligare 700 nya platser. Det\r\ngäller framför allt det tekniska området, men det\r\ngäller också fristående kurser.</pre><pre>Sedan lades miljöpropositionen fram där det\r\nföreslogs en utökning av antalet platser med 28 när\r\ndet gäller miljö- och hälsoskyddslinjen i Umeå.</pre><pre>Allt som allt har regeringen föreslagit 1 428 nya\r\nplatser i tre olika propositioner. Att detta\r\nsplittrades upp på olika propositioner underlättade\r\ninte heller utskottets arbete.</pre><pre>Detta var inte till fyllest. Och sällan har vi fått så\r\nmånga uppvaktningar i utbildningsutskottet som vi\r\nfick med anledning av den förväntade bristen på\r\nhögskoleutbildade i framtiden. Det var SACO,\r\nUniversitetslärarförbundet,\r\nArbetsgivareföreningen, TCO och LO. Samtliga\r\ndessa och många andra underströk att det nu måste\r\ngöras något för att man skall kunna lösa problemet\r\nmed den framtida bristen på akademiker och\r\nhögskoleutbildade.</pre><pre>Samtliga oppositionspartier hade också tagit upp\r\nfrågan i sina motioner. Längst gick kanske vi\r\nmoderater som konkret föreslog en ökning på 390\r\nmilj.kr., vilket i och för sig skulle kunna räcka till\r\nupp emot 15 000 platser, litet grand beroende på\r\nhur man räknar och var man lägger pengarna.\r\nUtbildning kan ju kosta olika beroende på vad det\r\när fråga om. Det var alldeles uppenbart att det i\r\nriksdagen fanns en majoritet för en ökad\r\ndimensionering av högskolan. I det läget tillsattes\r\ninom utbildningsutskottet en arbetsgrupp som snart\r\nkom fram till att ett absolut minimum var en\r\nutökning av antalet platser med ytterligare 5 000.\r\nNär detta stod klart för regeringen föreslog man\r\nhux flux i kompletteringspropositionen, kan någon\r\ngissa vad, jo, just det, ca 5 000 nya platser. I\r\nefterhand konfirmerade regeringen vad som var\r\nklart att en majoritet i utskottet skulle föreslå.</pre><pre>Detta är gott och väl, men utskottet har också\r\nstrukit under att det här inte får vara någon tillfällig\r\nökning utan att detta måste vara ett led i den\r\nuppbyggnad av den svenska högskolan och den\r\nsvenska universitetsverksamheten som är\r\nofrånkomlig under den närmaste tiden.</pre><pre>Vi har varit eniga om denna minimiökning på 5 000\r\nplatser. Och jag vill säga att det i mångt och mycket\r\när utskottets ordförande Lars Gustavsson som bär\r\nförtjänsten av att vi har kunnat komma till rätta\r\nmed en del av de värsta bristerna på\r\nhögskoleområdet. Vi har också varit överens i\r\nutskottet om några nyheter. Jag skall emellertid\r\nunderstryka att detta är ett mellanår och att vi ju\r\narbetar i treårscykler när det gäller den högre\r\nutbildningen och forskningen. Men vi har trots allt\r\nvarit överens om några nyheter. Vi får en\r\nfullständig juristutbildning i Umeå. Vi får en\r\nfullständig juristutbildning också i Göteborg. Och\r\nde juridiska fakulteterna i Uppsala resp. i Lund\r\nkommer att ha ansvar för den utbildning som finns\r\ni sådana ämnen som saknas vid de båda\r\nuniversiteten.</pre><pre>Vi kommer från den 1 juli nästa år också att ha en\r\ntvåårig tandhygienisktutbildning, och vi kommer\r\näven att få en treårig tandteknikerutbildning\r\ninförd. Dessutom har utskottet tillmötesgått ett\r\nmoderat yrkande om att ge regeringen till känna att\r\nvi behöver en reformering av vårdlärarutbildning.\r\nAllt detta är positivt.</pre><pre>Men så har vi några områden där våra krav inte har\r\ntillgodosetts. Det gäller inte minst på\r\nlärarutbildningsområdet där det finns anledning,\r\ninte minst mot bakgrund av de rapporter som har\r\nkommit om grundskollärarutbildningen. Det finns\r\nanledning att understryka att kvaliteten inte alltid\r\när så helt tillgodosedd.</pre><pre>Vi har tillsammans med folkpartiet reserverat oss\r\ntill förmån för en ny utbildning vid sidan av den nu\r\nexisterande när det gäller grundskollärarutbildning\r\nför årskurserna 4--9. Vi vill betona att det är\r\nkvaliteten i ämnesstudierna som är det absolut\r\nviktigaste i sammanhanget. Vi har föreslagit att\r\nman skall inrätta en utbildning som omfattar 140\r\npoäng ämnesstudier och sedan 40 poäng pedagogik\r\noch praktik. Detta bör ske i slutet av utbildningen.</pre><pre>Vi har också betonat, även där tillsammans med\r\nfolkpartiet, det orimliga i att man inte har ett vettigt\r\nbetygssystem när det gäller lärarutbildningen. Vi\r\nvill ha en flergradig skala och har reserverat oss till\r\nförmån för detta.</pre><pre>Beträffande tjänstebenämningarna vill vi\r\nmoderater komma bort från det som vi uppfattar\r\nsom de litet tjafsiga beteckningarna senarelärare\r\noch tidigarelärare. Vi vill att man skall gå tillbaka\r\nordentligt till de gamla hederliga beteckningarna\r\nsom också gav en status åt yrket -- klasslärare,\r\nämneslärare och adjunkter. Om det är på det viset\r\natt man inte vill ta tag i detta från statsmakternas\r\nsida, skulle jag vilja uppmana\r\nlärarorganisationerna själva att se till att man inför\r\ndessa yrkestitlar.</pre><pre>I detta sammanhang finns det också anledning för\r\nmig att ta upp en annan lärarfråga som jag hade\r\nmöjlighet att diskutera med utbildningsministern\r\nför någon vecka sedan när jag ställde en fråga till\r\nhonom. Det gäller möjligheten att rekrytera\r\ngymnasielektorer i framtiden. Jag uttryckte en viss\r\noro för att kommunerna kanske inte skulle vara så\r\nhelt benägna att göra denna kvalitetssatsning.\r\nUtbildningsministern var väl mer optimistisk. I dag\r\nkan man i Svenska Dagbladet läsa en insändare på\r\nledarsidan från en lärare som berättar om hur en\r\nkollega disputerade. Denna lärare kunde inte få\r\nnågon lektorstjänst, eftersom det inte fanns någon\r\nsådan inrättad vid Åsö vuxengymnasium. Men\r\nläraren mister dessutom den automatiska\r\nlöneökningen som fanns som en morot tidigare för\r\nadjunkter som disputerade. Det är just så det inte\r\nfår gå till i våra kommuner. Frågan är då vilka\r\nmedel vi skall kunna ta till från riksdagens sida för\r\natt utöva den nödvändiga pressen på kommunerna\r\natt satsa på kvalitet när det gäller lärarna.</pre><pre>Vi har, fru talman, också tagit upp några andra\r\nfrågor. Det gäller utbildningen av ekonomer. Den\r\nanses inte vara kvalitetsmässigt tillfredsställande.\r\nVi vill att man inom de existerande resurserna skall\r\ngöra en omfördelning och satsa på en större kvalitet\r\noch eventuellt också undersöka möjligheter att\r\ninföra något som jag vill kalla en\r\nmellanekonomutbildning, en kortare\r\nekonomutbildning ovanpå gymnasiet på kanske två\r\når.</pre><pre>Vi har också pekat på nödvändigheten av att bygga\r\nut specialpedagogiken, i synnerhet när det gäller\r\nlärare, för elever med tal- och språksvårigheter.</pre><pre>Vi har också velat göra en beställning av ökade\r\ninsatser för kulturvården, speciellt vid Göteborgs\r\nuniversitet där man mest framgångsrikt i landet har\r\nsatsat på dessa frågor. Men utskottsmajoriteten vill\r\ninte tillstyrka en sådan beställning. Jag hoppas ändå\r\natt det inte skall hindra att de nödvändiga\r\nåtgärderna kommer att ha vidtagits inför nästa\r\nforskningsproposition.</pre><pre>När det gäller det aktuella betänkandet om den\r\ngrundläggande högskoleutbildningen vill jag\r\nnaturligtvis ställa mig bakom alla de reservationer\r\nsom vi har avgivit. Men jag nöjer mig med att yrka\r\nbifall till två av dem, nämligen reservation 15, som\r\ngäller den nya utbildningen av lärare, och\r\nreservation 22, som gäller tjänstebenämningarna.</pre><pre>Sedan föreligger ytterligare ett litet betänkande,\r\nsom jag bara vill säga några ord om och som gäller\r\nErasmus-avtalet. Det är mycket tacknämligt att vi\r\nhar kunnat knyta dessa förbindelser med EG-\r\nländerna. För våra ungdomar kommer det i\r\nframtiden att betyda oerhört mycket att på det här\r\nsättet automatiskt kunna få en chans att studera vid\r\nandra europeiska universitet. Jag vill yrka bifall till\r\nutskottets hemställan i betänkandet, men jag vill\r\nockså erinra om det särskilda yttrande som vi\r\nmoderater har avgivit. Där pekar vi på de praktiska\r\nsvårigheterna att ordna de här frågorna när det\r\ngäller att ta emot främmande studenter -- vilket\r\nockså Stockholms Universitets studentkår har\r\nframhållit i en skrivelse till oss riksdagsledamöter.\r\nVi har yrkat att man här skulle anslå mer pengar, 12\r\nmilj.kr., för att vi skall kunna förbereda oss\r\nordentligt inför dessa utländska studenters vistelse\r\nhos oss. Men detta har vi behandlat i ett annat\r\nsammanhang, och det är det vi erinrar om i det\r\nsärskilda yttrandet, varför jag inte behöver ta upp\r\nden frågan mera här och nu.</pre><pre>Anf. 16 MARGITTA EDGREN (fp):</pre><pre>Fru talman! Bengt Göransson! Det är alltid lika\r\nuppmuntrande att statsrådet är intresserad av\r\ndebatterna.</pre><pre>Det finns många delar i detta betänkande som är\r\nviktiga och efterlängtade, alltifrån att det nu\r\nkommer att bli juristutbildning till jur. kand. i\r\nUmeå och Göteborg till att utskottet är överens om\r\natt aktualisera ett gemensamt huvudmannaskap för\r\nall högskoleutbildning. I 17 moment, av\r\nhemställans 100, gör utskottet egna bedömningar\r\nsom helt eller delvis avviker från resp.\r\nregeringsproposition.</pre><pre>Men det viktigaste i betänkandet är att vi nu inleder\r\nökningen av antalet platser i högskolans\r\ngrundutbildningar. Det innebär ett första steg för\r\natt uppnå det antal platser som UHÄ redan 1989 i\r\nen skrivelse till regeringen ansåg behövdes inför\r\n2000-talet. Utskottet har enats om ökningen steg\r\nför steg, inte minst genom att samtliga\r\noppositionspartier har ''jagat på med blåslampa''.</pre><pre>Regeringen föreslog i januaris budget 55 milj.kr.\r\nför att förbättra tillgången på grundskollärare,\r\nvilket skulle ge en ökning med 700 platser utöver\r\ntidigare beslutade.</pre><pre>Bl.a. folkpartiet liberalerna ansåg redan då att\r\nökningen borde vara större, och i enlighet med vad\r\nUHÄ sagt 1989. Vi krävde i vår partimotion i\r\njanuari 6 000 platser 1991/92. Tillsammans med\r\nmoderata samlingspartiet har vi senare fört fram\r\nkrav på ännu större ökning.</pre><pre>Ett skäl till en kraftigare ökning är sökandetrycket,\r\nett annat den ökande arbetslösheten. Med tanke på\r\nde massiva insatserna för\r\narbetsmarknadsutbildning ansåg vi att man borde\r\nta till vara alla de ungdomar som söker sig till en\r\nhögre utbildning av egen vilja och som nu avvisas\r\npå grund av att det inte finns tillräckligt antal\r\nplatser.</pre><pre>Till dessa skäl för en platsökning kommer att\r\nSverige för sin internationella konkurrenskraft\r\nbehöver en större andel högskoleutbildade\r\npersoner än vad vi har i dag, och att extra stora\r\npensionsavgångar på 90-talet kommer att urholka\r\nhögskolans kompetens. Dimensioneringen har ju\r\ninte ökat under en lång följd av år.</pre><pre>Jag sade att regeringens ökning har skett stegvis.\r\nMan har motvilligt successivt insett att behoven av\r\nytterligare platser är påträngande och steg för steg,\r\nproposition för proposition, lagt till platser i en,\r\ndragit tillbaka resurser i en annan, för att till slut\r\nändå acceptera verkligheten.</pre><pre>Budet i januari var första steget. Det andra togs i\r\nmars med propositionen om tillväxt. I den tillfördes\r\nhögskolan ytterligare platser 1991/92, vilka skulle\r\nfinansieras genom minskningar i de anslag till vård-\r\noch undervisningsyrken som föreslagits i budgeten\r\ni januari.</pre><pre>Det tredje steget tog regeringen i mars genom\r\nmiljöpropositionen.</pre><pre>Kompletteringspropositionen i april var fjärde\r\nsteget och det verkliga lyftet. Medel tillfördes nu\r\nLIF-anslaget motsvarande 4 700 platser, och\r\ndessutom 300 platser i kommunal\r\nhögskoleutbildning, inalles 5 000.</pre><pre>Regeringen hade alltså till slut insett att\r\nutbildningsutskottets socialdemokrater med eller\r\nmot sin vilja skulle komma att medverka i\r\noppositionens krav på ökningar.</pre><pre>Därefter har utskottet i enighet nyanserat dessa\r\nökningar på linjer och fristående kurser, och\r\ndessutom i enighet gjort en fördelning på högskolor\r\npå olika orter i landet.</pre><pre>Varför är jag så övertydlig om proceduren, då\r\nprodukten till slut blev tämligen bra? Vi\r\nfolkpartister har ju fått igenom våra krav på\r\nutökning, med råge. Jo, jag anser att hattandet\r\nmellan propositioner och den utdragna processen\r\ninte varit särskilt bra. Det har inte minst försvårat\r\nför högskolorna att göra ett bra jobb. De har inte\r\nhaft en rimlig framförhållning, eftersom de har fått\r\nolika och delvis motstridiga signaler från\r\nregeringen.</pre><pre>Detta säger jag trots att ett enigt utskott gjorde allt\r\nför att underlätta för högskolorna, inte minst på\r\nordförandens initiativ. Utskottet gav så tidigt som\r\nmöjligt besked om ökningen till samtliga högskolor,\r\ndvs. så fort utskottet kommit överens. Vi föregrep\r\nmed andra ord dagens debatt, och det är i sig inte\r\nbra för respekten för riksdagen.</pre><pre>Det är därför bra att utskottet i enighet nu tydligt\r\ngör en beställning till regeringen på en ökning av\r\nminst samma storleksordning för nästa budgetår\r\noch att utskottet också säger inom vilka områden\r\nnästa års ökning skall ske. Det bör underlätta\r\nhögskolornas framförhållning. Vi liberaler anser\r\ninte att beställningen är tillräcklig för framtiden,\r\nmen skälen till det ingår i nästa veckas\r\nhögskoledebatt.</pre><pre>Fru talman! Jag vill ta upp vissa vårdutbildningar,\r\nförst inom tandvård. Regeringen förde i januari\r\nfram en rad förändringar i dessa.</pre><pre>Bl.a. föreslogs på tämligen lösa grunder att\r\ntandsköterseutbildningen skulle bli en\r\nhögskoleutbildning. Folkpartiet liberalerna ansåg\r\natt det inte fanns sakliga skäl till det, vilket också\r\nutskottet kommit fram till. I betänkandet om\r\ngymnasieutbildningarna, som skall behandlas\r\nsenare i dag, föreslår utskottet att det skapas en\r\ngren för tandsköterskors utbildning inom\r\nvårdlinjen. På det sättet betonas dels att\r\ntandsköterskor är en vårdutbildning med egen\r\nprofil, dels att det även i fortsättningen finns behov\r\nav väl utbildade och väl utnyttjade tandsköterskor\r\nför såväl assisterande som mera självständiga\r\nuppgifter.</pre><pre>Tandhygienistutbildningen blir tvåårig. Vi liberaler\r\nvill att det även i fortsättningen skall vara möjligt\r\nför den som i dag är tandsköterska att bli hygienist\r\nmed ett års vidareutbildning. Eftersom det enligt\r\nhögskoleförordningen ingår i resp. linjenämnds\r\nmandat att bedöma hur vidareutbildningarna skall\r\narrangeras, har vi avstått från att reservera oss på\r\ndenna punkt. Men vi utgår från att resp.\r\nlinjenämnd kommer att bedöma detta på samma\r\nsätt som vi gör.</pre><pre>Den nya utbildningen till tandtekniker omfattar\r\n120 poäng och kommer att bedrivas inom\r\nhögskolans ram. Folkpartiet liberalerna anser dock\r\natt den, liksom utbildningen till hygienist, skall\r\nsamordnas med tandläkarutbildning inom den\r\nstatliga delen av högskolan. Men vi accepterar att\r\nhuvudmannaskapet för dessa båda\r\nhögskoleutbildningar ingår i utredningen om\r\nstatligt huvudmannaskap för alla\r\nhögskoleutbildningar, som utskottet i enighet begär\r\ni betänkandet.</pre><pre>Det är glädjande att en enskild motion med\r\nundertecknare från folkpartiet, moderaterna och\r\ncenterpartiet till utrikesutskottet om att tio baltiska\r\nstuderande skall få möjlighet att studera till\r\ntandläkare på Karolinska institutet, som ett\r\nkonkret exempel på biståndsinsatser, tillstyrks av\r\nutskottet.</pre><pre>Fru talman! Utskottet begärde förra året en\r\növersyn bl.a. av de medellånga vårdutbildningarnas\r\nlängd i ett internationellt perspektiv. Utskottet\r\npåpekar i årets betänkande att det är en angelägen\r\nutredning; underförstått att det hastar.</pre><pre>Vi har också enats om att begära en uppdatering av\r\nhuvudmannaskapskommitténs förslag från 1981.\r\nDär kom man ju fram till att all högskoleutbildning\r\nborde vara statlig. Enigheten om en uppdatering\r\nmed fokus på ekonomiska konsekvenser är mycket\r\nglädjande, eftersom folkpartiet liberalerna länge\r\nansett att ett gemensamt statligt huvudmannaskap\r\nger bättre samordning och därmed ökad effektivitet\r\ni utnyttjandet av gemensamma resurser i både\r\ngrundutbildningarna och forskningen.</pre><pre>Frågan har bl.a. aktualiserats av Göteborgs\r\nkommun och Bohuslandstinget, som tillsammans\r\nskrev till regeringen i december 1990 och begärde\r\nförhandlingar med syfte att staten skulle vara\r\nhuvudman för vårdhögskolan där.</pre><pre>Utskottet efterlyser också med eftertryck ett\r\nförslag från regeringen om förändrad\r\nvårdlärarutbildning. Redan 1987 presenterade\r\nUHÄ ett underlag, men sedan dess har inget hänt.\r\nEn förändring är minst lika nödvändig i dag.</pre><pre>Fru talman! Jag vill säga några ord om folkpartiet\r\nliberalernas reservationer. Vi delar uppfattningen\r\natt miljöinslagen i t.ex.\r\ncivilingenjörsutbildningarna är viktiga, men anser i\r\nreservation nr 2 att ord skall följas av handling. För\r\natt miljöinslagen skall bli handling vill vi locka med\r\nfyra extra miljoner till de tekniska högskolorna.\r\nPengarna skall fördelas av UHÄ när de tekniska\r\nhögskolorna i sina verksamhetsplaner visat fram\r\nnya miljöinslag som speglar resp. skolas specialitet.</pre><pre>I reservation nr 8 begär vi en inventering och\r\nsamordning av utbildningar som leder till guider för\r\nt.ex. turister i Sverige. Det är ett typiskt\r\nkvinnoyrke, som gärna ses litet över axeln, men bra\r\nguider ger ju en positiv bild av landet. De är\r\nambassadörer för landet och lockar flera turister\r\nhit.</pre><pre>I reservationerna 14 och 15 lyfter vi och moderata\r\nsamlingspartiet tillsammans fram ämnesstudiernas\r\nbetydelse i grundskollärarutbildningarna. I\r\nreservation 21 anser vi att betyget väl godkänd bör\r\nfinnas i lärarutbilningar på samma sätt som det\r\nfinns i andra ämnesutbildningar.</pre><pre>Reservation 23 innebär att folkpartiet liberalerna\r\nvill satsa 5 miljoner på att de som studerar\r\nutländska språk i Sverige skall få möjlighet att\r\nvistas i det land vars språk de studerar. Språkstudier\r\när ju så mycker mera än att lära sig tala, läsa och\r\nskriva. Det är att få insikt i landets kultur, atmosfär\r\noch vanor, något som det är omöjligt att läsa sig till;\r\nman måste få vara i landet.</pre><pre>Till slut, fru talman: I ett särskilt yttrande har Carl-\r\nJohan Wilson utgått ifrån att en investering i en\r\nkonsthögskola i södra Sverige inte är långt borta.\r\nDetta yttrande ligger mig varmt om hjärtat, och jag\r\nvill markera att han inte är ensam om att anse det\r\nvara på tiden att även landets södra delar får en\r\nkonsthögskola.</pre><pre>Fru talman! Jag yrkar bifall till reservation nr 23 i\r\nbetänkande UbU12. När det gäller betänkande\r\nUbU5 om godkännande av Erasmus-programmet\r\när utskottet enigt, och jag delar den glädje som\r\nBirger Hagård uttryckte över att frågan har\r\navancerat. Jag yrkar bifall till den eniga hemställan\r\ni betänkandet.</pre><pre></pre><pre>Anf. 17 MARIANNE ANDERSSON i\r\nVårgårda (c):</pre><pre>Herr talman! Vi i centern har sedan mycket lång\r\ntid tillbaka starkt tryckt på utbildningens betydelse\r\nför landets utveckling, för vår konkurrensförmåga i\r\nförhållande till omvärlden, för möjligheterna att\r\nlösa miljöproblemen, för individens möjligheter\r\noch för att bevara och utveckla vår kultur. Vi menar\r\natt satsningar på utbildning skall ses som en\r\ninvestering för framtiden och inte som en kostnad.\r\nVar och en vet att det företag som slutar investera\r\ninte klarar sig särskilt länge. Samma sak gäller för\r\nett land. Står vi stilla när det gäller att investera i\r\nutbildning är vi illa ute. Vi har starkt kritiserat\r\nregeringens defensiva politik, särskilt när det gäller\r\ngrundutbildningen inom högskolan.</pre><pre>När vi nu snart skall besluta om en ökad\r\ndimensionering av den högre utbildningen och en\r\ndel andra frågor som har med grundutbildningen\r\natt göra, finns det anledning att göra en\r\ntillbakablick. Den debatt om behovet av en ökad\r\ndimensionering som kulminerade i höstas och\r\nvintras med Ulf af Trolles bok är ingalunda ny.\r\nBehoven har funnits länge, vilket också UHÄ har\r\nvisat, särskilt under de två senaste åren. UHÄ har\r\nföreslagit en utökning med totalt 18 000 platser på\r\nlinjer och fristående kurser under 1990-talet.</pre><pre>Grunden i centerns politik är alla människors lika\r\nvärde och rättigheter. Det gäller även rätten till\r\nutbildning var man än bor i landet. Vi anser att\r\nhögskoleutbildning skall vara tillgänglig för den\r\nsom önskar och kan studera. Då är närheten till en\r\nhögskola av avgörande betydelse. Inte minst för\r\nvuxenstuderande och för kvinnor ger\r\nhögskoleutbildning inom pendlingsavstånd nya\r\nmöjligheter. Rekryteringsmöjligheterna ökar\r\nalltså. Dessutom är högre utbildning en av\r\nförutsättningarna för att näringslivet i en region\r\nskall fungera. Vi har därför varit pådrivande när det\r\ngäller inrättandet av de små högskolorna; ofta\r\nunder hårt motstånd från andra. Det senaste\r\nexemplet är högskolan i Trollhättan/Uddevalla. Vi\r\nföreslår nu också att ytterligare högskoleenheter\r\nskall inrättas i Kiruna, Skellefteå och Södertörn\r\nsamt att högskolan i Eskilstuna/Västerås skall delas\r\ni två självständiga högskoleenheter.</pre><pre>I december 1989 lade centern fram en partimotion\r\nom betydelsen av högre utbildning och forskning\r\nför den regionala utvecklingen. Vi konkretiserade\r\ndär hur man kan stärka de mindre högskolorna\r\ngenom successivt uppbyggande av\r\nforskningsresurser i samarbete med universiteten,\r\nhur lärarna skall kunna få forskarkompetens, hur\r\ndistansundervisningen skall stimuleras och hur fyra\r\nav de medelstora högskolorna skall kunna byggas\r\nut till universitet. Det gäller högskolorna i\r\nKarlstad, Örebro, Växjö och\r\nSundsvall/Härnösand. En modell för detta är\r\nsamverkan med andra närliggande mindre\r\nhögskolor till ett s.k. nätverksuniversitet, t.ex. i\r\nVäxjö, där man redan nu har ett utvecklat\r\nsamarbete med högskolorna i Kalmar och\r\nKarlskrona/Ronneby.</pre><pre>Jag vill gärna säga detta efter Hans Gustafssons\r\nengagerade inlägg för ett par veckor sedan i\r\nsamband med forskningsdebatten med anledning\r\nav en flerpartimotion om just detta. Vi i centern\r\nställer upp på den modellen och är redo att fatta\r\nbeslut. Vi föreslog i motionen att en\r\norganisationskommitté skulle tillsättas för att kunna\r\nlägga fram en utvecklingsplan för högre utbildning\r\noch forskning inför nästa forskningsproposition.\r\nDet innefattade även en uppluckring av\r\nlinjesystemet, vilket regeringen äntligen insett är\r\nen riktig väg att gå.</pre><pre>Förra årets budgetproposition innehöll inget av\r\ndetta, varför vi upprepade våra krav om en\r\nutbyggnad av de regionala högskolorna och om\r\nökad dimensionering av grundutbildningen och\r\nkrävde att regeringen skulle ta fram underlag för\r\nbeslut om högskolans dimensionering för resten av\r\n1990-talet.</pre><pre>I utskottet kunde vi dock förra året, när\r\nsocialdemokraterna insåg risken att bli överkörda\r\nav en samlad opposition, nå enighet om en viss\r\nutökning till en beräknad kostnad av 18,8 miljoner.\r\nDessa medel tillfördes dock inte i år. Det blev en\r\nbesparing. Det är nu glädjande att konstatera att\r\nutskottet återigen i enighet återför dessa medel,\r\nsedan socialdemokraterna återigen funnit att de\r\nannars var på väg att bli överkörda.</pre><pre>Samtidigt som vi går mot ett alltmer\r\nkunskapsintensivt samhälle är Sverige på väg att\r\nhalka efter omvärlden när det gäller tillgången på\r\nhögskoleutbildad arbetskraft. Redan nu är andelen\r\nhögskoleutbildade lägre än i flera av de länder som\r\nvi konkurrerar med. Vad värre är: Vi har haft\r\nungefär oförändrat antal högskoleplatser de\r\nsenaste 20 åren, medan andra länder bygger ut.</pre><pre>Trycket från fackliga organisationer, från\r\nstudenterna och näringslivet ökade starkt under\r\nhösten och vintern och inte minst inför\r\nutskottsarbetet nu i vår. Vi vet att resultatet blev\r\nganska klent, inte minst i budgetpropositionen.\r\nInsikten om behoven fanns nog hos regeringen. Det\r\nvisar bl.a. en intervju med statssekreteraren\r\nSverker Gustavsson från i höstas i\r\nuniversitetslärarnas tidning, som jag fick ögonen på\r\ni går. Hindret är enligt honom finansieringen.</pre><pre>Detta är bara ett exempel på det statistiska\r\ntänkande som präglat den socialdemokratiska\r\nregeringen under 80-talet. Medan kostnaderna för\r\nt.ex. transfereringar tillåtits rusa i höjden har man\r\nunderlåtit att satsa på investeringar i infrastruktur\r\nför framtiden -- investeringar som vi vet betalar sig\r\ni det långa loppet, investeringar som, om vi inte gör\r\ndem, riskerar att undergräva vår förmåga att klara\r\nbåde social välfärd och miljö i framtiden. Det gäller\r\nbåde högre utbildning och satsningar på vägar och\r\njärnvägar.</pre><pre>I inledningen till det betänkande vi behandlar i dag\r\nbeskrivs hur regeringen i fyra propositioner denna\r\nvår föreslagit förstärkningar inom\r\ngrundutbildningen. Det är bra och välkommet.\r\nFram t.o.m. miljöpropositionen var utökningen\r\ndäremot klart otillräcklig. Dessutom hade\r\nförslagen en del fläckar. Regeringen glömde t.ex. i\r\ntillväxtpropositionen helt bort de små högskolorna\r\ni Västsverige. De skulle däremot få vara med och\r\nbetala utökningen på andra ställen, eftersom\r\nfinansieringen skulle ske genom omfördelningar.\r\nDen utökning av platser på miljö- och\r\nhälsoskyddslinjen som föreslogs i Umeå skulle\r\nockså finansierias genom besparingar.</pre><pre>Vi i centern motsatte oss dessa besparingar och\r\nföreslog också en utökning med 6 000 platser inom\r\ngrundutbildningen för nästa budgetår med en\r\nbegäran om ytterligare lika stor utökning\r\nnästkommande år. Vi föreslog också en fördelning\r\nav platser inom sektorer där behoven är stora och\r\ndär det var praktiskt möjligt att göra dessa\r\nutökningar med så pass kort varsel. Det gällde inom\r\nområdena undervisning, vård--omsorg och\r\nekonomi--teknik. Behoven är också stora inom\r\nspråkutbildningen.</pre><pre>När det stod klart att alla oppositionspartier hade\r\nvarierande förslag till utökningar kunde utskottet\r\ntill slut ena sig om en utökning med 5 000 platser\r\noch även hur de skulle läggas ut på olika högskolor\r\noch fördelningen mellan lokala linjer och fristående\r\nkurser. Dessutom finns en beställning på samma\r\nantal platser till nästa år. Vi i centern är särskilt\r\nglada för att vi lyckades få en ganska bra fördelning\r\ntill de små och medelstora högskolorna. Vi nådde\r\ninte ända fram till vårt förslag om 6 000 platser,\r\nmen tycker ändå att det är ett hyfsat förslag som nu\r\nfinns. Vi har dock en reservation om att tillföra\r\nytterligare resurser inom anslaget Lokala linjer och\r\nfristående kurser. Dessutom lyckades vi i centern\r\nåstadkomma enighet om att lägga tillbaka\r\nbesparingarna i budgetpropositionen och i\r\ntillväxtpropositionen, så att högskolorna nu kan\r\npåbörja utökningen från ett ekonomiskt nolläge\r\noch inte med underskott.</pre><pre>Jag tycker att regeringens agerande med anledning\r\nav detta var anmärkningsvärt. Samma dag som\r\növerenskommelsen i utskottet var klar skickade\r\nman ut ett pressmeddelande om att nu minsann\r\ntänkte man lägga ut 5 000 platser, men med en\r\ndelvis annan fördelning än den utskottet kommit\r\növerens om. Detta ledde till en hel del förvirring\r\nute i högskolevärlden, där man fick dubbla\r\nbudskap. Förslaget bar tydliga tecken på en\r\nomvändelse under galgen. Här gällde det att rädda\r\nanseendet när man var på väg att bli överkörd.\r\nSamma förslag kom sedan i\r\nkompletteringspropositionen. Utskottet föreslår\r\nnu -- även detta efter ett centeryrkande -- att\r\nfördela platserna i enlighet med överenskommelsen\r\ni utskottet.</pre><pre>Det är också mycket bra att vi har kommit överens\r\ni en hel del andra frågor som både Birger Hagård\r\noch Margitta Edgren har räknat upp. Det gäller\r\nutredningen av huvudmannaskapet för samtliga\r\nhögskoleutbildningar, de baltiska\r\ntandläkarstuderandena, juristutbildningarna i\r\nUmeå och Göteborg och inte minst den tvååriga\r\ntandhygienistutbildningen. Vi är mycket glada över\r\natt den kommer att införas nu.</pre><pre>Vi tycker också att det är bra att vi har lyckats få\r\nin tandsköterskeutbildningen i gymnasieskolan och\r\natt den inte blir den högskoleutbildning, som\r\nregeringen har föreslagit. Vi tycker att\r\ntandvårdsutbildningen ser bra ut nu och att den har\r\nen bra profil inför framtiden.</pre><pre>Jag skulle i det här sammanhanget, när vi nu\r\nkommer att öka dimensionering så kraftigt, vilja\r\nfråga Lars Gustafsson om han ser någon möjlighet\r\natt låta någon eller några av de medelstora\r\nhögskolorna bli universitet, som vi har föreslagit.\r\nKan dessa förslag förverkligas under 1990-talet?</pre><pre>Det är även värt att påpeka i det här sammanhanget\r\natt för att göra det möjligt för alla som vill och har\r\nförmågan att studera måste de ekonomiska\r\nförutsättningarna bli sådana att de inte leder till\r\nsocial snedrekrytering. Så är tyvärr fallet i dag, då\r\nmånga studenter vet att de i framtiden kommer att\r\ndigna under en skuldbörda utan synligt slut. Det\r\ngäller särskilt dem med lång utbildning som går ut\r\ntill yrken med ganska låga löner. Det gäller väldigt\r\nofta kvinnor.</pre><pre>Det nya studiemedelssystemet har snabbt visat sig\r\notillräckligt. Vi centerpartister har länge hävdat vår\r\nmodell för studiefinansiering i form av studielön. Vi\r\nanser att det är nödvändigt att återigen snabbt\r\nutreda hur en bättre studiefinansiering skall se ut i\r\nframtiden. Vi kan bara beklaga att\r\nsocialdemokrater och folkpartister i\r\nsocialförsäkringsutskottet motsätter sig detta.</pre><pre>Trots de framgångar jag beskrivit tidigare har vi\r\nändå några reservationer till det här betänkandet.\r\nJag skall beröra dem helt kort. Det gäller för det\r\nförsta miljö- och hälsoskyddslinjen. Kommunernas\r\nansvar för miljötillsynen och företagens\r\nmiljöintresse har under flera år lett till ett starkt\r\nökat behov av kunnig personal. Bristen har varit\r\nmycket stor. Vi har under flera år krävt en utökning\r\nav den här utbildningen. Jag minns att jag ställde en\r\nfråga till förre utbildningsministern Lennart\r\nBodström om just detta. Vi har sedan dess varje år\r\nkrävt en utökning. Det har tagit sin tid. Vi\r\nvälkomnar naturligtvis den utökning som nu sker i\r\nUmeå, men vi anser att den inte är tillräcklig. Vi\r\nföreslår en ytterligare utökning med 30 platser\r\nunder år 1991/92 och ytterligare 30 platser året\r\ndärefter. Dessa utökningar vill vi förlägga till\r\nhögskolan i Karlskrona/Ronneby för att få en\r\nfördelning av dessa utbildningar i landet.</pre><pre>Vi har också en reservation där vi föreslår att\r\nregeringen bör pröva möjligheterna att ordna\r\nutbildning i engelska inom lärarutbildningen med\r\ninriktning på årskurs 1--7, för att ge dessa lärare\r\nkompetens att undervisa i engelska. Det är analogt\r\nmed vårt krav på att engelskundervisning skall ske\r\nredan i årskurs 1 i grundskolan.</pre><pre>I reservation 26 vill vi ha en ekonomisk förstärkning\r\npå drygt 3 miljoner till den unika riksrekryterande\r\nbebyggelseantikvariska linjen i Göteborg. Den har\r\nett helt orimligt resursläge. Det är inte försvarbart\r\nmed tanke på den utbildningens betydelse. Det\r\nberor till stor del på att den är knuten till en\r\nhumanistisk bas, vilket i och för sig är riktigt, men\r\nden har också stora inslag av teknik,\r\nnaturvetenskap och samhällsvetenskap. Detta\r\nleder till högre kostnader.</pre><pre>Som jag tidigare nämnt vidhåller vi vårt förslag om\r\nutökning av anslaget till lokala linjer och fristående\r\nkurser, vilket finns i reservation 28. Beträffande\r\nsjälva inrättandet av dessa platser har vi nöjt oss\r\nmed ett särskilt yttrande.</pre><pre>Det andra betänkandet i den här debatten är nog så\r\nviktigt, även om det inte finns delade meningar här.\r\nDet gäller godkännandet av ett avtal avseende\r\nErasmus-programmet. Det är mycket bra att vi nu\r\nkommer med i Erasmus, men det ställer också krav\r\npå oss att uppfylla de förpliktelser detta för med sig.\r\nI veckan fick vi en skrivelse från Stockholms\r\nstudentkår, som också Birger Hagård relaterade.\r\nDen skrivelsen visar på svårigheterna att få\r\nstudentbostäder och på de höga kostnaderna för\r\ndessa bostäder. Den visade även på det\r\nförhållandet att gäststudenter ställs utanför\r\nstudentrabatten för resor. Detta är några av de\r\nfrågor som vi måste se över för att utbytet skall\r\nkunna fungera i framtiden.</pre><pre>Fru talman! Jag står naturligtvis bakom samtliga\r\nreservationer där centern finns med, men jag nöjer\r\nmig med att yrka bifall till reservation nr 1 i UbU12.</pre><pre>Sist vill jag rikta ett stort och varmt tack till\r\nutskottets ordförande Lars Gustafsson. Jag förstår\r\natt detta är hans sista debatt i kammaren, i varje fall\r\nden sista debatt där vi möts. Lars Gustafsson har\r\nimponerat stort på oss alla i utskottet genom sina\r\nkunskaper, sitt engagemang till och ärliga vilja att\r\narbeta för en bra utbildning. Jag erkänner att jag i\r\nbörjan hajade till något inför Lars Gustafssons\r\nnågot kärva sätt ibland. Men efter en tid förstod jag\r\nverkligen att uppskatta både hans person, hans\r\nkunskaper och hans typ av humor. Jag vill verkligen\r\ntacka Lars Gustafsson för samarbetet och önska\r\nhonom all lycka i den nya tillvaron utanför detta\r\nhus.</pre><pre>Anf. 18 BJÖRN SAMUELSON (v):</pre><pre>Fru talman! Föregående talare har gjort en\r\ndetaljrik genomgång av innehållet i det betänkande\r\nsom vi snart skall fatta beslut om.</pre><pre>Jag är glad över denna produkt från utskottets sida.\r\nDet är ett exempel på god utskottsberedning av ett\r\nförslag till riksdagens kammare. Jag tycker att det\r\när ett fint exempel, som skänker respekt åt det\r\npolitiska arbetet. Det visar att vi politiker också kan\r\nvara konstruktiva i vårt samarbete, dvs. ge substans\r\noch konsistens åt olika politiska beslut.</pre><pre>Betänkandet är resultatet av ett seriöst och väl\r\ngenomlyst beredningsarbete. Olika aspekter har\r\nverkligen beaktats. Jag tror att vi har fått ut det\r\nmesta möjliga av de medel som vi har lyckats få\r\nfram till bl.a. den ökade dimensioneringen av\r\nhögskolan.</pre><pre>Jag tror att det är viktigt att säga detta från\r\ntalarstolen. Det finns ofta attityder och förutfattade\r\nmeningar om det politiska arbetet i riksdagen, av\r\ntypen att vi mest ägnar oss åt att gnälla och slänga\r\nkäft med varandra. Det har varit roligt att arbeta\r\nmed detta betänkande.</pre><pre>Jämför man detta seriösa politiska arbete, vars\r\nprodukt vi snart skall fatta beslut om, med det som\r\nkommer från dem som vill ha drag under\r\ngaloscherna framstår betänkandet och arbetet\r\nbakom det snarare som en turbo i baken på\r\nmissnöjespolitikerna. Det förpassar dem dit de hör\r\nhemma, nämligen i den politiska öknen. Det räcker\r\ninte med att slänga ur sig en mängd floskler när det\r\ngäller ett sådant viktigt område som\r\nhögskolepolitiken. Här krävs det att var och en drar\r\nsitt strå till stacken och bidrar med sin erfarenhet\r\noch kompetens. Det har vi gjort här.</pre><pre>Det samhälle vi kommer att möta framöver blir\r\nalltmer komplicerat. Man kan se oroande\r\ntendenser på att skillnader mellan olika\r\nbefolkningsgrupper har ökat. Jag tänker inte bara\r\npå ekonomiska skillnader, utan jag tänker också på\r\nskillnader när det gäller tillgång till olika kvaliteter\r\ni livet.</pre><pre>Vi ser naturligtvis inte bara hinder utan också\r\nmöjligheter. Ibland är de svåra att förutse. Men låt\r\noss ta det som en utmaning. Det är stora uppgifter.\r\nDet värsta exemplet på skillnader i livsvillkor är\r\nnaturligtvis bristen på utveckling, eller snarare\r\nunderutvecklingen, i många länder. Exempel som\r\nvi ser i dag är flera länder i tredje världen. De går\r\nen kräftgång i stället för mot en bättre utveckling.</pre><pre>Vi måste utveckla solidariteten. Den måste ligga till\r\ngrund också för högskolepolitiken från vår sida. Vi\r\nhar stora uppgifter när det gäller att förfina och\r\nfördela samhällets sociala omsorger. I varje fall har\r\nvi den ambitionen från vänsterpartiets sida. Vi i\r\nvänsterpartiet vill vara med och medverka till att\r\nnya samhällsvetenskapliga och tekniska lösningar\r\ntas fram både för att komma till rätta med\r\nmiljöproblemen och för att ge fler människor\r\ntillgång till en god livsmiljö, så att de kan få del av\r\ndet goda i livet. Detta gäller inte bara den fysiska\r\nmiljön, utan det handlar också naturligtvis om den\r\nmiljö vi har djupare inombords och sinsemellan.</pre><pre>Mitt parti och jag tror att den akademiska\r\nutbildningen kan spela en viktig roll. Jag vill\r\nframhålla att den akademiska utbildningen,\r\nakademiska världen, högskolevärlden och\r\nforskningsvärlden på ett mer omfattande sätt måste\r\ndelta i samhällsdebatten för att möta de stora\r\nproblem och möjligheter som kan finnas framöver.\r\nVi vill ha hjälp av den akademiska världen att söka\r\nvägar och kritiskt granska problem och möjligheter.\r\nVi vill med hjälp av akademiska studier bidra till att\r\nöppna dialoger mellan människor och länder.</pre><pre>I det här sammanhanget vill vi använda\r\nhögskoleutbildningen mer aktivt i samhällsbygget.\r\nMen ett problem i detta sammanhang är att stora\r\ngrupper av människor från framför allt lägre\r\nsamhällsskikt i allt mindre grad rekryteras till högre\r\nstudier. Jag skall inte nu diskutera de olika förslag\r\nsom vi har lagt fram från vänsterpartiets sida. Vi ser\r\nett allvarligt problem i detta, eftersom vi anser att\r\nsamhällsdebatten framöver måste ta hjälp av dem\r\nsom har högre utbildning och har studerat på\r\nuniversitet och högskolor. Vi måste i högre grad\r\nlyfta fram dessa människor i den allmänna debatten\r\nän vad som sker i dag.</pre><pre>Det är till förfång för kvaliteten när det gäller\r\ndenna debatt om debattpartnern saknar de\r\nerfarenheter som t.ex. socialgrupp 3 har.\r\nDebattpartnern skulle må bra av att själva ta del av\r\ndessa människors erfarenheter.</pre><pre>Fru talman! Betänkandet är ett tydligt exempel på\r\natt politiker har lagt sig i. Resultatet visar också hur\r\nbra det är när politiker lägger sig i. Jag vill gärna ha\r\ndetta fört till protokollet för den händelse att någon\r\nframöver skulle gå upp i debatten i kammaren och\r\nsäga att politiker inte skall lägga sig i.</pre><pre>Vi i vänsterpartiet vill utveckla och expandera den\r\nhögre utbildningen i Sverige. Vi tror att det är väl\r\nanvända pengar att satsa på högre utbildning. Vi\r\ntror också att det kan utvecklas till ett bra verktyg\r\nför den infrastrukturella utvecklingen, både den\r\nfysiska och den mera mentala. Därför vill vi redan\r\nnu ge några exempel på åtgärder. Vi vill redan nu\r\nfrämja en samordning när det gäller verksamheten\r\ninom kommunal och statlig högskola. Visserligen\r\nbegär vi en utredning. Men vi tror att utredningen\r\nkan göra viktiga erfarenheter om en sådan ökad\r\nsamordning möjliggörs.</pre><pre>Vi tror att det är viktigt att närma de pedagogiska\r\nutbildningarna till varandra, dvs.\r\nförskoleutbildningarna och lärarutbildningarna.\r\nDet är inte bara för att vi vil ha en organisatorisk\r\nsamordning av förskoleverksamhet och\r\nskolverksamhet utan också för att vi tror att det är\r\nbra för barnen och deras livsmiljö att genomföra\r\ndenna förändrade utbildningsorganisation.</pre><pre>Vi vill naturligtvis också öka dimensioneringen,\r\noch jag kan ge en mängd skäl för detta. Vi behöver\r\nfler med högre utbildning inför framtiden. Men vi\r\nvill också, och det är inte minst viktigt, tillgodose\r\nmänniskors önskan att få tillgång till högre studier i\r\nhögre grad än vad som sker i dag.</pre><pre>Jag kan ta ett exempel från mitt kära Värmland.\r\nHögskolan i Karlstad har 360 sökande till 120\r\nplatser på maskin-, elektro- och\r\nbyggnadsingenjörsutbildningen, dvs. tre gånger så\r\nmånga sökande som det finns utbildningsplatser.\r\nMan har 173 sökande till 60 platser på kemi- och\r\nmaskiningenjörsutbildningen. Detta är viktiga\r\nutbildningar för svenskt näringsliv, för svensk\r\nindustri och för vår miljöpolitik framöver.</pre><pre>Vi i vänsterpartiet vill bygga ut forskningsvolymen\r\ntotalt i Sverige. Vi har liksom centern i första steget\r\npekat ut fyra högskolor som skulle kunna få del av\r\nfasta forskningsresurser, Karlstad--Växjö, Örebro,\r\nSundsvall och Härnösand. Vi vill få till stånd en mer\r\ngrundlig genomlysning av behoven för framtiden\r\nvad gäller akademiskt utbildade än den som görs i\r\ndag. Ett sexårigt rambeslut för utvecklingen av den\r\nsvenska högskolestrukturen omfattande\r\ndimensionering och allt som rör högskolan,\r\nutrustning och annat, bör utarbetas.</pre><pre>Vi vill att arbetet med att organisera en ny teknisk\r\nhögskola i Sverige skall påbörjas. Vi använder\r\nuttrycket organisera, eftersom vi inte anser det\r\nsjälvklart att en ny enhet skall behöva byggas, men\r\ndet kan man gärna göra om det finns möjligheter.\r\nVänsterpartiet anser att man bör söka kontakt med\r\nett eller flera av de nordiska länderna och\r\ngenomföra detta i samarbete med dem.</pre><pre>Fru talman! Detta var några tankar om vad som har\r\ngjorts, vad vi står inför i dag och litet grand om\r\nframtiden. Jag står naturligtvis bakom alla\r\nvänsterpartiets reservationer till betänkandet, men\r\njag nöjer mig med att yrka bifall till reservation 12\r\ni betänkande UbU12.</pre><pre>Jag vill slutligen säga några korta ord om det\r\nbetänkande som berör Erasmus-avtalet. Vi i\r\nvänsterpartiet välkomnar detta avtal. Vi anser att\r\ndet är positivt med en ökad internationalisering\r\ninom högre studier. Men Europa och världen är\r\nstörre än EG. Därför är det mycket viktigt att vi\r\nfrån svensk sida också ser till nord--syd-\r\nproblematiken både inom EG och i världen i övrigt.\r\nDetta ansluter till det jag tidigare sade om\r\nsolidariteten med människor i underutvecklade\r\nländer.</pre><pre>Vi anser att det är mycket positivt att detta avtal har\r\nkommit till stånd, och vi kommer att gå vidare med\r\nkonkreta förslag om en ökad internationalisering\r\ninom olika utbildningar. I detta sammanhang tror\r\njag att framför allt internationaliseringen av just\r\nlärarutbildningen, utbildningen för dem som skall\r\nmöta våra barn i skolan, kommer att öka.</pre><pre>Anf. 19 CLAES ROXBERGH (mp):</pre><pre>Fru talman! Jag stod i går här i talarstolen och\r\nskällde på ett betänkande, nämligen\r\njordbruksutskottets betänkande om\r\nmiljöpolitiken. Nu skall man ju inte bara skälla på\r\nsaker och ting, utan man skall också berömma det\r\nsom är bra. Betänkande UbU12 från\r\nutbildningsutskottet är enligt min mening ett\r\nexempel på hur ett utskott har kunnat hantera en\r\nfråga på ett bra sätt, även om regeringen inte har\r\npresenterat den särskilt, bra från början. Utskottet\r\nhar all heder av behandlingen, och\r\nutbildningsutskottet, liksom jordbruksutskottet,\r\ntillhör också de mest arbetsbelastade utskotten.</pre><pre>I detta betänkande föreslås en utökad\r\ndimensionering och en höjning av ramarna, vilket\r\njag välkomnar. Det finns också andra bra saker, och\r\njag skall nämna några av dem. Det föreslås en\r\nutökning av den juridiska grundutbildningen i\r\nGöteborg från 80 poäng till 180 poäng.</pre><pre>Utskottet påpekar återigen att all\r\nhögskoleutbildning bör vara statlig, vilket jag\r\negentligen tycker är en självklarhet. Den borde ha\r\nvarit det för länge sedan. Det föreslås också att en\r\nutredning skall tillsättas. Jag uppfattar detta som en\r\nviljeyttring från utskottet att framför allt de\r\nmedellånga landstingskommunala utbildningarna\r\nkommer att överföras till staten om ekonomin går\r\natt lösa. Jag hoppas framför allt att ökningen av\r\nLIF-anslaget skapar möjligheter på enskilda\r\nhögskolor att tillgodose det behov av\r\nmiljöutbildning som finns.</pre><pre>Det finns några saker som jag anser att man bör\r\npeka på. En sådan sak är förändring av\r\ncivilingenjörsutbildningen.\r\nCivilingenjörsutbildningen är strategisk för det\r\nframtida samhället, eftersom ingenjörer, tekniker\r\noch forskare som har denna utbildning som\r\nbakgrund utformar en stor del av vår omgivning\r\nrunt om kring oss. Det är därför oerhört viktigt att\r\ndessa individer får tillgång till ett humanekologiskt\r\noch humanistiskt perspektiv i sin utbildning. Nu vet\r\njag att detta är på gång inom flera av högskolorna.\r\nMen om utskottet hade gjort ett uttalande kanske\r\nvi fått litet bättre fart på den verksamheten.</pre><pre>Jag vill också säga något om regeringens\r\npropositioner. Det har funnits ett\r\npropositionselände när det gäller utbildningen, där\r\nfrågor sönderhackats. Frågorna om ekonomin\r\nlyckades vi reda ut först efter ett mycket omständigt\r\nläsande, eftersom regeringen hade dragit ned\r\nanslag motsvarande dem som utskottet hade ökat i\r\nförhållande till forskningspropositionens förslag.</pre><pre>I konstitionsutskottets granskning påpekar faktiskt\r\nkonstitutionsutskottet att det inte skall gå till så här,\r\noch det kan vi tacka för. Samtidigt anser jag att vi\r\nskall begära av regeringen att få mer samlade\r\npropositioner, så att det går att hantera dem.\r\nRegeringen har genom sina olika propositioner\r\nskapat en splittrad bild av utbildningssektorn. Trots\r\ndetta har utskottet kunna göra en samlad\r\nbedömning. Det finns andra exempel där utskotten\r\nhar hackat sönder det hela, men det gör inte\r\nutskottets arbete i detta fall sämre.</pre><pre>Sedan till Ersamus-programmet. Vi i miljöpartiet\r\nvälkomnar detta utbytesprogram, men det har\r\nmånga nackdelar. Vi i Sverige riskerar nu att i\r\nstället skärma av oss från våra kära EFTA-kollegor.\r\nUtskottet borde gjort ett uttalande där regeringen\r\nuppmanats att sluta motsvarande avtal med EFTA-\r\nländerna, där sådana avtal inte finns -- jag är väl\r\nmedveten om att det finns sådana avtal i några fall --\r\nsamt med östländerna, så att vi får till stånd ett\r\nutbyte både med östländer och övriga EFTA-\r\nländer. Annars kan det häpnadsväckande inträffa\r\natt det blir mycket svårt att anordna ett\r\nstudentutbyte mellan två EFTA-länder men\r\nmycket lätt mellan t.ex. ett EG-land och Sverige.</pre><pre>Jag står bakom de reservationer som miljöpartiet\r\navgett, men jag tänker inte yrka bifall till dem.</pre><pre>Anf. 20 MARGITTA EDGREN (fp) replik:</pre><pre>Fru talman! Med anledning av vad Claes Roxbergh\r\nsäger och vad Björn Samuelson tidigare sagt om hur\r\narbetet med betänkandet gått till, vill jag gärna till\r\nprotokollet få antecknat att även jag anser att\r\narbetet under de förutsättningar som rått har varit\r\npolitik när den är som bäst.</pre><pre>Arbetet har varit allvarligt syftande till att lösa\r\nproblem, man har visat respekt för varandras\r\nmöjligheter och gränser i dialog med de människor\r\nsom har erfarenheter och kunskaper om högskolan.\r\nLars Gustafsson har angett tonen och lett arbetet\r\nsom möjliggjorts praktiskt av kansliets gedigna\r\nkompetens.</pre><pre></pre><pre>Anf. 21 LARS GUSTAFSSON (s):</pre><pre>Fru talman! Varför skulle vi alltid driva saken till\r\nsin spets eller i tid och otid försöka avgå med\r\nsegern, som om vi ens ett ögonblick hade stått vid\r\nlödningsstället mellan sanningen och lögnen? Så\r\nskrev Karl Vennberg i diktsamlingen Halmfackla\r\n1944, avdelningen Idyll och irritantia.</pre><pre>För utskottets ledamöter och tjänstemän som\r\nlyssnar är det här inga nya ord. Jag uttalade dem\r\nnär utskottet hade avslutningsfest på Barkarby\r\ntingshus och gästgivaregård för någon vecka sedan.\r\nJag tror ju inte ett ögonblick att det var mitt\r\nuttalande av de orden då som har gjort att tonen här\r\ni dag är hygglig. Det är den i regel när\r\nutbildningsutskottets ledamöter samtalar med\r\nvarandra. Jag tror snarast att det är en stor\r\nsamstämmighet i bedömningarna som gör att tonen\r\när hygglig -- den brukar ju bli det då -- men jag\r\nkunde ändå inte neka mig nöjet att föredra de här\r\nraderna av Karl Vennberg.</pre><pre>Blygsam som jag är, vill jag påpeka att\r\nsocialdemokratin ändå har gjort några insatser när\r\ndet gäller högre utbildning. Inför den\r\nsocialdemokratiska partikongressen hösten 1990\r\nformulerade partistyrelsen i anslutning till\r\nbehandlingen av några motioner ett utlåtande där\r\ndet står bl.a.: ''Enligt partistyrelsens mening\r\nbehöver antalet platser vid högskolan öka under 90-\r\ntalet.'' Det utlåtandet godkändes av\r\npartikongressen.</pre><pre>Sedan är det faktiskt också på det sättet att den\r\nsocialdemokratiska partistyrelsen i januari 1991 i\r\nden s.k. politiska plattformen säger följande:\r\n''Olika utbildningsformer skall stärkas och byggas\r\nut för att öka kunskapen hos medborgarna i alla\r\nåldrar.'' Det är klart att detta uttalande gäller också\r\nhögskolan.</pre><pre>Vidare måste jag väl säga, trots att jag är blygsam\r\ntill naturen, att vid behandlingen i den\r\nsocialdemokratiska riksdagsgruppen av den s.k.\r\ntillväxtpropositionen i februari i år markerade jag å\r\nutbildningsutskottets vägnar att vi krävde en ökad\r\ndimensionering av den grundläggande\r\nhögskoleutbildningen utöver vad regeringen har\r\nföreslagit.</pre><pre>Så det finns belägg för att socialdemokratin inte är\r\nalldeles under isen när det gäller att ha åsikter om\r\nökad dimensionering av den grundläggande\r\nhögskoleutbildningen. Jag vill gärna säga att det är\r\nden socialdemokratiska riksdagsgruppens och\r\nutskottsgruppens ståndpunkt som blir partiets\r\nståndpunkt i normala riksdagsfrågor, som den här\r\nfrågan är. Jag vill säga det med anledning av de\r\ninlägg som har gjorts här tidigare.</pre><pre>Innan jag går in på själva sakfrågan vill jag också\r\nsäga att några förtjänster har väl ändå den\r\nförkättrade regeringen på det här området. Jag vill\r\nerinra om beslutet om den tvååriga\r\ningenjörsutbildningen våren 1989, som innebär att\r\n6 250 platser skulle inrättas successivt. Drygt 4 500\r\nav dem har nu inrättats, och för 1993/94 skall de\r\nresterande 2 000 komma till enligt planerna.</pre><pre>I budgetpropositionen för 1990/91 lade man på 270\r\nplatser för förskollärare. Man anslog 35 milj.kr. till\r\nfortbildning att användas till lärarlinjen. Jag kanske\r\nockså skall erinra om att i budgetpropositionen för\r\n1991/92 finns 55 milj.kr. till\r\ngrundskollärarutbildning. Det svarar väl mot 1 500\r\nplatser eller någonting sådant. Men jag vill markera\r\natt de här satsningarna enligt utskottsgruppens\r\nmening har varit klart otillräckliga.</pre><pre>Sedan till det beramade påslaget med 5 000 platser,\r\nsom kom nu på våren. Det blir väl en knivig fråga\r\nför historiker och statsvetare att reda ut vem som\r\nreellt resp. formellt kom först med olika mera\r\nbetydande reella påslag. Jag skall lämna det därhän\r\njust nu och inte fördjupa mig i det. Det är bra om\r\nforskare av olika slag har några uppgifter att titta på\r\nframöver.</pre><pre>Det viktiga är egentligen nu att utskottet har fattat\r\nett antal beslut för att öka dimensioneringen. Vi har\r\nåterfört besparingar i budgetpropositionen och\r\nmiljöpropositionen på ungefär 50 milj.kr. Jag blev\r\nen aning ledsen på Marianne Andersson i\r\nVårgårda, när hon sade att socialdemokraterna\r\ngick med på det först när vi höll på att bli\r\növerkörda. På den punkten tror jag att det är bra\r\nför historieskrivningen och protokollet att säga att\r\nvår utskottsgrupp reagerade på samma sätt som jag\r\ntror att alla gjorde, när vi fick ta del av\r\nbudgetpropositionen i det här stycket.</pre><pre>Vi kan inte acceptera att man sätter sig över ett\r\nriksdagsbeslut som är fattat. Därför var det\r\nsjälvklart för oss, liksom för alla andra, att utan\r\ndiskussion lägga tillbaka de s.k. besparingar som\r\nhade gjorts. Jag är noga med att markera att både\r\nde 18,8 och de 10 miljonerna som gäller forskning\r\nvar vi på en gång klara med att vi skulle lägga\r\ntillbaka.</pre><pre>Dessutom har vi lagt på platser för ungefär 145\r\nmilj.kr. och slagit till också med en del andra\r\nändamål för 6 milj.kr., varav 5 miljoner är\r\nytterligare pengar till det s.k.\r\ngrundutbildningsrådet. Det innebär i platser att vi\r\nhar ökat med 1 351 på allmänna utbildningslinjer.\r\nPå fristående kurser med flerårskonsekvenser, som\r\nvi säger, har antalet platser ökat med 860 och på\r\nfristående kurser i övrigt med 2 825, alltså 5 036\r\nplatser.</pre><pre>Det gör att ungefär 45 % har gått till platser med\r\nflerårskonsekvenser och 55 % till platser som inte\r\nhar flerårskonsekvenser, dvs. fristående kurser i\r\növrigt, som vi kallar dem.</pre><pre>Vi har ökat platsantalet på 11 allmänna linjer:\r\ningenjörslinjen, juristlinjen, psykologlinjen, social\r\nlinje, apotekarelinjen, hälso- och sjukvårdslinjen,\r\nläkarlinjen, receptarielinjen, rehabiliteringslinjen,\r\nfritidspedagoglinjen och förskollärarlinjen.</pre><pre>Vi har slutligen -- det har många påpekat här, och\r\ndet skall verkligen inte glömmas bort -- gjort ett\r\ntillkännagivande med en beställning av minst lika\r\nstor ökning för 1992/93, dvs. i storleksklassen 5 000\r\nplatser.</pre><pre>Det här har alla partier varit överens om. Det har\r\nbetonats flera gånger, och jag skall göra det också,\r\natt vi socialdemokrater självfallet har varit med på\r\ndetta. Jag ser det som en styrka, låt mig betona det,\r\ninte minst inför 1992/93. Vad som än kommer att\r\nhända med majoriteter och regeringar kommer alla\r\nsom har varit med om detta -- och alla sex partierna\r\nkan väl inte utplånas ur riksdagen, antar jag -- att ta\r\nett ansvar för att den här beställningen effektueras\r\nför 1992/93. Jag som skall sluta i riksdagen befrias\r\nju från det, men alla ni som är kvar hoppas jag\r\nverkar för det.</pre><pre>Vad är vi då oeniga om? Det har framkommit här,\r\noch jag skall inte gå i genom det materiellt, för det\r\nhar alla partier redan redovisat. Låt mig bara\r\nkonstatera att det finns 31 reservationer, vilket\r\negentligen är ganska litet för ett sådant här\r\nbetänkande och speglar den stora grad av samsyn\r\nsom finns. Egentligen är det 25 reservationer, för 6\r\när konsekvensereservationer och alltså mer en\r\nteknikalitet.</pre><pre>Av de 25 reservationerna är 4\r\ntvåpartireservationer, och de övriga 21 är\r\nenpartireservationer, relativt jämnt fördelade\r\nmellan partierna.</pre><pre>Vad beträffar pengar lägger miljöpartiet inte till\r\nnågot utöver utskottet. Folkpartiet lägger till 9\r\nmiljoner, centern 31, vänstern 109 och moderaterna\r\n278 milj.kr.</pre><pre>Ser man till antalet platser, finner man att\r\nfolkpartiet och miljöpartiet inte lägger till något\r\nutöver utskottet. Nu hörde jag Margitta Edgren\r\nsäga att folkpartiet numera är överens med\r\nmoderaterna om ett mycket större antal platser,\r\noch det låter sig ju höras, men i det sammanhang\r\nsom vi hade att hantera hade folkpartiet inga fler\r\nplatser än de 4 000 som vi diskuterade från början\r\noch som sedan blev 5 000, så att säga till följd av\r\ninhoppet från regeringens sida.</pre><pre>Vi skall komma ihåg att det var nivån 4 000 som\r\nförst diskuterades. Sedan höjdes den till 5 000 när\r\ndet fanns gehör för det. Folkpartiets nya\r\nståndpunkt när det gäller att öka antalet platser får\r\nväl ta sig uttryck vid senare tillfälle. Nu var det\r\nfaktiskt så att folkpartiet inte hade fler platser än\r\nutskottet i övrigt.</pre><pre>Centern hade lagt på 1 000 platser utöver utskottets\r\nförslag, vänstern 2 340 och moderaterna -- som låg\r\nhögst -- 9 815.</pre><pre>Man skulle kunna karakterisera dessa påslag på\r\nföljande sätt. Jag hoppas att jag i och med detta inte\r\nförnärmar någon. Man måste vara noga med\r\nnyanserna, inte minst med hänsyn till Karl\r\nVennberg. Folkpartiets och miljöpartiets påslag\r\nkan väl i detta sammanhang anses vara någorlunda\r\nförsumbara. Centerns har en viss substans, men det\r\nrubbar enligt min mening inte huvuddragen i\r\nutskottets förslag. Moderaterna och vänsterpartiet\r\nkan däremot sägas ha påslag av avsevärd storlek.\r\nMan kan då fråga sig varifrån moderaterna och\r\nvänsterpartiet får pengar till sina påslag.\r\nVänsterpartiet säger, såvitt jag kan förstå, inte\r\nsärskilt mycket om finansieringen. Men\r\nmoderaterna tar 300 milj.kr. från anslaget B 18,\r\ndvs. stimulansbidrag till kommunerna som skall gå\r\ntill förbättringar av skollokalerna. Detta var vad\r\nsocialdemokraterna och vänsterpartiet blev\r\növerens om hösten 1989 i samband med den s.k.\r\nkommunaliseringen och som alla partier utom\r\nmoderaterna ställde sig bakom. Moderaterna tar\r\nockså 90 milj.kr. från anslaget B 6, fortbildning.</pre><pre>En sak torde väl vara klar efter att man har tittat\r\npå dessa siffror, nämligen att någon samsyn när det\r\ngäller finansieringen av påslagen knappast kan\r\nfinnas mellan moderaterna och vänsterpartiet.\r\nModeraterna kan således inte såvitt jag förstår\r\npåräkna stöd från vänsterpartiet för en enda krona\r\nutöver vad utskottet gemensamt har föreslagit.</pre><pre>Man kan så jämföra moderaternas förslag med\r\ncenterns, vilket innebär det näst största påslaget.\r\nCentern motiverar sina ytterligare 970 platser på\r\nfristående kurser med att det skall ge ''möjligheter\r\ntill likvärdig regional utveckling i hela landet''.\r\nModeraterna motiverar sina ytterligare 9 815\r\nplatser på fristående kurser med dels 40 milj.kr. till\r\nny lärarutbildning för lärare i årskurs 4--9, dels\r\nfortbildning för alla lärare, dels en kvalitativ\r\nförstärkning av fristående kurser i största\r\nallmänhet.</pre><pre>Dessa motiveringar från moderaterna resp. centern\r\nverkar inte sammanfalla särskilt exakt. Det tycks\r\nmig som om moderaterna inte heller från centern\r\nhar något stöd att hämta. Under alla\r\nomständigheter kan moderaterna inte ha något\r\nstöd för de i förhållande till centern ca 9 000 fler\r\nplatser som de föreslår.</pre><pre>Jag var noga med att göra dessa markeringar först,\r\neftersom jag nu tänkte gå över till att förhållandevis\r\nutförligt ta upp de sammanhang i vilka utskottets\r\nsatsning har kommit till eller snarare vuxit fram.\r\nFlera av talarna har beskrivit detta, men jag har\r\nbehov av att göra en samlad framställning av hur\r\nden miljön såg ut.</pre><pre>Jag börjar då med UHÄs fördjupade\r\nanslagsframställning, som lämnades i oktober 1989.\r\nDen innehöll, som har sagts tidigare, förslag om\r\n8 000 nybörjarplatser på linjer och 10 000 på\r\nfristående kurser för 90-talet, alltså för tio år. Detta\r\ngår utöver den redan beslutade ökningen på\r\ningenjörsutbildningen. Den räknade man inte in, så\r\nden skall alltså komma till. Jag kan lämna den\r\ndärhän, eftersom den redan hade beslutats. UHÄ\r\nhade alltså ingen anledning att ta upp den.</pre><pre>Detta skulle innebära en ökning på linjer från ca\r\n39 000 platser till ca 47 000 och en ökning på\r\nfristående kurser från ca 40 000 platser till ca 50 000\r\nplatser.</pre><pre>I budgetpropositionen för 1990/91 hade regeringen\r\ningen invändning gentemot beräkningarna och\r\nbedömningarna, men man ansåg sig inte kunna\r\nrymma dessa ökningar inom budgetramen. Vi\r\nmenar i vår utskottsgrupp att detta var mycket\r\nolyckligt.</pre><pre>Utbildningsutskottet uttalade att det befintliga\r\nmaterialet om dimensioneringen fram till år 2000\r\nskulle analyseras och beaktas ''så att nödvändiga\r\nförändringar i grundutbildningens dimensionering\r\nkan göras i så god tid som möjligt''. Detta var det\r\nuttalande utskottet gjorde den våren.</pre><pre>I sin förenklade anslagsframställning för 1991/92 tar\r\nUHÄ som alla vet åter upp frågan om en utbyggnad\r\nav den grundläggande högskoleutbildningen. UHÄ\r\nföreslår då att denna utbyggnad skall påbörjas ''så\r\nfort som möjligt''. Jag är noga med att hålla mig till\r\nsamma uttryckssätt som dessa olika intressenter i\r\nfortsättningen använder själva.</pre><pre>När universitetskanslern besökte utskottet den 5\r\nfebruari 1991 för den årliga kommentaren till\r\nbudgetpropositionen framförde han att UHÄ då\r\nansåg att 2 000 platser på linjer och 2 000 platser på\r\nfristående kurser borde komma till för 1991/92.</pre><pre>Den 13 februari fick vi till utskottet en skrivelse\r\nfrån UHÄs styrelse, undertecknad av dess vice\r\nordförande Sven Nilsson, som stödde kanslerns\r\nförslag. Sedan fick vi den 11 februari ytterligare en\r\nskrivelse från SFS, SAF, SACO, SULF och TCO,\r\nsom krävde att dimensioneringen skulle öka och att\r\nregeringen omedelbart skulle lägga fram en plan.\r\nDen första ökningen borde enligt skrivelsen ske\r\nredan hösten 1991.</pre><pre>Den 28 februari fick vi återigen en skrivelse i\r\ndimensioneringsfrågan, nu från ett antal\r\nstuderandeorganisationer: Centerns\r\nhögskoleförbund, Högskolevänstern, Liberala\r\nstudentförbundet, Socialdemokratiska\r\nstudentförbundet, SACOs studentråd, TCOs\r\nstudentråd och SFS. Jag noterade att moderaternas\r\nstudentförbund -- eller vad det nu kallas -- saknas\r\nbland underskrifterna, av vilket skäl vet jag inte.\r\nKravet i skrivelsen var att riksdagen borde göra\r\nomedelbara insatser för att öka högskolans\r\ndimensionering.</pre><pre>Jag har också noterat att det socialdemokratiska\r\nstudentförbundet, som står mig nära, i en\r\ntidningsartikel krävde att riksdagen som ett\r\nminimum skulle följa UHÄs förslag. Underligt nog\r\nfick förbundet inte in artikeln i Svenska Dagbladet.\r\nJag vet inte heller vilket skälet var till detta.</pre><pre>I en PM från SACO, daterad den 25 februari och\r\nbakom vilken också stod SULF, Sveriges\r\nuniversitetslärarförbund, förordades att 3 000 à\r\n4 000 platser skulle inrättas för 1991/92 till en\r\nuppskattad kostnad av ca 105 milj.kr. Det\r\nförordades vidare att riksdagen under våren 1991\r\nskulle besluta om en ram för 1992/93 fram till\r\n1994/95, alltså ramar för tre år på mellan 8 000 och\r\n9 000 platser. Den samlade innebörden i SACOs\r\nförslag var att man förordade 12 000 nya platser för\r\nfyraårsperioden 1991/92 fram till 1994/95. SACO\r\nhade den uppfattningen att linjer skulle ha tre\r\nfjärdedelar och fristående kurser en fjärdedel av\r\nplatserna.</pre><pre>Av SACOs förslag om 12 000 platser under fyra år\r\nhar nu genom utskottets beslut 5 000 för 1991/92\r\nplatser redan realiserats. Genom utskottets\r\nbeställning för 1992/93 på ytterligare 5 000 platser\r\när det egentligen av det som SACO krävde 2 000\r\nplatser kvar att inrätta för åren 1993/94 och 1994/95.\r\nFör att uttrycka sig modest tycker jag att man kan\r\nsäga att utskottet har lyckats ganska hyggligt, sett\r\nur SACOs och SULFs perspektiv.</pre><pre>När det gäller åren 1993/94 och fram till 1995/96\r\nanser utskottet att nästa forsknings- och\r\nhögskoleproposition bör innehålla förslag om den\r\ngrundläggande högskoleutbildningens\r\ndimensionering. Detta ger utskottet till känna.</pre><pre>I fråga om fördelningen mellan linjer och fristående\r\nkurser avviker utskottets förslag för 1991/92\r\nkraftigt från SACOs förslag för hela perioden.\r\nDetta är inte särskilt konstigt, eftersom våra\r\nperspektiv har varit litet olika.</pre><pre>Skälet till att vi nu satsar relativt mycket på\r\nfristående kurser -- vår fördelning innebär bara\r\n45 % till linjer och ungefär 55 % till fristående\r\nkurser -- är den tidsnöd vi har jobbat under, dvs. att\r\ndet med kort varsel är lättare att planera för\r\nfristående kurser än för linjer. Ett annat skäl är att\r\nvi ville ge en möjlighet till sammanhängande\r\nutbildning till examen via fristående kurser. Det är\r\nalltså den summa jag talade om förut som skulle\r\nvara inom LIF-anslaget med flerårskonsekvenser.\r\nFör kommande år är det fullt rimligt att göra den\r\nhär fördelningen litet annorlunda.</pre><pre>Jag har gjort en ganska utförlig redovisning av den\r\nmiljö inom vilken utskottet hade att agera när vi\r\nmötte dessa problem i våras. Det kan vara bra att\r\nerinra om den samlade bilden. Sedan finns\r\nnaturligtvis ytterligare bakgrunder till detta\r\nförutom de aktuella propåerna från olika aktörer\r\noch intressenter. Vi har naturligtvis, exempelvis\r\ninom läraryrkena och vårdyrkena, akuta\r\nbristområden, vilket är ett skäl till att öka\r\ndimensioneringen. Vi har de närmaste åren stora\r\navgångar från gymnasieskolans tre- och fyraåriga\r\nlinjer. Arbetslösheten hotar att stiga de närmaste\r\nåren -- den kanske inte bara hotar att stiga, utan gör\r\ndet. Efterfrågan på fort- och vidareutbildning\r\nväntas öka. Vi har vidare runt sekelskiftet att vänta\r\nstora pensionsavgångar för personer med\r\nuniversitets- och högskoleutbildning. Allt detta är\r\nsjälvfallet tillkommande och viktiga faktorer, som\r\nhar gjort att det i sak finns goda motiv för att öka\r\ndimensioneringen.</pre><pre>Man kan säga att kontentan av den genomgång jag\r\nhar gjort är den att utbildningsutskottets\r\ndimensioneringsförslag ligger väl i linje med UHÄs\r\noch de andra aktörernas önskemål, de ligger -- som\r\nnågon sade -- t.o.m. en bit över. Utskottets förslag\r\nkan således anses vara väl förankrat och avvägt.\r\nNågot gehör för de väldigt stora påslag som framför\r\nallt moderaterna har, med 9 800 platser på\r\nfristående kurser för 1991/92, finns alltså inte bland\r\ndem som är mest initierade och mest intresserade.\r\nInte ens fristående kurser kan anordnas i hur stor\r\nutsträckning som helst och hur fort som helst. Litet\r\nlångsiktighet fordras också när man skall inrätta\r\nsådana.</pre><pre>Jag har mot min vana inte gått igenom och\r\nkommenterat reservationerna var för sig i detalj.\r\nDe föregående talarna har mer eller mindre\r\nutförligt kommenterat sina reservationer. Den\r\ngenomgång jag gjorde när jag kommenterade de\r\nolika frågorna i klump, volymerna, dvs. antalet\r\nplatser och summorna, får räcka som kommentarer\r\ntill de reservationer som i de avseendena är\r\nviktigast.</pre><pre>Efter att ha gjort denna genomgång tycker jag att\r\ndet har framgått att utskottets förslag väl är i linje\r\nmed vad högskolevärldens företrädare önskar till\r\nsina framställningar. Därmed finns det ingen\r\nresonans för de våldsamma påslag som framför allt\r\nmoderaterna har yxat till i sin reservation.</pre><pre>Med detta, herr talman, vill jag yrka bifall till\r\nutskottets hemställan på samtliga punkter i\r\nutbildningsutskottets betänkanden 12 och 5.</pre><pre>Allra sist vill jag framföra tack för de erkännande\r\norden från Marianne Andersson i Vårgårda som\r\nhon riktade personligen till mig. Jag tackar också\r\nför Birger Hagårds och Margitta Edgrens ord till\r\nmig. Det är ovanligt att man blir hyllad på detta\r\nsätt, men jag ber att få tacka och ta emot.</pre><pre>Anf. 22 CLAES ROXBERGH (mp):</pre><pre>Herr talman! Eftersom jag missade utskottets\r\nuppenbarligen eminenta fest och därmed inte fick\r\ntillfälle att avtacka ordföranden, så skall ja ta\r\ntillfället i akt att nu tacka honom för skickligt arbete\r\ni utskottet. Han har på ett konstruktivt sätt och med\r\nstor integritet samt skickligt och kunnigt lett\r\narbetet. Det uppskattar jag. Lycka till i framtiden!</pre><pre>Anf. 23 BIRGER HAGÅRD (m):</pre><pre>Herr talman! Innan den här debatten startade\r\nförvissade jag mig genom ett samtal med Lars\r\nGustafsson om att detta icke var sista gången som\r\nvi två skulle debattera. Det blir nämligen en debatt\r\nockså om kompletteringspropositionen. Då\r\nkommer jag att ta tillfället i akt att harangera Lars\r\nGustafsson för hans arbete. Vad jag uttryckte i mitt\r\ninledningsanförande var en uppskattning av det\r\nförtjänstfulla arbete som ordföranden har lagt ned\r\npå detta betänkande och för att försöka ''sy ihop''\r\nden arbetsgrupp som har arbetat med de olika\r\nfrågorna.</pre><pre>Låt mig så framföra några konkreta anmärkningar.\r\nDet är riktigt, Lars Gustafsson, att vi vill lägga på\r\nrelativt sett ganska mycket pengar. Vi anser\r\nnämligen att högskoleutbildningen är av avgörande\r\nbetydelse. Nu är det kanske inte fullt så mycket\r\npengar som det kan synas vara. Det rör sig i\r\nsammanhanget om 390 milj.kr. Översatt till\r\nfristående kurser rakt över blir antalet platser det\r\nsom har nämnts här, dvs. något mindre än 10 000\r\nnya platser utöver det antal man har kommit fram\r\ntill.</pre><pre>Att vi lägger pengarna på fristående kurser är\r\nuppenbart. Skälet är likartat det som har väglett\r\nutskottet, nämligen svårigheterna att utan\r\nkansliresurser och annat portionera ut pengarna\r\ndär de mest behövs. Det är uppenbart att pengarna\r\nmånga gånger skulle behövas till en kvalitativ\r\nförstärkning av utbildningen. Jag tänker\r\nexempelvis på ekonomiutbildningen som vi har\r\ntagit fasta på.</pre><pre>Till detta kommer -- och det ligger väl också bakom\r\nutskottets agerande -- att det aviseras att\r\nlinjesystemet i dess nuvarande form skall upphöra.\r\nOm man ser framåt kan det därför finnas anledning\r\natt inte binda upp pengar på dessa linjer.</pre><pre>Det är alldeles riktigt, som ordföranden nämnde,\r\natt socialdemokraterna reagerade mot\r\ndepartementets förslag att ta bort pengar från bl.a.\r\nforskning. På ett mycket tidigt stadium riktade\r\nutskottets socialdemokrater stark kritik mot detta.\r\nJag vill gärna verifiera detta med anledning av vad\r\nMarianne Andersson i Vårgårda har uttalat i\r\nsammanhanget.</pre><pre>Jag konstaterar till sist att regeringen egentligen får\r\nutstå en förödande kritik från Lars Gustafsson.\r\nDen är visserligen väl inlindad, men det kan\r\nkonstateras -- han har helt korrekt redogjort för\r\nförloppet -- att regeringen sannerligen inte har levt\r\nupp till några högre ambitioner i sammanhanget.\r\nDet är i stället utskottet som har fått arbeta ihop\r\ndetta mycket svåra material för att åstadkomma\r\nnågot konstruktivt. Jag vill gärna säga att resultatet\r\när ett bevis på ett gott politiskt handlag mellan de\r\nolika partierna.</pre><pre></pre><pre>Anf. 24 MARIANNE ANDERSSON i\r\nVårgårda (c):</pre><pre>Herr talman! Jag är naturligtvis i högsta grad\r\nmedveten om, Lars Gustafsson, att den\r\nsocialdemokratiska gruppen i utskottet ofta har en\r\nannan uppfattning än regeringen, särskilt vad gäller\r\nresursfrågor på utbildningsområdet. Tyvärr är det\r\nregeringen som lägger fram förslagen. Jag uttryckte\r\nmig kanske litet klumpigt om de 18,8 miljonerna,\r\nmen i många andra fall har vi märkt att det har varit\r\nsom jag sade. Det är förstås ett stöd för den\r\nsocialdemokratiska gruppen när den samlade\r\noppositionen har samma uppfattning och det alltså\r\ngår att komma överens.</pre><pre>Låt mig också påminna om den fråga som jag\r\nställde i mitt anförande till Lars Gustafsson. När vi\r\nnu inleder utökningen av dimensioneringen inom\r\ngrundutbildningen, tror då Lars Gustafsson och\r\nsocialdemokraterna att det skall kunna vara möjligt\r\natt under 90-talet utveckla några av de fyra\r\nhögskolor som vi föreslår skall bli universitet? Går\r\ndet att inleda den utvecklingen under 90-talet?</pre><pre>Anf. 25 MARGITTA EDGREN (fp):</pre><pre>Herr talman! Även jag vill instämma i\r\nordförandens beskrivning av hur det gick till när\r\nbesparingarna återfördes.</pre><pre>Låt mig också göra ett tillrättaläggande med\r\nanledning av vad Lars Gustafsson har sagt om hur\r\nfolkpartiet reagerade beträffande\r\ndimensioneringen. I mitt anförande sade jag att vi\r\nmed råge var tillgodosedda beträffande den ökning\r\nav dimensioneringen som vi hade fört fram i våra\r\nmotioner. Det uttalandet står jag fast vid. Men jag\r\nsade också så här: När vi nu i enighet hade gjort en\r\nbeställning för nästa budgetår om en lika stor\r\ndimensioneringsökning, ansåg jag inte att denna\r\nbeställning var tillräcklig stor för framtiden. Skälen\r\nför detta ställningstagande vill jag debattera med\r\nLars Gustafsson i nästa veckas högskoledebatt.</pre><pre>Anf. 26 LARS GUSTAFSSON (s) replik:</pre><pre>Herr talman! Marianne Andersson, det var synd\r\natt jag glömde det här i mitt anförande, och nu har\r\njag så kort tid på mig. Jag får hänvisa till ett tal som\r\njag höll i Johan Gottlieb Gahn-akademien för\r\nnågra månader sedan och till en artikel som\r\nkommer i SULF-tidningen, där jag tar upp frågan\r\nom forskningen vid små och medelstora högskolor,\r\nsom jag också utredde tidigare. Som svar direkt på\r\nfrågan ser jag inget omedelbart samband mellan\r\ndimensioneringsökningarna och möjligheten eller\r\nönskvärdheten att få fasta forskningsresurser på\r\nandra högskolor. Jag tror att dessa två saker kan\r\nhanteras oberoende av varandra. Den ökade\r\ndimensioneringen av grundutbildningen är bra ur\r\nmånga synpunkter, och den kan även vara bra ur\r\nden här synpunkten. Det kan naturligtvis öka\r\nmöjligheten, men det finns inget omedelbart\r\nsamband såvitt jag förstår.</pre><pre>Det ligger litet utanför dagens debatt. Det har ofta\r\nsagts att man har pekat ut vissa högskolor för att\r\n''ligga i första varvet'' för att få fasta\r\nforskningsresurser. Jag kan tänka mig många olika\r\nmodeller den dagen det skulle finnas resurser för att\r\nöka antalet högskolor med fasta forskningsresurser.\r\nEn modell är att man kompletterar de högskolor\r\nsom redan har fasta forskningsresurser, fast inte på\r\nhela fältet. Luleå är ett exempel, där man har en\r\nteknisk fakultet. En annan modell är att ha en\r\nenstaka fakultet på ett helt nytt område. Man kan\r\nnaturligtvis också sprida ut det på flera. Vilken\r\nmodell man väljer får man väl se när den dagen\r\nkommer.</pre><pre>Det blir naturligtvis ett svårt val att välja var man\r\nskall lägga dessa satsningar. Det här är dock bara\r\nantydningar, som ni kan läsa om i den här artikeln\r\nsenare.</pre><pre>Efter beställningen för 1992/93 som vi kommer att\r\ngöra, Margitta Edgren, följer normalt en\r\ntreårsperiod i enlighet med forsknings- och\r\nhögskolepropositionen. Då får man se hur mycket\r\noch vad man skall lägga ut. I motsats till SACO ville\r\nvi i utskottet inte gå på året efter 1992/93. Vi tycker\r\natt man skall hålla sig till dessa treåriga perioder så\r\nmycket som möjligt. Vi gav därför bara till känna\r\natt vi tycker att dimensioneringen av den\r\ngrundläggande högskoleutbildningen skall vara\r\nmed som ett element i den proposition som\r\nkommer.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande bostadsutskottets\r\nbetänkande 1990/91:BoU19 samt\r\nutbildningsutskottets betänkanden 1990/91:UbU12\r\noch UbU5.</pre><pre>Bostadsutskottets betänkande BoU19</pre><pre>Mom. 1 (införandet av en byggnadsgaranti)</pre><pre>Utskottets hemställan bifölls med 243 röster mot 53\r\nför reservation 1 av Bertil Danielsson m.fl. i\r\nmotsvarande del. 1 ledamot avstod från att rösta.</pre><pre>Mom. 10 (införande av ventilationskontroll m.m.)</pre><pre>Utskottets hemställan bifölls med 259 röster mot\r\n39 för reservation 7 av Erling Bager och Siw\r\nPersson. 1 ledamot avstod från att rösta.</pre><pre>Mom. 11 (krav på luftflöden och användningen av\r\nåterluft m.m.)</pre><pre>Först biträddes reservation 9 av Erling Bager och\r\nSiw Persson med 45 röster mot 32 för reservation\r\n10 av Jan Strömdahl. 224 ledamöter avstod från att\r\nrösta.</pre><pre>Härefter bifölls utskottets hemställan med 245\r\nröster mot 56 för reservation 9 av Erling Bager och\r\nSiw Persson.</pre><pre>Mom. 15 (produktsinformation om byggvaror)</pre><pre>Utskottets hemställan bifölls med 270 röster mot\r\n32 för reservation 11 av Jan Strömdahl och Kjell\r\nDahlström.</pre><pre>Mom. 17 (åtgärder för att motverka problemen\r\nmed s.k. sjuka hus)</pre><pre>Utskottets hemställan bifölls med 208 röster mot\r\n49 för reservation 13 av Agne Hansson och Birger\r\nAndersson. 45 ledamöter avstod från att rösta.</pre><pre>Mom. 18 (''Svensk Husprovning AB'')</pre><pre>Utskottets hemställan bifölls med 283 röster mot\r\n17 för reservation 15 av Kjell Dahlström.</pre><pre>Mom. 22 (en bomiljölag)</pre><pre>Utskottets hemställan -- som ställdes mot\r\nreservation 19 av Agne Hansson m.fl. -- bifölls med\r\nacklamation.</pre><pre>Mom. 26 (en byggfuskavgift)</pre><pre>Utskottets hemställan -- som ställdes mot\r\nreservation 22 av Jan Strömdahl och Kjell\r\nDahlström -- bifölls med acklamation.</pre><pre>Mom. 29 (byggnaders placering i terrängen)</pre><pre>Utskottets hemställan bifölls med 248 röster mot\r\n54 för reservation 25 av Erling Bager m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU12</pre><pre>Mom. 7 (planeringsram för miljö- och\r\nhälsoskyddslinjen)</pre><pre>Utskottets hemställan bifölls med 267 röster mot\r\n35 för reservation 1 av Larz Johansson och\r\nMarianne Andersson i Vårgårda.</pre><pre>Mom. 50 (medel för samarbetsprojekt mellan\r\nstatlig och kommunal högskola)</pre><pre>Utskottets hemställan bifölls med 288 röster mot\r\n15 för reservation 12 av Björn Samuelson.</pre><pre>Mom. 54 (bemyndigande att inrätta en ny, på\r\nämnesstudier grundad utbildning av lärare för\r\nårskurserna 4--9)</pre><pre>Utskottets hemställan bifölls med 211 röster mot\r\n93 för reservation 15 av Lars Leijonborg m.fl.</pre><pre>Mom. 74 (lärares tjänstebenämningar)</pre><pre>Utskottets hemställan bifölls med 245 röster mot\r\n55 för reservation 22 av Birgitta Rydle m.fl. 1\r\nledamot avstod från att rösta.</pre><pre>Mom. 76 (anslagsbeloppet under Utbildning för\r\nundervisningsyrken)</pre><pre>Utskottets hemställan bifölls med 262 röster mot\r\n40 för reservation 23 av Lars Leijonborg och Carl-\r\nJohan Wilson.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU5</pre><pre>Utskottets hemställan bifölls.</pre><pre>Anf. 27 ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 28 ANN-CATHRINE HAGLUND\r\n(m):</pre><pre>Herr talman! När vi i dag skall fatta beslut om\r\nskolministerns förslag till ny gymnasieskola, treårig\r\nför alla, kan det vara på sin plats att inleda med\r\nnågra slutsatser ur en rapport från en utvärdering\r\nav försöksverksamheten med treåriga yrkeslinjer.</pre><pre>En knapp majoritet av de tillfrågade eleverna ser\r\ntämligen positivt på tillkomsten av ett\r\nutbildningsår. Entusiasmen är emellertid minst sagt\r\nmåttfull. De flesta eleverna anser att det extra året\r\nbidragit endast ''något'' till deras yrkeskompetens.</pre><pre>Vad gäller inställningen till allmänna ämnen är\r\nbilden starkt polariserad. En tredjedel av de\r\npositivt inställda eleverna tyckte att kraven varit för\r\nlågt ställda, att skolan varit slapp och att den\r\nmjukstart som man började med i årskurs 1 på\r\ngrund av elevernas förväntade skoltrötthet aldrig\r\nkom förbi mjukstartstadiet.</pre><pre>Några citat: ''Visserligen är det skönt att skolan är\r\nslapp, men . . .'', ''Man slutar ju så djävla tidigt\r\nibland . . .''. Jag ber, herr talman, om ursäkt för\r\nkraftuttrycket, men det var ett direkt citat.</pre><pre>Ca 40 % av hela elevgruppen har sett de allmänna\r\nämnena betydligt mer negativt; de har varit en pina.\r\nEn ''aldrig-mer-attityd'' kommer mycket tydligt till\r\nuttryck inom denna elevgrupp.</pre><pre>Allmänlärarnas uppfattning är pessimistisk. Stora\r\nbrister i fråga om arbetsdisciplin, kunskapsstandard\r\noch allmänna färdigheter redovisas. Inte heller\r\nanses den förlängda utbildningen ge tillräckliga\r\ngrundkunskaper för vidare studier på högskola.</pre><pre>Citat: ''Läxor är knappt att tänka på, att ta med\r\nböcker hem är uteslutet.''</pre><pre>Utvärderaren säger bl.a. att en övervägande del av\r\neleverna enligt erfarna lärare har en kunskapsbas\r\nsom inte kan anses tillräcklig för högskolestudier.\r\nAlltför många elever ser dessutom på\r\npostgymnasial utbildning över huvud taget med\r\ndjupaste olust.</pre><pre>Det här var ur en utvärderingsrapport från\r\nverkligheten. Jag kan citera ur många fler rapporter\r\nmed snarlikt resultat. Jag tycker att vi skall ha detta\r\nsom bakgrund i dag när vi diskuterar en kommande\r\ngynmnasiereform.</pre><pre>Särskilt viktigt är detta med tanke på att inga\r\nerfarenheter av årskurs 3 i försöksverksamheten\r\nfanns när propositionen skrevs. Utvärderingen är\r\nnaturligtvis ännu inte klar, men att döma av vad\r\nsom hittills kommit fram finns stora problem.\r\nVariationerna är stora. Rekryteringsproblemen,\r\nbl.a. vid IN-linjen, är stora. Många elever är\r\nmissnöjda med sin elevstatus, särskilt tredje året.\r\nBetygsättningen är oklar. Kostnaderna är minst\r\nsagt osäkra.</pre><pre>Herr talman! När propositionen om ny\r\ngymnasieskola kom var det med bestörtning som\r\nman kunde konstatera att den innebar en makalös\r\nnedrustning av de teoretiska studieförberedande\r\nlinjerna, eller programmen som de kallas i\r\nförslaget. Det är ett dråpslag mot svensk\r\nutbildningskvalitet i en tid när Sverige måste stärka\r\nsina möjligheter att konkurrera med kvalitet och\r\nkompetens. Jag tror inte någon hade väntat sig ett\r\nsådant attentat mot gymnasieskolan som det i\r\npropositionen.</pre><pre>En förlängning av de yrkesinriktade studievägarna\r\ntill tre år skulle betalas med en nedskärning av de\r\nteoretiska. Vissa ämnens undervisningstid\r\nminskade med så mycket som 60 till 70 %.</pre><pre>Skolministerns förslag byggde på antagandet att det\r\ni själva verket endast är 30 veckor som verkligen\r\ngår till undervisning, eftersom så mycket går bort.\r\nSkolministern hade anpassat sig till den låga nivå\r\ndet blir om man godtar allt bortfall.</pre><pre>På de flesta gymnasieskolor som jag har besökt det\r\nsenaste året -- det har även de flesta företrädare\r\nfrån gymnasieskolorna också sagt -- har man gjort\r\ndet enda rimliga, nämligen tvärtom. Man har\r\nförsökt eliminera bortfallet. De flesta har klarat det\r\nbra och räknar med 34 till 35 veckors effektiv\r\nundervisningstid. Det är sannerligen tur för svensk\r\nungdom att det svenska skolväsendet har en högre\r\nambitionsnivå än skolministern.</pre><pre>Vi behöver en ny start för Sverige. Vi måste höja\r\nribban i utbildningssystemet -- inte sänka den. Vi\r\nskall stärka undervisningen -- inte minska den.</pre><pre>Kritiken mot skolministerns förslag har varit, minst\r\nsagt, massiv. Jag tror inte jag någon gång fått så\r\nmånga brev och samtal som jag har fått om dels\r\nskolministerns förslag om nedläggning av statens\r\nskolor för vuxna, dels om neddragningen av\r\nundervisningstiden på gymnasiets\r\nstudieförberedande linjer.</pre><pre>Är det då inte riktigt att förlänga de yrkesinriktade\r\nlinjerna? Ja, yrkesutbildningar som behöver tre år\r\nskall naturligtivis ha det. Men vissa\r\nyrkesutbildningar kan kräva längre utbildningstid --\r\nandra kortare.</pre><pre>Ett exempel på att tre år generellt inte är\r\nändamålsenligt är förslaget om flygteknisk\r\nutbildning. Skolministerns förslag om tre år är inte\r\ntillräckligt för att utbildningen skall följa de krav\r\nsom Sverige ställt sig bakom enligt internationella\r\növerenskommelser. Tydligare kan det knappast\r\npåvisas att propositionen är dåligt genomtänkt.</pre><pre>Att förlänga gymnasieutbildningarna till tre år för\r\nalla, utan hänsyn till kraven för kommande studier\r\neller yrkesverksamhet, är varken rimligt eller\r\nändamålsenligt. Längd och innehåll skall anpassas\r\nefter de krav på förkunskaper som måste ställas på\r\ngymnasieskolan. Det skall självfallet finnas rikliga\r\ntillfällen att komplettera för att nå behörighet för\r\nhögskolestudier.</pre><pre>Det största problemet med skolministerns\r\nproposition är att den saknar analys av de krav som\r\nmåste ställas på gymnasieskolan. Vad kan och skall\r\ngymnasieskolan ge? Vilka krav på förkunskaper\r\nskall ställas för högskolestudier och\r\nyrkesverksamhet inom olika områden?</pre><pre>Propositionen kallas ute i landet för ''skogsrået'';\r\nden har en mycket vacker och förledande framsida.\r\nInnehållet där bakom saknas.</pre><pre>Återigen har skolministern i sitt reformarbete\r\nbörjat i fel ände. Återigen saknar vi det som borde\r\nvarit förutsättning för reformen: Mål, innehåll och\r\nläroplan. Först skall målen och kraven på\r\ninnehållet läggas fast, därefter bör organisation och\r\ntimplaner formas.</pre><pre>När jag är ute på gymnasieskolorna får jag ständigt\r\nsamma frågor från lärarna: Vad skall ämnena\r\ninnehålla? Vad skall mitt ämne innehålla? Skall det\r\nvara som nu? Skall det vara mer eller mindre? Är\r\ndet antalet timmar som skall styra innehållet?\r\nBorde det inte vara innehållet som styr antalet\r\ntimmar?</pre><pre>Herr talman! Den moderata kritiken av\r\npropositionen kan sammanfattas sålunda:</pre><pre>För det första saknar den analys av vilka kunskaper\r\ngymnasieskolan skall ge. Mål, innehåll och\r\nläroplaner finns ej. Vilka förkunskaper skall finnas\r\nför att få börja gymnasieskolans olika linjer?</pre><pre>För det andra innebär den en nedrustning av de\r\nstudieförberedande linjerna -- programmen.</pre><pre>För det tredje innebär den en förlängd grundskola\r\ni och med att den är för sammanhållen. Varje del av\r\ngymnasieskolan skall i stället ha en klar profil, en\r\ntydlig inriktning mot kommande yrke eller studier.</pre><pre>Vidare är en treårig gymnasieutbildning för alla\r\ninte realistisk. Utbildningens mål skall avgöra\r\nlängd och innehåll. Varje linje skall till längd och\r\ninnehåll anpassas efter kommande studier eller\r\nyrke. Alla ungdomar -- även de skoltrötta -- skall\r\nkunna välja ett bra alternativ i gymnasieskolan.</pre><pre>Utvärderingen av det pågående försöket med\r\ntreårig yrkesutbildning är ej klar. Det står dock\r\nklart att resultatet av försöksverksamheten inte är\r\nodelat positivt, vilket jag också inledningsvis\r\nanförde. Det enda rimliga är att utvärderingen görs\r\ninnan beslut tas om en ny gymnasieskola.</pre><pre>Vidare kommer kvaliteten på såväl\r\nstudieförberedande som yrkesinriktade linjer att\r\nsänkas genom att reformen är underfinansierad.\r\nVad de yrkesinriktade utbildningarna kommer att\r\nkosta i framtiden är mycket oklart. Inte heller har\r\nkostnaderna för försöksverksamheten kunnat klart\r\nredovisas.</pre><pre>Reformen innebär dessutom en\r\nkostnadsövervältring på kommunerna.</pre><pre>Herr talman! Nu har skolministern fått bakläxa\r\nockså av utbildningsutskottet. Ett enigt utskott har\r\nsagt att Statens skolor för vuxna i Norrköping och\r\nHärnösand bör bibehållas. Det är mycket bra. De\r\nfyller en viktig funktion för människor som har\r\nspeciella svårigheter att följa vanlig\r\nvuxenutbildning.</pre><pre>I övrigt är de förändringar av skolministerns\r\nförslag, som en majoritet bestående av\r\nsocialdemokraterna, centern och vänsterpartiet\r\ngjort, inte tillräckliga. Det är i och för sig bra att\r\nman lagt på timmar på de studieförberedande\r\nlinjerna. Det är bra att geografi åter blir ett\r\nsjälvständigt ämne och att religionskunskapen får\r\nen stark ställning. Men det är fortfarande en\r\nalldeles för låg ambitionsnivå för att forma Sveriges\r\nframtid. Man utgår från drygt 32 veckors\r\nundervisningstid, och det är för litet. Fortfarande\r\nminskar timmarna i centrala ämnen, särskilt språk.</pre><pre>Låt oss som exempel ta Samhällsvetenskapligt\r\nprogram -- Samhällsvetenskaplig gren: Språk\r\nminskar dramatiskt med nära 50 procent, förutsatt\r\natt eleverna i dagsläget valt språk före\r\nsocialkunskap.</pre><pre>Ett annat exempel, Naturvetenskapligt program --\r\nTeknisk gren: Matematik minskar med 17 procent,\r\ntekniska ämnen minskar med 46 procent.</pre><pre>Framför allt uteblir den satsning på språken som i\r\ndag är så viktig för svensk ungdom och för hela\r\nSverige. De ungdomar som skall gå i den nya\r\ngymnasieskolan är de människor som verkligen på\r\nallvar skall konkurrera ute i Europa om\r\nstudieplatser, arbeten och framtidsmöjligheter. För\r\nSverige i världen är språkutbildade människor ett\r\nabsolut måste.</pre><pre>Även i övrigt kvarstår vår kritik av förslaget.\r\nReformen är fortfarande underfinansierad, vilket\r\ngör att risken för kvalitetsförsämringar vid\r\ngenomförandet är påtaglig. Risken är stor att\r\nkommunerna t.ex. inte får anställa lektorer i\r\nönskad omfattning. Lektorerna är mycket viktiga\r\nför kvaliteten i gymnasieskolan.</pre><pre>Valmöjligheterna för eleverna riskerar också att\r\nbegränsas, eftersom de snäva ekonomiska ramarna\r\nkan begränsa möjligheterna att bilda\r\ntillvalsgrupper.</pre><pre>Förslaget leder fortfarande till en ''förlängd\r\ngrundskola'' genom sin stora gemensamma kärna.</pre><pre>Det som borde varit underlag för reformen saknas\r\nfortfarande, nämligen målen för gymnasieskolan,\r\ninnehållet i undervisningen och kraven på\r\nförkunskaper för högskolestudier eller\r\nyrkesverksamhet.</pre><pre>Det är naturligtvis inte heller möjligt att på några\r\nveckor göra om ett förslag som har så stora brister.\r\nDet blir ett hafsverk. Gymnasieskolan är för viktig\r\nför detta. Det enda riktiga är att nu avslå\r\npropositionen och kräva ett nytt förslag.\r\nUtvärderingen av försöksverksamheten måste då\r\nfinnas med i underlaget för ett nytt förslag.</pre><pre>Ett nytt förslag skall innehålla:</pre><pre>--  Tydliga utbildningsvägar där målet avgör längd\r\noch innehåll.</pre><pre>--  Den studieförberedande utbildningen skall ha\r\ninnehåll, kvalitet och omfattning som ger de\r\nnödvändiga förkunskaperna för fortsatt högre\r\nutbildning.</pre><pre>--  Den yrkesinriktade utbildningen skall ha längd\r\noch innehåll som anpassas till och anknyts till\r\nyrkeskrav och arbetsliv.</pre><pre>--  Största möjliga valfrihet för eleverna att välja\r\nsåväl ämnen som skola. Eleverna skall själva kunna\r\nvälja kurser utöver en liten kärna av obligatoriska\r\nämnen. Vissa ämnen bör vara givna för en\r\nprofilering av studierna.</pre><pre>--  Språkens ställning skall stärkas.</pre><pre>--  Specialgymnasier skall finnas såväl i teoretiska\r\nämnen som i idrott.</pre><pre>--  Den yrkesinriktade utbildningen skall ha en god\r\nanknytning till arbetslivet och så nära som möjligt\r\nanknyta till resp. yrkesområdes speciella karaktär.</pre><pre>Ambitionen skall vara att så mycket som möjligt av\r\nden yrkesspecifika utbildningen skall ske på\r\narbetsplatser. En modern lärlingsutbildning skall\r\nkunna inordnas i gymnasieskolan, men också den\r\nskolförlagda utbildningen skall ha god anknytning\r\ntill yrkets praktiska verksamhet.</pre><pre>En stor brist i det förslag som skolministern lade är\r\natt det första året är ogrenat och med stor\r\nsannolikhet kommer att domineras av allmänna\r\nämnen. Den arbetsplatsförlagda utbildningen har\r\nockså minskats i jämförelse med\r\nförsöksverksamheten.</pre><pre>För en skoltrött elev i åk 9 kan det kännas mycket\r\ntungt att söka in på en treårig utbildning. Om\r\nutbildningen är formad som en förlängd grundskola\r\nkan det kännas ännu tyngre. Risken är mycket stor\r\natt eleven helt avstår från att studera vidare.\r\nEleverna både behöver och vill ha en yrkesspecifik\r\ninriktning redan från början.</pre><pre>Herr talman! Jag har i mitt anförande i stort sett\r\ntalat endast om gymnasieskolan. Ulf Melin\r\nkommer senare att tala om vuxenutbildningen.</pre><pre>Jag vill till sist yrka bifall till reservation 1, som är\r\ngemensam för moderata samlingspartiet och\r\nfolkpartiet liberalerna, och avslag på regeringens\r\nförslag om en förändrad gymnasieskola. I\r\nbetänkande 16 finns ytterligare reservationer med\r\nmoderata namn, reservationer som vi moderater\r\nsjälvfallet står bakom men som jag med hänsyn till\r\nkammarens arbetsbelastning inte yrkar bifall till.</pre><pre></pre><pre>Anf. 29 CARL-JOHAN WILSON (fp):</pre><pre>Värderade talman! Den allmänna debatten om\r\nregeringens förslag om en ny gymnasieskola har\r\nstundtals varit ganska hätsk. Somliga debattörer\r\nhar uttryckt sig som om de trodde att regeringen --\r\npersonifierad i skolminister Göran Persson -- vill\r\nförsämra gymnasieskolan.</pre><pre>Jag anser att den utgångspunkten är felaktig.\r\nPropositionen ''Växa med kunskaper'' har\r\nnaturligtvis förelagts riksdagen därför att\r\nsocialdemokraterna anser att Sverige skall ha en\r\nsådan gymnasieskola som propositionen föreslår.\r\nDet skulle bli en gymnasieskola att vara stolt över\r\nför varje utbildningsintresserad svensk\r\nsocialdemokrat.</pre><pre>Mottagandet av propositionen torde ha varit en\r\nchock för skolministern -- åtminstone om han bryr\r\nsig om vad människor utanför hans rådgivarkrets\r\ntycker. Dessa rådgivare hade säkert ingivit Göran\r\nPersson den förhoppningen att han skulle få beröm\r\nför gymnasieförslaget -- och så möts han av en\r\noförstående, ja, närmast hotfull attityd från nästan\r\nalla, som arbetar med utbildning.</pre><pre>De som skall arbeta med reformeringen av\r\ngymnasieskolan är oerhört kritiska. Ungdomar,\r\nsom tagit del av förslaget, tycker inte att det\r\ninnehåller sådana förbättringar som de längtar\r\nefter. Jag har rådfrågat en mängd gymnasister,\r\nhögskolestuderande och värnpliktiga inför\r\nfolkpartiet liberalernas agerande i ärendet, och jag\r\nhar faktiskt inte mötts av någon entusiasm inför\r\nregeringens förslag.</pre><pre>Utbildningsutskottet har tagit emot brev, upprop\r\noch uppvaktningar i mängd. Hela dagar har vi suttit\r\noch lyssnat till representanter för alla möjliga\r\ngrupper, som alla har tyckt att propositionen inte\r\ntar hänsyn till deras önskemål. Knappast något av\r\ngymnasieskolans ämnen har saknats i den långa rad\r\nav uppvaktningar som t.ex. försvarat\r\nreligionskunskapsämnets, språkens, musikens,\r\ngeografins, filosofins, idrottsämnets,\r\nhistorieämnets och en mängd yrkesämnens plats på\r\nschemat.</pre><pre>Det är klart att man inte kan tillgodose alla\r\ngruppers önskemål, men när kritiken är så oerhört\r\nkompakt, som den varit när det gäller regeringens\r\nförslag till ny gymansieskola, borde man dra den\r\nslutsatsen, att det krävs en mer omfattande\r\nrevidering av förslaget än man hinner på några\r\nveckor i utskottet.</pre><pre>Skolministern säger att man började utreda\r\ngymnasieskolan 1975. Det är förstås korrekt. 16 års\r\narbete ligger bakom propositionen, säger han. Det\r\nmärkliga är, att de som trott att de följt\r\nutredningsarbetet om gymnasieskolan inte känner\r\nigen sig. Utbildningsdepartementet har lyckats\r\nkomma med ett förslag, som knappast alls är\r\nförankrat -- som man brukar säga -- hos dem som\r\nföljt debatten och hos dem som skall genomföra\r\nreformen i verklighetens gymnasieskola.</pre><pre>Faktum är att regeringens förslag har uppfattats\r\nsom ett exempel på en ganska hänsynslös\r\nnonchalans mot alla dem som i våra gymnasieskolor\r\nskall se till att svensk utbildning har hög klass. Om\r\nskolan skall fungera måste den skötas så, att alla\r\nsom arbetar där -- elever och all personal -- kan\r\nkänna trivsel och arbetsro och möta respekt för sin\r\ninsats. Tyvärr har skolministerns agerande i det här\r\närendet inte lyckats i det stycket.</pre><pre>Jag tycker att det naturliga hade varit att\r\nskolministern efter ett sådant mottagande dragit\r\ntillbaka propositionen omedelbart. Det är en\r\nomöjlig uppgift att under några veckor i\r\nutbildningsutskottet göra sådana förändringar av\r\nregeringens gymnasieproposition om att\r\nsakkunniga synpunkter från olika håll hinner\r\ntillföras beslutsunderlaget. Folkpartiet liberalerna\r\nanser därför att propositionen bör avslås och att\r\nregeringen får i uppdrag att återkomma med ett\r\nförslag, som tar hänsyn till de sakkunniga\r\nreaktionerna på proposition 1990/91:85.</pre><pre>Kritiken mot regeringens förslag gäller t.ex.\r\nnedskärningen av antalet lektioner för de\r\nstudieförberedande programmen. Det är inte lätt\r\natt finna en kvalitetsförbättring i förhållande till\r\ndagens gymnasieskola. Skolministern anser sig ha\r\nbevis för att så mycket tid går bort till annat än\r\nundervisning att det i realiteten inte blir mer än 30\r\neffektiva veckor per läsår. Sedan låter han det bli\r\nnorm för den nya gymnasieskolans innehåll av\r\nlektioner. En sådan iakttagelse borde i stället\r\nresultera i att man försöker förstärka kvaliteten.\r\nDet är svårt att hitta den utlovade\r\nkvalitetsförbättringen i propositionens\r\nstudieförberedande program.</pre><pre>Värderande talman! En viktig del i\r\ngymnasiereformen är att de yrkesförberedande\r\nprogrammen blir 3-åriga. Egentligen är det en\r\nvälkommen reform. Folkpartiet liberalerna liksom\r\nnäringslivet har i många år efterlyst en förbättrad\r\ngymnasial yrkesutbildning. Ändå är vi oerhört\r\nkritiska över den här delen i propositionen.</pre><pre>Varför måste man göra alla utbildningar just\r\ntreåriga? Det här är ett exempel på en sorts tröghet,\r\nsom jag vågar påstå är ganska typisk för\r\nsocialdemokratisk politik. Flexibilitet och valfrihet\r\nför individen har för lite utrymme i ett samhälle\r\nsom styrs av socialister. Regeringen hävdar att det\r\när en viktig likvärdighetsfråga att alla ungdomar\r\nerbjuds en treårig gymnasieutbildning, oavsett\r\nvilken inriktning de väljer. Det är lika fel som att\r\nservera alla människor lika stora matportioner,\r\noavsett hur stora deras kroppar är eller hur mycket\r\nenergi de behöver för att orka med sitt arbete.</pre><pre>Det är självklart för alla -- säkert också för\r\nstatsrådet Göran Persson -- att olika yrken kräver\r\nolika lång utbildning. Det borde också vara\r\nsjälvklart att en utbildning skall vara så lång som\r\nbehövs -- varken mer eller mindre. Ändå\r\ngenomdriver man en treårig studiegång helt utan\r\nflexibilitet.</pre><pre>Fixeringen vid att alla skall gå just tre år i\r\ngymnasieskolan får en direkt komisk effekt t.ex.\r\nnär det gäller utbildning till flygtekniker. För att bli\r\ninternationellt accepterad flygtekniker måste man\r\nha en yrkesutbildning som är 3,5 år lång. En sådan\r\nutbildning finns i Västerås. Nog borde den i sin\r\nhelhet kunna ingå i gymnasieskolan! Nej, säger\r\nsocialdemokraterna. Behövs det mer än tre år, får\r\nvi hänvisa flygteknikerna till komvux det sista\r\nhalvåret. Värderade talman! Man tror knappt det\r\när sant.</pre><pre>Folkpartiet liberalerna vill ha en gymnasieskola,\r\nsom är uppbyggd så att man med hedern i behåll\r\nkan sluta efter kortare tid än sex terminer. Jag vet\r\natt skolministern anser att just detta är möjligt med\r\nhans gymansieskola, men såvitt jag har förstått\r\nskrivningarna i propositionen innebär varje avhopp\r\nföre utgången av den treåriga studiegången att man\r\nbryter planen för programmet. Kommer en sådan\r\nelev tillbaka till gymansieskolan, gör han/hon det\r\nför att studierna inte kunde fullföljas förra gången.\r\nFolkpartiet liberalerna anser att gymnasieskolan\r\nbör organiseras med en sorts modulsystem, så att\r\nman kan studera den i etapper efter eget val. Den\r\nyrkesspecifika undervisningen bör vara så\r\norganiserad, att mer teoretiska och\r\nstudieförberedande delar av undervisningen kan\r\nkomplettera studierna -- antingen i en\r\nsammanhållen gymnasietid eller i senare fas av det\r\nlivslånga lärandet. En ny gymnasiereform borde\r\ninnehålla en sådan flexibilitet.</pre><pre>Sverige blir mer och mer beroende av\r\ninternationella kontakter. I en alltmer gränslös\r\nvärld blir språkkunskaper oumbärliga. Vi saknar en\r\ninternationell profil på regeringens gymnasieskola.</pre><pre>Värderade talman! Regeringens proposition ställer\r\nstora krav på kommunernas möjlighet att tillskjuta\r\negna medel till gymnasieskolan. Visserligen säger\r\nskolministern att han ser tillräckliga resurser för\r\nalla följder av hans förslag, men för kommunernas\r\nfolk blir det säkert svårare att hitta tillräckligt\r\nmycket pengar. Visst går det att rationalisera i\r\nskolans värld. Regeringens krav på att\r\nkommunerna skall spara sammanlagt 600 milj.kr.\r\när dock mycket hårt. Det är nästan 10 % av\r\nstatsbidragsdelen för gymnasieskolan. När man vill\r\ngenomföra en reform, som gör att antalet\r\ngymnasieelever kommer att öka med ca 40 000\r\nvarje år, borde man tillföra pengar i stället för att\r\nkräva att kommunerna skall rationalisera fram\r\nresurser för reformen. Folkpartiet liberalerna anser\r\natt så stora besparingskrav ställs på kommunerna\r\natt det torde vara närmast omöjligt att behålla en\r\nönskad kvalitet på gymnasieskolan. Den valfrihet\r\nför eleverna, som propositionen vill nå kommer\r\nknappast att bli möjlig. Kommunerna får inte råd\r\natt erbjuda den variation som är önskvärd.</pre><pre>Värderade talman! Regeringen har fått kritik från\r\npersoner utanför riksdagen för att motionstiden för\r\npropositionen var för kort. Då har skolministern\r\nsvarat att den här propositionen naturligtvis skall\r\nbehandlas som alla andra propositioner. Jag delar\r\nden uppfattningen. Felet var att propositionen inte\r\nfanns i tillräcklig upplaga under motionstiden. Jag\r\nvar på flera gymnasieskolor, där man påstod att\r\nman beställt propositionen men fått besked om att\r\nden var slut. De som fastställde upplagans storlek\r\nmissbedömde intresset för publikationen.</pre><pre>Jag anser fortfarande att regeringen borde ha dragit\r\ntillbaka propositionen, när man fick klart för sig att\r\nmotståndet mot den var så stort. Trots den\r\nuppfattningen måste jag ge utbildningsutskottets\r\nsocialdemokrater -- och främst vår ordförande Lars\r\nGustafsson -- litet uppmuntran för att de lade ner\r\nstort arbete på att försöka rätta till det som deras\r\nkamrater i regeringen orsakat med propositionen.</pre><pre>Utbildningsutskottets betänkande om\r\ngymnasieskolan är ett stort misslyckande för den\r\nsocialdemokratiska regeringen, men det är en stor\r\nframgång för främst utbildningsutskottets\r\nordförande, socialdemokraten Lars Gustafsson.\r\nHans uthålliga förhandlingsförmåga och hans\r\ncivilkurage gentemot sin egen regering har gjort det\r\nmöjligt att nå fram till ett beslut.</pre><pre>När jag nu har Lars Gustafssons namn aktuellt i\r\nmitt anförande, vill jag också passa på att tacka\r\nhonom med anledning av att han lämnar riksdagen\r\nefter denna mandatperiod. Lars Gustafsson leder\r\nutbildningsutskottet med en blandning av butterhet\r\noch humoristisk generositet. Han visar stor respekt\r\nför varje ärende och han vågar säga sin mening,\r\nvem det än drabbar. Jag önskar Lars Gustafsson\r\ngoda dagar även i fortsättningen med mer tid för\r\nalla kulturella, vetenskapliga och\r\nhembygdsvårdande intressen, som han nu säkert\r\nkommer att ägna sig åt.</pre><pre>En oerhört viktig orsak till att det har varit möjigt\r\natt få det här ärendet klart är förstås också att vi har\r\nett utmärkt fungerande kansli, som inte har sparat\r\nnågon möda för att få alla skrivningar klara.</pre><pre>Värderade talman! Centern och vänsterpartiet har\r\nfått igenom en del förslag, som finns med även i\r\nfolkpartiet liberalernas önskemål, inför en ny\r\ngymnasieskola. För socialdemokraterna är alltså\r\ncentern och vänsterpartiet räddningen, även om\r\nprestigeförlusten för regeringen måste vara stor,\r\nnär så stora förändringar i förhållande till\r\npropositionens förslag har tvingats fram.</pre><pre>Uppgörelsen garanterar inte att den nuvarande\r\nkvaliteten i gymnasiskolan bibehålls. När det t.ex.\r\ngäller ämnena engelska, matematik och\r\nsamhällskunskap på de studieförberedande\r\nlinjerna, tycks gymnasiekoalitionen innebära en\r\nneddragning jämfört med dagsläget.</pre><pre>Folkpartiet liberalerna anser att det var en omöjligt\r\nuppgift att, på den korta tiden för\r\nriksdagsbehandlingen, väga alla argumenten för\r\nändringar. Visst har gymnasiekoalitionen med\r\nsocialdemokrater, centerpartister och\r\nvänsterpartister frått fram ett beslutsunderlag, men\r\nalltför mycket är oklart.</pre><pre>Har majoriteten valt ut rätt argument från alla dem\r\nsom försökt påverka behandlingen denna korta tid?\r\nVilka effekter får ändringarna i förhållande till\r\npropositionen? Har man verkligen hunnit\r\nkontrollera det? Hur blir det med finansieringen?\r\nÄr kommunerna beredda att ta det stora ansvar\r\nsom riksdagen nu lägger på dem? Räddar\r\nkoalitionsförslaget gymnasieskolans kvalitet, eller\r\när det bara regeringen som räddas? Kvarstår\r\nuniversitetens enorma kritik även med det nya\r\nförslaget? Är de som skall genomföra förslaget i\r\nverkligheten med på noterna nu? Kommer Sveriges\r\ngymnasielärare nu att få den arbetsglädje som\r\nregeringens attityd till skolans verklighet nästan har\r\nspolierat helt? Just detta är en oerhört viktig del i\r\nskolans kvalitet. Regeringen får inte behandla dem\r\nsom skall utföra jobbet som om regeringen inte alls\r\nbryr sig om vad de tycker.</pre><pre>Trots centerns och vänsterpartiets inhopp i\r\ngymnasiekoalitionen anser jag att regeringen borde\r\nha dragit tillbaka propositionen. Folkpartiet\r\nliberalerna anser också fortfarande att riksdagen\r\nbör avslå propositionen och ge utrymme för den\r\nmer noggranna översyn av förslaget som vi anser\r\nvara nödvändig. Jag yrkar, herr talman, bifall till\r\nreservation nr 1.</pre><pre>Huvudintrycket när det gäller utbildningsutskottets\r\nbetänkande blir att det är ett hastverk. Jag tänker\r\ninte gå in på någon sifferexercis när det gäller\r\nantalet timmar för de olika programmen och de\r\nolika ämnena. Det är klart att centerns och\r\nvänsterpartiets insatser gjort nytta. Kan man få\r\nfram 330 milj.kr. ytterligare, måste det naturligtvis\r\nfå någon betydelse.</pre><pre>Det är bra att religionskunskapsämnet fått en\r\nstarkare ställning än vad regeringen hade\r\nföreslagit. Med en sådan oerhörd uppslutning från\r\nmånga av oss här i riksdagen, och efter den\r\nmanifestation som alla brev och uppvaktningar till\r\nutskottet utgör, är säkert beslutet om\r\nreligionskunskapsämnet välkommet av en\r\nmajoritet av Sveriges folk.</pre><pre>Det är också bra att geografi har återinförts som\r\nsjälvständigt ämne.</pre><pre>Trots centerns och vänsterpartiets förbättringar av\r\npropositionens förslag, kvarstår intrycket av att\r\nbeslutsunderlaget är ett hastverk. Hade vi väntat\r\nett år ytterligare, hade också en del arbetes som nu\r\nbedrivs på annat håll blivit färdigt. Då hade vi\r\nkunnat ta hänsyn till hur betygssystemet skall se ut.\r\nVi hade haft en fylligare utvärdering av försöket\r\nmed treåriga yrkesutbildningar och vi hade hunnit\r\nfå in remissynpunkter på alla nya inslag i reformen.\r\nNu hör jag skolministern säga att man alltid kan få\r\nbättre underlag om man väntar, att det alltid finns\r\nsådana som vill vänta. I det här ärendet tycker jag\r\nfaktistk att det är lätt att motivera att man bör vänta\r\npå bättre underlag. Hela mottagandet av\r\npropositionen talar också för det.</pre><pre>Den svenska gymnasieskolan är så viktig, den\r\nförtjänar en bättre behandling.\r\nRiksdagsmajoriteten -- socialdemokraterna,\r\ncentern och vänsterpartiet -- tar på sig ett stort\r\nansvar genom det här beslutet. Åtskilliga\r\nförändrande insatser kommer att krävas för att\r\ngymnasieskolan skall få den kvalitet som vi önskar.</pre><pre>Värderade talman! Statens skolor för vuxna i\r\nHärnösand och Norrköping var allvarligt hotade av\r\nregeringens proposition. Nu har ett enigt utskott\r\nrättat till det. En utredning skall belysa hur\r\ndistansutbildning skall utvecklas i det offentliga\r\nskolväsendet. Utskottet föreslår också att, om det\r\nbehövs en fristående organisation för\r\ndistansundervisning skall den lokaliseras till\r\nHärnösand. Folkpartiet liberalerna har i\r\nreservation nr 16 i stället föreslagit att riksdagen\r\ninte skall binda sig för någon viss ort innan\r\nutredningen är klart. Det innebär inte att vi är emot\r\nHärnösand i detta sammanhang. Tvärtom talar\r\nmycket för att just Härnösand är lämpligast. Vi\r\ntycker dock att det är en felaktig princip att\r\nriksdagen binder sig för följder av en utredninge\r\nsom ännu inte är klar.</pre><pre>Anf. 30 LARZ JOHANSSON (c):</pre><pre>Herr talman! Med posten i dag fick jag en liten\r\nreklambroschyr från en organisation som jag tror\r\nheter Den Nya Välfärden eller något liknande. Den\r\nger ut ''Medborgarnas Offentliga Utredningar''.\r\nMan ville att jag skulle köpa en bok om den nya\r\ngrundlagen. Författare var bl.a. en moderat\r\nriksdagsman, Gunnar Hökmark, och en likaledes\r\nmoderat chefredaktör, Mats Svegfors.</pre><pre>I förordet till denna grundlagsbok säger man att ''I\r\nmycket ter sig riksdagen degraderad till ett\r\nämbetsverk för expediering av regeringens förslag\r\noch propositioner enligt i förväg utarbetade\r\ntidsplaner''.</pre><pre>Jag förstår att det kan vara den moderata\r\nuppfattningen. Om man väljer att ställa sig vid\r\nsidan om och inte försöka att konstruktivt påverka\r\nregeringes propositioner, kanske den\r\nbeskrivningen är riktig. Men för oss andra ter sig\r\ndet sättet att uttrycka sig, att betrakta riksdagen\r\nsom något som expedierar regeringens\r\npropositioner, litet främmande. Så är det förvisso\r\ninte. Det tycker jag att redan den föregående\r\ndebatten, om högskolan, gav ett ganska bra bevis\r\nför.</pre><pre>Får jag inledningsvis också göra några små\r\nreflektioner kring Ann-Cathrine Haglunds\r\ninledningsanförande. Jag tycke mig höra ett eko\r\nfrån 40-talet, när vi lade på ett år i folkskolan och\r\ngjorde den sjuårig i stället för sexårig. Då sade\r\nman: Skall det vara nödvändigt att de skall gå så\r\nlänge i skolan? De är ju så skoltrötta. Det är väl\r\nbättre att de får komma ut och arbeta.</pre><pre>Så något om en annan reflexion som jag har gjort\r\nmed anledning av Ann-Cathrine Haglunds\r\nanförande. Det gäller hennes återgivande av de s.k.\r\nutvärderingarna. Jag tycker att det hela formades\r\ntill ett fruktansvärt angrepp mot gymnasieskolans\r\nlärare. Det talas om slapphet och brist på disciplin.\r\nVidare skulle man inte lära sig någonting. Inte\r\nmenar väl Ann-Cathrine Haglund att det är\r\nbarnens fel att det är slappt och disciplinlöst i\r\ngymnasieskolan?</pre><pre>Herr talman! Ytterligare några reflexioner\r\nbeträffande gymnasiereformen. Att döma av den\r\ndebatt som nu har pågått en tid skulle det här röra\r\nsig om ett hastigt påfund, om någonting som vi helt\r\nplötsligt har kommit på. Göran Persson skulle bara\r\nslänga fram en proposition, som sedan klubbas i\r\nriksdagen. Så är det naturligtvis inte.</pre><pre>Under hela 80-talet har vi debatterat\r\ngymnasieskolan och dess behov av förändringar.\r\nJag skall nämna några av de huvudfrågor som har\r\nvarit aktuella. För det första har det ständigt talats\r\nom gymnasieskolans dimensionering. Alla vet vad\r\ndet handlar om efter alla debatter som har varit om\r\nårliga påslag när det gäller dimensioneringen. Men\r\nvi i centerpartiet har år efter år hävdat att vad som\r\nbehövs är en totaldimensionerad gymnasieskola för\r\nalla ungdomar under 20 år. Nu får vi en sådan.</pre><pre>För det andra har det handlat om behovet av\r\nförändringar i takt med tiden. Förändringarna i\r\narbetslivet, arbetsorganisationen, den snabba\r\ntekniska utvecklingen, tillkomsten av nya yrken,\r\nnya tekniker och behovet av längre utbildningar, ja,\r\nalla dessa saker har vi diskuterat. Ett uttryck för vår\r\nvilja här är att gymnasieskolan har begåvats med\r\nallt fler s.k. påbyggnadsutbildningar -- eller, som vi\r\ntill en början kallade dem, högre specialkurser. Det\r\nhär är ett belägg för att de allra flesta tvååriga\r\nyrkesutbildningar har varit alltför korta med tanke\r\npå ungdomarnas möjligheter till inträde på\r\narbetsmarknaden. Det har krävts en\r\npåbyggnadsutbildning, och en sådan har man på\r\nmånga håll skaffat sig.</pre><pre>Jag vill påminna om verksamheten med SSA-råd\r\nmed SSA-sekreterare, som också växte fram under\r\nden här tiden lokalt, regionalt och centralt. Det\r\nhandlar alltså om en samverkan mellan skolan och\r\narbetslivet. Det här är ytterligare ett uttryck för vår\r\nvilja att åstadkomma någonting. Det gäller då\r\nteknikcentra, former för samverkan mellan\r\ngymnasieskolan och den lokala ortens näringsliv.</pre><pre>Så till en annan sak som har diskuterats mycket och\r\nsom aktualiserades i samband med propositionen\r\nGymnasieskola i utveckling. Då inleddes nämligen\r\nett femårigt försöks- och utvecklingsarbete. Utöver\r\nutvecklingen i arbetslivet, en fråga som jag tidigare\r\nhar berört, gällde det också frågan om\r\ngymnasieskolans inre organisation. Jag tänker då\r\npå detta med splittrad arbetsmiljö, bristande\r\nelevdemokrati, avsaknad av flexibilitet i systemet,\r\nbehov av samverkan med vuxenutbildning osv.\r\nRedan då yrkade moderaterna avslag på\r\npropositionen, och det gjorde för övrigt också\r\nvänsterpartiet, även om man gjorde det från andra\r\nutgångspunkter.</pre><pre>Därefter kom översynen av gymnasieskolans\r\nyrkesutbildningar, ÖGY, som ledde till en treårig\r\nförsöksperiod med treåriga yrkesutbildningar.\r\nVåren 1988 fattade riksdagen beslut i det\r\nsammanhanget</pre><pre>Jag skall gärna erkänna att jag var en av dem som\r\nvar skeptisk till möjligheterna att få i gång den\r\nverksamheten så snabbt att eleverna skulle hinna\r\ngöra sina omval och att vi skulle kunna få fram\r\nkursplaner och annat i tid. Så här i efterhand kan\r\njag erkänna att det gick betydligt bättre än vad\r\nmånga, och jag var en av dessa, hade väntat sig.\r\nOch det var ju bra.</pre><pre>När vi fattade beslutet i frågan våren 1980\r\nreserverade sig folkpartiet mot förslaget. Man\r\ntyckte att det kom hastigt på och att det här inte\r\nskulle genomföras 1988.</pre><pre>Folkpartiet skriver följande i sin reservation:</pre><pre>''Utskottet konstaterar att den svenska\r\nyrkesutbildningen är kortare än i andra jämförbara\r\nindustriländer. -- -- -- Enligt utskottets uppfattning\r\när en tvåårig yrkesutbildning otillräcklig med\r\nhänsyn till den snabba utveckling som sker både\r\ninom näringslivets olika sektorer och inom den\r\noffentliga sektorn där speciellt vårdsektorn ställer\r\nallt högre kunskapskrav på personalen i framtiden.\r\nUtskottet anser därför att en förändrad och\r\nförlängd yrkesutbildning med god kvalitet bör\r\nkomma till stånd.''</pre><pre>Vidare skriver folkpartiet i samma reservation:</pre><pre>''Mot denna bakgrund anser utskottet att en ny\r\nyrkesutbildning av i huvudsak ÖGY-utredningens\r\nmodell skall inledas läsåret 1989/90 och då i full\r\nskala -- -- --.''</pre><pre>Reservationen är undertecknad av Carl-Johan\r\nWilson och Kerstin Keen.</pre><pre>Det är bara att konstatera att det som för Carl-\r\nJohan Wilson var sanning för några år sedan\r\nuppenbarligen inte är det i dag. Då tyckte han att\r\nen treårig yrkesutbildning av ÖGY-modell, i\r\npraktiken den modell som vi nu genomför, var den\r\nhögsta lyckan på jorden. Den här modellen skulle\r\ngenomföras i princip så snabbt som möjligt och i full\r\nskala. Nu säger Carl-Johan Wilson att talet om\r\ntreåriga yrkesutbildningar är ett uttryck för en sorts\r\ntröghet. Det saknas flexibilitet, sägs det. Men då\r\nskulle jag vilja säga att det sannerligen inte råder\r\nnågon brist på liberal flexibilitet när det gäller att\r\nbyta ståndpunkt från en tidpunkt till en annan.</pre><pre>Jämsides med de här faktorerna som påverkade\r\ngymnasieskolan fanns detta med elevutvecklingen.\r\nDet måste vi hålla i minnet. I slutet av 70-talet och\r\nunder den första hälften av 80-talet var det ju ett\r\nökande antal sökande till gymnasieskolan på grund\r\nav bl.a. en vikande arbetsmarknad, insikten om att\r\ndet behövdes en bättre utbildning samt det faktum\r\natt det var stora ungdomskullar just då -- den s.k.\r\n16-årspuckeln. Under den andra hälften av 80-talet\r\ndäremot var det högkonjunktur. Då blev det helt\r\nplötsligt brist på ungdomar. Konkurrensen mellan\r\nvidareutbildning och arbete ökade. Även\r\narbetsgivarens förståelse för att de måste medverka\r\ntill en bra yrkesutbildning ökade.</pre><pre>Det bör noteras att det här inte bara gäller de\r\ntraditionella yrkesutbildningarna. Det är ganska\r\nmånga ungdomar som går direkt ut i arbetslivet\r\näven från de s.k. studieförberedande linjerna i\r\ndagens gymnasieskola. Konkurrensen om de\r\nungdomarna har också ökat.</pre><pre>Nu går vi in i en period med färre ungdomar i\r\ngymnasieskolan. Detta gör det möjligt att höja\r\nkvaliteten. Men snart har vi en ny ungdomspuckel.\r\nUnder de senaste åren har ju mycket höga\r\nfödelsetal redovisats. Det innebär att\r\ngymnasieskolan så småningom får ta emot dessa\r\nungdomar. Då blir det minst lika stora\r\nungdomsgrupper som det var under 70-talet.</pre><pre>Mot den bakgrunden bedömer vi i centerpartiet att\r\ndet är angeläget att fullfölja arbetet på\r\nförändringarna i gymnasieskolan -- förändringar\r\nsom har förberetts under många år. Vi behöver en\r\nny modern yrkesutbildning av högsta\r\nEuropastandard inför det kommande\r\nEuropasamarbetet. Denna yrkesutbildning måste\r\ntill betydande del innehålla arbetsplatsförlagd\r\nutbildning, där man har tillgång till modern\r\nutrustning, till teknik och till kompetens. Men den\r\nhär yrkesutbildningen måste också innehålla en god\r\nportion allmänbildning i form av allmänna ämnen.\r\nDessa behövs både för yrkesutbildningens skull och\r\nför yrkesutövandets skull.  Det krävs ju ständigt\r\nnya kunskaper ute i arbetslivet. Man får på det här\r\nsättet allmän behörighet till högskolan och det är\r\nbra. Men det här skall naturligtvis inte\r\növervärderas, och det skall framför allt inte\r\nframställas på det sätt som har skett på sina håll i\r\nvulgärdebatten. Man har ju talat om att detta skulle\r\ninnebära ett slags gratis entrébiljett till högskolan.\r\nSå har det aldrig varit, och så kommer det heller\r\ninte att bli. Även de ungdomar som härmed blir\r\nbehöriga kommer att få söka i konkurrens på sina\r\nbetyg eller via högskoleprovet.</pre><pre>Men ännu viktigare är kanske att de allmänna\r\nämnena ger en fast grund att stå på. De ger en\r\nberedskap inför förändringar i framtiden. Man får\r\nen beredskap, så att man kan möta nya krav,\r\nomstruktureringar, krav på ny kompetens, ja,\r\nkanske nya yrken. Vidare möjliggörs härmed, och\r\ndet kanske inte skall förglömmas, ett rikare liv med\r\ndelaktighet i samhällsutveckling och\r\nkulturupplevelser.</pre><pre>Ann-Cathrine Haglund sade att det finns väldigt\r\nmånga skoltrötta elever. Jag vill då säga att\r\nskoltrötthet inte är något som är medfött. När\r\nbarnen kommer till lågstadiet spritter de av iver att\r\nfå lära sig olika saker. Om barn eller ungdomar är\r\nskoltrötta när de lämnar grundskolan, är det\r\nnågonting som skolan är orsak till. Det är där som\r\nvi skall angripa problemen. Vi får inte resignera och\r\nbara konstatera att barnen är skoltrötta och att de\r\ninte skall ha någon vidareutbildning. Skoltrötthet\r\nskall vi alltså försöka motverka genom aktiva\r\nåtgärder i grundskolan. Sedan får vi se till att de här\r\nungdomarna, när de kommer till gymnasieskolan,\r\nmöts med flexibilitet både när det gäller utbud och\r\nuppläggning av studierna. Det är definitivt inte så,\r\nsom Ann-Cathrine Haglund försökte göra\r\ngällande, nämligen att det är merparten av\r\nallmänna ämnen som möter eleverna redan under\r\ndet första året.</pre><pre>Vi i centerpartiet är övertygade om att den här\r\nföreslagna vägen är den rätta vägen att gå.</pre><pre>När det gäller yrkesutbildningarna stämmer vad\r\nsom här framgår mycket väl överens med de\r\nmotionskrav som vi har redovisat under hela 80-\r\ntalet. Vår övertygelse blir inte mindre när vi märker\r\natt vår uppfattning delas av arbetsmarknadens\r\nparter. SAF, LRF, småföretagarna, LO, TCO,\r\nSACO och t.o.m. LR som har varit kritiska mot\r\nreformen i övrigt säger att den treåriga\r\nyrkesutbildningen har man ingenting att invända\r\nemot. Låt mig här göra en liten utvikning kring\r\nCarl-Johan Wilsons funderingar. Han sade att han\r\ninte trodde sina öron när det gäller\r\nflygteknikerutbildningen. Då har Carl-Johan\r\nWilson inte hört talas om påbyggnadsutbildning\r\ntidigare. Det är faktiskt så att principbeslutet\r\ninnebär att vi har de treåriga yrkesutbildningarna i\r\ngymnasieskolan. De utbildningsbehov som ligger\r\ndärutöver tillgodoses i första hand i form av\r\npåbyggnadsutbildningar. Vi kommer t.ex. -- om nu\r\nCarl-Johan Wilson lyssnade -- att få en ettårig\r\nteknikerutbildning i den kommunala\r\nvuxenutbildningens regi som\r\npåbyggnadsutbildning. Inte är det väl så att Carl-\r\nJohan Wilson tycker att vi skall återinföra det s.k.\r\nT4-året? För det blir ju konsekvensen av hans\r\nresonemang. Jag kan försäkra Carl-Johan Wilson\r\natt det förslag som vi nu redovisar mycket väl\r\nstämmer överens med de uppfattningar som man\r\nhar i Västerås. Skolchefen i Västerås har också\r\nkonfirmerat det i ett brev till utbildningsutskottet\r\natt det här är ett bra sätt att lösa problemet. Det rör\r\nsig dessutom om 160 ungdomar, som bildas på ett\r\nenda ställe i landet. Däremot kommer vi säkert att\r\nmöta påbyggnadsutbildningsbehov på flera ställen i\r\nlandet. Elbranschen är ett exempel som vi nämner\r\ndärvidlag. Det kommer säkert att dyka upp andra\r\nså småningom, men de skall tillgodoses på samma\r\nsätt.</pre><pre>Timplanen i propositionen för de båda\r\nstudieberedande programmen och det estetiska\r\nprogrammet var inte bra. Det innehöll en stor\r\nbesparing på 330 milj.kr. med åtföljande\r\ntimtalsreduktioner. Men det har vi nu undanröjt.\r\nDen garanterade undervisningstiden, som eleverna\r\nhar rätt till och som skolan har skyldighet att ge\r\nutbildning under, har utökats mycket kraftigt. Den\r\ntid som enligt propositionens förslag kunde läggas\r\nut av kommunerna som frivillig tid, 5 à 10 %, har\r\nlagts in innanför ramen. Det ökar likvärdigheten i\r\ngymnasieskolan över hela landet.</pre><pre>All tillgänglig tid, Ann-Cathrine Haglund och Carl-\r\nJohan Wilson, har utnyttjats effektivt. Vi vet att det\r\ni det gamla systemet var ganska mycket tid som\r\nredovisades som lektioner på schemat men som av\r\nolika anledningar inte kom till stånd på grund av\r\ns.k. schemabrytande aktiviteter. Om man nu fyller\r\nut dessa positioner på schemat med verkliga\r\nlektioner och ser till att ungdomarna får\r\nundervisning, tar man till vara den tid som står till\r\nbuds. Men det innebär inte någon merkostnad.\r\nDäremot innebär det en effektivt användning av\r\nskattebetalarnas pengar. Det antar jag att varken\r\nfolkpartiet eller moderaterna har någonting att\r\ninvända emot.</pre><pre>Karaktärerna på de olika programmens grenar har\r\nförstärkts. Trots dessa åtgärder har vi lyckats\r\nbehålla en stor del av flexibilitet. De individuella\r\nvalen innehåller 190 timmar, som ger alla möjlighet\r\natt tillgodose sina specialintressen. Man kan t.ex.\r\nläsa ett extra språk på dessa 190 timmar. Utrymme\r\nför lokal profilering och/eller ämnesanknuten\r\npraktik finns det också. En lång rad förändringar\r\ndärutöver har vi också från centerns sida föreslagit\r\noch fått gehör för. Ett antal nya grenar har\r\ntillkommit -- plåtslageri, sjöfart, storhushåll, gren\r\nför tandsköterskor. Parternas ställning på\r\narbetsmarknaden har stärkts. Skolans\r\narbetslivskontakter skall redovisas i den\r\nkommunala skolplanen. Parterna skall medverka i\r\nkursplanearbetet och yrkesrådens ställning\r\nmarkeras.</pre><pre>Det finns dessutom en fråga av mycket stort allmänt\r\nintresse, som Carl-Johan Wilson nämnde, nämligen\r\nundervisning i ämnet religionskunskap. Där\r\nföreslår centerpartiet som enda parti i sin motion\r\natt ämnet skall ingå i den gemensamma kärnan som\r\nskall läsas av alla elever. Om man menar allvar med\r\natt det här ämnet är viktigt för förutsättningarna att\r\nmöta invandrarna med deras olika religioner och\r\nolika kulturer, att försöka ge ungdomarna stöd när\r\nfrågor om livets allvar börjar göra sig gällande, och\r\nom man menar att det är viktigt att i skolan\r\ndiskutera frågor om etik och moral, arbetsmoral\r\noch affärsetik etc., är det naturligtvis självklart att\r\ndetta skall gälla alla elever och hela\r\ngymnasieskolans program. Det har vi föreslagit i\r\nvår partimotion, och så kommer det att bli. Det är\r\nvi väldigt glada för.</pre><pre>Vi har faktiskt fått gehör för det mesta i vår\r\npartimotion. Men en fråga återstår: tidpunkten för\r\navvecklingen av den statliga regleringen av\r\ngymnasieorter. Enligt propositionen inträffar den\r\nett år efter starttidpunkten för den nya\r\ngymnasieskolan. Det är ett ologiskt sätt att hantera\r\nfrågan. Vi har förgäves i utskottsdiskussionerna\r\nställt frågan varför det skall vara så. Egentligen är\r\ntill sist det enda relevanta svar som vi har fått: Ni\r\nkan väl inte få igenom allt.</pre><pre>Vi har en reservation på denna punkt, men jag\r\ntänker inte ta upp kammarens tid med att begära\r\nvotering i denna fråga. Vi återkommer till frågan\r\nsenare.</pre><pre>I propositionen ingår förslag om ett framtida\r\nrationaliseringskrav på 0,5 % av sektorsanslaget\r\nunder fyra år fr.o.m. 1992 och framåt. Det har\r\nberäknats till ca 617 milj.kr. med dagens\r\nsektorsanslag som ingångsvärde. Det bör samtidigt\r\nnoteras att dessa resurser återförs till kommunerna\r\nsom ett reformtillskott.</pre><pre>Centerns förslag i vår partimotion innebär att den\r\nparlamentariska kommitté som vi har fattat beslut\r\nom i samband med ansvarspropositionen också\r\nskall följa upp denna fråga. Om\r\nrationaliseringskravet inte går att uppfylla skall det\r\nredovisas för regeringen, som då har att återkomma\r\ntill riksdagen. Därmed har vi i alla partier insyn i\r\noch ansvar för att skolans resurser inte urholkas till\r\nförfång för kvaliteten. Vi har ett gemensamt ansvar\r\nför att skolan både är så rationell som möjligt och\r\nhar de resurser som behövs. Med det intresse som\r\nnu har visats från alla partier att skjuta till pengar\r\när jag inte ett dugg orolig inför framtiden.</pre><pre>Jag vill avsluta, herr talman, med att ställa några\r\nfrågor till moderaterna och folkpartiet. Reformen\r\nskall ju rivas upp, säger de, om det skulle bli ett\r\nmajoritetsskifte. För att det skall bli bättre, antar\r\njag? Då är min första fråga: Med hur många dagar\r\nvill ni förlänga skolåret utöver de 178 som det minst\r\nmåste ha i dag? Hur många miljoner ytterligare är\r\nni beredda att skjuta till för att finansiera denna\r\nförlängning? Vilka ämnen är det enligt era förslag\r\nsom skall få fler timmar och vilka ämnen är det i\r\nkonsekvensens namn som skall få färre timmar? Jag\r\nförsäkrar er att vi har fyllt ut den tillgängliga tiden.\r\nOm ni har för avsikt att åstadkomma förändringar\r\när det dags att redovisa både var man skall plussa\r\npå och var man skall ta bort. Det går nämligen inte\r\natt göra bådadera, för då får man förlänga skolåret.\r\nDet kunde vara intressant att få svar på frågan. Om\r\ndet skall tas bort något eller minskas, Carl-Johan\r\nWilson, är det religionsämnet som har fått för\r\nmycket plats, eller är det för mycket\r\nsamhällskunskap? Tycker Ann-Cathrine Haglund\r\natt det blir för mycket språk? Eller är det för\r\nmycket att på den humanistiska grenen kunna läsa\r\nfyra moderna språk, alternativt latin och grekiska?\r\nÄr det latinet då som skall bort? Det kunde vara\r\nintressant att få konkreta svar på dessa frågor, inte\r\nbara allmänt svepande formuleringar om att det\r\nsom föreslås i betänkandet måste förstärkas och\r\nförbättras. Det kunde ändå vara välgörande att ni\r\nåtminstone i denna lilla bit av debatten som vi skall\r\nha gemensamt båda försökte koncentrera er på\r\nbetänkandets förslag, för det är nämligen det som\r\nvi skall fatta beslut om här i kammaren om en\r\nstund. Om ni vill fortsätta att föra debatten med\r\nGöran Persson senare om de förslag som han\r\nursprungligen lade fram, må ni gärna göra det om\r\nni tycker att det är spännande. Det har ingenting\r\nmed dagens beslut att göra, utan det är utskottets\r\nförslag som vi nu skall behandla och fatta beslut\r\nom, och det är utskottsförslagets innehåll som vi nu\r\nskall debattera.</pre><pre></pre><pre>Anf. 31 ANN-CATHRINE HAGLUND (m)\r\nreplik:</pre><pre>Herr talman! Med sedvanliga översittarfasoner\r\nrecenserade Larz Johansson det som jag har sagt i\r\ndenna debatt. Larz Johansson är ju skolministerns\r\nstarkaste stöd i den här frågan, liksom i andra\r\nfrågor. Om Larz Johansson hade agerat på ett annat\r\nsätt, skulle vi verkligen kunna få en bättre\r\ngymnasieskola.</pre><pre>Även om jag borde vara van blev jag ändå häpen\r\növer Larz Johanssons debatteknik. ''Den s.k.\r\nutvärderingen'', sade han. Det är faktiskt av\r\nmyndigheterna utsedda lärare som har svarat för\r\ndessa utvärderingar. Den utvärdering som jag\r\nciterade ur -- och jag citerade direkt vad eleverna\r\nhade sagt -- kommer från Wenntrömska skolan i\r\nVästerås. Jag har flera utvärderingsrapporter att\r\ncitera ur, om Larz Johansson är intresserad. De\r\nlärare som står bakom utvärderingen vet\r\nsannerligen vad de talar om.</pre><pre>Larz Johansson sade att jag angriper lärarna. Det\r\ngör jag inte alls. Lärarna har arbetat under de\r\nförutsättningar som har givits dem i den\r\nförsöksverksamhet som har försigått. Lärarna har\r\nhaft felaktiga förutsättningar för att kunna forma\r\nundervisningen.</pre><pre>Jag kan hålla med Larz Johansson om en sak. När\r\neleverna börjar i första årskursen kommer de ofta\r\nsprittande av nyfikenhet och glädje inför att börja\r\nskolan. Så småningom kan skoltröttheten sätta in.\r\nDet är ju fråga om organisationen av skolan -- den\r\nsom vi beslutar om. När vi då lägger på tre år för\r\nalla förmår man inte inom organisationen att ta\r\nhänsyn till elevernas olika förutsättningar och\r\nanlag. Vi vill ha olika yrkesutbildningar med olika\r\nutbildningslängd och med olika innehåll. Det är när\r\nman tvingar på en organisation där eleverna inte\r\nkan anpassa sig efter sina egna önskemål och\r\nförutsättningar som skoltröttheten kommer.</pre><pre>När Larz Johansson påstår att så många har stött\r\nförslaget om treårigheten, citerade han SAF fel.\r\nJag vet inte om Larz Johansson var med vid det\r\nmöte som utbildningsutskottet hade, då man bl.a.\r\nsade att utbildningstidens längd skulle kunna\r\nvarieras och styras av utbildningens mål och\r\nindividens behov. Det överensstämmer ganska väl\r\nmed det som både jag och Carl-Johan Wilson har\r\nsagt här i debatten.</pre><pre>Anf. 32 CARL-JOHAN WILSON (fp)\r\nreplik:</pre><pre>Värderade talman! Larz Johansson får nöja sig\r\nmed att avgöra vad han själv skall säga. Han\r\nförsökte tala om för oss vad vi skall säga i debatten.\r\nDet trodde jag att vi själva kunde få avgöra. Jag\r\ntackar så mycket för Larz Johanssons deklarationer\r\nom vad vi har rätt att ta upp i debatten.</pre><pre>Larz Johansson omnämnde ett tidigare förslag från\r\nKerstin Keen och mig. Vi ville införa en treårig\r\nutbildning enligt ÖGY-modell. Det är inte så svårt\r\natt försvara, inte heller i den här debatten. I ÖGY-\r\nmodellen ingick det modulsystem som vi nu talar\r\nom. En avgörande kritik från folkpartiet\r\nliberalerna mot det förslag som Larz Johansson nu\r\nförsvarar är obligatoriet. Varför måste alla gå tre\r\når? Detta var kanske svårt att förstå.</pre><pre>När det gäller Västerås flygteknikerutbildning\r\nfrågade Larz Johansson: Känner Carl-Johan\r\nWilson inte till att det finns påbyggnadskurser?\r\nMen om det är en utbildning som är 3,5 år lång kan\r\nman inte säga att det sista halvåret är en\r\npåbyggnadsutbildning. Är sista halvåret på alla\r\nutbildningar en påbyggnadsutbildning? Poängen\r\nmed vår kritik mot detta förslag är att man skall\r\nkunna anpassa utbildningens längd till vad som\r\nbehövs. Är utbildningen ett halvår längre än vad\r\nden är för andra linjer, borde man väl tala om att\r\ndet skall ingå i den obligatoriska delen. Annars blir\r\ndet litet märkligt. Rektorn var nöjd, sade Larz\r\nJohansson, men vad skall han säga? Han får väl lösa\r\nallting praktiskt, oavsett vad vi fattar för beslut.</pre><pre>Larz Johansson är inte orolig inför framtiden. Det\r\när bra med en god tilltro till framtiden, det skulle\r\nalla ha glädje av. Men jag är orolig för\r\narbetsklimatet på gymnasieskolorna. Det gäller att\r\nskapa ett arbetsklimat som gör att människor går\r\ntill skolan med glädje varje dag för att sköta sitt\r\njobb så att det blir en god gymnasieskola. Jag är\r\ninte säker på att det går att genomföra en bra\r\ngymnasieskola, om man tar så liten hänsyn till vad\r\nmänniskorna i skolan tycker.</pre><pre>Sedan ställde Larz Johansson ett antal frågor om\r\nvad vi ville förändra för att göra gymnasieskolan\r\nännu bättre än vad han vill göra. Om vi hade haft\r\nsvaren på dessa frågor, hade vi kunnat föra fram\r\ndem nu. Svaren på frågorna är inte tillräckligt\r\nbelysta. Vi har inte några svar, eftersom vi måste\r\nta längre tid på oss. Jag antar att inte heller Larz\r\nJohansson har svar på sina frågor, men han chansar\r\ni alla fall med tillförsikt på framtiden. Vad som\r\nbehövs för en bättre gymnasieskola är tid att få\r\nfram svaren på de frågor som Larz Johansson och\r\nvi andra ställer. När vi har de svaren efter en\r\nremissomgång från fler instanser än dem som Larz\r\nJohansson har hunnit tala med, kanske vi kan\r\nkomma fram till ett vettigt förslag till en ny\r\ngymnasiereform, som vi kan föra fram med\r\nstolthet.</pre><pre>Anf. 33 LARZ JOHANSSON (c) replik:</pre><pre>Herr talman! Så fort Ann-Cathrine Haglund får\r\nmothugg eller blir recenserad -- som hon sade -- är\r\nhon utsatt för översittarfasoner. Ann-Cathrine\r\nHaglund som är så förtjust i betyg i alla sammahang\r\nborde väl uppskatta att få en recension av sina\r\nåsikter, också här i kammaren.</pre><pre>Det skall bli bättre, men frågan om hur det skall gå\r\ntill är Ann-Cathrine Haglund inte beredd att svara\r\npå. Det var ju det som jag frågade om. Vilka ämnen\r\nskall få mera tid? Vilka ämnen skall få mindre tid?\r\nHur många dagar skall ni förlänga skolåret med?\r\nHur mycket pengar är ni beredda att skjuta till för\r\natt betala denna förlängning? För att över huvud\r\ntaget kunna föra den här typen av debatt måste ni\r\nkunna ge konkreta svar på dessa frågor.</pre><pre>Ann-Cathrine Haglund sade att hon inte angrep\r\nlärarna. Lärarna hade bara fått fel förutsättningar.\r\nSäg som det är och som ni moderater tänker, Ann-\r\nCathrine Haglund! Lärarna hade fått fel elever.\r\nDessa elever skulle inte ha några allmänna ämnen\r\nenligt moderat uppfattning. Detta är vad Ann-\r\nCathrine Haglund beskriver som ''brist i\r\norganisationen''. Det är rejälare om man\r\nåtminstone kan stå för de uppfattningar som man\r\nhar.</pre><pre>Ni hänvisade till SAF och de uppgifter som ni har\r\nfått därifrån. Vi satt en hel måndag i\r\nutbildningsutskottets sammanträdessal tillsammans\r\nmed SAF och dess branschorganisationer. Alla\r\npartier var då närvarande, utom moderaterna och\r\nfolkpartiet som bojkottade detta möte.</pre><pre>Vi har rätt att ta upp vilka frågor vi vill, sade Carl-\r\nJohan Wilson. Självfallet, och fortsätt gärna med\r\ndet om ni vill stå utanför debatten. Men den här\r\ndebatten handlar om utbildningsutskottets\r\nbetänkande. Ni får gärna diskutera andra frågor,\r\nmen då bevisar ni än en gång att ni inte har något\r\nintresse av att påverka det här beslutet.</pre><pre>Det här med ÖGY var inte så konstigt, sade Carl-\r\nJohan Wilson. Det var ju frivilligt på ett helt annat\r\nsätt. Men snälla Carl-Johan Wilson. ÖGY-\r\nutbildningen är treårig, precis som den utbildning\r\nsom vi nu skall besluta om!</pre><pre>Jag frågade om teknikerutbildningen som blir en\r\nettårig påbyggnadsutbildning, vilket motsvarar det\r\ngamla T4-året i gymnasieskolan. Vill Carl-Johan\r\nWilson återinföra det systemet?</pre><pre>Jag hänvisade inte till någon rektor i Västerås, Carl-\r\nJohan Wilson. Det var skolchefen som på\r\nkommunens uppdrag redan den 5 april -- långt\r\ninnan betänkandet justerade -- uttalades att det var\r\nen bra lösning med ett fjärde år som\r\npåbyggnadsutbildning efter fordonsprogrammet.\r\nDessutom konstaterade skolchefen att ett treårigt\r\nflygtekniskt program enligt de i propositionen\r\nföreslagna timplanerna skulle vara bra, eftersom de\r\ncivila och militära grundutbildningarna skulle\r\nkunna samordnas i en enda utbildning, vilket ger\r\nsamhällsekonomiska vinster. För att sedan\r\ndärutöver uppfylla de internationella kraven kan\r\nman ha ett fjärde påbyggnadsår. Det här är inte alls\r\nsärskilt konstigt, Carl-Johan Wilson. Det är en bra\r\nlösning.</pre><pre>Anf. 34 ANN-CATHRINE HAGLUND (m)\r\nreplik:</pre><pre>Herr talman! Nu för inte Larz Johansson en seriös\r\ndebatt längre. Jag tror att alla ledamöter i utskottet,\r\nutom Larz Johansson, är medvetna om att vi\r\nmoderater inför uppvaktningen den måndagen\r\nhade anmält att vi inte kunde delta. Ändå\r\nbeslutades det att man skulle ta emot\r\nuppvaktningar den dagen. Det var icke fråga om\r\nnågon bojkott, det tycker jag att Larz Johansson\r\nskall ta tillbaka.</pre><pre>Vi har redovisat våra ställningstaganden i vår långa\r\nreservation. Där har vi också angivit vilka\r\nförutsättningar vi anser skall föreligga för ett nytt\r\nförslag och vad ett nytt förslag skall innehålla. Att\r\nvi inte kan acceptera den korta handläggningstiden\r\ni utskottet när det gäller utökningen av antalet\r\ntimmar är väl inte att undra på när man får förslaget\r\ntill utskottet en torsdag och skall justera\r\nbetänkandet följande tisdag. Så behandlar man inte\r\nett viktigt förslag, en viktig reform om en ny\r\ngymnasieskola.</pre><pre>Anf. 35 CARL-JOHAN WILSON (fp)\r\nreplik:</pre><pre>Värderade talman! Låt mig först kommentera den\r\nanmärkning som Larz Johansson riktade mot oss\r\nför att vi inte hade varit närvarande vid träffen med\r\nSAF m.fl. Han kallade det bojkott. Det är svårt att\r\ntolka vad man ser om man inte vet vad som ligger\r\nbakom. Faktum var att vi sedan länge hade planerat\r\nett besök med hela vår utbildningsutskottsgrupp i\r\nen annan del av landet den dagen och meddelade\r\natt vi inte kunde ändra på det. Jag ville gärna säga\r\ndetta så att det kommer in i protokollet och så att\r\nLarz Johanssons bojkottangrepp inte får stå\r\nobemött.</pre><pre>Larz Johansson nämnde ÖGY, och jag undrar om\r\ndet inte är Larz Johansson som har missuppfattat\r\ndetta. Det som vi argumenterade för när det gällde\r\nÖGY-system är inte alls likt det förslag som\r\nföreligger i dag. I vårt förslag finns ett modulsystem\r\nsom inte alls finns i detta förslag. I vårt förslag finns\r\nen frivillighet som inte alls finns i dagens förslag.\r\nAnmärkningen mot det förslag som Larz Johansson\r\nförsvarar är ju trögheten i det, som jag sade förut,\r\natt man inte kan ändra på något och att det inte\r\nfinns någon frivillig flexibilitetsmöjlighet i det. Är\r\ndet svårt att förstå?</pre><pre>Anf. 36 LARZ JOHANSSON (c) replik:</pre><pre>Herr talman! Carl-Johan Wilson, det är svårt att\r\nförstå att det inte finns någon frivillig\r\nflexibilitetsmöjlighet i systemet. Jag förstår inte vad\r\nCarl-Johan Wilson talar om. ÖGY-försöket\r\ninnebär en treårig yrkesutbildning för alla som går\r\nin i den yrkesutbildningen. Det som vi nu föreslår\r\när en treårig yrkesutbildning för dem som går in i\r\nden utbildningen. Det är självfallet frivilligt att\r\nsöka till utbildningen. Men Carl-Johan Wilson får\r\nnog i ett senare inlägg försöka förklara litet\r\nnärmare med vad han menar med en frivillig\r\nflexibilitet i systemet.</pre><pre>Jag tycker fortfarande, att om moderata\r\nsamlingspartiet har tre ordinarie ledamöter och tre\r\nsuppleanter i utbildningsutskottet, kan det inte\r\nvara alldeles orimligt att begära att man åtminstone\r\navdelar någon att vara med och lyssna på de\r\nsynpunkter som kanske de viktigaste intressenterna\r\nnär det gäller yrkesutbildning har att framföra till\r\nutbildningsutskottet. Jag tycker att det är en ganska\r\nrimlig begäran. Och jag försäkrar att Ann-Cathrine\r\nHaglund att våra besökare också tyckte det.</pre><pre>Det var säkert spännande saker som folkpartiet\r\nreste runt och tittade på i andra delar av landet.</pre><pre>Men om ni själva står och säger att det var en så\r\nförskräckligt kort tid för handläggning av det här\r\nbeslutet och att ni inte hann sätta er in i ärendena,\r\nhade det kanske varit rimligt att avsätta en eller\r\nannan suppleant att lyssna på denna diskussion.</pre><pre>Ni har bägge två naturligtvis avstått från att försöka\r\nsvara på min konkreta fråga, dvs. vad innebär er\r\nförbättring för timplanerna när det gäller de\r\nstudieförberedande programmen? Vilka ämnen\r\nskall ha fler timmar? Vilka ämnen skall ha färre\r\ntimmar? Med hur många dagar är ni beredda att\r\nförlänga skolåret? Och hur mycket pengar är ni\r\nberedda att skjuta till för att betala den\r\nförlängningen? Det är den springande punkten som\r\när helt avgörande för om era förslag och era\r\ninvändningar skall betraktas som trovärdiga eller\r\ninte i denna debatt, annars är det bara munväder\r\nsom ni håller på med.</pre><pre>Sedan säger Carl-Johan Wilson att han tycker att\r\nlåter tryggt att jag inte är orolig. Vad jag sade var\r\natt med det stora intresse som nu har redovisats\r\nfrån alla partier i riksdagen, inkl. Carl-Johan\r\nWilsons eget parti, är jag inte orolig för att det vid\r\nden utvärdering som den här parlamentariska\r\ngruppen skall göra skall visa sig att det inte är\r\nmöjligt och rimligt att ta ut denna\r\nrationaliseringseffekt utan att försämra kvaliteten i\r\ngymnasieskolan. Om så skulle bli fallet är jag\r\növertygad om att vi tillsammans här i riksdagen\r\nkommer att se till att beslut fattas som gör att dessa\r\nbesparingar inte tas ut. Att jag inte är orolig beror\r\npå de försäkringar som jag har fått av er tidigare i\r\ndebatten.</pre><pre>Andre vice talmannen meddelade att Ann-\r\nCathrine Haglund och Carl-Johan Wilson anhållit\r\natt till protokollet få antecknat att de inte ägde rätt\r\ntill ytterligare repliker.</pre><pre>Anf. 37 YLVA JOHANSSON (v):</pre><pre>Herr talman! Sommaren 1976 var jag en tolvårig\r\ntös som full av tillförsikt såg fram emot att få börja\r\ni högstadiet. Vid samma tidpunkt tillsattes\r\ngymnasieutredningen.</pre><pre>Det avgörande skälet för att tillkalla en utredning\r\nvar det erkända behovet av att reformera\r\ngymnasieskolan i takt med samhällsutvecklingen.\r\nÄven en inre samordning mellan de linjer som\r\nspeglade de tidigare tre skolformerna --\r\ngymnasierna, fackskolan och yrkesskolan -- ansågs\r\ndå nödvändig.</pre><pre>Men det har sannerligen tagit tid. Och\r\ngymnasiereformen har låtit vänta på sig. Av\r\nförklarliga skäl kunde jag 1976 knappast föreställa\r\nmig att jag själv, som avslutning på mitt treåriga\r\ngästspel i riksdagen, skulle få vara med och besluta\r\nom den nya gymnasieskolan.</pre><pre>Under hela 80-talet har gymnasieskolan präglats av\r\nförsöksverksamheter och väntan på beslut. Det\r\nmycket stora intresset ute i kommunerna och på\r\nskolorna för att delta i ÖGY-försöken kan fungera\r\nsom en illustration till den otålighet som många av\r\ndem som är verksamma ute i skolorna har känt över\r\natt de politiska avgörandena har dröjt.</pre><pre>Sett med mina ögon har gymnasiereformen beretts\r\nunder mer än halva mitt liv, men också de som har\r\nett annat tidsperspektiv instämmer nog i att det nu\r\när hög tid att fatta beslut om en ny gymnasieskola.</pre><pre>Det är därför lyckligt för gymnasieskolan att den\r\npolitiskt ganska märkliga attityd som moderaterna,\r\nfolkpartiet och miljöpartiet har visat -- att sätta sig\r\nned på sin stjärt och tjura över propositionens\r\notillräcklighet -- inte har majoritet i Sveriges\r\nriksdag. Tack vare andra partiers omfattande\r\narbete i utskottet kan vi i dag äntligen besluta om\r\nen gymnasiereform som på flera områden\r\nväsentligt förbättrar ungdomars möjligheter till\r\nutbildning och ett aktivt yrkesliv.</pre><pre>Utbildning, eller bristen på utbildning, framstår\r\nalltmer som en av de avgörande faktorerna bakom\r\nde orättvisor som finns i vårt samhälle. Sambandet\r\nmellan föräldrarnas sociala och ekonomiska\r\nstiuation och ungdomarnas utbildning är, tvärtemot\r\nvad många tror, fortfarande mycket starkt och har i\r\nvissa avseenden förstärkts under 80-talet. Klyftorna\r\nhar alltså vidgats samtidigt som utbildningens\r\nbetydelse för den enskilda individens möjligheter\r\nhar ökat. Allt tyder dessutom på att utbildning i\r\nframtiden kommer att få en allt större betydelse.</pre><pre>Under de senaste två decennierna har i första hand\r\nden kunskapsintensiva delen av det svenska\r\nnäringslivet expanderat. Arbetslivet har genomgått\r\noch genomgår dramatiska och snabba förändringar.\r\nYrken förändras, och skillnader mellan olika\r\nyrkesgrupper suddas ut. Arbetsfördelningen inom\r\nsåväl företag som förvaltning ändras i riktning mot\r\nökad integrering av arbetsuppgifterna och ökat\r\nansvarstagande hos de enskilda individerna för hur\r\narbetet skall utföras. Denna utveckling medför\r\nökad efterfrågan på ny kunskap, bredare\r\nkompetens och förmåga till ökad flexibilitet när det\r\ngäller inlärning och problemlösning. Inom flera\r\nyrkesområden minskar skillnaderna mellan\r\narbetare och tjänstemän, och hierarkiska\r\norganisationer plattas till.</pre><pre>Tyvärr omfattar denna utveckling ännu inte hela\r\narbetsmarknaden. Fortfarande är många\r\nmänniskor hänvisade till monotona och nedslitande\r\narbetsuppgifter utan inflytande över sin situation.\r\nDet är ur min synvinkel därför så viktigt att\r\ngymnasieskolan och vuxenutbildningen utformas så\r\natt den är i takt med, och ytterligare skyndar på, en\r\nomorganisering av arbetet och arbetslivet som\r\nleder till att människors hela kompetens på ett\r\nbättre sätt kan tas till vara och de anställda ges ett\r\nstörre inflytande över sin arbetssituation.</pre><pre>Men det räcker inte med en gymnasieskola som är\r\ni takt med arbetslivets utveckling.\r\nGymnasieutbildningen, liksom naturligtvis även\r\nvuxenutbildningen, skall ge människor möjlighet\r\noch hjälp att själva utvecklas -- som individer, som\r\nkritiskt reflekterande och som skapande\r\nmänniskor, som aktiva deltagare i demokratiska\r\nprocesser och i samhällslivet i stort.</pre><pre>Utbildningen måste också medverka till att ge\r\nungdomar valmöjligheter i livet efter\r\ngymnasieskolan. Det kräver att de\r\nåtervändsgränder som finns i dagens linje- och\r\nspecialkurssystem byts mot bredare\r\nutbildningsvägar med möjlighet till successiva val.\r\nDet är också viktigt att samtliga utbildningsvägar\r\nger allmän behörighet till högre studier och att alla\r\nelever får goda kunskaper i allmänna ämnen,\r\nliksom att alla ges möjligheter att pröva sina\r\nkunskaper i verkligheten och lära känna\r\narbetslivets realiteter.</pre><pre>Kanske viktigast av allt är att ungdomar får en\r\nutbildning som ger valmöjligheter på\r\narbetsmarknaden. Det kräver kunskaper som är\r\nindividens egendom, som han eller hon kan ta med\r\nsig från skolan och från ett arbete till ett annat. Det\r\ngäller en utbildning som inte är knuten till en viss\r\narbetsplats utan är knuten till eleven, en utbildning\r\nsom gör det möjligt att välja på arbetsmarknaden,\r\natt ställa krav och att välja bort dåliga arbetsplatser.</pre><pre>Det är därför det är så viktigt att nu besluta om en\r\nförbättrad och förlängd yrkesförberedande\r\nutbildning i gymnasieskolan. Och det är därför som\r\ndet kan få så oerhört allvarliga konsekvenser om\r\nman skulle ersätta gymnasieutbildningen med den\r\nlärlingsutbildning som moderaterna, folkpartiet\r\noch miljöpartiet förespråkar.</pre><pre>De som i dag har de sämsta valmöjligheterna på\r\narbetsmarknaden är vi kvinnor. Sverige intar en\r\nföga smickrande tätposition när det gäller\r\nkönssegregering på arbetsmarknaden.</pre><pre>I gymnasieskolans nuvarande linjeorganisation\r\növerväger de linjer som inriktas mot traditionella\r\nmansyrken. I mindre kommuner begränsas\r\n''flicklinjerna'' ofta till en eller två. Det har\r\ndessutom visat sig lättare att rekrytera pojkar till\r\nflickdominerade utbildningar än tvärtom.</pre><pre>Den könsuppdelade arbetsmarknaden motsvaras\r\nav att vi i den nuvarande gymnasieskolan i\r\npraktiken nästan har ett flickgymnasium och ett\r\npojkgymnasium. Endast 6 linjer av 28 har en något\r\nså när jämn könsfördelning. Hälften av\r\ngymnasieskolans nuvarande linjer är könsspecifika\r\ni den meningen att över 90 % av eleverna är\r\nantingen flickor eller pojkar. Dagens\r\ngymnasieskola bidrar alltså inte till att öka\r\nflickornas valmöjligheter på arbetsmarknaden.</pre><pre>Jag anser att en gymnasiereform måste innebära en\r\nsådan förändring av utbildningen att flickorna inte\r\nbara i teorin utan även i verkligheten ges en\r\nstarkare ställning och ökade valmöjligheter på\r\narbetsmarknaden.</pre><pre>Ett mansdominerat samhälle kan naturligtvis inte\r\nenbart utbildas bort, men vi har ändå en del\r\nkunskap om vilka förändringar som behövs för att\r\nstödja flickorna i skolan. Vi vet att bredare\r\nstudievägar som först efter något år leder in på\r\nolika grenar gör flickor mer benägna att göra s.k.\r\notraditionella val. Det finns anledning att tro att det\r\nrelativt stora utrymmet för individuella val inom\r\nsamtliga program kan ha samma effekt. Dessa\r\nförändringar ger mig anledning att hoppas på att\r\nden nya gymnasieskolan skall vara något mindre\r\nkönssegregerad än dagens.</pre><pre>Men minst lika viktigt som studievägsstrukturen är\r\ninnehållet i undervisningen och de arbetssätt som\r\nanvänds i skolan. Jag utgår ifrån att den nyligen\r\ntillsatta läroplanskommittén kommer att utarbeta\r\nsina förslag till kursplaner och läroplan med\r\njämställdhet som ett av målen. Detta är dock inget\r\nsom betonas i kommitténs direktiv. Det skulle\r\ndärför vara intressant att höra vad skolminister\r\nGöran Persson har för planer för att ytterligare\r\nminska könssegregeringen i gymnasieskolan.</pre><pre>När jag nu är inne på flickornas villkor och\r\nmöjligheter i och efter gymnasieskolan, är det svårt\r\natt låta bli att kommentera miljöpartiets\r\nreservation nr 2. Där föreslås ett nytt\r\nlivsvetenskapligt program. Jag citerar: ''Fysik- och\r\nkemikurserna inriktas mot dessa vetenskapers\r\nfunktion i samhället på samma sätt som biologin i\r\ndag kopplar samman ekologi -- miljövård,\r\nfysiologi -- medicinsk orientering, etc. Biologi\r\ntillsammans med samhällskunskap och etik samt ett\r\nmodernt geografiämne bör ingå och ges en\r\nsamordnande uppgift för internationalisering,\r\nresurshushållning och global miljövård. Ett vidgat\r\nidrottsämne som inrymmer motions- och\r\nfriluftsverksamhet och människans 24-timmars\r\nsituation, dvs. människan i arbete, vila och\r\nrekreation, skulle ingå i detta program.''</pre><pre>Enligt miljöpartiet skulle detta program ''framför\r\nallt ge flickorna en chans''.</pre><pre>Detta är ren gallimatias, Eva Goe s! Miljöpartiets\r\nreservation är en sörja av ord, vars konsekvenser i\r\nbästa fall är obegripliga. Märkligt nog anses denna\r\nsörja särskilt lämplig för flickor. Det sorgliga är att\r\nmiljöpartiet, vars politik jag på många områden\r\nrespekterar och känner sympati för, i\r\nutbildningspolitiken gång efter annan sitter och\r\nflamsar i knät på högern. De som seriöst arbetar för\r\nen förstärkning och uveckling av utbildningen när\r\ndet gäller naturvetenskap, miljökunskap,\r\nhälsokunskap och globala frågor har föga stöd av\r\nEva Goe s.</pre><pre>Regeringen föreslog oacceptabla nedskärningar av\r\nden garanterade undervisningstiden på de\r\nstudieförberedande programmen, en besparing\r\nmotsvarande 330 milj.kr. Det var omöjligt för mig\r\natt medverka till en sådan nedrustning som\r\nförmodligen skulle ha medfört konsekvenser för\r\nhela det utbildningssystem som följer efter\r\ngymnasieskolan, liksom det med största\r\nsannolikhet hade lett till betydande\r\nkvalitetsskillnader mellan olika kommuner och\r\nsärskilt drabbat de elever som har störst behov av\r\nstöd i skolan.</pre><pre>Men det fanns ytterligare ett skäl för\r\nutskottsmajoriteten att återställa\r\nundervisningsvolymen, nämligen den omfattande\r\nopinionen emot nedskärningsförslaget.</pre><pre>En bra skola skapas av dem som är verksamma där,\r\nav elever och lärare. Politiska beslut kan underlätta\r\neller försvåra en positiv utveckling, men vi får\r\naldrig förledas att tro att verkliga förändringar kan\r\nkommenderas fram genom riksdagsbeslut. Jag\r\nhoppas och tror på, liksom jag tidigare har berättat\r\nhur jag väntat på, den gymnasiereform vi nu skall\r\nbesluta om. Men om en ny gymnasieskola skall\r\nkunna förverkligas, krävs att de som skall göra\r\njobbet, framför allt elever och lärare, är med på\r\nnoterna. Om breda grupper direkt motsätter sig\r\nreformen är den dömd att misslyckas.</pre><pre>När jag nu talar om opinioner som påverkat\r\ngymnaiseförslaget i positiv riktning, så är det viktigt\r\natt göra en markering mot de överdrifter och\r\nsvartmålningar som förekommit och som försvårat\r\nen seriös debatt om den framtida\r\ngymnasieutbildningen. Jag tänker då särskilt på de\r\ntrupper som anförts av moderaterna, men även\r\nfolkpartiet har deltagit. Vi har här i debatten hört\r\nhur Ann-Cathrine Haglund kallat\r\ngymnasiereformen för ett attentat mot skolan.</pre><pre>Det är, lindrigt uttryckt, lite svårt för mig att förstå\r\nhur en nedskärning av statsbidraget till skolsektorn\r\nmed 355 miljoner, som riksdagen beslutade om för\r\nen dryg månad sedan, av dessa partier --\r\nmoderaterna och folkpartiet -- betraktades som\r\nnödvändiga av effektivitets- och statsfinansiella\r\nskäl, medan en nedskärning med 330 miljoner av\r\nsamma sektorsbidrag är ett attentat mot skolan, en\r\nkunskapsnedrustning som i det närmaste hotar\r\nlandets kompetensutveckling och i förlängningen\r\nhela välfärdssamhället.</pre><pre>Kanske Ann-Catherine Haglund kan förklara för\r\nmig vad det är för skillnad på pengar och pengar\r\ninom samma sektorsbidrag?</pre><pre>Vi i vänsterpartiet har motsatt oss nedskärningar\r\ninom skolans område utifrån vår principiella syn på\r\nskolans och utbildningens värde, för eleverna lika\r\nväl som för samhällsutvecklingen. I stället har vi\r\nföreslagit förstärkningar på en rad områden. Vi har\r\ni detta betänkande även motsatt oss det\r\nrationaliseringskrav om 0,5 % per år som\r\nkommunerna nu åläggs. Om det är möjligt med\r\nrationaliseringsvinster motsvarande 617 milj.kr.\r\nåterstår att se, något som också utskottet\r\nkonstaterar. Min uppfattning är att eventuella\r\nrationaliseringsvinster skall tillfalla kommunerna\r\nför att göra det möjligt med ytterligare\r\nkvalitetshöjningar inom skolan. De pengar bör inte\r\nanvändas för att finansiera av statsmakterna\r\nbeslutade reformer.</pre><pre>I den nya gymnasieskolan utökas elevernas\r\nvalmöjligheter väsentligt. Det är verkligen på tiden\r\natt alla ungdomar nu ges rätt till\r\ngymnasieutbildning och att det egna valet av\r\nutbildningsväg blir avgörande i stället för\r\nstatsmatkernas planeringsramar. Det är också\r\nutmärkt att utrymmet för individuellt val inom\r\nvarje program blir närmare 10 %. Detta innebär\r\nväsentligt ökade möjligheter för eleverna att\r\npåverka sin egen utbildning.</pre><pre>Men det är viktigt, tror jag, att inte låta ökade\r\nvalmöjligheter ersätta en förbättring av\r\nelevinflytandet i klassrummet och över\r\nundervisningens utformning. Det egna kan\r\nnämligen inte kvittas mot det andra. Det är nu\r\nnödvändigt att elevernas inflytande stärks i\r\ngymnasieskolan, och jag sätter i det avseende ett\r\nstort hopp till läroplanskommittén. I den nuvarande\r\nläroplanen för gymnasieskolan finns en del övrigt\r\natt önska när det gäller elevinflytandet.</pre><pre>Herr talman! Dagens debatt och beslut gäller inte\r\nbara gymnasieskolan utan även vuxenutbildningen.\r\nTyvärr har vuxenutbildningen hamnat i\r\nskymundan, såväl i den offentliga debatten som här\r\ni kammaren i dag.</pre><pre>Jag inledde mitt anförande med att tala om\r\nutbildningens betydelse för individen liksom för\r\narbetslivet. Vi är i den situationen att i takt med att\r\nden generella utbildningsnivån i samhället höjs så\r\nökar utbildningskraven, inte minst från\r\nnäringslivet. Det leder till att vi trots en förbättrad\r\nutbildningsnivå har ett fortsatt stort\r\nvuxenutbildningsbehov.</pre><pre>Den utbildning som ges i gymnasieskolan kan inte\r\nmotsvara alla de krav som kan komma att ställas\r\nlång tid efteråt. Om man enbart satsar på en\r\nsammanhängande ungdomsutbildning skapar man\r\ndärför en ständig utbildningsklyfta.</pre><pre>Det är bra att nivån för grundläggande\r\nvuxenutbildning nu höjs till att omfatta en\r\nutbildning motsvarande hela grundskolan. Men\r\nutbildningsbehoven har ökat än snabbare. Jag\r\nanser att även gymnasieskolans kärnämnen bör\r\ningå i grundvux så att alla medborgare som saknar\r\nkompetens motsvarande grundskolan plus\r\ngymnasieskolans kärnämnen skall ha rätt till denna\r\nutbildning; en rätt som givetvis måste motsvaras av\r\nen skyldighet för kommunerna att erbjuda denna\r\nutbildning. Goda kunskaper i allmänna ämnen är\r\nnämligen en nödvändig grund för fort- och\r\nvidareutbildning.</pre><pre>Utskottets behandling av regeringens proposition\r\nhar medfört avsevärda förbättringar i förhållande\r\ntill förslaget. Framför allt har den garanterade\r\nundervisningstiden kraftigt ökats på de s.k.\r\nstudieförberedande programmen, men också när\r\ndet gäller de yrkesförberedande har förbättringar\r\nskett. Personligen är jag särskilt glad över att vi har\r\nskapat utrymme för ca 5 procents ämnesanknuten\r\npraktik på de studieförberedande programmen.</pre><pre>Trots dessa förbättringar står Ann-Cathrine\r\nHaglund här i talarstolen och säger att\r\nutskottsmajoritetens kraftiga ökning av den\r\ngaranterade undervisningstiden inte skulle vara\r\ntillräcklig. Utskottsmajoriteten har utgått från en\r\ngaranterad undervisningstid som inom ramen för\r\n178 skoldagar ger ett ganska knappt tidsutrymme\r\nsom skall räcka till alla prov, studiebesök, syo-\r\ninformationer och andra viktiga s.k.\r\nschemabrytande aktiviteter. När Ann-Cathrine\r\nHaglund menar att 33--35 veckor per år skall\r\nanvändas till garanterad undervisning, måste hon\r\nutgå ifrån antingen att prov, syo-information,\r\nstudiebesök m.m. inte skall förekomma i\r\ngymnasieskolan eller att elevernas skoldag kraftigt\r\nmåste förlängas. Det tredje alternativet, som Larz\r\nJohansson också tog upp, är att skolåret kraftigt\r\nförlängs. Vilket av dessa tre alternativ är det som\r\nmoderaterna har tänkt sig, Ann-Cathrine\r\nHaglund?</pre><pre>Det finns självklart önskemål som inte har kunnat\r\ntillgodoses av utskottet. Det finns alltid önskemål\r\nom mer, och många av propåerna har sitt\r\nberättigande. Men skolåret har åtminstone ännu så\r\nlänge bara 178 dagar, och ungdomars liv rymmer\r\nförvisso mer än skolarbete.</pre><pre>Jag tror att det är viktigt att ta fasta på den mer\r\nflexibla struktur som den nya gymnasieskolan har.\r\nJag tror att vi i framtiden kommer att få se nya s.k.\r\ngymnasiereformer växa fram inom dessa ramar ute\r\npå skolorna som ett resultat av elevers och lärares\r\nengagemang. Jag anser att utskottsmajoriteten har\r\nlagt ett bra förslag till gymnasieskola och\r\nvuxenutbildning, och det är min förhoppning att de\r\nsom är verksamma i skolan utifrån detta skall\r\nkunna skapa en bättre skola.</pre><pre>På några punkter har vi i vänsterpartiet inte fått\r\ngehör för våra krav och där har vi reservationer.\r\nMen i alla övriga delar vill jag yrka bifall till\r\nutskottets hemställan. Vi står självfallet bakom de\r\nreservationer jag har undertecknat, men jag nöjer\r\nmig med att yrka bifall till reservation nr 8.</pre><pre></pre><pre>Anf. 38 EVA GOE S (mp):</pre><pre>På denna vår stora skoldebattdag --\r\nvärldsmiljödagen -- vill jag göra en internationell\r\nutblick i tid och rum. Om denna dag är en typisk\r\ndag på planeten Jorden så kommer vi att förlora 116\r\nkvadratmile, eller 4 000 m2, regnskog i sekunden.\r\nVi kommer att förlora 72 kvadratmile till växande\r\nöknar. Vi kommer att förlora mellan 40 och 100\r\narter. Vi kommer att förlora ca 40 000 barn som dör\r\nav svält och sjukdomar. Vi kommer att avge 2 700\r\nton klorerade kolväten till atmosfären och 15\r\nmiljoner ton kol. I kväll kommer jorden att vara\r\nnågot hetare, dess vatten ännu surare och livsväven\r\nännu tunnare.</pre><pre>Vid årsskiftet 2000 kommer sannolikt 20 % av alla\r\nde livsformer som fanns på planeten år 1900 att vara\r\nutdöda. Sanningen är den att många ting som er\r\nhälsa och framtida välgång är beroende av är i\r\nutomordentlig fara: klimatförändringar,\r\nmotståndskraft och produktivitet inom naturliga\r\nsystem, naturens skönhet och biologiska mångfald.</pre><pre>Det är av vikt att lägga märke till att detta inte\r\nberor på okunniga människor. Tvärtom. Vi i väst\r\nhar aldrig varit så informerade och upplysta om den\r\nglobala krisen och haft så många kunskaper som i\r\ndag. Trots högre utbildning och akademiker med\r\nfil. kand.-, jur. kand.-, fil. lic.- och fil. dr-grader har\r\ndetta blivit resultatet. Ränksmidarna och\r\ngärningsmännen i Den stora förintelsen var Kants\r\noch Goethes arvtagare. Trots att folket i Tyskland\r\nvar bildat tjänade deras bildning inte som tillräcklig\r\nbarriär mot barbari. Vad var det för fel? Wiesel\r\nsade: ''Den utströk teorier i stället för värden,\r\nbegrepp i stället för medvetenhet, svar i stället för\r\nfrågor, ideologi och effektivitet i stället för\r\nsamvete.''</pre><pre>Detsamma skulle kunna sägas om hur vår\r\nutbildning har format oss att begrunda världen. Vi\r\nlever i en värld där ca 1 miljard människor -- en\r\nfemtedel av jordens befolkning -- lever i absolut\r\nfattigdom, där 40 % inte har tillgång till rent vatten\r\neller hälsovård, där vi i den rika världen roffar åt\r\noss tre fjärdedelar av alla naturresurser, där vi i i-\r\nvärlden kan åka till månen tur och retur, men\r\nkvinnor i tredje världen får gå flera timmar varje\r\ndag för att få tag på ved och vatten. Vi har byggt en\r\nvärld av rikedom för få, men fattigdom à la\r\nCalcutta för en växande underklass.</pre><pre>I denna kamp om herraväldet borde vi i stället enas\r\nglobalt för att rädda denna jord. Men de\r\nekonomiska supermakterna slåss med sina dollar,\r\nyen och ecun. Bortblåst är solidariteten med tredje\r\nvärlden, miljön, kommande generationer och\r\nbarnen; de värden som vi i miljöpartiet slår vakt om\r\noch grundar vår ideologi på.</pre><pre>Vad har gått snett? Det är tendensen att vilja\r\nbehärska naturen. Det är övertron på att teknik och\r\nhögre utbildning på lämpligt sätt kan återskapa det\r\nsom raserats.</pre><pre>Anders Wijkman säger så här i Svenska Dagbladet\r\ni dag: ''Industriländernas miljöpolitik bygger i allt\r\nväsentligt på förhoppningen om att ny och bättre\r\nteknik skall lösa problemen. -- -- -- Men det finns\r\ngränser för hur effektiv tekniken kan bli. Om\r\nutvecklingen fortsätter som hittills, dvs. fortsatt\r\nvolymexpansion, dröjer det inte länge förrän vi är\r\ntillbaka vid startpunkten. Filosofin om den ständiga\r\nvolymexpansionen är sålunda ihålig.</pre><pre>Om vi skall kunna lämna över jorden i ett hyggligt\r\nskick till våra barn och barnbarn krävs ett radikalt\r\nomtänkande. Utmaningarna är enorma.</pre><pre>Tag klimatfrågan som exempel.'' Den nämndes här\r\ni morse, när vi hade besök. ''Om målsättningen är\r\natt stabilisera klimatsystemet, krävs att utsläppen\r\nav de s.k. växthusgaserna halveras. Det borde\r\ninnebära att de rika länderna minskar sin\r\nfossilanvändning med 60--70 procent (mer än en\r\nhalvering för att ge u-länderna möjlighet att på kort\r\nsikt öka sin användning). Det som diskuteras i\r\nVästeuropa i dag, är att stabilisera utsläppen till år\r\n2000. USA har inte ens accepterat denna föga\r\nambitiösa målsättning. Där fortsätter oljan att\r\nflöda!''</pre><pre>Jag frågar er: Vore det inte mycket förnuftigare att\r\nvi anpassar oss till en ändlig planet än att vi försöker\r\nförändra planeten att passa våra oändliga behov?</pre><pre>Med tanke på mänsklighetens överlevnad och att vi\r\nbara har en jord, hur kan vi då förändra\r\nutbildningen?</pre><pre>Vi i miljöpartiet anser för det första att all\r\nutbildning skall vara relaterad till miljön. Detta har\r\nvi lyckats med nu -- åtminstone på papperet.</pre><pre>För det andra anser vi att utbildningens mål måste\r\nvara att utveckla elevens självinsikt och personliga\r\nutvecklingen. Lära för livet. Inlärning är att förstå,\r\ninte behärska, ämnet. En djupare kunskapssyn som\r\när analyserande och problemlösande är en\r\nförutsättning för detta och att man sätter in det lilla\r\ni en helhet. Ämnet är redskapet. Lika väl som man\r\nanvänder hammare och mejsel för att skulptera ett\r\nmarmorblock används idéer och kunskap för att\r\nforma ens egen personlighet. Det går inte att bara\r\nstoppa in alla slags fakta, teknik, metoder och\r\ninformation i huvudet på eleven utan att ta hänsyn\r\ntill hur kunskapen senare kommer att användas.\r\nGrekerna visste bättre.</pre><pre>För det tredje anser vi att kunskap för med sig\r\nansvar, ett ansvar för att kunskapen används på ett\r\nfruktbart sätt. Vem bär ansvaret för olyckan i\r\nTjernobyl, uttunningen av ozonskiktet och\r\nhändelserna i Bhopal? Var och en av dessa\r\nkatastrofer inträffade på grund av att ingen var\r\nytterst ansvarig, trots all denna kunskap.</pre><pre>För det fjärde anser vi att vi inte kan säga något,\r\nförrän vi förstår hur denna kunskap påverkar\r\nindivider och samhällen.</pre><pre>För det femte anser vi att handling är viktigare än\r\nord -- förebilden. Eleven får höra om globalt ansvar\r\nsamtidigt som man kanske investerar i de mest\r\nansvarslösa ting på skolan eller institutionen. Eller\r\nman kanske hindras från att bedriva praktisk\r\nmiljövård.</pre><pre>Slutligen anser vi att det sätt som undervisningen\r\nsker på lika viktigt som innehållet.\r\nEnvägskommunikation och passivitet måste\r\nförhindras och problem- och processinriktad\r\nundervisning stimuleras. Det är helt klart att elever\r\nundervisas på många subtila sätt, inte bara enligt\r\ninnehållet i läroplanen.</pre><pre>Vi i miljöpartiet hade stora förväntningar på Göran\r\nPerssons ''Växa med kunskaper'' och på att den\r\nskulle kunna förändra innehållet och formen i den\r\nnya gymnasieskolan. Vi förväntade oss en\r\npedagogisk revolution, en stimulerande\r\nframtidsinriktad utbildning. Det blev vackra ord,\r\nmen sedan sattes det stopp. Den flexibla och\r\nelevaktiva skolan ligger i skymningsmörker.</pre><pre>Miljöpartiet de gröna ställer varken upp på\r\nsocialdemokraternas vackra ord utan täckning eller\r\npå moderaternas bakåtsträvande katedralskola. Vi\r\nhar lagt ett radikalt nytt förslag där vi låter program\r\n17 blomma ut och där vi har tagit bort alla spärrar\r\noch återvändsgränder som finns i regeringens\r\nförslag. Vi är starkt kritiska till den neddragning\r\nsom skett på de teoretiska linjerna och kräver att en\r\nanalys görs av de konsekvenser som propositionen\r\nfår på timplanen, utrymme för nya ämnen som\r\nmiljökunskap, hälsofostran och\r\ninternationalisering, icke-lärarledda lektioner och\r\nkostnadstäckningen över huvud taget. Vad vi\r\nfrämst saknar är innehållet i gymnasieskolan, dvs.\r\nläroplan, mål och riktlinjer. Hur skall utvärdering\r\nske? Hur skall betygssystemet se ut? Detta är frågor\r\nsom får konsekvenser för skolans arbetssätt och\r\nform.</pre><pre>Det hade varit på sin plats med en\r\nkonsekvensanalys innan århundradets\r\ngymnasiereform sjösattes, men som vanligt kör\r\nGöran Persson över folket på fältet med sin\r\nångvält, utan hänsyn till konsekvenserna för elever\r\noch lärare. Miljöpartiet yrkar med andra ord avslag\r\npå propositionen angående den nya\r\ngymnasieskolan.</pre><pre>Gymnasieskolans gröna meny ser ut på följande\r\nsätt. I miljöpartiets framtida gymnasieskola väljer\r\neleven fritt i det individuella programmet de\r\netapper i olika ämnen hon vill eller anser sig behöva\r\nha. Skolan blir årskurslös. Årsklass indelning\r\nersätts av undervisningsgrupper för skilda\r\nämnesetapper. Eleven samlar alltså, i egen takt,\r\nihop kurser/etapper. Det blir oerhört viktigt med\r\nsakkunnig vägledning vid elevens uppläggning och\r\nplanering av studievägen.</pre><pre>Miljöpartiets gymnasieskola betonar de\r\nexistentiella frågorna, överlevnaden, framtiden för\r\nbarn och barnbarn -- där skolan ingår som en viktig\r\ndel i helheten -- och ser sambandet mellan\r\nskolarbete och kunskapens användning i och\r\nutanför skolan. Demokrati i praktisk handling,\r\naktning för varje människas egenvärde och\r\nrespekten för miljön måste vara grundläggande\r\nvärderingar. Allmänbildning, utbildning och en\r\nmer tillfredsställande personlighetsutveckling\r\naktualiseras. Livet är inte konfliktfritt. Att lära sig\r\natt förstå sig själv är en viktig lärdom för att kunna\r\nförstå och lösa konflikter.</pre><pre>Miljöpartiets nya gymnasieskola innebär inte en\r\ntolvårig skolplikt, ett obligatorium. Varje person\r\nfår däremot rätt till tre års utbildning som kan tas\r\nut när man vill i livet. Åldersgränserna skall bort.\r\nAtt studera två till fyra år skall vara möjligt.\r\nStudieavbrott får ske när som helst, och\r\nutlandsstudier får tillgodoräknas.</pre><pre>Vi utvecklar det individuella programmet inte bara\r\ni teori, utan också i handling. Det blir det vanligaste\r\nsättet att studera. De nationella programmen\r\ntillsammans med ett nytt livsvetenskapligt\r\nprogram, som skapar nya möjligheter och öppnar\r\nportar till nya spännande högre utbildningar, blir\r\nsmakprov på möjliga studievägar och skollängd.</pre><pre>Den integration mellan de levande vetenskaperna,\r\nsom ett livsvetenskapligt program skulle innebära,\r\nstämmer helt överens med vår syn på livslångt\r\nlärande och att lära för livet. Det anser vi borde bli\r\nvarje elevs tillgång. Detta program skulle bygga på\r\nbiologi och bli en koordination mellan\r\nnaturvetenskap och humaniora under temat liv,\r\nhälsa och global överlevnad. Fysik- och\r\nkemikurserna skulle inriktas mot dessa\r\nvetenskapers funktion i samhället på samma sätt\r\nsom biologin i dag kopplar ekologi med miljövård,\r\nfysiologi med medicinsk orientering etc. Det finns\r\nmånga kopplingar mellan biologi, samhällskunskap\r\noch etik. Ett modernt geografiämne skulle ingå och\r\nges en samordnande uppgift för\r\ninternationalisering, resurshushållning och global\r\nmiljövård. Ett vidgat idrottsämne i samarbete med\r\nbiologi kan inrymma motions- och\r\nfriluftsverksamhet. Detta program kan belysa\r\nmänniskans 24-timmarssituation, dvs. människan i\r\narbete, vila och rekreation. Ett sådant program\r\nskulle svara mot ett stort antal ungdomars\r\nönskemål och passa väl in i högskolans\r\nutbildningar, bl.a. i humanekologisk utbildning.\r\nYlva Johansson, denna linje skulle framför allt ge\r\nflickorna en chans. Ett livsvetenskapligt program i\r\ngymnasieskolan skulle möta dagens och framtidens\r\nbehov.</pre><pre>Båten skall sättas i sjön, men vi kan redan nu\r\nkonstatera att den är illa rustad. Den har lappats\r\noch lagats. Något har blivit bättre, annat sämre. Jag\r\nvill understryka här att Lars Gustafsson har gjort\r\nsitt yttersta för att ro båten i land, och där har\r\nkanslipersonalen varit goda medhjälpare. Något\r\npositivt är att geografin kommer tillbaka som eget\r\nämne. Det är viktigt för miljökunskapen och dess\r\nställning, men detta sker bara i två av programmen.</pre><pre>Det negativa överväger. Hela denna hantering har,\r\nsom vanligt, forcerats fram. Resultatet vet vi. Här\r\nbehövs en gemensam kraftansamling för att få\r\nbåten att segla. Det räcker inte att 300 milj.kr. läggs\r\ntillbaka av vänstern och socialdemokraterna. Det\r\nkommer antagligen att saknas närmare 1 miljard\r\nkronor ändå för att man skall kunna garantera både\r\nutbyggnad till tre år för alla program samt god\r\nkvalitet på samtliga program. Vilka skall stå för\r\ndessa pengar? Är det kommunerna och\r\narbetsgivarna? Hela tiden ställs större krav på\r\nkommunerna men de ekonomiska resurserna\r\nstryps. Man skall genom dessa rationaliseringar\r\nkunna spara 617 milj.kr.</pre><pre>Varför är treårigheten helig? Den senaste ÖGY-\r\nrapporten visar att eleverna är grundligt trötta på\r\nskolan och de allmänna ämnena, speciellt om de\r\ninte förstår meningen med dem. Varför skall de\r\ntvingas in i en andra klassens teoriskola där den\r\narbetsplatsförlagda utbildningen minskar jämfört\r\nmed ÖGY? De praktiska inslagen borde i stället ha\r\nuppvärderats. Detta är en felsyn, och det är cyniskt.\r\nDen verkliga innebörden blir ju att dessa elever inte\r\nduger som de är. Det är inte fint nog att vara en\r\nskicklig yrkesarbetare eller hantverkare. Det är\r\nbara teoretiska kunskaper som räknas. Är det\r\nriktigt att påtvinga dem något som de inte vill ha?\r\nNej, ge dem yrkesstoltheten tillbaka!</pre><pre>Vi vet att den treåriga omsorgslinjen har utvecklats\r\nbra. Här finns bra arbetsplatsförlagda utbildningar.\r\nMen varför låta kvantitet gå före kvalitet och bygga\r\nut alla program till tre år?</pre><pre>Vad vi behöver är en gymnasieskola som både lär\r\nför livet och ständigt manar till ett livslångt lärande,\r\nen kunskapsskola och en utveckla-dig-själv-skola\r\nför att klara dagens och morgondagens enorma\r\nglobala problem. Att tänka globalt och handla\r\nlokalt innebär att en elev som lämnar\r\ngymnasieskolan vet och förstår hur man analyserar\r\nresursflöden och kan ta del i och skapa lösningar av\r\nde verkliga problemen. Det ingår i livets\r\nutmaningar, och alla elever bör ha denna kunskap\r\nför att kunna vara med och påverka framtiden på\r\ndenna jord.</pre><pre>Herr talman! Jag yrkar bifall till reservationerna 2\r\noch 4.</pre><pre>Slutligen vill jag också säga att kampen för SSVH\r\noch SSVN har gett positivt resultat. Vi i\r\nmiljöpartiet kommer fortsättningsvis att stödja\r\ndistansutbildningscentrum, och det är en framgång\r\nbåde för de vuxna som vill skräddarsy sina\r\nutbildningar och framför allt för de döva och\r\nhörselskadade. Vi ser detta som ett komplement till\r\nKOMVUX och inte som något som konkurrerar\r\nmed KOMVUX.</pre><pre>Anf. 39 YLVA JOHANSSON (v) replik:</pre><pre>Herr talman! Eva Goe s talade om konsekvenserna\r\nav kunskap som ingen ytterst är ansvarig för. Jag\r\nskulle kunna dra parallellen och fråga om\r\nkonsekvensen av en skolpolitik som ingen ytterst\r\ntycks vara ansvarig för. Om man i miljöpartiet tar\r\nsig ton och underkänner en gymnasiereform i sin\r\nhelhet, en reform som till stora delar är efterlängtad\r\nute i skolorna, är det inte för mycket begärt att\r\nmiljöpartiet också på ett någorlunda begripligt sätt\r\nanger vilket alternativ man i stället har tänkt sig.</pre><pre>Nu kallade Eva Goe s detta alternativ för en\r\npedagogisk revolution. Då vill jag ha sagt, att om\r\ndet är enligt detta mönster som revolutioner skall\r\nutkämpas, är inte jag någon revolutionär.</pre><pre>Eva Goe s säger att de levande vetenskaperna och\r\nbelysning av människors 24-timmarssituation är en\r\nsärskild lämplig utbildning för flickor. Vad är det\r\nför kvinnosyn som gör att miljöpartiet anser att det\r\nmischmasch som kommer ut när man stoppar en\r\nrad s.k. gröna ord i en mixer som kommer ut i en\r\nsörja skall vara särskilt lämpligt för flickor? Vad är\r\ndet för kvinnosyn som ligger bakom en sådan\r\nslutsats?</pre><pre>Anf. 40 EVA GOE S (mp) replik:</pre><pre>Herr talman! Anfall är bästa försvar, tycks Ylva\r\nJohansson ha som rättesnöre och mål. Jag vill\r\negentligen inte gå in i genmäle, eftersom jag inte\r\nanser att det är bra att använda sig av sådana\r\nuttryck som Ylva Johansson här gjorde. Jag undrar\r\nvem som har dåligt samvete och sitter i knä på vem.\r\nVi har ju kommunaliseringsdebatten i gott minne.</pre><pre>När jag talar om en pedagogisk revolution, menar\r\njag att även lärarna och studievägledare skall få en\r\nutbildning i hur man handleder eleverna så att de\r\nkan välja bästa tänkbara skolutbildning och\r\nstudieväg. Detta skall ske redan på mellanstadiet\r\noch högstadiet, och det gör det inte i dag. Det\r\nbehövs därför en enorm fortbildning.</pre><pre>Ylva Johansson hårdrar mitt resonemang och\r\nmenar att det som jag syftar på när jag talar om ett\r\nlivsvetenskapligt program är utbildning om\r\nmänniskans 24-timmarssituation och det är därför\r\nsom kvinnorna och flickorna skulle tycka att det var\r\nbättre. Den slutsatsen får stå för henne.</pre><pre>Jag menar att basen utgörs av att humaniora och\r\nnaturvetenskap kopplas ihop. På detta sätt kan man\r\nmöta de globala miljöproblemen, och det tilltalar\r\nflickorna på ett annat sätt. Vi har så få linjer som\r\ntilltalar både flickor och pojkar, och speciellt\r\nflickorna, i dessa program. Jag tycker inte att dessa\r\nnationella program är tillräckligt bra. Jag anser\r\ndärför att dessa ämnen borde få blomma ut. Detta\r\nhar biologilärarna själva föreslagit.</pre><pre>Jag ser detta som något oerhört viktigt för att möta\r\nde globala miljöproblem som de ungdomar som går\r\nut gymnasieskolan står inför.</pre><pre>Anf. 41 YLVA JOHANSSON (v) replik:</pre><pre>Herr talman! Nu säger Eva Goe s att den\r\npedagogiska revolutionen består av fortbildning för\r\nlärare och syo-funktionärer. Det är något helt annat\r\nän det som står i miljöpartiets reservation där man\r\nyrkar avslag på propositionen.</pre><pre>När det gäller att sammankoppla humaniora med\r\nnaturvetenskap och satsa på globala frågor i skolan,\r\nkan vi vara överens om den målsättningen. Men\r\nman kommer aldrig att uppnå sina mål, Eva Goe s,\r\nom man inte lägger ner ett seriöst arbete för att\r\nutarbeta ett sådant alternativ, och det menar jag att\r\nmiljöpartiet inte har gjort.</pre><pre>Eva Goe s tog upp frågan om i vilket knä man sätter\r\nsig i. Till det vill jag säga: Vi väljer båda i vilket knä\r\nvi vill sitta. Men frågan är om man har gjort ett bra\r\nval eller inte.</pre><pre>Anf. 42 EVA GOE S (mp) replik:</pre><pre>Herr talman! Om Ylva Johansson anser att vi i\r\nmiljöpartiet inte har arbetat seriöst med detta är det\r\ndärför att Ylva Johansson inte har förstått vad det\r\nhandlar om. Vi har inte samma värderingar, det är\r\nbara så.</pre><pre>Detta förslag har utarbetats med hjälp av de\r\nmiljöpartister ute i landet som befinner sig på\r\nskolstyrelsenivå. Att ifrågasätta det arbetet tycker\r\njag är oförskämt. Vi har byggt upp ett nätverk med\r\n125 miljöpartister ute i landet som aktivt arbetar\r\nmed dessa frågor på lokal nivå. Dessutom hade vi\r\nynka tre veckor på oss att ta ställning till\r\ngymnasiepropositionen, och vi har haft en\r\nkonferens om detta. Ni skall inte komma och\r\nanklaga oss för att inte arbeta seriöst bara för att vi\r\ninte anammar och kopierar vänsterns förslag.</pre><pre>Vad är det för fel att göra som man exempelvis gör\r\npå Island, där man har modulsystem och bygger\r\nupp utbildningen på ett annat sätt? De har ett friare\r\nsystem än det vi har i dag. Nu har vi återigen bundit\r\nupp oss -- vi har bakbundit händerna. Det vi vill ha\r\när en friare, framtidsinriktad skola där t.ex. de som\r\ngår yrkesutbildning också skall kunna vara lärlingar\r\noch studera på komvux på kvällar om de så vill. De\r\nskall kunna studera olika språk om de vill\r\nkomplettera med dessa ämnen. Vad är det för fel\r\natt få ett individuellt val och att ta bort alla hinder\r\nsom gör att detta eventuellt stoppas, dvs. att\r\nåldersgränserna tas bort?</pre><pre>Det är lätt att säga att vi inte skulle arbeta seriöst.\r\nDet är en annan sak att ni inte förstår vad som står\r\ni miljöpartiets förslag. Vänsterpartiet hade förut\r\nsvårt att ställa frågor, och det är kanske ännu\r\nsvårare för vänsterpartiet att svara. Men jag hoppas\r\natt vi framöver kanske uttrycker oss litet klarare när\r\nvi ser hur bråttom det är om vi skall rädda denna\r\nplanet.</pre><pre>Tredje vice talmannen anmälde att Ylva Johansson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>f24 &gt; </pre><pre>\r\nAnf. 43 LARS SVENSSON (s):</pre><pre>Herr talman! Det har i och för sig varit mycket\r\nintressant att sitta och lyssna på den debatt som\r\nhittills har förevarit. Jag skall försöka att senare i\r\nmitt anförande besvara en del av de frågor och ta\r\nupp en del synpunkter som framförts i\r\ndiskussionen. Men jag vill först framföra några\r\nprincipiella synpunkter.</pre><pre>Den proposition som vi nu diskuterar och det\r\nbetänkande som är en följd av denna proposition\r\nhar stor betydelse. Propositionen ''Växa med\r\nkunskaper'' gäller såväl gymnasieskolan som\r\nvuxenutbildningen och kommer att bli en av våra\r\nviktigaste reformer.</pre><pre>Det finns många skäl till varför vi nu bör ta ställning\r\ntill den framtida gymnasieskolan. Samhällets\r\nutveckling, näringslivets krav och den snabba\r\nförändringen ställer ökade anspråk på en\r\nkvalificerad och bred utbildning. Den ökande\r\ninternationaliseringen kräver utökade\r\nbaskunskaper inom alla yrkesområden. De\r\nkunskapsintensiva arbetsuppgifterna, som redan\r\nhar kommit i arbetslivet och ökar ytterligare,\r\nfordrar utbildning för att vi skall klara oss i den\r\nhårdnande internationella konkurrensen men\r\nockså för att den enskilda människans ställning\r\nskall stärkas.</pre><pre>Framtiden kommer att ställa ännu större krav på ett\r\nlivslångt lärande. Gymnasieskolan måste ge goda\r\nkunskaper för dem som studerar vidare på högskola\r\nmen även för dem som väljer de yrkesförberedande\r\nutbildningarna som syftar till arbete direkt efter\r\ngymnasieskolan.</pre><pre>Gymnasieskolan skall inte leda till några\r\nåtervändsgränder utan ge möjligheter för\r\nvidareutbildning när och om ungdomarna senare\r\nönskar detta. Den skall också ge den enskilde\r\nmöjlighet att själv utvecklas såväl i arbetet som\r\npersonligt.</pre><pre>Propositionen, som i sina huvuddrag tillstyrks,\r\ninnebär att alla linjer eller program -- som de nu\r\nkallas -- blir treåriga. Vi jämställer därmed de\r\nyrkesförberedande och de studieförberedande\r\nprogrammen vad gäller studietid. Det är alltså både\r\nen kvantitativ och en kvalitativ höjning.</pre><pre>De yrkesförberedande programmen får en ökad\r\nandel allmänna ämnen, dvs. svenska, matematik,\r\nsamhällskunskap m.fl. Det gör att alla får en allmän\r\nbehörighet till högskolan. Vi upphäver alltså\r\nåtervändsgränderna inom gymnasieskolan. Det är i\r\nsig en kvalitativ förbättring, och det ökar också\r\njämställdheten. Däremot leder det inte till att alla\r\nautomatiskt kan komma in på vilken\r\nhögskoleutbildning som helst. Det kan också\r\nkrävas särskild behörighet. Men det gäller också för\r\nandra studerande.</pre><pre>Liksom andra studerande som önskar komma in på\r\nhögskolan får de elever som kommer från\r\ngymnasieskolans yrkesförberedande kurser söka in\r\npå betyg och det prov som man skall genomgå.</pre><pre>Det kommer att bli 16 nationella program. 14\r\nprogram blir yrkesförberedande och 2\r\nstudieförberedande. I alla dessa program finns en\r\nkärna av gemensamma, allmänna ämnen: svenska,\r\nengelska, samhällskunskap, matematik, idrott och\r\nhälsa, estetisk verksamhet, religionskunskap,\r\nindividuellt val och specialarbete.</pre><pre>På vuxenutbildningens område föreslås att den\r\nnuvarande grundutbildningen för vuxna, grundvux,\r\noch etapp 1 i den kommunala vuxenutbildningen,\r\nersätts av grundläggande vuxenutbildning från\r\n1992/93. Den skall svara mot grundskolans\r\nutbildning. Därefter följer gymnasial\r\nvuxenutbildning. Till denna kan läggas\r\npåbyggnadsutbildning, som skall kunna ge vuxna\r\nhögre kompetens i ett yrke eller utbildning till ett\r\nannat yrke.</pre><pre>Den del av propositionen som gäller komvux har\r\ninte skapat någon större oenighet i utskottet. Men\r\npå några punkter har propositionens förslag\r\nändrats i utskottet.</pre><pre>En punkt gäller statens skolor för vuxna i\r\nNorrköping och Härnösand. Det föreslogs i\r\npropositionen att dessa skulle avvecklas. Här\r\nförelåg motioner från andra partier och även från\r\nmina partivänner inom mitt eget parti. Utskottet\r\navstyrker därför i total enighet propositionens\r\nförslag att dessa skolor skall läggas ned.</pre><pre>Den fråga som väckt störst intresse är timplanerna\r\nför de studieförberedande programmen. Här har\r\nutskottet gjort betydande förändringar genom att\r\nen uppgörelse träffades i utskottet mellan centern,\r\nvänsterpartiet och socialdemokraterna som innebar\r\natt de 330 milj.kr. i besparing som föreslogs i\r\npropositionen återfördes. Denna uppgörelse ger\r\nmöjlighet att utöka timplanerna för de\r\nstudieförberedande programmen, dvs. för de\r\nnaturvetenskapliga och samhällsvetenskapliga\r\nprogrammen, till det tidsomfång som dessa\r\nutbildningar i stort sett har för närvarande.</pre><pre>Innan jag fortsätter med att tala om timmar inom\r\ndessa program, vill jag göra följande jämförelse\r\nmed hur läget är i dag.</pre><pre>Vi räknar i s.k. klocktimmar, dvs. 60-\r\nminuterstimmar i stället för som nu i s.k.\r\nveckotimmar, dvs. 40-minuterstimmar.</pre><pre>Vi talar om nettotid i stället för bruttotid, dvs.\r\nantalet timmar är verkligen garanterade att\r\nanvändas just till undervisning i de ämnen som\r\nanges i timplanen, och det finns ingen risk för att\r\nnågon tid försvinner till andra aktiviteter. Det\r\nbetyder att ungdomarna är garanterade\r\nundervisningstid i enlighet med den timplan som\r\nföreligger, och det får inte ske några förändringar i\r\nförhållande till denna.</pre><pre>Vi talar om antalet timmar i ett ämne för alla tre\r\nåren tillsammans, och inte som nu om antalet\r\ntimmar per vecka och årskurs. Det är därför svårt\r\natt i detalj jämföra det nya systemet med det gamla.\r\nDet är viktigt att framhålla att timtiden skall läggas\r\nut under en treårsperiod, och den timplan som nu\r\nföreligger skall fördelas under en treårsperiod. Det\r\nkommer att öka möjligheterna för lärare men även\r\nför elever att medverka till att göra undervisningen\r\nså bra som möjligt.</pre><pre>Den totala garanterade lärarledda\r\nundervisningstiden har vi nu höjt till 2 180 timmar\r\nfrån propositionens 1 650 resp. 1 750 timmar. På\r\nmotsvarande sätt har vi höjt de övriga programmen\r\ntill 2 400 timmar från propositionens 2 250. Detta\r\nleder till att vi därigenom kan tillmötesgå en hel del\r\nav de önskemål som funnits, som vi stött på vid\r\nuppvaktningar och som förelegat i motioner.</pre><pre>Vi har ökat timtalet för svenska inom alla program\r\ntill 200 timmar, dvs. också i de yrkesförberedande\r\nprogrammen. I propositionen föreslogs 140\r\ntimmar.</pre><pre>Vi har 190 timmar i de både studieförberedande\r\nprogrammen för språk två, dvs. oftast tyska eller\r\nfranska.</pre><pre>Vi har också 190 timmar för språk tre på ekonomisk\r\noch humanistisk gren inom det\r\nsamhällsvetenskapliga programmet samt utrymme\r\nför ett fjärde språk på den humanistiska grenen.</pre><pre>Inte minst viktigt har vi genom att höja timtalet för\r\nelevernas individuella val till 190 timmar gjort det\r\nmöjligt för eleverna att välja alternativt. De som så\r\nönskar och har förutsättningar kan ytterligare öka\r\npå sina språkkunskaper.</pre><pre>Vi har lagt in ämnet religionskunskap inom alla\r\nprogram, dvs. i den s.k. kärnan, och även i de 14\r\nyrkesinriktade program där det i dag ej finns.</pre><pre>Vi har återinfört ämnet geografi i det\r\nsamhällsvetenskapliga programmet.</pre><pre>Vi har slutligen kunnat öka timtalet för de\r\nnaturvetenskapliga ämnena fysik, kemi och biologi,\r\nliksom för matematik, historia, psykologi och\r\nfilosofi.</pre><pre>Alla de ökningar som jag nu talat om är i\r\nförhållande till propositionens förslag.</pre><pre>Sammanfattningsvis kan man säga att\r\ntimplaneförslaget garanterar en större nationell\r\nlikvärdighet. De svenska eleverna blir bättre\r\nrustade i språk, vilket är viktigt inte minst med\r\nhänsyn till den ökande internationaliseringen.</pre><pre>Beträffande de yrkesförberedande programmen\r\nhar vi i förhållande till propositionens förslag lagt\r\ntill några grenar inom följande program:\r\nByggnadsplåt i byggprogrammet, Fartygstekniker i\r\nenergiprogrammet, Storhushåll i hotell- och\r\nrestaurangprogrammet, Tandsköterska i\r\nomvårdnadsprogrammet. Dessa grenar har önskats\r\nav arbetsmarknadens parter och föreslagits i flera\r\nav de motioner som väcktes under allmänna\r\nmotionstiden.</pre><pre>Vi behåller propositionens förslag om en ogrenad\r\nförsta årskurs, men framhåller att skolan göra\r\nklassindelning för alla program på ett sådant sätt att\r\ndet speglar elevernas val av gren.</pre><pre>Vi föreslår också att yrkesnämnderna även i\r\nfortsättningen skall medverka i kursplanearbetet\r\nför de yrkesförberedande nationella programmen.</pre><pre>Vi betonar också yrkesrådens betydelse på det\r\nlokala planet för att den arbetsplatsförlagda\r\nutbildningen skall bli väl fungerande och bra.</pre><pre>Låt mig sedan göra några kommentarer till de\r\nreservationer till utskottets förslag som avgivits.</pre><pre>Det är trist att moderater och folkpartister inte vill\r\ndiskutera propositionens förslag utan endast yrkar\r\navslag. Det är fel när man säger att man inte har tid\r\natt göra det. I samband med behandlingen i\r\nutskottet meddelade företrädare för såväl\r\nmoderata samlingspartiet som folkpartiet\r\nliberalerna att de bara hade ett yrkande, nämligen\r\navslag. I det fall detta inte skulle bli utskottets\r\nbedömning, ansåg man sig inte ha anledning att\r\ndiskutera några detaljer. I det läget fanns det\r\nsjälvfallet inte underlag eller möjlighet från vår sida\r\natt föra en diskussion med moderater och\r\nfolkpartister innan utskottet förelades ett förslag.\r\nDe var inte intresserade att diskutera den framtida\r\ngymnasieutbildningen. De hade bara ett önskemål,\r\nnämligen att avslå propositionens förslag.</pre><pre>I propositionens förslag finns de principiella\r\nsynpunkter som jag tidigare redovisade och som vi\r\nsocialdemokrater anser så angelägna att de bör\r\nutgöra en grund för hur den framtida\r\ngymnasieskolan skall se ut.</pre><pre>Moderaterna har alltid haft en negativ syn på att\r\nlyfta den allmänna kunskapsnivån för alla. Ni har\r\nännu inte förstått att alla behöver breda\r\nbaskunskaper för att stärka sin ställning på\r\narbetsmarknaden och kunna utveckla sig själv. Ni\r\naccepterar inte och förstår inte att alla i\r\nproduktionen, även arbetaren, medverkar till att\r\nutveckla vårt näringsliv.</pre><pre>Däremot har parterna på arbetsmarknaden, såväl\r\nSAF som LO och TCO, själva varit med i ÖGY-\r\nutredningen och föreslog där såväl längre\r\ngymnasieutbildning, nämligen en treårig, för alla\r\nsom utbildning i allmänna ämnen. Dessa två förslag\r\nutgjorde grunden i ÖGY-utredningen, nämligen en\r\nförlängd utbildning och att allmänna ämnen skulle\r\ntillföras.</pre><pre>Arbetsmarknadens parter applåderar nu det förslag\r\nsom läggs fram, men ni moderater ställer er\r\nutanför. Ni har inte kontakt med verkligheten\r\nutanför detta hus. Det är extra tragiskt att kunna\r\nkonstatera att folkpartiet nu också har hoppat på\r\ndenna vagn. Också ni har ställt er utanför\r\ndiskussionen om en bättre gymnasieskola för alla.\r\nDet beror kanske på att ni anser det så väsentligt\r\natt till varje pris komma överens med moderaterna.\r\nJag vill i detta sammanhang hänvisa till den\r\nreservation som Larz Johansson tidigare\r\ndiskuterade här i kammaren.</pre><pre>När vi år 1988 diskuterade ÖGY-försöket, Carl-\r\nJohan Wilson, ville också ni, vilket ni säger i\r\nreservationen, ställa er bakom en treårig\r\nutbildning. Men ni ansåg att det gick alldeles för\r\nsnabbt och ville därför att förslaget skulle\r\ngenomföras över hela fältet året efter.</pre><pre>Vad är det för skillnad mellan det som sker inom\r\nÖGY-försöket och det förslag som föreligger? I\r\nbåda fallen är det en treårig verksamhet. Både\r\ninom ÖGY-försöket och i det nu föreliggande\r\nförslaget finns det allmänna ämnen. Det finns nu en\r\nstörre del allmänna ämnen än i ÖGY-försöket. Den\r\narbetsplatsförlagda utbildningen utgör inte som i\r\nÖGY-försöket 10 resp. 10 och 60 % under de tre\r\nåren, utan nu skall 15 % kunna läggas ut under\r\nsamtliga tre år.</pre><pre>Vad är det för skillnad, Carl-Johan Wilson? Är det\r\ninte så att ni har backat och inte vill genomföra den\r\ngymnasieskola som är så viktig och som parterna på\r\narbetsmarknaden vill ha? Och varför vill de ha den\r\nskolan? Jo, därför att de vet att vad de anställda i\r\nförsta hand behöver är bra grundutbildning.\r\nDessutom behöver de en yrkesspecifik utbildning,\r\noch i den kombineras nu yrkesteori med\r\narbetsplatsförlagd utbildning. Det är en utbildning\r\nsom inte hindrar den enskilde från att sedan gå\r\nvidare i utbildningens värld.</pre><pre>Moderaternas syn har ju varit att man skall ge så\r\nlitet som möjligt. De lever fortfarande i\r\nföreställningen att all yrkesutbildning så långt som\r\nmöjligt -- det sade Ann-Cathrine Haglund själv --\r\nskall förläggas ute på resp. arbetsplatser.</pre><pre>Vad blir det av detta? Det blir en väldigt dålig\r\ngrundutbildning, och det styr individen till ett\r\nspeciellt område. Det skapar inte den valfrihet som\r\nvi förväntar att ungdomarna skall få. I den\r\nföränderliga värld som vi nu lever i, med företag\r\nsom förändras och där rationaliseringarna går fram,\r\nbehöver alla en bra grundutbildning, för att\r\ndärigenom kunna skaffa sig den utbildning de\r\nbehöver framöver.</pre><pre>\r\nJag tycker att det är viktigt att vi tar upp detta. Vi\r\nhar använt för litet tid i dag åt att diskutera den\r\ngrundläggande yrkesutbildningen, den\r\ngymnasieutbildning som är så väsentlig. Det är inte\r\nenbart högskoleutbildningen som driver det\r\nsvenska samhället framåt. De svenska företagen\r\nutvecklas inte enbart beroende på akademiker och\r\nliknande. De utvecklas beroende på de\r\nyrkeskunskaper och de breda kunskaper som de\r\nstora arbetargrupperna har.</pre><pre>De breda grupperna skall också få möjligheter att\r\ndelta aktivt i det utvecklingsarbete som sker. Då\r\nmåste vi ge dem en ordentlig grundutbildning. Det\r\nvill inte moderaterna vara med om. Så litet som\r\nmöjligt till den breda massan! är deras paroll. Den\r\nlinjen har nu också folkpartiet slagit in på.</pre><pre>Det skall i och för sig bli intressant att se vad som\r\nkommer att ske. Propositionen skall ju rivas upp,\r\nsäger ni, om ni kan få majoritet. Vem skall ni göra\r\ndet tillsammans med? Skall ni göra det tillsammans\r\nmed Eva Goe s i miljöpartiet? Hon har ju sagt här\r\natt hon ställer inte en gång upp på det förslag ni har\r\nlagt fram, trots att hon yrkar avslag på\r\npropositionen.</pre><pre>Centern kan ni inte gärna räkna med. Det har ju\r\nklart framgått av Larz Johanssons inlägg här.\r\nCentern och vi har under en lång följd av år haft i\r\nstort sett samma syn på utbildningspolitiken. Och\r\ndet är naturligt, därför att vi vet vad det betyder\r\nbåde för den enskilde, för alla människor, och för\r\nsamhället att ha en så bra grundutbildning som\r\nmöjligt.</pre><pre>Lärlingsutbildningens tid är förbi. Vi kommer att\r\nbehöva den i vissa speciella fall. Den finns och har\r\nmöjligheter att finnas inom den nya\r\ngymnasieskolan. Men vad som är viktigt är att den\r\ni så fall måste kombineras med de allmänna ämnen\r\nsom man förutsätter att alla som väljer\r\ngymnasieskola skall ha.</pre><pre>Gymnasieskolan är frivillig. Ingen tvingas att gå i\r\ngymnasieskola. Men jag tycker att både Ann-\r\nCathrine Haglund och Carl-Johan Wilson läser ur\r\nrapporten från ÖGY litet felaktigt. Vad är det som\r\nhar skett? Vad har man utrett för någonting? Vad\r\när det rapporterna säger?</pre><pre>Man pekar på de problem som har funnits under de\r\ntvå första åren, och man håller nu på att färdigställa\r\nden tredje rapporten. Man är medveten om att det\r\nkan vara svårigheter att skaffa handledare.\r\nDäremot har det inte varit några svårigheter att få\r\nsökande.</pre><pre>Det finns alltså ett intresse bland ungdomarna att\r\nvälja en treårig yrkesinriktad utbildning. Det pekar\r\nmot att alla skall få chansen att skaffa sig en sådan.</pre><pre>En fråga som jag gärna skulle vilja ta upp är: Hur\r\nskulle en gymnasieskola se ut enligt moderaternas\r\noch folkpartiets förslag? De säger att de 32 veckor\r\nsom vi har som underlag i vårt förslag inte räcker,\r\nutan att det är nödvändigt att gå längre. Är det, som\r\nYlva Johansson sade, proven ni skall ta väck? Är\r\ndet SYO-medverkan ni skall ta väck? Är det\r\nstudiebesöken ni skall ta väck? Eller är det fråga\r\nom att förlänga antalet dagar utöver 172 per år?</pre><pre>Skall ni få in mer timtid, måste det gå ut över något\r\nannat. Vill ni ta bort det individuella valet? Litar ni\r\ninte på eleverna eller vill ni inte ge eleverna\r\nmöjlighet att vara med om att styra sin egen\r\nutbildning och välja den utbildning som de kan vara\r\nintresserade av och möjlighet att öka på sina\r\nämnen? Är det detta ni vill?</pre><pre>Någonting måste ni göra för att öka den\r\ntimplanelagda tiden, annars räcker inte dagarna\r\ntill. Ni måste skära någonstans. Det skulle vara\r\nintressant att få reda på vad ni vill göra.</pre><pre>Jag tycker att det är bra att riksdagen i dag kan ta\r\nställning till den nya gymnasieskolan. Det ger en\r\nförutsättning både för den enskilda individen att\r\nutvecklas och för det svenska näringslivet att\r\nutvecklas i framtiden. Det är vi tre partier som nu\r\nstår bakom det här förslaget som kommer att se till\r\natt Sverige utvecklas i framtiden, medan ni andra\r\nsätter er vid sidan om och motarbetar en utveckling\r\nsom vi behöver både som människor och som land.</pre><pre>Jag ber att få yrka bifall, herr talman, till utskottets\r\nförslag.</pre><pre>Anf. 44 ANN-CATHRINE HAGLUND (m)\r\nreplik:</pre><pre>Herr talman! Ja, Lars Svensson, nog skall vi göra\r\nallt vad vi kan för att reparera och restaurera\r\nutbildningspolitiken, det kan jag försäkra. Framför\r\nallt skall vi skapa en skola som ger alla elever\r\nkunskaper och färdigheter, inte en skola som slår ut\r\nvissa elever.</pre><pre>Lars Svensson säger att utbildningsutskottet har\r\nlagt på timmar och förbättrat propositionen. Ja, ni\r\nhar lagt på timmar, och det är i och för sig bra, det\r\nsade jag tidigare. Men ni har alldeles för låg\r\nambitionsnivå. Det är fortfarande viktiga ämnen\r\ndär timtalet minskar.</pre><pre>Det går inte att på så kort tid göra de förbättringar\r\nsom är nödvändiga i ett förslag som i sin\r\ngrundkonstruktion är fel. Vi har begärt ett nytt\r\nförslag som bl.a. skall ta hänsyn till den utvärdering\r\nsom borde ha varit klar innan propositionen skrivits\r\noch i alla fall innan beslut fattas, den utvärdering\r\nsom jag citerade ur i mitt inledningsanförande.</pre><pre>Lars Svensson säger att det finns inga problem med\r\nrekryteringen. Faktum är att på IN-linjen finns det\r\nstora rekryteringsproblem. Det framgår när man\r\ntittar på rapporterna från det tredje året. Dessutom\r\när det väldigt många som hoppar av, därför att de\r\ngår ut i produktionen redan under utbildningen.</pre><pre>Det finns stora variationer, och det är problem med\r\nbetygsättningen. Framför allt är det problem med\r\nkostnaderna. Man har inte klarat ut vare sig vad\r\nförsöksverksamheten kommer att kosta eller vad\r\ndet kommer att kosta med ett genomförande av tre\r\når för alla.</pre><pre>Det är inte tiden som är det viktiga, Lars Svensson,\r\nutan det är kompetensen som är det viktiga, vad\r\neleverna kan lära sig, målen för utbildningen. Det\r\när inte utbildningens längd, utan det är målet,\r\nkraven i kommande studier och kommande\r\nyrkesverksamhet som skall styra vad utbildningen\r\nskall innehålla.</pre><pre>Det här har nämnts flera gånger i dag, och jag skall\r\ndärför läsa direkt ur ett dokument från SAF. I det\r\nstår: ''Utbildningstidens längd skall kunna variera\r\noch styras av utbildningens mål och individens\r\nbehov.'' Det överenstämmer exakt med vad jag\r\ntidigare har sagt i debatten.</pre><pre>Anf. 45 CARL-JOHAN WILSON (fp)\r\nreplik:</pre><pre>Värderade talman! Min vän Lars Svensson trodde\r\ninte att folkpartiet liberalerna ville medverka till en\r\ngod gymnasieskola. Han tror tydligen att det bara\r\när han som vill det. Jag inledde mitt första inlägg\r\nmed att uttrycka respekt för ambitionerna i\r\nsocialdemokraternas förslag. Det är självklart, sade\r\njag, att det av regeringen framlagda förslaget inte\r\när avsett att vara dåligt, utan att det är ett förslag till\r\ngymnasieskola som en socialdemokrat skall kunna\r\nvara stolt över. Jag vill gärna att Lars Svensson och\r\nandra ger mig samma respekt genom att säga att\r\nockså jag vill medverka till en god gymnasieskola\r\noch inte medverka till att hantera vissa elever på\r\ngymnasieskolan på ett sämre sätt än andra.</pre><pre>Det som gör att vi är kritiska och inte kan ställa oss\r\nbakom resultatet av det hastigt utförda arbetet är\r\njust att tiden inte har räckt till. Den ene efter den\r\nandre av er säger ju att ni inte har hunnit med allt.\r\nVi anser att tiden i utbildningsutskottet var alldeles\r\nför kort för att ta reda på vad folk som arbetar med\r\ndessa frågor ute i landet tycker. Det är en\r\ngrundanmärkning.</pre><pre>Både Larz Johansson och Lars Svensson har\r\nangripit folkpartiet för att jag i dag skulle ha sagt\r\nnågot som inte överensstämmer med innehållet i en\r\nreservation som jag har skrivit under. Det är riktigt\r\natt Kerstin Keen och jag i en tidigare reservation\r\nhar sagt precis det som Larz Johansson här citerade\r\noch som också Lars Svensson nämnde. Men om de\r\nhade besvärat sig med att läsa vad vi sade i andra\r\nreservationer i samma betänkande, skulle de ha\r\nfunnit att det överensstämde exakt med vad vi\r\ntidigare har sagt. Vi har exempelvis sagt att\r\nutskottet anser att studierna på de yrkesinriktade\r\nlinjerna i gymnasieskolan bör organiseras så att\r\netappavgångar blir möjliga för elever som behöver\r\ndet. Vi har också sagt att även de allmänna ämnena\r\nskall kunna studeras i modulform. Det är ju\r\ntacksamt att haspla ur sig kritik mot vad vi har sagt\r\nnär man bara plockar ut enskilda saker. Så var det\r\nmed det.</pre><pre>Anf. 46 EVA GO ES (mp) replik:</pre><pre>Herr talman! Jag skall först instämma med vad\r\nLars Svensson sade om att alla måste ges rätt till en\r\nbra grundutbildning. Det tycker jag är oerhört\r\nviktigt. Vi i miljöpartiet anser att det kan uppnås\r\nprecis på det sätt som vi förordar. Eleverna skall\r\nsjälva få lägga upp sitt studieprogram och välja\r\narbetstakt. Vad är det för fel på det? De skall ha\r\nmöjlighet att praktisera innan de inleder sina\r\nstudier på gymnasiet. De skall också få studera som\r\nlärling och studera andra saker på kvällstid. Varför\r\nskall inte det vara möjligt?</pre><pre>Jag vet att det står i propositionen någonting om att\r\ndet här är en tanke som inte skall överges. Själv\r\ntycker jag att det är något som bör utvecklas.\r\nMänniskor bör få möjlighet att fördjupa sina\r\nyrkeskunskaper. Det är något som skall\r\nuppmuntras och inte desavoeras. Tidigare hade\r\neleverna i ÖGY-projektet åtminstone 60 procents\r\npraktik det sista året. Nu får de 15 procents praktik\r\nvarje år. Det blir alltså mindre praktiska inslag i\r\nundervisningen. Jag kommer själv från en\r\narbetarfamilj och tycker att praktik är viktigt. Har\r\njag fel när jag påstår att det blir mindre praktik och\r\nmindre av fördjupning i de yrkesspecifika linjerna?</pre><pre>Jag tycker det är bra att förslaget till ny\r\ngymnasieskola omfattar en linje med utbildning i\r\nstorhushåll. Men jag anser att det skall vara möjligt\r\nför lanthushållsskolorna att ta på sig ansvaret för\r\nden utbildningen. Det finns en liten klausul i\r\nbetänkandet om det.</pre><pre>Vad är det för fel på miljöpartiets förslag om att\r\nkräva en konsekvensanalys när propositionen\r\nförelåg? När satte vi oss på bakhasorna och sade att\r\nvi absolut inte ville arbeta med de olika frågorna på\r\nett seriöst sätt? Vad vi gjorde var att säga att vi\r\nskulle vänta och se vad som hände. Men ingen tog\r\nkontakt med oss. Vad är det för fel på att göra en\r\nkonsekvensanalys när det läggs fram en proposition\r\nsom inte täcker kostnaderna för det man har tänkt\r\ngenomföra. Propositionen var inte av god kvalitet\r\noch definitivt inte framtidsinriktad.</pre><pre>Jag tycker att vi i miljöpartiet pekar på\r\nmöjligheterna att få en skola som är anpassad både\r\ntill dagens och framtidens krav. Jag sitter med i\r\nbetygsberedningen, och där har vi sagt att vi vill ha\r\nen fördjupad kunskapssyn och ett problemlösande\r\nundervisningssätt. Det kräver enormt mycket av\r\nlärarna och handledarna. Deras elevstödjande\r\nverksamhet får inte minska utan tvärtom öka.\r\nLikaså krävs det fortbildning. Detta\r\nlikvärdighetstänkande om att alla skall få\r\ntillräckliga förkunskaper och direkt efter gymnasiet\r\nkunna börja på högskolan är skenbart. Att påstå\r\ndet är kanske t.o.m. att göra eleverna en\r\nbjörntjänst.</pre><pre>Anf. 47 LARS SVENSSON (s) replik:</pre><pre>Herr talman! På en direkt fråga i utskottet svarade\r\nEva Goe s att hennes yrkande var ett avslag på\r\npropositionen. Då fanns det alltså inte underlag för\r\neller möjlighet att föra en diskussion med\r\nmiljöpartiet. I stället fick de tre övriga partierna\r\ndiskutera hur problemen skulle lösas.</pre><pre>Det är inte fråga om att lägga in praktik ute i\r\narbetslivet, utan det handlar om arbetsplatsförlagd\r\nutbildning. Det tycker jag är mycket angeläget att\r\nmarkera.</pre><pre>Om jag hade trott att Carl-Johan Wilson varit\r\nspelare, då hade jag kanske kunnat använda mig av\r\nen replik och sagt att han säkert hade tippat och satt\r\n1 x 2. I betänkandet försöker han läsa ut olika\r\nreservationer som inte stämde mot varandra. Det\r\nkan däremot inte jag göra. Ni säger att ni ställer er\r\nbakom en treårig försöksperiod samtidigt som ni\r\nvill att den skall komma ett år senare. Då är det inte\r\ntal om några etappavgångar.</pre><pre>Även i det nya förslaget vill man använda sig av\r\nkurser eller moduler. Där finns alltså en liknande\r\nskillnad. Jag tror inte att det är meningsfullt för\r\nCarl-Johan Wilson att försöka hitta på fler ursäkter\r\ntill att ni bytte sida.</pre><pre>Låt mig också säga att jag inte har upplevt att ni var\r\nintresserade av att föra en diskussion om att nu\r\nförsöka göra något åt förslaget till ny\r\ngymnasieskola. Ni förde fram precis samma\r\nyrkanden som moderaterna, dvs. avslag på\r\npropositionen och en begäran om en ny\r\nproposition. Ni var alltså inte villiga att diskutera\r\nmed oss i utskottet om det fanns möjlighet att göra\r\nförändringar.</pre><pre>Kunskaper och färdigheter är två ord som jag har\r\nhört Ann-Cathrine Haglund använda i varje\r\nskolpolitisk debatt. Vad leder det framlagda\r\nförslaget till? Jo, det leder till ökade kunskaper och\r\nfärdigheter hos alla. Det är inte fråga om att enbart\r\nslå vakt om de studieförberedande utbildningarna,\r\nutan det handlar också om att skapa möjligheter för\r\ndem som väljer de yrkesförberedande linjerna att\r\nöka sina kunskaper. Men det har Ann-Cathrine\r\nHaglund inget intresse av. Hon har bara intresse av\r\natt en liten grupp ungdomar får fördjupade\r\nkunskaper och färdigheter. Där går skiljelinjen\r\nmellan oss. Vi vill se till att alla ungdomar får en bra\r\ngrundutbildning som stärker deras möjligheter på\r\narbetsmarknaden. Använd inte argumentet att det\r\när relativt få sökande till den nya, treåriga IN-\r\nlinjen. Det har varit mycket få sökande till\r\nindustriteknisk linje, och det är det också till den\r\ntvååriga linjen. Det här är en fråga som vi\r\ngemensamt med parterna skall försöka klara ut.</pre><pre>Anf. 48 EVA GOE S (mp) replik:</pre><pre>Herr talman! Lars Svenssons historiebeskrivning\r\nverkar inte stämma överens med min. Alla yrkade\r\npå avslag i första omgången i utskottet, eller hur?\r\nCenterpartiet, vänsterpartiet, folkpartiet och\r\nmoderata samlingspartiet kunde av olika skäl inte\r\nacceptera detta, och vi i miljöpartiet krävde en\r\nkonsekvensanalys. Jag vet inte om att vi har blivit\r\ntillfrågade flera gånger om hur vi skall kunna\r\nförändra den här skolan i en annan riktning. Jag\r\ngråter inte för det, men däremot skulle man kanske\r\nkunna hitta andra lösningar.</pre><pre>När det gäller frågan om praktik talade jag om\r\npraktiska inslag och praktisk yrkesverksamhet på\r\nyrkesförberedande linjer. Okej, jag skall inte\r\nanvända ordet praktik. Det skall få heta\r\narbetsförlagd utbildning. Det kräver oerhört\r\nmycket av dem som tar emot eleverna att det\r\nverkligen skall vara kvalitet. Vi har hela tiden\r\nunderstrukit att det skall vara kvalitet. När det\r\ntredje året byggs ut krävs enorma insatser. Man\r\nräknar med att 40 000 elever skall gynnas, och det\r\nläggs på detta. Jag har inte sagt att alla kommer att\r\ngå just en sådan linje, men det är ungefär hälften,\r\nhälften i dag.</pre><pre>Vad är det för fel på den utbildningsform som vi\r\nföreslår och de möjligheter som vi pekar på? Varför\r\nkan man inte ta bort åldersgränsen? Är det inte en\r\nfelsyn att lägga in mer teori i kärnan på de\r\nyrkesinriktade linjernas program? Borde de inte\r\nsjälva kunna få tänka och lägga ihop sitt eget\r\nprogram?</pre><pre>Anf. 49 ANN-CATHRINE HAGLUND (m)\r\nreplik:</pre><pre>Herr talman! Om Lars Svensson tycker att jag\r\nanvänder uttrycken kunskap och färdigheter och\r\nförknippar dem med mig, tar jag det som ett\r\nberöm. Jag tycker nämligen att det är viktigt att den\r\nsvenska skolan, både på grundskole- och\r\ngymnasieskolestadierna, ger kunskaper och\r\nfärdigheter till alla. Motsatsen mellan teoretiska\r\noch yrkesinriktade utbildningar har inte vi skapat.\r\nDen har propositionen skapat, eftersom man där\r\nville förlänga de yrkesinriktade linjerna på\r\nbekostnad av de teoretiska. Vi moderater hävdar\r\natt alla skall få kunskaper och färdigheter.\r\nPropositionen liksom betänkandet talar inte om\r\nkunskaper och färdigheter, målen för utbildningen\r\nför gymnasieskolan och förkunskaper för\r\nhögskolestudier och yrkesverksamhet. Det är en av\r\nde stora bristerna med propositionen.</pre><pre>Det är inte det faktum att alla linjer blir treåriga\r\nsom avgör vilka kunskaper och färdigheter de\r\nstuderande får -- det är innehållet. De\r\nutvärderingar som jag citerade förut visar att\r\ntreåriga utbildningar för alla inte ger en bra\r\norganisation. Eleverna är olika. De mål\r\nutbildningarna skall ha är också olika. Därför\r\nmåste både längden och innehållet anpassas till\r\nelevernas önskemål och de mål som utbildningen\r\nskall nå. Däremot skall vi självfallet inte skapa\r\nåtervändsgränder. Det skall finnas rikliga\r\nmöjligheter att kunna komplettera för den som\r\nändrar sig.</pre><pre>I det betänkande som nu ligger på våra bord och\r\nsom vi skall besluta om, finns inga bra möjligheter\r\nför ungdomar som i 15--16-årsåldern har svårt att\r\ntänka sig en treårig gymnasieutbildning. Jag vet\r\ninte vilka erfarenheter Lars Svensson har, men jag\r\nhar undervisat elever i dessa åldersgrupper i\r\nmånga, många år. Jag vet att när det gäller de elever\r\nsom går ut årskurs 9 kan inte alla tänka sig tre års\r\nstudier till. De kan däremot tänka sig en tvåårig\r\nlinje och en specifik yrkesutbildning. Sedan kanske\r\nde ändrar sig och vill komplettera. Sådana\r\nmöjligheter skall vi skapa. Skall vi kunna skapa en\r\nutbildning där alla elever får sina anlag och behov\r\ntillgodosedda måste utbildningarna kunna variera\r\nbåde till längd och innehåll.</pre><pre></pre><pre>Anf. 50 CARL-JOHAN WILSON (fp)\r\nreplik:</pre><pre>Värderade talman! Lars Svensson uppfattar det\r\nsom om jag ville gardera med kryss. Nej, vi har inte\r\nändrat uppfattning. Det var det jag försökte bevisa.\r\nI samma betänkande hade vi med exakt detsamma\r\nsom vi har sagt i dag. Läs, jag kan låna ut\r\nbetänkandet.</pre><pre>Det var andra faktorer som gjorde att vi inte ville\r\ndelta i arbetet med att på denna korta tid försöka\r\njustera propositionen i den riktning som vi och de\r\nsom jobbar med frågorna vill. Vi tyckte inte att\r\ntiden räckte, och att man hade för litet\r\nutvärderingsunderlag. Vi kan ta ÖGY-försöket\r\nsom exempel. Det är ännu inte färdigt. Just i dag\r\nslutar de sista som ingår i den första\r\nförsöksperioden. Att bedöma det som har varit\r\nhittills och tro att man efter det skall veta vad man\r\nvill med gymnasieskolan, är ungefär som att\r\nbedöma potatisskörden efter blasten. Det är inte\r\nalls säkert att det ser ut så när det är färdigutarbetat\r\nsom man tycker att det verkar innan skörden är\r\nklar.</pre><pre>Anf. 51 LARS SVENSSON (s) replik:</pre><pre>Herr talman! Jag tycker nog att jag ändå bör läsa\r\nytterligare något för Carl-Johan Wilson. I\r\nreservationen från Kerstin Keen och Carl-Johan\r\nWilson skriver ni att enligt utskottets uppfattning är\r\nen tvåårig yrkesutbildning otillräcklig. När man\r\nvänder på bladet finner man att det sägs att mot\r\ndenna bakgrund anser utskottet att en ny\r\nyrkesutbildning av i huvudsak ÖGY-utredningens\r\nmodell skall inledas år 1989/90 i stället för år 1988.\r\nJag kan inte tolka det på annat sätt än att ni har\r\nändrat uppfattning.</pre><pre>Eftersom vi gör alla utbildningar treåriga, Ann-\r\nCathrine Haglund, ökar vi möjligheterna för de\r\nelever som går på den treåriga utbildningen att få\r\nmera kunskaper och färdigheter. Jag tror dock inte\r\natt man förmedlar ett enda dugg av kunskaper och\r\nfärdigheter genom att bara använda orden, som\r\nAnn-Cathrine Haglund gör. Jag tror att man måste\r\ngå till handling.</pre><pre>De som väljer treårig yrkesförberedande utbildning\r\nkommer att få bättre kunskaper än de som i dag går\r\npå en tvåårig. Vi förstärker de allmänna ämnena\r\ngenom de ämnen som finns i kärnan. Ann-Cathrine\r\nHaglund har inte sagt ett ord om detta och huruvida\r\ndet är bra eller dåligt att man förmedlar dessa\r\nkunskaper till eleverna. Det är således bara prat\r\nfrån Ann-Cathrine Haglunds sida.</pre><pre>Ni vill sortera upp arbetsmarknaden. Vi vill\r\ndäremot stärka den enskildes ställning. Det gör\r\nman genom att ge honom bättre kunskaper och\r\nfärdigheter och genom att ge honom den utbildning\r\nsom vi föreslår.</pre><pre>När man diskuterar kompetensen och säger att\r\nSAF har sagt att det kan gälla två till fyra år, tycker\r\njag att Ann-Cathrine Haglund skall försöka få\r\nkontakt med de olika yrkesområdena och lyssna på\r\nvad som sägs inom arbetsgivareföreningen. De\r\nsitter själva med i kursnämnderna som har\r\nutarbetat de planer som man nu studerar efter\r\nenligt ÖGY-modellen. De arbetar och är\r\nintresserade av att ingå i yrkesnämnderna för att\r\nkunna ge förslag till timplaner och läroplaner för de\r\nnya treåriga linjerna. De ber att vi skall genomföra\r\nen treårig gymnasieskola, så att bra människor\r\nsöker anställning hos dem med så breda kunskaper\r\natt de är flexibla och kan anpassa sig till de krav som\r\nkommer att ställas i framtiden.</pre><pre>Anf. 52 Statsrådet GÖRAN PERSSON (s):</pre><pre>Herr talman! Det har redan varit en lång debatt,\r\noch den har handlat om en hel del av de tekniska\r\nfrågor som har diskuterats med anledning av\r\npropositionen. Det har gällt timplaner, veckotider,\r\nantal veckor under året, antal läsdagar och en lång\r\nrad frågor av den karaktären. Jag skall inte gå in på\r\ndetta, utan i stället försöka att föra en diskussion\r\nom den politiska bakgrunden till att vi lägger fram\r\nett förslag som innebär att man bygger ut\r\nutbildningen för halva årskullen ungdomar med\r\nytterligare ett år.</pre><pre>Till socialdemokratins grundläggande insikter hör\r\natt kunskap är makt. Makten i samhället har genom\r\ntiderna erövrats på olika sätt. Ursprungligen var\r\ndet våldet och den starka som ägde makten, den\r\nfysiska styrkan. Så småningom samlades\r\nrikedomar, och rikedomarna erövrade makten. Det\r\nvar de rika som ägde makten. Mot det samhället\r\nväxte ett folkligt motstånd fram. Det folkliga\r\nmotståndet bars av våra stora folkrörelser. De\r\nförändrade i grunden vårt samhälle genom att med\r\nsitt eget engagemang, baserat på kunskap, ordna en\r\nbättre tingens ordning.</pre><pre>Det djupt demokratiska med kunskaper i det här\r\nperspektivet är att kunskapen också kan ägas av\r\nden svage och av den fattige. Vi fortsätter en\r\nsamhällsutveckling i den riktningen, där alltmer av\r\nmakten ligger hos dem som kan, hos dem som\r\nbegriper. Om vi ser ett sådant kunskapssamhälle\r\nframför oss är det av oerhört stor betydelse att man\r\nhela tiden när man genomför skolreformer benhårt\r\nhåller fast vid principen att alla har rätt att vara\r\nmed. Det handlar i det långa loppet om försvaret av\r\nett demokratiskt samhälle. Accepterar vi att några\r\nskall stå utanför, att några inte behöver vara med --\r\nja, då har vi också sagt att vi överger en av\r\ngrundvalarna för det demokratiska samhället,\r\nnämligen allas lika rätt och lika värde.</pre><pre>Det är mot den här bakgrunden som\r\nsocialdemokratin har genomfört sina\r\nutbildningsreformer. Vi har mött starkt motstånd\r\ninte bara här i dag utan genom årtiondenas lopp.\r\nDen som är äldre och kan erinra sig diskussionerna\r\nom grundskolan känner igen många av de argument\r\nsom nu reses mot gymnasieförslaget. Det är nästan\r\nidentiska ordvändningar, som det stora\r\nlärarförbundets tidning så riktigt påpekat.</pre><pre>Då hade vi också högern emot oss som sade: Det\r\nkan väl aldrig vara rimligt att vi skall utöka\r\nutbildningen i vårt land på ett sådant sätt att alla får\r\nen utbildning som motsvarar den gamla realskolan?\r\nSkall det vara nödvändigt? frågade man.</pre><pre>Ja, svarade vi, det är nödvändigt, eftersom vi tror\r\natt samhället utvecklas i den riktningen att det blir\r\nalltmer komplicerade samband att ta ställning till,\r\noch för människans frihet och individens rätt krävs\r\ngoda kunskaper, och därför skall alla vara med.</pre><pre>De som i andra sammanhang ofta talade om\r\nkunskaper, alltså de konservativa, motsatte sig den\r\nreformen. Vi drev igenom grundskolan med\r\nliberalernas stöd, och det är i dag ingen som\r\nifrågasätter den reformen.</pre><pre>Nu står vi inför ett annat stort steg i svensk skol- och\r\nutbildningspolitik, nämligen att åstadkomma en\r\ngymnasieskola för alla. I det arbetet handlar det om\r\natt faktiskt se till att vi jämställer utbildningarna\r\ninom gymnasieskolan med varandra och att vi tar\r\nbort de skillnader som vi har byggt in och som är\r\nkvarlevor från gamla skolsystem. Om man går ut på\r\nen gymnasieskola i dag ser man var yrkesskolan\r\nfinns, man ser var det gamla läroverket lever\r\nvidare, och man kan ibland också se rester av den\r\ngamla fackskolan. Dessa skolformer finns där, och\r\nde lever. Vi har genom våra beslut faktiskt gjort\r\nväldigt mycket för att befästa de skillnaderna\r\ngenom att ge de olika skolformerna olika\r\nförutsättningar för sitt arbete. Dagens proposition\r\nsiktar till att i den meningen jämställa\r\nutbildningarna, att de gamla skillnaderna faktiskt\r\nundanröjs. Det är i det perspektivet förslaget skall\r\nses.</pre><pre>Då möter vi naturligtvis återigen samma\r\ninvändning som tidigare. Samma grupper som förut\r\nopponerade sig mot grundskolans införande stiger\r\nnu upp och säger: Inte kan det väl vara rimligt att\r\nde som är skoltrötta skall ha ytterligare ett år av\r\nutbildning -- låt dem slippa, vi begriper ändå bäst\r\nvad som borde gälla för dem.</pre><pre>Det är samma argument, och det är samma grupper\r\ni samhället som framför dem. Det är dock den\r\nskillnaden den här gången att det inte är\r\nhögerpartiet, som bekämpade grundskolan, som nu\r\nensamt står för kampen mot gymnasieskolan. Det\r\nhögerpartiet har nu fått sällskap med det svenska\r\nliberala partiet, som har en annan tradition på\r\nskolpolitikens område än att motsätta sig den\r\nbreddning och den demokratisering som detta är ett\r\nuttryck för.</pre><pre>Herr talman! Om jag skall gå ifrån min disposition\r\nför ett ögonblick vill jag säga att det egentligen är\r\nrätt avslöjande att höra Carl-Johan Wilson försöka\r\nförklara vad han och Kerstin Keen menade för ett\r\ndrygt år sedan när de reserverade sig till förmån för\r\ndet förslag som nu ligger som proposition. Då var\r\ndet högsta folkpartistiska visdom, i dag är det\r\nnågonting som man vänder ryggen. Inte beror det\r\npå att Carl-Johan Wilson har kommit till en annan\r\ninsikt. Det beror på att Carl-Johan Wilson\r\nrepresenterar ett parti som ingått en ny politisk\r\nallians. Nu är folkpartiet moderata samlingspartiets\r\nstödparti i skolfrågor, precis som i alla andra frågor\r\nhär i kammaren. Då får man faktiskt överge sin\r\nskolpolitik, och då hamnar man i den typen av\r\nbesvärligheter som Carl-Johan Wilson alldeles nyss\r\ngjorde. Vi känner för Carl-Johan Wilson, men vi\r\nkänner inte särskilt starkt för folkpartiet i denna\r\nstund. Visst har ert program rubriken ''Ny start för\r\nSverige'', men det är också i skolpolitiken en ny\r\nstart för folkpartiet, en start som innebär en\r\nutveckling i rak motsatt riktning mot det som ni\r\ntyckte var visdom och klokskap så sent som för ett\r\når sedan. Så går det, Carl-Johan Wilson, när man\r\nger sig i lag med högern på skolområdet.</pre><pre>Detta är den politiska bakgrunden och orsaken till\r\natt vi drivit reformverket. Även om väldigt många\r\nhar talat om propositionen, tycker jag nog att jag\r\nskulle vilja ge min version av vad som står i denna\r\nproposition. Larz Johansson har utvecklat väldigt\r\nmycket av propositionens innehåll på ett som\r\nvanligt mycket insiktsfullt sätt. Lars Svensson har\r\nfyllt på, och även Ylva Johansson har bidragit. Men\r\njag ser i den här debatten för min del ett behov av\r\natt klart markera vilka principer det är som har\r\nburit denna proposition och som faktiskt i den\r\nallmänna debatten i så stor utsträckning har fått\r\nskymmas av en diskussion om timplanerna för de\r\ntvå studieförberedande programmen.</pre><pre>Som jag ser gymnasiepropositionen finns där nio\r\nbärande grundprinciper.</pre><pre>Den första är att propositionen utgår från elevernas\r\nval. Det är elevernas val som skall dimensionera\r\nden utbildning som ges i kommunen, och när\r\nutbildningen väl är given den unge, skall eleven ha\r\nrätt att inom den utbildningen lägga tyngdpunkten\r\nefter sitt intresse. Elevens ställning i skolans arbete\r\noch elevens rätt till inflytande och insyn regleras\r\nockså i fortsättningen i skollagen och får en starkare\r\nrättslig ställning. Detta är viktigt, eftersom vi har\r\nalldeles för många pojkar och flickor i dagens\r\ngymnasieskola som inte har fått den utbildning de\r\nville ha. Sedan förvånar vi oss över att de är\r\nskoltrötta. Ann-Cathrine Haglund som har mött\r\ndem i katedern har inte förstått att många av dem\r\nsom är skoltrötta inte har fått den utbildning de\r\nfaktiskt ville ha. Vi säger till dessa 16--17--18-\r\nåringar: Håll till godo -- det är det här vi kan ge er.</pre><pre>Den attityden och den kvarlevan från det gamla\r\nsättet att planera och organisera gymnasieskolan\r\nkommer det icke att vara möjligt att hävda som\r\nprincip under 90-talet. Det är därför vi har slagit\r\nfast att det är elevvalet som skall styra\r\ndimensionering och inriktning. Det var också\r\ndärför som vi så sent som för ett halvår sedan i den\r\nhär kammaren faktiskt gav nya\r\nplaneringsförutsättningar och införde nya\r\nstatsbidragssystem, så att kommunerna skulle klara\r\nav att svara upp mot den typen av elevönskemål. Så\r\nhänger reformarbetet ihop.</pre><pre>Den första principen är alltså elevernas val. Den\r\nandra principen är att gymnasieskolan i\r\nfortsättningen på ett helt annat sätt än i dag måste\r\nvara lokalt förankrad. Det är naturligtvis så att\r\nunder den uppbyggnadsfas vi haft beträffande\r\nskolsystemet, så har det varit utomordentligt\r\nvärdefullt att vi haft en stark central reglering i\r\nsystemet.</pre><pre>Men när väl kvantitetsbehovet är tillgodosett och\r\nskolsystemen är uppbyggda, så handlar det om\r\nkvalitet, dvs. en ständigt pågående utveckling av\r\narbetssätt och arbetsinnehåll. Då måste vi faktiskt\r\nlita på att de som arbetar inom verksamheten står\r\nför utvecklingsarbetet. Det finns inga statliga\r\nutredningar i världen, brukar jag säga, som\r\nkommer att kunna hantera den saken, det kan bara\r\nelever och lärare göra tillsammans.</pre><pre>Just för att möjliggörae av en sådan ständigt\r\npågående utveckling, jag tror det var Ylva\r\nJohansson som var inne på ämnet, så har vi faktiskt,\r\nutöver steget att medge kommunerna rätten att\r\nsjälva dimensionera sin gymnasieskola, tagit\r\ngreppet med konstruktion av timplanen så att en\r\ngenerös resurs av timmar tilldelas kommunerna att\r\ndisponera lokalt detta för att få en profil på\r\ngymnasieutbildningen med förankring i tradition,\r\nlärarkompetens och elevintresse.</pre><pre>Den andra stora möjligheten att lokalt påverka\r\ngymnasieskolan ligger i att kommunerna får\r\nmöjlighet att lokalt påverka läroplanen.</pre><pre>De här två principerna, elevval och ett starkt lokalt\r\nförankrat utvecklingsarbete, ligger sedan till grund\r\nför det tredje bärande resonemanget, som innebär\r\natt vi går mot den kursutformade gymnasieskolan.</pre><pre>Jag måste säga att jag blev förvånad när jag\r\nlyssnade på några av dem som har invändningar att\r\ngöra mot propositionen. Uppenbarligen har de inte\r\nläst, och har de läst så har de inte förstått. Vilket\r\nsom är värst, det vågar jag inte ens gå in på, men\r\ntydligt är att några av debattörerna inte observerat\r\natt vi i gymnasiepropositionen öppnar möjligheter\r\njust för den flexibilitet, vilken utmärker den skola\r\nsom faktiskt sätter ut ett kunskapsmål och samtidigt\r\nmedger att man plockar moduler eller kurser till en\r\nbas, för att på så sätt nå kunskapsmålet. Jag\r\npåpekar att detta i normalfallet tar tre år i anspråk.</pre><pre>De här tre utgångspunkterna: elevval, lokalt\r\nförankrad utbildning samt kursutformad\r\ngymnasieskola, är naturligtvis vad som så starkt har\r\nattraherat arbetsmarknadens parter.</pre><pre>LO har som bekant varit en varm tillskyndare av\r\nreformen. TCO, som alltid engagerat sig i\r\nskolfrågor, har ställt upp bakom förslaget och så\r\näven Arbetsgivareföreningen. Normalt politiskt\r\nbegåvade personer borde därför förstå, att här är\r\nnågonting som inte stämmer. När man hör Ann-\r\nCathrine Haglund dra i gång valårets våldsamma\r\nagitation och kalla det jag nu föreslår för ett\r\nattentat, då skall hon veta att bakom mitt förslag\r\nstår Arbetsgivareföreningen. Någonting stämmer\r\ninte, och vad är det som inte stämmer? Jo, det är\r\nhelt enkelt faktum att fru Haglunds kampanj inte\r\nger en riktig beskrivning av propositionens\r\ninnehåll.</pre><pre>Arbetsgivareföreningen, LO, TCO och allt vad\r\norganisationerna heter tar fasta på propositionens\r\nprinciper, vilka nu riksdagen snart kommer att ta\r\nställning till. Propositionens innehåll svarar för\r\növrigt helt mot innehållet i de riktlinjer som Sven-\r\nÅke Johansson och hans arbetsgrupp en gång i\r\ntiden drog upp i den s.k. ÖGY-utredningen. Det är\r\nså det ser ut, och det är därför nyssnämnda\r\norganisationer är med och stöder det här förslaget.</pre><pre>Jag har nu berört de tre första grundläggande\r\nprinciperna i propositionen: elevvalet, den lokala\r\nutvecklingen samt kursutformningen.</pre><pre>Den fjärde grundläggande principen i\r\npropositionen ligger i den nya programstruktur vi\r\nhar lagt fram. Tidigare hade gymnasieskolan ett\r\nlinjesystem, innehållande påbyggnadskurser och en\r\nlång rad olika specialutbildningar -- närmare ca 550\r\nolika utbildningsmöjligheter gavs eleverna i denna\r\ngymnasieskola.</pre><pre>Det förslag vi nu lagt kommer säkert att med\r\nnationella läroplaner som grund resultera i ungefär\r\nett femtiotal olika utbildning ingångar i 16 olika\r\nnationella utbildningsprogram.</pre><pre>Vi har använt mycket tid och lagt ned mycket\r\narbete och haft många samtal med en lång rad\r\nutbildningsintressenter för att hitta en lämplig\r\navvägning i programstrukturen. Uppenbarligen\r\nkommer riksdagen att godkänna denna\r\nprogramstruktur med några smärre\r\nkompletteringar i de s.k. grenarna, vilka ligger\r\nunder resp. struktur.</pre><pre>Det är tre saker som vi har använt oss av som\r\ninstrument när vi har gjort strukturen. Vi har haft\r\nen utgångspunkt i en rimlig avvägning mellan vad\r\nsom skall vara privat och vad som skall vara\r\noffentlig produktion. Hur ser de\r\narbetsmarknaderna ut? Vi har gjort en avvägning\r\nmellan vad som skall förbereda för varuproduktion\r\noch vad som skall förbereda för tjänsteproduktion,\r\noch vi har gjort en avvägning utifrån\r\njämställdhetsmålet: pojkar och flickor.</pre><pre>Ylva Johansson tog upp jämställdhetsfrågorna. Låt\r\nmig säga att programstrukturen är ett uttryck för\r\nden vikt vi fäster vid att skolsystemet inte låser\r\npojkar och flickor i den här åldern i sådant som är\r\ntraditionellt manligt eller kvinnligt. I direktiven till\r\nläroplanskommittén har jag också tagit upp\r\nfrågorna omkring jämnställdhet och sagt att\r\nläroplanskommittén skall ta fram de riktlinjer i\r\ndessa frågor som skall gälla för hela\r\nskolverksamhetens arbete, från förskolan via\r\ngrundskolan och gymnasieskolan upp till\r\nvuxenutbildningen.</pre><pre>Den fjärde grundprincipen har varit\r\nprogramstrukturen.</pre><pre>Den femte har varit treårigheten. Jag skall inte gå\r\nin i den något märkliga debatt som här har förts. Jag\r\nskall bara konstatera att treårigheten för min del\r\nhar baserats på två iakttagelser.</pre><pre>Den första gäller behovet av allmänbildning. Det är\r\ninget tvivel om att de ungdomar som i dag går in\r\ni gymnasieskolan som vuxna kommer att leva i ett\r\nsamhälle som ställer krav på dem -- som\r\nmedborgare, som föräldrar, som kulturellt aktiva --\r\nsom är av sådant slag att deras bas i allmänbildning\r\noch kunskaper ständigt kommer att kräva en\r\ntillväxt. Har man då i unga år inte fått den\r\nallmänbildningen, står man sig slätt.</pre><pre>Eller rättare sagt: Vill man bygga in klyftor i ett\r\nsamhälle, vill man bygga in skillnader, skall man se\r\ntill att man i dessa år skiljer dem som skall få\r\nkunskaperna -- redskapen och instrumenten -- från\r\ndem som skall förbli vid sin läst och alltid vara det\r\nderas föräldrar eller de själva trodde att de skulle\r\nbli.</pre><pre>Friheten som individ kräver i detta\r\nkunskapssamhälle att man äger allmänbildningen.\r\nDet nya som jag har fört in i det sammanhanget är\r\natt vi i vårt allmänbildningsideal saknar det\r\nnaturvetenskapliga inslaget, och i alla programmen\r\ni gymnasieskolan finns ett stort utrymme för\r\nnaturvetenskapliga inslag, en koppling av det\r\nnaturvetenskapliga till det samhällsvetenskapliga,\r\nför att man därigenom skall få en reell och rejäl\r\nmöjlighet att ta upp de stora överlevnadsfrågor som\r\ndessa ungdomar som vuxna kommer att vara\r\ntvungna att handskas med. Det är så det är tänkt,\r\noch det är så det är presenterat.</pre><pre>Den andra iakttagelsen är att vi ser framför oss en\r\nutveckling i arbetslivet, en utveckling som kräver\r\nalltmer av intellektuell kompetens kombinerat med\r\nmanuell. Vi ser framför oss också en utarmning av\r\nvissa arbeten. Det är en hemsk syn att möta unga\r\nsom har slitits ut i 30-årsåldern, därför att de har\r\nförsetts med arbetsuppgifter som varit så enahanda\r\noch så utslitande att de inte fysiskt har räckt mer än\r\nett tiotal år.</pre><pre>Vad utmärker de arbetena? De utmärks av ett\r\noerhört ringa innehåll av intellektuell stimulans\r\neller utmaning. Skall man ställa krav på arbetets\r\ninnehåll och arbetets utveckling är det nödvändigt\r\natt förse dem som skall ställa de kraven med\r\nkunskaper som gör att de kan ta på sig svårare\r\narbetsuppgifter, mer kvalificerade, mer\r\nutvecklande. Annars riskerar vi en utveckling i\r\narbetslivet där en grupp människor får allt enklare,\r\nalltmer rutinartade, alltmer utslitande\r\narbetsuppgifter och andra -- de som har\r\nkunskaperna och som har fått utbildningen -- får\r\nalltmer utvecklande, allmer stimulerande, alltmer\r\nfängslande arbetsuppgifter. Det är en annan\r\nklassklyfta, en annan dimension, som vi också\r\nmåste ha klar för oss när vi pratar om utbildning och\r\nutbildningslängd.</pre><pre>Dessa båda krav -- kravet på allmänbildning och\r\nkravet på att utveckla arbetsplatser och arbeten\r\nsom är värdiga för människor -- leder båda i\r\nriktning mot mer av allmänbildning och kunskap,\r\noch det förlänger utbildningarna. Det är därför vi\r\nhar hamnat där vi har hamnat.</pre><pre>Nästa princip som vi tagit fasta på i propositionen\r\ngäller resonemanget omkring timplanen. Den\r\ndebatten har reducerats till att handla om volymer,\r\nnivåer. Men det kan vara angeläget att påpeka för\r\nkammarens ledamöter -- även för protokollets\r\nskull -- att den timplan som vi alldeles strax\r\nkommer att lägga fast icke är av samma slag som\r\nden som i dag gäller i gymnasieskolan. Den timplan\r\nvi nu kommer att lägga fast är en timplan som\r\ngaranterar eleverna en minsta mängd av lärarledd\r\nundervisning. Denna minsta mängd skall de ha rätt\r\natt få, därutöver mer om man lokalt kan hitta\r\nlösningar för detta. Det är timplanens\r\nkonstruktion.</pre><pre>Den gamla timplanen var snarare ett uttryck för\r\nden lärarvolym som gällde vid varje skola eller i\r\nvarje kommun, och det hängde samman med\r\nstatsbidragssystemet, som vi nu har övergivit. Att\r\nbyta perspektiv, att gå från en timplan som\r\ngaranterar ett tjänsteunderlag för den viktigaste\r\npersonalgruppen till att i stället säga att det som är\r\nangeläget att reglera är den undervisningsvolym\r\nsom eleverna har rätt att få, är ett stort principiellt\r\nsteg men också ett riktigt steg om vi utgår från\r\nelevens intressen i sammanhanget. Det är principen\r\nför timplanen, och den ligger fast.</pre><pre>Vi förde när det gällde timplanen också ett\r\nresonemang om att koppla loss från 40-\r\nminutersperioderna och gå till klocktimmar. Det\r\nligger fast.</pre><pre>Vi förde också ett resonemang om att inte fördela\r\ndet här på årskurser utan uttrycka det som en total\r\nvolym över år, för att därigenom skapa en maximal\r\nfrihet att lokalt koncentrera eller tematisera, om\r\nman så vill. Det ligger också fast.</pre><pre>Vi har skiljt oss från utskottet -- det vill jag säga\r\ndärför att det är viktigt för mig -- så till vida att jag\r\nlade fram ett förslag om en nivå på denna timplan\r\nsom var avsevärt lägre än den som utskottet nu har\r\nhamnat på, inte därför att jag trodde att den skulle\r\nvara det normala ute i våra skolor, utan därför att\r\njag anser att man utifrån miniminivån rimligen bör\r\nkunna plocka sig uppåt, beroende på den verklighet\r\nman möter. Den ser litet olika ut i Hjalmar\r\nLundbom-skolan i Kiruna och i exempelvis\r\ngymnasiet på Östermalm i Stockholm -- det är olika\r\nvärldar. Exakt hur man avväger undervisningen i\r\nkontakten med den elevgruppen borde man ha ett\r\nlokalt professionellt utrymme att bedöma. Det är,\r\ntror jag, icke en lösning som är 90-talsmässig att en\r\ngång för alla låsa fast den fördelningen med ett och\r\nsamma riksdagsbeslut, lika för hela landet.</pre><pre>Men där har jag inte fått igenom min syn, utan där\r\nhar utskottet hittat en annan kompromiss. Det är\r\nen av politikens realiteter, och den får jag\r\nnaturligtvis acceptera. Men som replik till dem som\r\npratar om den våldsamma nedrustningen vill jag\r\nsäga att i den gymnasieskola som jag presenterade\r\nlåg i statsbidraget en sådan resurs av pengar att det\r\nvar möjligt att hantera utbildningen på det här\r\nsättet. Jag är inte rädd för att gissa att vi säkert\r\nkommer att hamna i en sådan lösning så\r\nsmåningom -- också på skolans område kommer\r\nalltmer av lokala krav att växa fram, också om att\r\nfå ta ansvar för hur undervisningstiden fördelas\r\nmellan ämnen, mellan årskurser och mellan\r\nelevgrupper. Den utvecklingen tror jag kommer.</pre><pre>För timplanen gäller också att den naturligtvis skall\r\navspegla en undervisningsvolym som ger möjlighet\r\nför allmän behörighet. Det gäller också tankarna\r\nom flexibilitet och tankarna om att vi inte skall\r\nskapa återvändsgränder i skolsystemet.</pre><pre>Med den här propositionen lägger vi också slutligen\r\nfast -- det är den sjunde principen -- lagregleringen\r\nreellt av elevernas rätt att få sin gymnasieutbildning\r\noch kommunernas skyldighet att ge den. Det är i\r\nregleringsperspektivet naturligtvis av avgörande\r\nbetydelse. Sett i ett perspektiv har det flyttat fram\r\npositionerna högst väsentligt på det skolpolitiska\r\nområdet.</pre><pre>Vi utvecklar i propositionen också tankarna om\r\nkunskapscentra och säger att det är rimligt att vi\r\nfrån samhällets sida organiserar vår utbildning på\r\nett sådant sätt att de människor som arbetar med\r\nskolan, arbetar med utbildningen, samverkar\r\nlokalt, oavsett om det är vuxenutbildning eller\r\ngymnasieutbildning, kanske också\r\nhögskoleutbildning och uppdragsutbildning.\r\nSamverka, se till att ni utnyttjar resurserna på ett\r\nbättre sätt -- det är, kanske framför allt för de\r\nglesare befolkade delarna av landet, den möjlighet\r\nsom jag ser står till buds för att överallt i landet\r\nerbjuda en kvalitativt bra utbildning som når också\r\nvuxna.</pre><pre>Kunskapscentra kommer vi från departementets\r\nsida att stimulera, och det är en lång rad kommuner\r\nsom redan ligger i startgroparna, som är på god väg\r\noch som nu hör av sig för ett nationellt arbete\r\nomkring just den typen av grepp. Det ligger också i\r\npropositionen, och det för den här utvecklingen\r\nframåt.</pre><pre>Slutligen ligger i propositionen -- vilket helt har\r\nförbigåtts i debatten -- en reglering också av\r\nvuxenutbildningen. Det slås klart och tydligt fast att\r\nvi här nu har inriktningen, lagmässigt reglerad, att\r\nden som är kortutbildad skall gå först, dvs. alltid\r\nhar rätt att få en grundskoleutbildning eller\r\nmotsvarande. Därefter, när det behovet är\r\ntillgodosett, äger kommunen att fritt fördela\r\nresurserna mellan andra grupper.</pre><pre>Vi överger etappresonemanget i\r\nvuxenutbildningens reglering och lägger samman\r\nden grundläggande vuxenutbildningen --\r\ngrundvux -- med etapp 1 till en ny, grundläggande\r\nvuxenutbildning som motsvarar grundskolans\r\nkunskapsinnehåll.</pre><pre>Jag hoppas också att den utredning som Lennart\r\nSandgren nu bedriver i sommar skall resultera i\r\nlösningar som gör att de människor som nu saknar\r\ngrundskolekompetens och som så vill skall kunna\r\nskaffa sig den -- få laglig rätt till det kommunalt,\r\nmen också få studiesocialt stöd till det, så att de inte\r\nbehöver sätta sig i skuld. Klarar vi den saken med\r\nden studiefinansiella utredning som nu arbetar\r\nkommer vi också på det här området att väsentligt\r\nha flyttat fram positionerna. Också detta ligger i\r\nden proposition som vi nu behandlar.</pre><pre>Sammanfattningsvis: Elevvalet, det lokala\r\ninflytandet, en ny programstruktur, ett nytt sätt att\r\nse på timplaner, en ny vuxenutbildningsreglering\r\nkopplad till starka mål för kunskapsutveckling,\r\nsolidaritet och jämlikhet -- det är\r\nkunskapspropositionen i ett koncentrat.</pre><pre>Den kunskapspropositionen, ärade åhörare, vill\r\nfolkpartiet riva upp. Wilson säger att\r\nsocialdemokraterna, vänstern och centern tar\r\nrisker med propositionen. Vi har stöd av nästan alla\r\nsakkunniga ute i landet för dessa bärande principer.\r\nI sak är jag inte på något sätt orolig. Riskerna,\r\nWilson, tar väl snarast det parti som traditionellt\r\nhar varit anhängare av den här typen av\r\nutbildningspolitisk utveckling och som nu i en ny\r\nallians har tvingats bort från sin klassiska linje, ett\r\nparti som också varit känt för att vara radikalt i\r\nutbildningsfrågor. Tala om risker! Tala om politiska\r\nrisker! Där finns folkpartiets dilemma i ett nötskal.</pre><pre>Vi har som sagt stöd från Arbetsgivareföreningen,\r\nLO och TCO. Det största lärarförbundet har aktivt\r\nmedverkat för att stötta propositionen.\r\nElevorganisationen har uttalat sig för de här\r\ngreppen. Detsamma har Hem och skola och\r\nKommunförbundet gjort.</pre><pre>Låt mig sluta med att säga att all den oro som räses\r\nfrån fru Haglunds och herr Wilsons sida att\r\nkommunernas ekonomi inte skulle tåla detta\r\nmotsägs av två saker.</pre><pre>Det första är att kommunerna är angelägna om att\r\ndetta skall komma till stånd. Nästa höst när vi får\r\nmöjlighet att starta detta kommer, skulle jag tro,\r\nmånga kommuner att vara mycket tidigt ute därför\r\natt de inser att det här är en möjlighet för deras\r\nungdomar och för den egna bygden. Det är mitt\r\nbestämda intryck också efter att ha träffat\r\nföreträdare för landets kommuner på\r\nKommunförbundets olika konferenser landet över.</pre><pre>Det andra som motsäger att kommunerna inte\r\nskulle klara av detta är det grepp som Wilsons och\r\nHaglunds moderpartier har tagit. De har gått ut och\r\nsagt att de stora skattesänkningarnas tid nu skall\r\nkomma. Det är naturligtvis svårt att se sambandet\r\nmed att de samtidigt i denna kammare oroar sig\r\növer kommunal ekonomi. Antingen sysslar skolan\r\nmed viktiga verksamheter -- då behöver vi en god\r\nkommunal ekonomi, och vi tvingas nog då att ta ut\r\nskatter även i fortsättningen -- eller så skall vi\r\nkraftigt sänka skatterna, som ni säger i dokumentet\r\nNy start för Sverige. Ni tävlar nu med Wachtmeister\r\noch Karlsson om att ligga överst i den ligan. Det rör\r\nsig ibland om 40 miljarder. Vid andra tillfällen rör\r\ndet sig om 80 miljarder.</pre><pre>Men en sak vet vi: I de länder där man prövat den\r\npolitiken -- USA och Storbritannien -- har\r\nskolsystemen varit de stora förlorarna. Ett\r\nskolsystems kvalitet handlar ytterst om lärartäthet,\r\ngoda lokaler och bra böcker. Om man sänker\r\nskatterna kommer man att bli tvungen att reducera\r\nantalet lärare, försämra lokalunderhållet och ta\r\nbort böcker och hjälpmedel. Man kan också låta\r\ndem som med sina sänkta skatter har råd att betala\r\navgifter åt sina barn få köpa sig en utbildning som\r\när av högre klass och kvalitet.</pre><pre>Herr talman! Här finns de stora skiljelinjerna i\r\nsvensk skol- och utbildningspolitik. Det fälttåg mot\r\ndenna proposition, som anförts av moderaterna,\r\nsaknar grund i verkligheten. Det understryks bäst --\r\nmenar jag -- av att Arbetsgivareföreningen,\r\narbetsmarknadens parter, Kommunförbundet,\r\nelevorganisationer och Hem och Skola står bakom\r\nde bärande principer som här har presenterats som\r\npropositionens.</pre><pre></pre><pre>Anf. 53 CARL-JOHAN WILSON (fp)\r\nreplik:</pre><pre>Värderade talman! Det var, som alltid, intressant\r\natt lyssna på Göran Persson. Jag skall kommentera\r\nnågra av de saker som han tog upp.</pre><pre>Göran Persson säger att folkpartiet nu finns med i\r\nkampen mot gymnasieskolan. Det tycker jag är en\r\növerdrift. Vi har inte uppfattat att vi befinner oss\r\ni någon kamp mot gymnasieskolan. Man kan inte,\r\ntycker jag, göra den tolkningen om man läser våra\r\nhandlingar, något som jag inte tror att Göran\r\nPersson har gjort så noga.</pre><pre>Hela hanteringen i riksdagen av detta ärende\r\nborde, Göran Persson, visa att underlaget inte var\r\ntillräckligt bra. Vi känner också nu det ansvar för\r\nutbildningens innehåll som folkpartiet liberalerna\r\nfick beröm av Göran Persson för. Jag undrar om\r\nGöran Persson egentligen vänder sig emot någon av\r\nde punkter som finns i den reservation till\r\nbetänkandet som folkpartiet liberalerna, och även\r\nmoderata samlingspartiet, ligger bakom.</pre><pre>Vår bärande kritik är att man inte väntat in de\r\nkritiska synpunkter som nu förts fram. Mycket av\r\nden kritik som t.ex. vi riktat mot förslaget hade\r\nman kunnat klara av i ett resonemang under kanske\r\nytterligare ett år. Jag ser egentligen här inga\r\nproblem.</pre><pre>Göran Persson nämnde någonting om mitt försvar\r\nför vår ståndpunkt när det gäller treåriga\r\nyrkesutbildningar. Göran Persson nämnde detta\r\nom att plocka bort moduler som i normalfallet\r\nskulle ta tre år. Jag frågar då: Varför kan man då\r\ninte acceptera frivilligheten? Det var ju den\r\nkritiken som vi riktade mot detta. I mitt\r\ninledningsanförande sade jag att Göran Persson\r\nsäkert kommer att säga att det kan bli precis så här.\r\nMen vår kritik gäller att de elver som tröttnar innan\r\nde gått har tre år kommer att uppfatta det som ett\r\nmisslyckande. Det skulle man kunnat klara genom\r\nen ganska enkel förändring här i frivilligheten.</pre><pre>Göran Persson nämnde sedan någonting om varför\r\nman har treåriga utbildningar för alla. Han talar om\r\nbehovet av allmänbildning. Jag undrar då om det\r\nbara gäller de utbildningar som i sin yrkesdel är\r\ntvååriga. Vi har hävdat att yrkesutbildningen skall\r\nvara så lång som det behövs. Det borde kunna\r\nfinnas yrkesutbildningar som tar tre år. Skall de\r\nsom går dessa då inte få någon allmänbildning?\r\nMan kanske skall utöka någon yrkesutbildning till\r\nfyra eller tre och ett halvt år -- någon kan bli\r\nkortare. Skillnaden i vår principiella inställning är\r\ninte heller här så stor. Det skulle man också kunna\r\nhantera.</pre><pre>Göran Persson säger att det i hans förslag fanns\r\nresurser för att kunna höja nivån, vilket\r\nbetänkandet från utbildningsutskottet ungefär nu\r\nvisar. Om det fanns med redan från början undrar\r\njag varför vi då behövde 330 miljoner för att nå dit.</pre><pre>Anf. 54 ANN-CATHRINE HAGLUND (m)\r\nreplik:</pre><pre>Herr talman! Jag tyckte det var fantstiskt att höra\r\nstatsrådet stå här och berömma sig själv och påstå\r\natt han står för kunskap. Det gör också ett statsråd\r\nsom har lagt fram en proposition som innebar en\r\nnedrustning av gymnasieskolan av aldrig skådat\r\nslag. Viktiga ämnen skars ned med upp till 70 %.\r\nStatsrådet har också tvingats medge dessa\r\nnedskärningar. Det har också varit en massiv\r\nopinion mot förslaget. Det gör ett statsråd som\r\nlägger fram en proposition om gymnasieskolan\r\nutan att diskutera förkunskaper för\r\ngymnasieskolan, högskolestudier eller\r\nyrkesverksamhet. I stället diskuterar han vilka mål\r\nvi skall ha för gymnasieskolan, vad den skall vara\r\ntill för och vad den skall ge ungdomarna och\r\nSverige. Det gör också ett statsråd som har fått en\r\nproposition rejält slaktad.</pre><pre>Göran Persson säger att en av principerna är\r\ntreårigheten på grund av behovet av\r\nallmänbildning. Jag måste citera ur den rapport\r\nsom jag inledningsvis citerade ur. I utvärderingen\r\nsäger man: -- -- -- eller är det faktiskt så att\r\nutbildningen riktar sig till en annan elevkategori än\r\nden som traditionellt söker sig till tvååriga\r\nutbildningar tidigare?''</pre><pre>Genom treårigheten bygger statsrådet ju in den\r\nklyfta som han vill eliminera. Det är klyftan mellan\r\ndem som vill och behöver ha en kortare utbildning\r\noch dem som behöver ha en längre utbildning. De\r\ntvingas in i samma ram eller samma mall. Det blir\r\ninte en bra utbildning eller en allmänbildning.\r\nStatsrådet kallade det t.o.m. frihet och\r\nlikformighet. Det går faktiskt inte ihop. Det är\r\nkompetensen som skall vara avgörande. Det är\r\nmålen för utbildningen, det kommande yrket och\r\nde kommande studierna som skall vara avgörande\r\nför innehållet i utbildningen och utbildningstidens\r\nlängd.</pre><pre>Jag vill sedan beröra kostnaderna. Vad blir det för\r\nkostnader? Det är trots allt inte klart.\r\nUtvärderingen av försöksverksamheten är inte\r\nklar. Den var inte klar när propositionen skrevs,\r\noch den är inte klar nu. Vi kan inte säga någonting\r\nom kostnaderna för försöksverksamheten. Det är\r\nomöjligt att säga någonting om kostnaderna i\r\nframtiden. Men det är uppenbart att kostnaderna\r\nblir långt större än vad som hittills officiellt angivits.</pre><pre>Anf. 55 EVA GOE S (mp) replik:</pre><pre>Herr talman! Det finns faktiskt en del som jag\r\nskulle kunna instämma med statsrådet i. Han\r\nhade -- vad jag kan förstå -- verkligen velat ha mer\r\nindividuella och lokala val. Där är vi överens. Men\r\nnu har ni låst er. Ni har bakbundit händerna och\r\nstoppat detta. Ni har därmed också låst in den\r\nkreativitet som man skulle ha kunnat släppa loss.</pre><pre>Vad är lika rätt och lika värde? Hur definierar men\r\ndet? Och elevernas val -- är det inte de som har rätt\r\natt välja? Är det inte de som skall kunna göra det\r\nbästa av sin situation tillsammans, naturligtvis, med\r\nhandledare bestående av lärare och\r\nsyokonsulenter? Vi har krävt lagfäst rätt för varje\r\nelev till individuellt program så att alla skall kunna\r\nfå ett sådant. Vi vill öppna möjligheterna: alla skall\r\nha rätt till tre års utbildning och rätt till en viss\r\nmängd utbildning under sin livstid. Vi kan inte\r\nförstå varför en åldersgräns är uppställd. Jag läser\r\ninnantill på s. 146 i propositionen:</pre><pre>''Mina förslag om kommunernas skyldigheter och\r\nelevernas rättigheter beträffande olika\r\nutbildningsformer förutsätter en entydig definition\r\nav vilken innebörd begreppen ungdomar resp.\r\nvuxna har i detta sammanhang.</pre><pre>Den tidigare nämnda samverkansgruppen har\r\nbehandlat frågan om gränsdragning mellan olika\r\nutbildningsformer och åldersgrupper.\r\nSamverkansgruppen förordar en 20-årsgräns\r\nmellan ungdomsutbildning och vuxenutbildning på\r\ngymnasial nivå. Jag ansluter mig till denna\r\nuppfattning. Åldersgränsen skall innebära att den\r\nsom vill påbörja studier det andra kalenderhalvåret\r\ndet år då han eller hon fyller 20 år eller senare skall\r\ngöra det som vuxenstuderande.''</pre><pre>Om man nu vill öppna alla möjligheter, t.ex.\r\nmöjligheten till samverkan med olika skolor och\r\nmöjligheten att kombinera olika kurser, varför\r\nsätter man då upp en åldersgräns? Vad syftar den\r\ntill? Kallas detta frihet?</pre><pre>Så till timplanerna. Ja, det är skillnad mellan\r\nKiruna och Östermalm, vad man gör och vad man\r\nplockar åt sig. Där är vi helt överens. Jag hade\r\ngärna sett att man hade gått över till en mycket mer\r\nprogressiv skola, som verkligen hade öppnat dessa\r\nmöjligheter.</pre><pre>Vi har sagt att vi vill att varje elev skall ha lagfäst\r\nrätt att välja ett individuellt program. Det står att\r\neleverna skall få välja individuellt program.</pre><pre>Vi vill även ha ett modulsystem. Därför tror jag att\r\nman måste ha årskurslöshet. Vi vill att de nationella\r\nprogrammen successivt skall övergå till individuella\r\nprogram. Vi anser att internationaliseringen\r\ninnebär att studier utomlands borde kunna\r\ntillgodoräknas. Obligatoriet kan avskaffas men\r\ntreårig utbildning skall vara en rättighet.</pre><pre>Vi har verkligen visat på många saker för att göra\r\ngymnasieskolan till en framtidsinriktad och\r\nprogressiv skolan, där kreativiteten släpps loss.</pre><pre>Anf. 56 Statsrådet GÖRAN PERSSON (s):</pre><pre>Herr talman! Eva Goe s och jag talar tydligen förbi\r\nvarandra. En åldersgräns när det gäller rätten till\r\ngymnasieutbildning är helt enkelt något som man\r\nmåste ha med i ett sådant här förslag, om man skall\r\nsvara upp mot den lagreglerade rätten. Det innebär\r\nen oerhört stor kostnad för samhället att ikläda sig\r\natt lagreglera rätten till gymnasieutbildning för\r\nevigt också för vuxna. Detta är bakgrunden. Det är\r\nen enkel och praktiskt synpunkt, som kanske inte\r\nhör hemma i den värld som Eva Goe s rör sig i.</pre><pre>Det är bra, Carl-Johan Wilson, om folkpartiet\r\nställer upp på de bärande principerna i detta\r\nförslag. Det är rimligen där som folkpartiet bör\r\nhöra hemma, om man ser på partiets historiska\r\nbakgrund. Ni har just nu hamnat i dåligt sällskap.\r\nDet är ert bekymmer. När Carl-Johan Wilson säger\r\natt skillnaden inte är så stor, tycker jag att han bör\r\nmanifestera detta ytterligare i sin nästa replik. Det\r\när viktigt för det fortsatta arbetet att vi är tydliga\r\nnär det gäller vilken uppfattning vi har beträffande\r\nde principer som jag har redovisat och som faktiskt\r\nbär upp propositionen. Om Carl-Johan Wilson och\r\nfolkpartiet står bakom det synsätt som jag har\r\nredovisat, så säg det! Om ni hukar för angreppet,\r\nfår ni nog finna er i att vi kommer att fortsätta att\r\njaga er i skolpolitiken så länge ni har bestämt er för\r\natt slå följe med era kamrater i moderata\r\nsamlingspartiet. Carl-Johan Wilson har rätt till en\r\nreplik till. Utnyttja den till att klara ut er position.</pre><pre>Ann-Cathrine Haglund är en upprörd person.\r\nUnder de snart åtta år som jag i olika sammanhang\r\nhar fått vistas i denna kammare har jag hört fru\r\nHaglund vid några tillfällen, alltid med samma\r\nmycket uppskruvade tonläge, med samma\r\naggressivitet och med samma totala utdömande av\r\ndet svenska skolsystemet. Det är märkligt att man\r\nfrån moderata samlingspartiets sida har bestämt sig\r\nför att använda svartmålning såsom metod. Om vi\r\njämför den svenska skolan med vilket annat lands\r\nskola som helst, hävdar vi oss utomordentligt väl.\r\nDet vore konstigt annars, eftersom vi jämte\r\nDanmark är det land i världen som satsar mest\r\nresurser på vår ungdomsskola. Trots detta kostar\r\nfru Haglund på sig ett tonläge, som antyder att vi\r\nsnarast skulle befinna oss i en katastrofsituation.\r\nDet tillhör tyvärr högerns missgrepp och det som i\r\ndag i svensk politik så ofta ses som er svartmålning\r\nav Sverige.</pre><pre>Skolpolitiskt begick fru Haglund en mycket viktig\r\nmarkering för debatten i sitt förra inlägg. Hon sade\r\natt man skall ha den utbildning som ens yrke kräver.\r\nDet var andra gången som hon sade detta i\r\ndebatten. Vi hävdar att utbildningen är till bara för\r\nyrket utan för hela vuxenlivet, för\r\nmedborgarskapet, för familjelivet och för\r\nkulturella aktiviteter. Allt som kräver kunskap och\r\ninsikter skall faktiskt gymnasieskolan förbereda\r\nför. Men för högern är gymnasieskolan någonting\r\nsom förbreder för yrket. Bliv vid din läst, är\r\nstridsropet från den kanten, samtidigt som man\r\ngärna understryker att den andra halvan av\r\ngymnasieskolan skall ge möjligheter som öppnar\r\nvärlden för ungdomarna. För dem skall det ges\r\nspråkkunskaper. För dem skall det ges allmänna\r\nkunskaper, som gör att Europa är någonting som\r\ntillhör deras framtid och deras vardag. Men för\r\ndessa ungdomar fru Haglund är det yrket och yrket\r\nenbart som skall avgöra vad kunskaperna skall\r\nhandla om. Se där den skiljande linjen i synen på\r\ngymnasieskolans uppgift att förmedla kunskap till\r\nhela åldersgruppen.</pre><pre>Om man ser på ett sådant län som Stockholms län,\r\nfinner man att de studieförberedande linjerna i stor\r\nutsträckning är representerde norr om staden i de\r\nområden som har en hög nivå på inkomster och\r\nutbildningsbakgrund. De yrkesförberedande\r\nlinjerna är representerade söder om staden i\r\nområden med låg nivå på inkomster och\r\nutbildningsbakgrund. Sådana är fortfarande\r\nskillnaderna i vårt samhälle. Det är naturligtvis i\r\nmitt intresse att medverka till en politik, som\r\nutjämnar dessa skillnader. Också de pojkar och\r\nflickor som växer upp söder om denna vackra stad\r\nskall kunna ha en rimlig chans att gå in i ett\r\nvuxenliv, där alla möjligheter står dem till buds.\r\nDet är detta som det handlar och som vi faktiskt\r\ndiskuterar. Tydligare än fru Haglund nu uttryckte\r\ndet tror jag inte att man kan uttrycka sin syn på den\r\nhalva av gymnasieskolan som vi faktiskt diskuterar\r\nsom mest intensivt just nu, nämligen\r\nyrkesorienterade utbildningar.</pre><pre>När det gäller treårigheten används de skoltrötta\r\nsåsom argument. Man säger att redan två år är en\r\nför lång tid. Larz Johansson sade att eleverna inte\r\när skoltrötta när de kommer till skolan. Det är ett\r\nansvar som vi gemensamt får ta. Det är en riktig\r\niakttagelse och ett principiellt synsätt. Jag vill också\r\nlägga till följande: De skoltrötta får aldrig vara de\r\nsom anger ambitionsnivån i ett skolsystem. Skulle\r\nde skoltrötta, fru Haglund, vara de som talar om\r\nhur långa utbildningarna skulle vara, skulle också\r\nen tvåårig utbildning vara alldeles för lång, enligt\r\nderas uppfattning. Av någon anledning antar fru\r\nHaglund och hennes vapendragare att de skoltrötta\r\nuteslutande finns bland dem som har valt en\r\nyrkesinriktad utbildning. Därför skulle de icke få\r\nen längre utbildning. Debatten handlar likaså om\r\ndetta, precis som den handlar om hur synen på hela\r\nvuxenlivets krav avspeglar sig i en utbildning.</pre><pre>Herr talman! Jag tror att vi också skall erinra om att\r\nFN har gått igenom och tittat på vilka länder som\r\nhar den högsta graden av frihet och att vårt land har\r\nen tätposition. En bidragande orsak till detta är att\r\nvi envetet och framgångsrikt har hållit fast vid\r\nprincipen att alla har rätt att vara med i\r\nutbildningsverksamheten. Alla har rätt att få del av\r\nkunskaperna. Då skapar man också goda\r\nförutsättningar på arbetsmarknaden, man skapar\r\nett brett folkligt engagemang i de demokratiska\r\norganen. Därav följer att Sverige placerar sig i\r\ntopp, tillsammans med några av våra nordiska\r\ngrannländer. Det är smickrande när FN gör den\r\ntypen av bedömning av vår nation, och indirekt\r\nfaktiskt en bedömning av vårt skolsystem. Att detta\r\ndessutom låter sig väl förenas och kombineras med\r\natt vi har en ekonomisk standard som ger utrymme\r\näven åt det som Lars Svensson strök under, dvs. om\r\nvi skall få till stånd en god materiell utveckling,\r\nkrävs perspektivet: Goda kunskaper, inte åt några,\r\nutan åt alla. Den svenska välfärdspolitiken, den\r\nsvenska skolpolitiken är granskad internationellt.\r\nDen är vägd och befunnen hålla måttet så till den\r\ngrad att FN i en oberoende jämförelse sätter oss i\r\nen internationell särställning. Det är ett gott betyg.\r\nDet är också det som den här diskussionen handlar\r\nom.</pre><pre>Anf. 57 CARL-JOHAN WILSON (fp)\r\nreplik:</pre><pre>Värderade talman! Göran Persson ondgör sig litet\r\ngrand över det sällskap som vi har. För det mesta\r\nhar jag trott att det avgörande är om kring vad man\r\nhar sällskap. Läser man resultaten av besluten i den\r\nhär kammaren, finner man att Göran Perssons parti\r\nhaft sällskap med alla tänkbara, i olika\r\nkonstellationer samt en och en. Det avgörande\r\ntrodde jag då inte var vem sällskapet var, utan vad\r\ninnehållet var. Om man ser på de projekt som\r\nGöran Persson eller hans företrädare har\r\ngenomfört -- lärarutbildningen,\r\nkommunaliseringen av lärartjänster och den\r\nföreslagna gymnasieskolan -- är sällskapet här\r\nvänsterpartiet och till viss del centerpartiet. Jag har\r\ninte tänkt kritisera vare sig dem eller Göran\r\nPersson för sällskapet. Det är innehållet som jag\r\ntycker är intressant.</pre><pre>Vilka principer ställer folkpartiet liberalerna upp\r\npå, frågas det. Vi har fått mycket beröm för vår\r\npolitik. Jag tror att Göran Persson kan känna sig\r\nganska hoppfull då det gäller vår förmåga att stå\r\nfast vid de principer som har hävdats tidigare av\r\nfolkpartiet liberalerna. I den reservation som vi nu\r\ni sällskap har skrivit under talar vi om\r\nkvalitetssatsningar i undervisningen, om större\r\nvalfrihet för eleverna, om satsning på språk, om\r\nspecialgymnasiernas möjligheter och om förbättrad\r\nyrkesinriktad utbildning. Där har vi redovisat vilka\r\nprinciper vi är beredda att arbeta för. I de fall där\r\nde stämmer överens med Göran Perssons principer,\r\nkan han räkna med att det finns mycket att hämta\r\näven i våra papper. Folkpartiet liberalerna har i\r\nmånga år talat om en förbättrad yrkesutbildning. Vi\r\nhar klart redovisat detta tidigare i dag. Det finns\r\ningen anledning att ägna mer tid åt det.</pre><pre>Välkommen, Göran Persson, att läsa det vi har\r\nskrivit i reservationen, innan Göran Persson avgör\r\nom det är sällskapet eller innehållet som är\r\navgörande för kvaliteten.</pre><pre>Anf. 58 EVA GOE S (mp) replik:</pre><pre>Herr talman! Säg nu rent ut, Göran Persson, vad\r\ndet är för skillnad mellan att lagreglera treårig\r\nutbildning på gymnasiet så att den blir obligatorisk\r\noch att ge människor rätt till tre års\r\ngymnasieutbildning under deras liv. Handlar det\r\nom studiemedel? Handlar det om att man får\r\nmindre när man är under 20 år och mer när man är\r\növer 20 år? Vad är det egentligen för skillnad?\r\nFrågan är om man vill studera på gymnasiet som 19-\r\nåring eller som 39-åring. Egentligen borde det inte\r\nvara någon skillnad, inte om Göran Persson vet att\r\nvi i miljöpartiet tycker att komvux är en bra modell\r\natt utgå ifrån, vilket vi hela tiden har hävdat.</pre><pre>Jag är ense med Göran Persson och Lars Svensson\r\nom att stärka den enskildes ställning. Det är det vi\r\nvill. Jag tror att ungdomar många gånger behöver\r\nmogna. De behöver få ta det litet lugnt och studera\r\ni sin egen takt. Det är många i min närmiljö som har\r\nupplevt att de inte har klarat den tidigare\r\nrealskolan. De har väntat några år, kommit tillbaka\r\noch kunnat klara den galant. Inlärning handlar inte\r\nbara om att läraren skall stå och lära ut någonting,\r\ndet handlar också om att man är mogen att ta emot.\r\nDet är därför vi tycker att det är så oerhört viktigt\r\nmed förkunskaperna. Efter det att man har\r\ngenomgått en kurs och fått godkänt på den -- eller\r\nvad den betygsberedning som pågår kommer fram\r\ntill att det skall bli -- fortsätter man på nästa steg\r\noch bygger upp sin kunskap. Jag tycker faktiskt att\r\ndet skulle gå att genomföra detta utan att ha\r\nåldersgränser. Olika typer av skolor skall kunna\r\nsamverka.</pre><pre>Anf. 59 ANN-CATHRINE HAGLUND (m)\r\nreplik:</pre><pre>Herr talman! Det finns två personer i\r\nutbildningsdebatten som man på förhand vet vad de\r\nskall säga och en av dem är skolministern. Nu\r\nkänner jag igen skolministern på riktigt, för nu\r\nbörjar skolministern tala om mig som upprörd och\r\naggressiv. Han varnar folkpartiet för högern och\r\nsäger att folkpartiet har kommit i dåligt sällskap.\r\nDet är rätt tröttsamt att höra på detta. Jag tror att\r\nGöran Persson är glad bara han får sällskap, oavsett\r\nav vem han får sällskap.</pre><pre>Skolministern talar om att vi satsar mycket på\r\nskolan. Det gör vi. Av jämförbara länder satsar vi\r\nmest på skolan. Men prestationerna i den svenska\r\nskolan motsvarar inte det som vi lägger ned på den.\r\nVi har även i övrigt särskilda förutsättningar i vårt\r\nland för att ha en skola som är på topp. Men vi är\r\ninte där. Vi moderater syftar till att skolan i Sverige\r\nskall tillbaka till världstoppen.</pre><pre>Sedan säger Göran Persson att jag sagt att\r\nutbildningen skall vara vad yrket kräver.\r\nUtbildningen skall vara vad yrket och individen\r\nkräver. Det är klart att yrket och individen kräver\r\natt det skall finnas allmänna ämnen. Men de\r\nutbildningar som finns i dag i försöksverksamheter\r\noch som beskrivs i utvärderingar är utbildningar\r\nsom går på tomgång. Innehållet är tunt och det,\r\nskolministern, gagnar ingen.</pre><pre>Skoltrötthet har aldrig varit vår norm. Skoltrötthet\r\nblir resultatet om man har en skola som går på\r\ntomgång, om man har en organisation som gör att\r\neleverna inte får vad de behöver ha. Om ungdomar\r\nskall få en utbildning som är den bästa för var och\r\nen, en utbildning som utvecklar var och en på allra\r\nbästa sätt, vare sig det är högskolestudier eller\r\nyrkesverksamhet, måste utbildningen kunna\r\nanpassas efter var och en. Utbildningarna måste\r\nvara av olika slag, de måste vara flexibla och ha ett\r\ninnehåll och en längd som ger varje individ det som\r\nvarje individ behöver. Därför motsätter vi oss\r\ntreårigheten för alla.</pre><pre></pre><pre>Anf. 60 Statsrådet GÖRAN PERSSON (s):</pre><pre>Herr talman! Därför motsätter vi oss treårigheten\r\nför alla. Så avslutade fru Haglund sitt föregående\r\ninlägg. Hon kunde ha lagt till följande ord: för alla\r\nsom har valt en yrkesinriktad utbildning. För övriga\r\nelever har det ju aldrig varit fråga om något i\r\nfrågasättande. Det är däri som den skillnad av\r\nsocial karaktär ligger som jag har pekat på och som\r\ndebatten faktiskt har handlat om.</pre><pre>Ann-Cathrine Haglund säger att hon känner igen\r\nmig. Det finns tydligen ytterligare en person som\r\nhon känner igen i den svenska skoldebatten. Vi kan\r\ngissa vem det är. Men det skall vi inte närmare gå\r\nin på.</pre><pre>Fru Haglund har en tendens att beskriva den\r\nsvenska skolan som ett misslyckande. Jag anser att\r\ndet är ett angrepp på våra lärare. Men vi i Sverige\r\nhar en större lärartäthet i vår skola än som är fallet\r\ni något annat jämförbart land. Jag tycker att lärarna\r\ngör ett bra jobb och att de uppnår goda resultat.\r\nDetta bekräftas också av internationella\r\njämförelser. Vi i Sverige skiljer inte ut oss särskilt\r\nmycket vad gäller det toppresterande eleverna. Där\r\när det ungefär lika i land efter land. Men vad vi i\r\nSverige, utöver att vi hävdar oss i den här gruppen,\r\nlyckas bra med är att vi också får med de elever som\r\nligger, som det heter i den undre kvartilen. Också\r\nde pojkarna och flickorna kommer med i vårt\r\nskolsystem och det är en oerhört stor vinst för dessa\r\nindivider. Det är också en vinst för samhället, och\r\ndet är säkert det som gör att FN betraktar Sverige\r\nsom världens friaste land. Vi i Sverige låter\r\nnämligen alla vara med, inte bara några. Däri ligger\r\nytterligare en av de stora ideologiska skillnaderna\r\nmellan mig och Ann-Cathrine Haglund.</pre><pre>Sedan måste jag säga att jag nu noterar en liten\r\nglidning i debatten. Plötsligt kan man tydligen\r\nmycket väl tänka sig en eller annan treårig\r\nutbildning. Carl-Johan Wilson börjar också inta en\r\nmotsvarande attityd. Däremot tycker jag att Larz\r\nJohansson på ett utomordentligt bra sätt har\r\nbeskrivit bakgrunden. Jag behöver inte gå in\r\nytterligare på den saken. Men den politiska\r\nkampanjen mot det här förslaget, vilken i vissa\r\ndelar har gett propositionen groteska former, får\r\nAnn-Cathrine Haglund och hennes parti ta\r\nansvaret för.</pre><pre>När det är valår siktar man naturligtvis in sig på\r\nlärarna som en marginalväljargrupp, och det kan\r\njag förstå. Men jag tror att lärarna gör mycket klokt\r\ni att studera hur moderaterna agerar i den här\r\nfrågan. Här har man ju trumpetat ut att reformer\r\nskall rivas upp och att saker och ting skall\r\nåterställas.</pre><pre>Vidare är det uppenbart att man för att\r\nåstadkomma detta skall ta hjälp av folkpartiet,\r\nsom -- om vi skall ta tro Carl-Johan Wilson -- inte\r\nriktigt har den ambitionen. Så blir det, fru\r\nHaglund, när populismen vägleder politiken. Det\r\nfinns inget parti i den här kammaren som så\r\nkraftfullt satsar på att fånga tillfälliga opinioner\r\nsom just moderata samlingspartiet. Moderaterna\r\nhar ju en partiledare som under våren, med\r\nArbetsgivareföreningens stöd, har kallat det förslag\r\nsom vi snart kommer att ställa oss bakom för ett hot\r\nmot nationens framtid. Vidare har moderaterna en\r\npartisekreterare som har satt av tid för att bedriva\r\nen kampanj mot detta förslag. Men i gårdagens\r\nstora partiledarduell gick moderaternas\r\npartiordförande förbi detta i vad som snarast kan\r\nbetecknas som en bisats. De lärare som har sett\r\nuppladdningen och som har iakttagit hur ni har\r\nagerat har nog anledning att ställa frågan: Om hotet\r\nmot nationens framtid kan reduceras på ett sådant\r\nsätt i debatten, vad var då ordkaskaderna värda?</pre><pre>Kanske erinrar de sig, fru Haglund, hur ni skötte\r\nkommunaliseringsdebatten. Då mötte jag faktiskt\r\nockså här i talarstolen företrädare för\r\nmoderaternas partiledning som bestämt hävdade\r\natt det var ett övergrepp, ja, näst intill ett våldsdåd,\r\nriktat mot skolan. Det var i december 1989. Men\r\nnågon månad senare, i januari 1990, gick man helt\r\nförbi hela frågan i sin partimotion. Då var frågan\r\ninte längre aktuell.</pre><pre>Så driver man politiken om det är en tillfällig\r\nopinion, alltså om det är populismen, som är\r\nutgångspunkten. Särskilt tydligt är detta när det\r\ngäller moderata samlingspartiet, och särskilt tydligt\r\nblir det ett år som är valår.</pre><pre>Fingret finns där, fru Haglund! Det finns i luften\r\noch det är fruktansvärt blött!</pre><pre>Sedan kan man nog fundera över vilket resultat det\r\nhär får för fru Haglunds insats som\r\noppositionsledare i utbildningsutskottet. Nu har\r\ndet ju rämnat på gymnasiefronten, delvis också\r\ngentemot folkpartiet -- det är uppenbart. Alldeles\r\nstrax skall vi diskutera förskolefrågor och andra\r\nskolfrågor. Då går fru Haglunds trupper fram på\r\nminst tre olika fronter, och var och en har sin linje.</pre><pre>Vidare skall vi diskutera folkbildningsfrågor. Också\r\ndär råder djup splittring. Möjligen beror detta till\r\nkortakommande från fru Haglunds sida på att man\r\nså ohämmat har satsat på att odla detta med\r\nmissnöje. Då får man en reaktion från de partier\r\nsom har en gedignare folkligförankring än vad\r\nmoderata samlingspartiet representerar. Det är\r\nfacit beträffande de insatser som fru Haglund har\r\ngjort under den här treårsperioden för att hävda de\r\nborgerliga uppfattningarna i skolfrågor. Att sedan\r\ntro att det skulle duga som ett slags\r\nregeringsunderlag eller regeringsalternativ är\r\ndetsamma som att bedra sig själv. Naturligtvis är\r\ndet att lura in den svenska skolan i ett läge där all\r\nstyrning är fullständigt omöjlig.</pre><pre>Talmannen anmälde att Ann-Cathrine Haglund\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 61 ULF MELIN (m):</pre><pre>Herr talman! Med anledning av den aktuella\r\npropositionen, som har titeln Växa med kunskaper,\r\nhar vi att behandla frågor som rör gymnasieskolan\r\noch vuxenutbildningen. Jag tänker här ta upp en del\r\nav de frågor som rör vuxenutbildningen, som ju inte\r\nhar debatterats särskilt mycket här. I och för sig kan\r\njag förstå det. Det är ju gymnasieskolan och det\r\nförslag som regeringen har lagt fram som, med\r\nrätta, har vållat debatt. Jag kan därför inte låta bli\r\natt inledningsvis göra några kommentarer om\r\ngymnasieskolan.</pre><pre>Vi har här hört statsrådet Göran Persson -- han har\r\nnu lämnat kammaren, precis som han brukar göra --\r\nmycket vältaligt beröra sin skolpolitik. Göran\r\nPersson är verkligen mycket vältalig. Jag har också\r\ni många andra sammanhang haft tillfälle att lyssna\r\npå honom, framför allt vid de träffar som har varit\r\nmed representanter för länsskolnämnder,\r\nfortbildningsnämnder och skolöverstyrelsen. Vid\r\nett antal tillfällen har han utvecklat sin syn på den\r\nframtida gymnasieskolan. Jag tycker att det vid\r\ndessa tillfällen har varit ganska intressant att ta del\r\nav hans synpunkter. Det har varit tilltalande att\r\ngöra det. Många av de saker som då har tagits upp\r\när sådant som vi moderater många gånger har\r\nframfört. Det handlar t.ex. om att vi måste ta till\r\nvara elevernas möjligheter till valfrihet, tillval osv.\r\npå ett mycket bättre sätt än som hittills har skett.\r\nFramför allt gäller det gymnasieskolan. Det tycker\r\nvi också är riktigt.</pre><pre>Ett av felen, framför allt när det gäller de teoretiska\r\nlinjerna i dagens gymnasieskola, är enligt min\r\nmening helt enkelt att utsikterna att göra tillval, när\r\nman har valt en linje, är nästan lika med noll. Gör\r\nman ett tillval, får man inte ytterligare en chans. Jag\r\ntycker att det på de teoretiska linjerna i framtidens\r\ngymnasieskola, även efter dagens beslut, skall\r\nfinnas ett antal basämnen. Kalla dem gärna för\r\nkärnämnen. Men dessutom måste det finnas bättre\r\nmöjligheter till tillval.</pre><pre>Utifrån det resonemang som statsrådet vid ett antal\r\ntillfällen har fört och som jag har kunnat lyssna till\r\när det ganska förvånande att regeringen har lagt\r\nfram ett förslag som faktiskt innebär en rejäl\r\nnedskärning.</pre><pre>Visserligen talar man om växande kunskaper i\r\npropositionen, om att man skall öka\r\ntillvalsmöjligheterna rejält för eleverna. Men\r\nkonstruktionen, herr talman, är en stor bluff. Den\r\nbygger ju på att de elever som har gått på den\r\nstudieförberedande linjen skall få betala\r\ntreårigheten för de yrkesinriktade utbildningarna.\r\nDet är detta som är det stora felet, som innebär den\r\nstora nedskärningen. Det var inte bara\r\noppositionspartierna som reagerade kraftfullt mot\r\ndetta. Också många elever, lärare, föräldrar och\r\norganisationer har reagerat mycket kraftigt mot\r\ndetta. Det är inte så konstigt och inte svårt att\r\nförstå.</pre><pre>En sak som inte har framkommit under debatten,\r\nsom i och för sig har varit mycket intressant, det är\r\nden uppgörelse som har träffats mellan\r\ncenterpartiet, vänsterpartiet och\r\nsocialdemokraterna om att man skall tillföra\r\ntimmar på de teoretiska linjerna, innebärande en\r\nkostnad av 330 milj.kr. Jag hörde vid någon\r\nintervju med statsrådet Göran Persson att han sade\r\natt den här tillförseln av 330 miljoner kommer\r\nkommunerna att få betala. Jag skulle vara mycket\r\nintresserad av att få veta vem som skall betala\r\ndetta. Hur kommer förslaget att finansieras? Det\r\nkan jag inte finna i utskottets betänkande. Man\r\ntalar om att dessa 330 miljoner skall återföras till\r\nskolan. Men vem får betala det hela?</pre><pre>Förutom den här reformen kommer man också att\r\nställa rationaliseringskrav på kommunerna, en\r\nbesparing på, om jag inte minns fel, 617 miljoner\r\nper år under 4 år. Risken är uppenbar att det blir\r\nkommunerna som får betala detta.</pre><pre>I debatten i eftermiddags har det talats väldigt\r\nmycket om de skoltrötta eleverna. Man nästan\r\nförutsätter att de som är skoltrötta väljer de\r\ntvååriga utbildningarna. Det kan delvis vara sant,\r\nmen det finns också skoltrötta elever som går de\r\ntreåriga utbildningslinjerna. Jag tycker att vi själva\r\nunder debatten har sänkt statusen för de tvååriga\r\nutbildningarna när vi nästan förutsatt att det bara\r\när skoltrötta elever som går dessa utbildningar. Så\r\när ingalunda fallet. Jag har själv varit ordförande i\r\nen intagningsnämnd i en kommun. Det visade sig\r\natt det krävdes väldigt höga medeltal för att komma\r\nin på en del av de yrkesinriktade linjerna. Det\r\nviktiga, tycker jag, är att se till att\r\nyrkesutbildningen motsvarar de krav som yrket\r\nställer. Det måste vara den riktiga utgångspunkten.\r\nOm sedan utbildningen är två, tre eller fyra år är\r\negentligen inte det väsentliga. Jag tycker alltså att\r\nman går en felaktig väg när man gör alla\r\nutbildningar treåriga. Det har inte alls att göra med\r\nstatusen. Om vi ser till att yrkesutbildningen har en\r\nbra struktur och ett bra innehåll höjer vi därmed\r\nockså statusen.</pre><pre>När det då gäller vuxenutbildningen, som inte har\r\ndebatterats särskilt mycket här i dag, föreslår\r\nregeringen i propositionen att man skall lägga ner\r\nstatens skola för vuxna i Norrköping och\r\nHärnösand. Man har valt den omvända vägen att\r\nförst lägga ner och sedan utreda. Det var massiva\r\nprotester från både oppositionen och framför allt\r\nde elever som har valt den här utbildningsformen.\r\nI utbildningsutskottet har vi avstyrkt denna del av\r\npropositionen, vilket jag tycker är bra. Många av\r\nde brev som jag har fått har på ett bra sätt visat att\r\nden här utbildningen är väl fungerande för en del\r\noch i vissa fall också det enda alternativet,\r\nexempelvis för sådana som har arbetstider som gör\r\natt de inte kan delta i en utbildning på regelbundna\r\ntider.</pre><pre>Då det sedan gäller samverkan mellan olika\r\nutbildningsanordnare tycker vi att\r\nutskottsmajoriteten varit litet väl passiv. Man har\r\nnöjt sig med att uttala att ''samverkan mellan olika\r\nutbildningsanordnare, utbildningsformer och\r\nmellan olika kommer och landstingskommuner bör\r\neftersträvas för att förbättra tillgängligheten i\r\nutbildningen och öka kvaliteten i den. Det är\r\nangeläget att en samordning av resurserna sker.''</pre><pre>Vi moderater anser att man i det här fallet skall gå\r\nett steg längre, eftersom det i många fall är\r\nvattentäta skott mellan de olika\r\nutbildningsanordnarna på\r\nvuxenutbildningsområdet. Det borde finnas stora\r\nmöjligheter att utnyttja resurserna effektivare.\r\nMan kan samordna vissa utbildningar och därmed\r\nskapa utrymme för ett ökat antal utbildningsplatser\r\neller nya utbildningar. För att kunna genomföra\r\ndetta är det nödvändigt att vi ser över\r\ngränsdragningen, rollfördelningen och\r\nmöjligheterna till samordning mellan de olika\r\nanordnarna av vuxenutbildning. Detta är särskilt\r\nviktigt i dessa dagar när vi ser att en allt större del\r\nav våra ungdomar blir arbetslösa. Många av de\r\nungdomar som är arbetslösa skulle med en bättre\r\nutbildning bli mera attraktiva på arbetsmarknaden.</pre><pre>Herr talman! Jag vill avsluta med att något\r\nkommentera reservation 19 som handlar om rätt till\r\nledighet för grundläggande svenskundervisning för\r\ninvandrare och semesterlön under en sådan\r\nledighet.</pre><pre>Förra året fick vi en skrivelse från Svenska\r\narbetsgivareföreningen. Då behandlade vi i\r\nutskottet proposition 27 om reformerad\r\nsvenskundervisning för vuxna invandrare. Där\r\npåpekade svenska arbetsgivareföreningen på det\r\norimliga att när man anställt invandrare som är\r\nberättigade till svenskundervisning fick man också\r\nbetala semesterersättning för dessa. Det visade sig\r\natt det var svårt att få ut invandrare i arbetslivet\r\ninnan de fått svenskundervisning. Vi från\r\nriksdagens sida har tyckt att det är mycket viktigt\r\natt man kan kombinera utbildning och arbete.</pre><pre>Nåväl, man sade från utbildningsdepartementet att\r\närendet skulle skickas vidare till den utredning om\r\nsemesterlagen som skulle tillsättas. Detta skedde\r\nalltså förra våren. Det är med viss förvåning man\r\ntar del av att denna utredning tillsattes först i\r\nfebruari i år och skall komma med ett\r\ndelbetänkande först i juli. Vad som kommer att\r\nhända med semesterersättningen för dem som har\r\nrätt till SFI vet vi inte. Vi moderater har i alla fall\r\nreserverat oss och tycker att vi bör kunna bryta upp\r\nden här delen och fatta ett beslut nu om att man inte\r\nskall behöva betala semesterersättning i sådana\r\nfall. Därför, herr talman, yrkar jag bifall till\r\nreservation 19.</pre><pre>Anf. 62 LARZ JOHANSSON (c) replik:</pre><pre>Herr talman! Om Ulf Melin hade besvärat sig med\r\natt läsa utskottets betänkande, skulle han inte\r\nbehöva ställa onödiga frågor i kammaren. Det står\r\nklart i hemställan under mom. 3: '' -- -- -- vad\r\nutskottet anfört om ett tillskott av 330 milj.kr. till\r\nanslaget Bidrag till driften av det kommunala\r\noffentliga skolväsendet fr.o.m. budgetåret\r\n1992/93''.</pre><pre>Det är det sektorsbidrag till skolan som staten\r\nbetalar.</pre><pre>Anf. 63 ULF MELIN (m) replik:</pre><pre>Herr talman! Larz Johansson har alldeles rätt i att\r\ndessa 330 milj. avser sektorsbidrag. Men man talar\r\ninte om hur det skall finansieras. Det är därför jag\r\nställde frågan. Hade Larz Johansson lyssnat på vad\r\njag sade, hade han också hört hur jag ställde frågan.\r\nJag har hört i en intervju med skolminister Göran\r\nPersson att han har sagt att det är kommunerna som\r\nkommer att få betala. Det är möjligt att Larz\r\nJohansson sitter inne med uppgifter som vi inte\r\nkänner till. Det är bra då om han talar om att det\r\ninte är kommunerna som skall få betala. Det vore\r\nintressant att få upplysning om varifrån dessa 330\r\nmilj. skall tas.</pre><pre>Anf. 64 LARZ JOHANSSON (c) replik:</pre><pre>Herr talman! Sektorsbidraget till skolan\r\nfinansieras via statsbudgeten.</pre><pre>Anf. 65 EVERT SVENSSON (s):</pre><pre>Herr talman! Som nästan alltid är det ont om tid\r\nhär i kammaren, så jag lägger mitt manuskript åt\r\nsidan.</pre><pre>Jag har begärt ordet för att uttrycka min glädje över\r\natt religionsämnet har garanterats ett visst timantal\r\npå alla linjer. Jag gör mig som tolk för många här i\r\nlandet som känner glädje över detta.</pre><pre>Som Broderskapsrörelsens ordförande har jag\r\ntidigare arbetat för att religionsämnet skall finnas i\r\nskolan. Det är viktigt med den kunskapen. Vi anser\r\natt det har gått bra med timantal och läroplan, men\r\ndet har varit besvärligare i framför allt grundskolan\r\nmed lärarnas hantering av ämnet.</pre><pre>Vi anser att det är viktigt med kunskap i religion för\r\natt man skall kunna förstå omvärlden, inte bara\r\nSverige utan även världen i övrigt. Jag behöver bara\r\nnämna Centralamerika, Polen och andra\r\noroshärdar där religionen spelar en roll.</pre><pre>Det är viktigt med kunskap, för annars kan man\r\nmissförstå det som händer. Det är också viktigt med\r\nkunskap för att motverka fördomar och för att\r\nförstå vad som händer i världen.</pre><pre>Nu gäller det att fylla dessa timmar med ett bra\r\ninnehåll. Det är vad som återstår och vad som är\r\nviktigast.</pre><pre>Herr talman! Med dessa ord yrkar jag bifall till\r\nhemställan i utbildningsutskottets betänkande nr\r\n16.</pre><pre>Herr talman! Eftersom detta säkert är mitt sista\r\nanförande i denna riksdag vill jag tacka för mig och\r\nför att jag, som alla andra här i riksdagen, ha fått\r\nanvända landets främsta talarstol, inte bara den\r\nfrämsta utan också den viktigaste talarstolen. Tack,\r\nherr talman.</pre><pre>(Applåder.)</pre><pre>Anf. 66 BIRGER HAGÅRD (m):</pre><pre>Herr talman! Statsrådet Persson har behagat\r\navvika från plenisalen. Jag vill ändå säga några\r\nsaker, som nu bara kan tas till protokollet.</pre><pre>Jag är tyvärr inte förvånad, men jag är ganska\r\nupprörd över statsrådet Perssons sätt att uttrycka\r\nsig och hans argumentationskonst -- om man nu\r\nskall kalla det för konst -- i denna kammare. Jag blir\r\nspeciellt upprörd när han i en slutreplik kommer\r\nmed tillvitelser till motståndare som inte har någon\r\nchans att gå i svaromål. Det är sådant som alstrar\r\nförakt för politiken. Herr Persson har inte haft\r\nnågon stor dag i dag.</pre><pre>När det gäller själva sakfrågan har vi moderater och\r\nfolkpartister hela tiden talat om den uniformitet\r\nsom präglar det förslag som har lagts fram. Varför\r\njust en treårig utbildning? Det kanske behövs en\r\ntvå-, tre-, fyra- eller femårig utbildning i de olika\r\nsammanhangen.</pre><pre>Jag hinner inte breda ut mig nu, men något skulle\r\nha sagts om förkunskapskraven. Vilka\r\nförkunskapskrav har högskolan och universiteten\r\nrätt att ställa framdeles? Vi vet inte i vilken\r\nutsträckning man kan leva upp till de krav som är\r\nnödvändiga för att vi skall kunna hävda oss särskilt\r\ni den internationella konkurrensen.</pre><pre>Till sist: Ett rätt fantastiskt beslut skall nu fattas av\r\nriksdagen. Vi vet att en utredning skall se efter i\r\nvilken utsträckning som distansundervisningen kan\r\nbehöva en särskild organisation. Vi vet inte om det\r\nbehövs en särskild organisation eller inte, men en\r\nsak vet vi och det är att denna utbildning skall\r\nförläggas till Härnösand. Jag undrar vilket statsråd\r\nsom har varit uppe i Härnösand och lovat guld och\r\ngröna skogar.</pre><pre></pre><pre>Anf. 67 LOLA BJÖRKQUIST (fp):</pre><pre>Herr talman! Jag tänker tala litet grand om etik.</pre><pre>Varje riksmöte under denna mandatperiod har\r\nIngrid Ronne-Björkqvist och jag avgett motioner\r\nom att det behövs enkla etiska levnadsregler och\r\nundervisning värd namnet i etik- och\r\nvärderingsfrågor.</pre><pre>Vi har i tidigare motioner och nu i vår motion till\r\ngymnasiepropositionen påpekat att det är\r\noacceptabelt att ämnet religionskunskap behandlas\r\nså dåligt som det har visat sig i undersökningar.\r\nÄmnet anses svårt och lärarna säger sig ha för dålig\r\nutbildning och fortbildning. Folkpartiet liberalerna\r\nanser att religionskunskapen skall finnas med i den\r\nobligatoriska kärnan och att kvaliteten på\r\nundervisningen måste höjas.</pre><pre>Många har dock tolkat de förslag som vi har lagt\r\nfram genom åren som om det gällde att öka\r\ntimantalet för religionskunskap. I varje fall har våra\r\nmotioner bakats ihop med de motioner som har\r\nhaft detta krav. Men våra motioner har gällt något\r\nmer, och detta tycks en del vilja sopa under mattan.\r\nDärför vill jag ytterligare förtydliga.</pre><pre>För mig som liberal är det viktigt att samhället styrs\r\nav etiska och moraliska levnadsregler som kan\r\nomfattas av alla oberoende av livsåskådning. Det\r\nskall vara regler som bejakar livet, värnar om\r\nindividens integritet och som är tidlösa. Sådana\r\nregler kan bara utvecklas i en dialog på lika villkor,\r\ndär ingen går in med anspråk på att besitta kunskap\r\neller etisk medvetenhet som är förmer än den\r\nandres. Jag vill klart säga ifrån att det från min sida\r\ninte handlar om att införa någon hårdför moralisk\r\nupprustning enligt moral majority-modellen.</pre><pre>Ända sedan 1830-talet har liberaler och frisinnade\r\nkämpat sida vid sida mot politiskt och religiöst\r\nförtryck, för rätten att få utöva sin tro och för rätten\r\natt slippa hyckla en tro. Men vi måste alla kunna\r\nleva tillsammans och ha gemensamma\r\ngrundläggande lagar och regler. Sedan måste var\r\noch en få avgöra vilken religion eller livsåskådning\r\nman vill ha.</pre><pre>Det svenska samhället består numera av människor\r\nmed skiftande kulturell och religiös bakgrund. Det\r\nhar kommit ca 1 miljon invandrare till Sverige. En\r\ndel svenska medborgare är ateister. Ett lands\r\nnormsystem måste bygga på alla dess invånare.</pre><pre>Tyvärr finns det de som anser att om man inte lever\r\nefter just kristen etik, lever man i ett lufttomt rum,\r\nett etiskt vakuum. Så är ju inte fallet, men vi saknar\r\nenkla gemensamma etiska levnadsregler som kan\r\nfölja barnen från förskolan upp över alla\r\nskolstadier och som upprepas och fylls med innehåll\r\nberoende på vilket stadium under\r\nmognadsprocessen som eleverna befinner sig i. Det\r\nhandlar t.ex. om sådana självklara regler som att\r\nman inte skall mörda, stjäla och föra fram falskt\r\nvittnesbörd eller falska beskyllningar. Men\r\nerfarenheter från valrörelsen och även från dagen\r\nskoldebatt pekar på att det finns behov av etiska\r\nregler. Dessa regler kan tas ur de tio budorden och\r\nFNs allmänna deklaration om de mänskliga\r\nrättigheterna.</pre><pre>Lärarna känner sig väldigt utlämnade. De saknar\r\nmedel, tillräckliga kunskaper och\r\nfortbildningsmöjligheter för att kunna ta upp\r\nexistentiella och etiska frågor. Då utomstående\r\nintressenter bakvägen har infört långsiktiga\r\nprogram på grundskolan har man tagit emot dem\r\nmed öppna armar. Jag kritiserar inte dem som har\r\ntagit dessa initiativ, tvärtom, men jag vill peka på\r\nhur stort behovet är. Det är också viktigt att de\r\nläromedel som behandlar så viktiga områden är\r\nordentligt genomtänkta och inte införs bakvägen.</pre><pre>Man kan se positivt framåt, eftersom så många nu\r\när engagerade i skoldebatten. Allt fler vill ha bättre\r\nkvalitet på undervisningen när det gäller detta\r\nområde. Tidigare har det sagts att de etiska\r\nfrågorna tillhör ett prioriterat område inom skolan.\r\nI propositionen och i betänkandet sägs att man i de\r\nnya läroplanerna skall se till att etik- och\r\nmoralfrågorna inte faller mellan stolarna. Det sägs\r\nockså att läroplansarbetet skall samordnas utifrån\r\nen gemensam syn på de övergripande målen.</pre><pre>I vår motion har vi också begärt en översyn av\r\nundervisningen i etik för blivande gymnasielärare\r\noch av vilken kompetens de som skall undervisa\r\ndessa lärarkandidater skall ha. Dessa och övriga\r\nfrågor borde ha blivit mer utredda innan\r\ngymnasiepropositionen lades fram. Nu måste vi\r\nbegära ett nytt förslag till gymnasieskola av\r\nregeringen, där man beaktar dessa frågor, och se till\r\natt det blir ordentligt remissbehandlat.</pre><pre>Herr talman! Med det anförda yrkar jag, liksom\r\nCarl-Johan Wilson, bifall till reservation 1, vilket\r\ninnebär avslag på regeringens förslag.</pre><pre>Anf. 68 NILS FREDRIK AURELIUS (m):</pre><pre>Herr talman! Under dessa omständigheter skall jag\r\nfrångå mitt välformulerade manuskrift och uttrycka\r\nmig mycket kortfattat. Jag skall bara ta upp två\r\nsaker.</pre><pre>För det första är jag mycket glad över att min m.fl.\r\nmotion Ub156 har fått ett så gott mottagande av\r\nutskottet. Den handlar om utbildning enligt en\r\nspeciell modell som förekommer vid\r\nkorrespondensgymnasiet i Torsås.</pre><pre>För det andra vill jag säga att utbildningen i Torsås\r\nbedrivs på ett sådant sätt at den lärarledda\r\nundervisningen sker under ett reducerat antal\r\ntimmar. Där kan detta fungera, men då finns det\r\nockså en genomtänkt metodik och en klar tanke\r\nmed utbildningen och tydliga mål. Om man\r\ndäremot skär ned undervisningstiden utan att\r\ngenomföra allt det andra kan följden bara bli en\r\nkvalitetsförsämring. Och det är just detta som sker\r\ni den vanliga gymnasieskolan om\r\nmajoritetsförslaget i detta betänkande, som\r\nsocialdemokraterna, centern och vänsterpartiet\r\nstår bakom, genomförs. Att det skulle ha blivit\r\nbetydligt större nedskärningar om Göran Perssons\r\nförslag hade gått igenom ograverat är i\r\nsammanhanget en otillräcklig tröst.</pre><pre>Anf. 69 HUGO HEGELAND (m):</pre><pre>Herr talman! De riksdagsledamöter som inte gått\r\nsovande genom livet har observerat att jag har\r\nengagerat mig i etikdebatten. Därför reagerade jag\r\nnär jag hörde Lola Björkquists inlägg som\r\ndesavouerade Oxfordrörelsens olika krav. Jag vill\r\ngärna erinra om dessa fyra absoluta krav -- absolut\r\nsanning, absolut osjälviskhet, absolut kärlen och\r\nabsolut renhet. Dessa krav ställer jag upp för.\r\nDäremot ställer jag inte upp för Absolut Vodka.</pre><pre>Överläggningen var härmed avslutad.</pre><pre>Beslut</pre><pre>Mom. 1 (avslag på regeringens förslag om en\r\nförändrad gymnasieskola)</pre><pre>Först biträddes reservation 1 av Ann-Cathrine\r\nHaglund m.fl. med 94 röster mot 19 för reservation\r\n2 av Eva Goe s. 183 ledamöter avstod från att rösta.</pre><pre>Härefter bifölls utskottets hemställan med 182\r\nröster mot 95 för reservation 1 av Ann-Cathrine\r\nHaglund m.fl. 18 ledamöter avstod från att rösta.</pre><pre>Mom. 15 (arbetsplatsförlagd utbildning)</pre><pre>Utskottets hemställan bifölls med 192 röster mot\r\n19 för reservation 4 av Eva Goe s. 84 ledamöter\r\navstod från att rösta.</pre><pre>Mom. 36 (grundläggande vuxenutbildning)</pre><pre>Utskottets hemställan bifölls med 281 röster mot\r\n14 för reservation 8 av Ylva Johansson. 1 ledamot\r\navstod från att rösta.</pre><pre>Mom. 75 (rätten till ledighet för grundläggande\r\nsvenskundervisning för invandrare och semesterlön\r\nunder sådan ledighet)</pre><pre>Utskottets hemställan bifölls med 158 röster mot\r\n136 för reservation 19 av Ann-Cathrine Haglund\r\nm.fl. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande i ett sammanhang i början av\r\nkammarens arbetsplenum den 11 juni.</pre><pre>Ajournering</pre><pre>Kammaren beslöt kl. 18.05 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>10 § Vissa frågor avseende skolväsendet</pre><pre>Föredrogs</pre><pre>utbildningsutskottets betänkande</pre><pre>1990/91:UbU17 Vissa frågor avseende\r\nskolväsendet (prop. 1990/91:115).</pre><pre>Anf. 70 BIRGITTA RYDLE (m):</pre><pre>Herr talman! I dagens serie av\r\nutskottsbetänkanden har vi nu kommit fram till\r\nUbUs betänkande nr 17 om vissa frågor avseende\r\nskolväsendet. Främst handlar det om vissa\r\nskollagsfrågor. Bakom propositionens rubrik döljer\r\nsig bl.a. förslaget att tidigarelägga skolstarten i\r\nSverige.</pre><pre>Min första motion i riksdagen väckte jag i januari\r\n1977. Den handlade om skolstart vid sex års ålder\r\noch avslogs på sedvanligt sätt.</pre><pre>Nu -- 15 år senare -- beslutar riksdagen att så att\r\nsäga bifalla mitt förslag. Det känns märkligt att jag\r\ni detta mitt sista framträdande i denna talarstol\r\nindirekt får tala för min första motion. Jag kan bara\r\nbeklaga att skolministern lägger fram förslaget om\r\nflexibel skolstart som en början till sänkt\r\nskolpliktsålder som en del i ett sparpaket. Jag\r\nfinner det cyniskt. Sexåringars utveckling är\r\nsannerligen ingen budgetfråga.</pre><pre>Vi moderater har som är väl känt länge krävt en\r\ntidigare skolstart. Motiven för det är att ge fler\r\nelever möjlighet att lära mera. Barn är i\r\nsexårsåldern vetgiriga, nyfikna och villiga att lära.\r\nDet är därför naturligt att ta till vara dessa\r\nmöjligheter genom att de får börja skolan ett år\r\ntidigare.</pre><pre>Självklart måste en rad förutsättningar vara\r\nuppfyllda för att en generell tidigareläggning av\r\nskolstarten skall kunna genomföras. De måste gälla\r\nlågstadiets organisation, lärarutbildningen,\r\nfortbildning av nu verksamma förskollärare och\r\nlågstadielärare och uppläggningen av förskolans\r\nskolförberedande verksamhet.</pre><pre>Vi moderater tycker att det är viktigt att begreppet\r\nförskola avser den skolförberedande verksamhet\r\nsom skall erbjudas alla barn året före skolstarten.\r\nGenom att man har använt beteckningen förskola\r\nför såväl barnomsorg som de skolförberedande\r\ndeltidsgrupperna har det uppstått en oklarhet om\r\nuppgifter och innehåll. Barnen behöver en\r\npedagogisk, välstrukturerad och systematisk\r\nträning som förberedelse för skolan. Denna\r\nförskola bör ha skolan som huvudman. Skolan skall\r\nange dess mål och innehåll.</pre><pre>Herr talman! Barns mognad är inget entydigt\r\nbegrepp relaterat till en viss ålder. Skolan bör ha en\r\norganisation som ger möjlighet till en individuellt\r\navpassad studietakt. Lågstadiet bör vara\r\nårskurslöst och flexibelt. Att barn får utvecklas i\r\negen takt och får tillräckligt med tid att öva och\r\nbefästa färdigheter och kunskaper ger dem en\r\nstörre trygghet och självkänsla. Vi anser att\r\nskollagens 4 kap. 2 § om grundskolans mål bör\r\nkompletteras med en formulering om att varje elev\r\nskall ges möjlighet att utvecklas optimalt efter sina\r\nförutsättningar. Jag yrkar därför bifall till\r\nreservation 7.</pre><pre>Riksdagen fattar nu beslut om en flexibel skolstart\r\nmed sänkt skolstartsålder. Vi moderater anser att\r\nriksdagen också nu bör fatta ett principbeslut om\r\natt skolpliktsåldern skall sänkas och hos regeringen\r\nbegära att en sänkt skolpliktsålder införs vid den\r\ntidpunkt då de förutsättningar jag har talat om\r\nföreligger.</pre><pre>Herr talman! Under många år har vi moderater\r\nkämpat hårt för att fristående skolor skall ges\r\nsamma möjligheter att bedriva undervisning som\r\nde kommunala. Vi ser det som en stor seger att ett\r\nenigt utskott nu har ställt sig bakom en\r\nlikabehandling av skolor med olika huvudmän. Vi\r\när dock kritiska till att denna likabehandling inte\r\nskall börja gälla förrän budgetåret 1992/93. Vi\r\nanser i en reservation gemensam med centerpartiet\r\noch folkpartiet att förändringen av\r\nbidragsordningen bör gälla redan för 1991/92.</pre><pre>Till detta måste kopplas en lagfäst rätt för elever\r\noch föräldrar att välja skola. Denna rätt skall gälla\r\nbåde fristående skolor och skolor inom det\r\noffentliga skolväsendet. När det gäller föräldrars\r\noch elevers val av skola är närhetsprincipen\r\nsjälvfallet viktig. Men att kunna välja skola skapar\r\ni sig ett engagemang hos såväl elever och föräldrar\r\nsom personal. Därigenom utvecklas även\r\nskolverksamheten. Bra skolor blir efterfrågade. Vi\r\nanser att regeringen bör återkomma till riksdagen\r\nmed förslag dels till lag om rätten att välja skola,\r\ndels till lag som anger att kommunerna har\r\nskyldighet att informera föräldrar och elever om\r\nden rätten.</pre><pre>Jag har inte berört alla våra reservationer till detta\r\nbetänkande. Vi står naturligtvis fast vid de\r\nreservationer med moderata företrädare som är\r\nfogade till detta betänkande, men jag nöjer mig\r\nmed att yrka bifall till reservation nr 7.</pre><pre>Herr talman! Jag vill slutligen tacka för mig. Jag vill\r\ntacka talmännen, kammarkansliet och\r\nkammarservice. Jag tackar också mina kamrater i\r\nutskottet för många år att minnas från resor åt olika\r\nhåll -- men kanske framför allt för harvandet i\r\nutskottet tillsammans med vårt fantastiska kansli.</pre><pre>Anf. 71 LARS LEIJONBORG (fp):</pre><pre>Herr talman! I detta betänkande från\r\nutbildningsutskottet, nr 17, tas stora steg mot\r\nförverkligandet av två skolpolitiska idéer som mitt\r\nparti har drivit i många år. Det gäller dels en\r\nsänkning av skolstartsåldern, dels en rättvisare\r\nbehandling av friskolorna.</pre><pre>Detta med liberal utbildningshistoria berördes\r\nnågot i den föregående debatten. Jag tycker att det\r\när ett intressant ämne. Liberal utbildningshistoria\r\när stolt, vilket det också påpekades. Om jag får\r\ntillfälle att tala i denna kammare under\r\nnästkommande år, kommer ni att få höra det till\r\nleda. Jag kommer då ständigt att åberopa 150-\r\nårsjubileet av folkskolans inrättande, som i hög\r\ngrad drevs fram av liberala krafter i\r\nståndsriksdagen. Ett ställningstagande från\r\nskolministern som jag odelat gillar är avsättandet\r\nav 2 milj.kr. för celebrerandet av detta jubileum.</pre><pre>I den förra debatten sade Larz Johansson, i polemik\r\nmot moderata samlingspartiet, som jag uppfattade\r\ndet, att högern var emot det beslut som fattades om\r\nen förlängning av folkskolan från 6 till 7 år. Jag\r\ndeltog inte i den debatten, så jag hade tid att gå och\r\nkontrollera ett och annat i handbiblioteket. Det var\r\nsom jag trodde, att bondeförbundet motsatte sig\r\ndetta beslut när det fattades den 20 maj 1937. Herr\r\nSvensson i Grönvik höll ett anförande i andra\r\nkammaren, där han avslutade med att yrka avslag\r\npå detta, huvudsakligen av ekonomiska skäl. En\r\nstor del av de bondeförbundare som var närvarande\r\ni kammaren, herrar Westman, Olsson i\r\nKullenbergstorp, Hansson i Rubbestad osv.,\r\ninstämde i detta avslagsyrkande.</pre><pre>Jag hade också tid att fördjupa mig i en fråga som\r\nvar livligt diskuterad i ett något kortare historiskt\r\nperspektiv, nämligen huruvida våra\r\nställningstaganden våren 1988 skilde sig från våra\r\nställningstaganden våren 1991 när det gällde en\r\nförbättrad yrkesutbildning. Efter att ha läst både\r\npartimotionen från januari och kommittémotionen\r\nmed anledning av den s.k. ÖGY-propositionen kan\r\njag dock konstatera att våra ställningstaganden\r\növerensstämde nästan ordagrant.</pre><pre>För att återgå till det nu aktuella betänkandet kan\r\ndet naturligtvis sägas att de båda skolpolitiska\r\nfrågor som jag framför allt tänker uppehålla mig vid\r\nkanske inte har riktigt samma dignitet som t.ex.\r\ninförandet av folkskolan, men det handlar trots allt\r\nom två ganska viktiga saker. Det faktum att jag nu\r\ntalar för reservanterna och kommer att yrka bifall\r\ntill ett par reservationer bör inte undanskymma det\r\nförhållandet att folkpartiet liberalerna tillhör den\r\nmajoritet i utskottet som, med några betydelsefulla\r\nkommentarer, säger ja till regeringens förslag om\r\nflexibel skolstart och det enhälliga utskott som nu\r\nföreslår ett nytt och rättvist system för skattestödet\r\ntill fristående skolor på grundskolenivå.</pre><pre>Man kan naturligtvis med de utgångspunkter som\r\nBirgitta Rydle nämnde när det gäller skolstart för\r\nsexåringar ställa frågan hur viktig denna fråga\r\negentligen är. Vi vet nämligen att nästan alla\r\nsexåringar antingen har daghemsplats eller går i\r\ndeltidsförskola. Verksamheten för dessa barn har\r\npå många håll en skolförberedande karaktär, och\r\ndet förekommer även basfärdighetsträning.</pre><pre>Mot denna bakgrund hävdar några att förändringen\r\negentligen inte är så dramatisk. Många som har den\r\ngrundsynen för resonemanget vidare och menar att\r\nförläggningen till skolan av den här verksamheten\r\negentligen bara är ett sätt att spara pengar. Jag\r\nanser att förändringen att sänka den ålder då\r\nbarnen börjar skolan är ganska viktig. Jag tror trots\r\nallt att den mer organiserade pedagogiska\r\nverksamhet som bedrivs i skolan föredras av de\r\nflesta av både sexåringarna och deras föräldrar.\r\nMin ganska entydiga erfarenhet är att det finns en\r\nönskan hos väldigt många barn i den åldern och\r\nderas familjer att de skall få börja i den så att säga\r\nriktiga skolan.</pre><pre>I ett avseende håller jag ändå med kritikerna: om\r\nman byter skylt på en deltidsförskola med\r\nsexåringar och kallar den för skola i stället, och\r\ndärmed anser att barnen går i första klass, vilket\r\nbetyder att de bara har åtta år kvar i grundskolan,\r\nhar man i praktiken tagit ifrån dem ett års\r\ngrundläggande utbildning. Resonemanget är något\r\nhårdraget, eftersom jag i och för sig anser att det\r\när en skillnad mellan verkamheten i deltidsförskola\r\noch i första klass på lågstadiet, men skillnaden är\r\ninte så stor att det här resonemanget inte är giltigt.</pre><pre>Vi anser att det naturliga är att förlänga\r\ngrundskolan i samband med ett beslut om sänkning\r\nav skolstartsåldern. Kunskapsstoffet är så stort att\r\nett tionde grundskoleår är starkt motiverat. Enligt\r\nvår mening är det också bättre att 15--16-åringarna\r\nliksom nu är i grundskolan än att de är i\r\ngymnasieskolan.</pre><pre>Olägenheterna med en nioårig skolplikt när de\r\nflesta börjar skolan vid sex års ålder blir särskilt\r\ntydliga för den grupp som väljer att inte omedelbart\r\ngå vidare till gymnasiet. De ungdomarna skulle då\r\nlämna nian och börja söka arbete när de är 14--15\r\når gamla, vilket naturligtvis i många fall skulle vara\r\nförenat med stora problem.</pre><pre>Om jag ännu en gång får återknyta till den\r\nföregående diskussionen vill jag säga att det är ett\r\nstarkt argument för förlängningen av 40 000\r\nungdomars gymnasiestudier att de behöver mer av\r\nallmänna kunskaper. Vi och många andra, bl.a.\r\nskolöverstyrelsen när den lade fram sitt\r\ngymnasieförslag, har framhållit att det är viktigt\r\nmed en skillnad mellan grundskolan och\r\ngymnasieskolan. Vi tycker oss hålla fast vi den\r\ngrundprincipen att grundskolans uppgift är att ge\r\nalla en bred medborgerlig bildning, som de behöver\r\nsenare i livet. Eftersom vi tycker att grundskolan\r\nskall vara tioårig är det inte ett särskilt poängfyllt\r\nargument mot oss att vi skulle känna mindre för att\r\nungdomen behöver bättre kunskaper i s.k.\r\nallmänna ämnen.</pre><pre>Vi hade naturligtvis kunnat sätta förlängningen till\r\ntio år som ett villkor för att stödja de tankar som\r\nskolminister Persson för fram i sin proposition. Vi\r\nmenar dock att man har ett antal år på sig för att\r\nfatta detta beslut, som vi anser vara absolut\r\nnödvändigt. De sexåringar som nu börjar i skolan\r\nkommer inte att befinna sig i nionde klassen förrän\r\nframåt sekelskiftet. Man har alltså några år på sig\r\nför att rätta till det här.</pre><pre>Låt mig för att avsluta den här tankegången om\r\nsambandet mellan grundskolan och\r\ngymnasieskolan och gymnasiet framhålla att vi\r\nockså har sagt att när det så småningom blir en\r\ntioårig grundskola -- vilket jag är ganska övertygad\r\nom -- får vi naturligvis på nytt tänka över den\r\nexakta utformningen av gymnasieskolan. Rimligen\r\när behovet i en gymnasieskola av att förmedla\r\nallmänna kunskaper mindre, om den har elever\r\nsom har gått tio år i grundskolan.</pre><pre>Detta förslag har liksom en del andra från\r\nskolminister Göran Persson väckt en hel del oro\r\nrunt om i landet, inte minst bland föräldrar till barn\r\ni de aktuella åldrarna. De har bl.a. av det skäl som\r\nBirgitta Rydle nämnde, att förslaget först\r\npresenterades i ett ekonomiskt krispaket, fått en\r\nkänsla av att det framläggs främst av ekonomiska\r\nskäl, inte av omsorg om barnen och av pedagogiska\r\nskäl. Mot den bakgrunden tycker jag att det är\r\nbetydelsefullt att utskottet gör ett tillkännagivande\r\ntill regeringen med en del synpunkter på vilka\r\nförutsättningar som bör föreligga innan en\r\nkommun i större utsträckning börjar ta in\r\nsexåringar i skolan.</pre><pre>Utskottet understryker vikten av att övergången till\r\nen flexibel och genomsnittligt sänkt skolstartsålder\r\nställer krav på förändringar i kommunerna. De\r\nhöga kvalitetskrav som vi vill ställa på all\r\nskolverksamhet måste givetvis också gälla för den\r\nverksamhet som nu kommer att erbjudas\r\nsexåringar. Även om strävan skall vara att i största\r\nmöjliga utsträckning tillgodose föräldrarnas\r\nönskemål, bör sexåringar tas emot bara i den\r\nutsträckning som skolorganisationen kunnat\r\nanpassas till denna elevgrupps behov.</pre><pre>En avgörande fråga är självfallet tillgången på\r\nlärare och annan personal som fått möjlighet att\r\ngenomgå fortbildning samt sammansättningen av\r\npersonalgrupperna. En annan faktor är tillgången\r\ntill ändamålsenliga lokaler. En ytterligare faktor är\r\nförekomsten av sådana former för samarbete\r\nmellan förskola och skola samt inom grundskolans\r\nlågstadium som möjliggör en individualiserad\r\nverksamhet. Detta är viktiga markeringar och jag\r\nförutsätter att regeringen på lämpligt sätt för dessa\r\nsynpunkter vidare till landets kommuner.</pre><pre>När det gäller frågan om skolpliktsåldern får själva\r\nbegreppet skolplikt en något reducerad betydelse i\r\ndet mera flexibla system som både\r\nsocialdemokrater och t.ex. folkpartister vill införa.\r\nJag tycker dock att utskottsmajoriteten är ute litet\r\nväl mycket på det sluttande planet när man säger i\r\nutskottsbetänkandet: ''Därmed reduceras\r\nbegreppet skolplikt till att vara den juridiska term\r\nsom garanterar barn rättighet att gå i skolan.''</pre><pre>Det är väl trots allt att något försnäva begreppet\r\nskolplikt. Men det är klart att skolpliktens\r\ninträdande blir ett något mer relativt begrepp i den\r\nmer flexibla verklighet som vi ser framför oss. Jag\r\ntycker ändå, som Birgitta Rydle också har\r\nutvecklat, att det är naturligt, när detta blir vanligt,\r\natt vi talar om en flexibel och genomsnittligt sänkt\r\nskolstartålder. Propositionen kan ju bara tolkas på\r\ndet sättet och utskottsmajoriteten läser också in\r\ndetta i den. Motivet är att den genomsnittliga\r\nskolstartåldern skall sänkas till sex år. Vi tycker då\r\natt det blir naturligt att vid någon tidpunkt också\r\nändra lagstiftningen som reglerar skolpliktens\r\ninträdande och att det då blir vid sex år.</pre><pre>Mognadsspridningen bland barn i de här åldrarna\r\nsom vi nu talar om är mycket stor. Det talar i sig för\r\nen nära samverkan mellan barnomsorg och skola,\r\nen strävan mot arbetsformer i skolan där gränserna\r\nmellan årskurserna löses upp och just möjlighet till\r\nflexibel skolstartålder. Allt detta talar för att vi\r\neftersträvar ett årskurslöst lågstadium. Det skall\r\ninte vara något absolut krav i alla kommuner, men\r\njag tror att det flesta pedagoger numera är överens\r\nom att ett sådant arbetssätt underlättar en\r\nindividualisering av undervisningen för barnen i de\r\nhär åldrarna.</pre><pre>Det är svårt att säga när detta beslut om sänkt\r\nskolpliktsålder bör fattas. Det beror litet grand på i\r\nvilken takt den här förändringen kommer att\r\ngenomföras. Jag förmodar att det kan bli aktuellt\r\nnågon gång i mitten av 90-talet.</pre><pre>Den andra frågan som jag tänkte beröra gäller\r\nfriskolor. Det är ju också en gammal fråga. Det är\r\nmycket få svenska barn och ungdomar som går i\r\nfriskolor. Det är mindre än 1 % av det totala\r\nelevantalet. Jag menar ändå att det är en\r\nprincipiellt mycket viktig fråga. Det är bra att det\r\nfinns andningshål i systemet för dem som känner att\r\nde inte passar in i det offentliga systemet. Det är bra\r\natt vi gör allt möjligt, bl.a. att vi visar generositet\r\nmot friskolor för att öka valfriheten i\r\nutbildningssystemet. Även om jag inte tycker att\r\ndet skall vara ett villkor för rimliga bidrag, tror jag\r\natt det i praktiken ofta är så att friskolorna tillför\r\ndet offentliga skolsystemet en hel del. Det kan vara\r\npedagogiska idéer, men faktiskt också\r\norganisatoriska verksamhetsmässiga idéer.</pre><pre>Mot den här bakgrunden tycker jag att det är\r\nmycket tillfredsställande att utbildningsutskottet\r\nhar ändrat en del i skolministerns förslag när det\r\ngäller statsbidrag till friskolor. Vi tycker att det är\r\nen rimlig princip att de elever som går i friskolorna\r\nräknas in i det underlag man använder sig av när\r\nstatsbidragets storlek räknas ut. Kommunerna skall\r\nalltså även få pengar för de elever som går i\r\nfriskolor. Detta har då lett till en diskussion, en\r\noffentlig debatt, om vilka skyldigheter kommunen\r\negentligen har att skicka dessa pengar vidare till\r\nfriskolorna. Det har observerats att det i något\r\nsammanhang står ''bör''. I den skrivning som\r\nutskottet nu har enats om står det visserligen ''bör''\r\ni en mening, men det står ''skall'' i en annan. Man\r\nbehöver inte ägna sig åt sådan exegetik. Om man\r\nläser det i dess helhet är det alldeles uppenbart att\r\nandemeningen är att kommunerna skall föra dessa\r\npengar vidare så att friskolorna får rimliga\r\nekonomiska förutsättningar.</pre><pre>I det perspektivet skall man också se det\r\nutskottsinitiativ vi har tagit för att rädda ett antal\r\nWaldorfskolor ur deras akut ekonomiska problem.\r\nNu blir detta bidrag den brygga till ett bra\r\nstatsbidragssystem för fristående grundskolor som\r\ndet var avsett att vara. Nu finns det väl gott hopp\r\nför Waldorfskolorna att de skall kunna ha en\r\nbetydligt stabilare ekonomi i framtiden.</pre><pre>Vi är dock inte fullt nöjda på denna punkt heller.\r\nDetta är inte det system för skolpengar som vi har\r\nsom långsiktigt mål. En uppenbar brist är också att\r\nfriskolor på gymnasienivå inte omfattas av det här\r\nsystemet. Vi har accepterat det i år, eftersom det\r\nkan finnas svårigheter att kortsiktigt foga in dem i\r\nsystemet. Vi säger i ett särskilt yttrande att vi tycker\r\natt det på lång sikt är naturligt att också föra in de\r\nfristående gymnasieskolorna i samma\r\nbidragssystem.</pre><pre>Det är också viktigt att lagstiftningen görs något\r\ntydligare dels när det gäller rätten att välja skola,\r\ndels när det gäller kommunernas skyldigheter att\r\ninformera eleverna och föräldrarna i kommunen\r\nom de rättigheter som finns.</pre><pre>En sista fråga som man naturligtvis kan ha\r\nfunderingar på är vad som skall gälla för det\r\nkommunala bidragen till fristående skolor. Man\r\nkan naturligtvis se det som en kommunal fråga.\r\nMed vår grundsyn på de här frågorna, där vi\r\nbetraktar det som en slags medborgerlig rättighet\r\natt få gå i skolor utanför det offentliga\r\nskolsystemet, blir det naturligt att också\r\nkommunerna skall vara skyldiga att betala rimliga\r\nkommunala bidrag till godkända friskolor.</pre><pre>Får jag till sist säga några ord om detta med\r\ngodkännande. Min erfarenhet är att friskolorna i de\r\nallra flesta fall är ett utomordentligt positivt inslag i\r\ndet svenska skolsystemet, men man skall inte\r\nbortse ifrån att det kan komma att uppstå skolor\r\nsom inte bör accepteras, som inte bör godkännas.\r\nOm man står inför en sådan skola som bryter mot\r\nlagen t.ex. genom att använda kroppsbestraffning\r\neller genom att inte rimlig utsträckning följa\r\nläroplanens krav -- och nu når vi just det som jag\r\nhar talat för från denna talarstol åtskilliga gånger --\r\när det naturligt att inte bara hålla inne statliga och\r\nkommunala bidrag, utan också att konstatera att\r\nskolplikten inte får fullgöras vid den skolan.</pre><pre>Jag är optimistisk och tror att den situationen inte\r\nskall behöva förekomma särskilt ofta. Med den\r\nbakgrund jag nyss nämnde om hur vi ser på rätten\r\natt gå i en fristående skola, tycker jag att det är\r\nrimligt att om myndigheterna bedömer att skolan\r\ninte är acceptabel skall den frågan kunna prövas i\r\nförvaltningsdomstol.</pre><pre>Herr talman! Vi vidhåller alla de reservationer som\r\nfolkpartiet har stött i betänkandet, men för att\r\nspara tid nöjer jag mig med att yrka bifall till\r\nreservationerna 5 och 15.</pre><pre></pre><pre>Anf. 72 LARZ JOHANSSON (c):</pre><pre>Herr talman! Låt mig inleda vid sidan av ämnet,\r\neftersom Lars Leijonborg inte drog sig för att\r\nfortsätta debatten från det föregående ärendet.</pre><pre>Om Lars Leijonborg hade lagt ner lika mycket\r\nmöda på att lyssna på vad jag sade, eller i morgon\r\nanstränger sig att läsa protokollet, kommer han att\r\nupptäcka att jag sade att Ann-Cathrine Haglund lät\r\nsom ett eko från 40-talet. Det är exakt samma\r\nargument som då användes mot att utöka skoltiden.\r\nJag tillskrev inte det påståendet något eller några\r\nspeciella partier. Jag är väl medveten om att\r\nbondeförbundet i långa stycken, även i skolfrågor,\r\nkunde betraktas som kulturkonservativt.</pre><pre>I den förra debatten tillskrevs jag rollen som Göran\r\nPerssons främsta vapendragare. Jag vet inte riktigt\r\nvad som avsågs, och jag är inte säker på att Göran\r\nPersson riktigt delar den uppfattningen. Jag är\r\nalldeles övertygad om att han inte kommer att göra\r\ndet efter denna debattomgång. Jag kan instämma i\r\ndet epitetet om det med att vara hans vapendragare\r\ninnebär att efter bästa förmåga och med de\r\nmotionsyrkanden som centerpartiet har lagt\r\nförsöka att få litet hyfs och ordning på hans\r\npropositioner. Men vi godtar inte vad än regeringen\r\nföreslår. Vi har vår bestämda uppfattning, och vi\r\ndriver vår politiska linje kontinuerligt. Där linjerna\r\nsammanfaller ser vi till att det blir resultat. Där\r\nlinjerna inte sammanfaller försöker vi efter bästa\r\nförmåga att åstadkomma en förändring.\r\nAlltemellanåt, ganska ofta, lyckas vi.</pre><pre>Vi har däremot inte lyckats när det gäller frågan om\r\nden flexibla skolstarten. Vi kan där notera att\r\nhögeralliansen helt plötsligt byter sammansättning.\r\nUt tågar Eva Goe s och in kliver Göran Persson. Vi\r\nkan då se Ann-Cathrine Haglund, Göran Persson\r\noch Lars Leijonborg falla varandra i armarna och\r\ntillsammans se till att hasta igenom ett förslag om\r\nden s.k. flexibla skolstarten.</pre><pre>Om man i den förra debatten kunde hävda, vilket\r\nen del gjorde, att det hela hade gått fort och att det\r\nvar illa förberett, vad skall man då säga om denna\r\nfråga? Alla de förutsättningar som har åberopats\r\nunder resans gång om ett gemensamt\r\nmåldokument, tillgång till utbildade lärare och\r\nförskollärare, gemensam fortbildning för\r\npersonalkategorierna osv. saknas. De finns inte.\r\nÄndå skall beslutet hastigt genomföras och den\r\nflexibla skolstarten skall inledas redan nu till\r\nhöstterminen.</pre><pre>Vi i centern har sagt att det viktigaste i\r\nbedömningen av denna fråga är att göra\r\nbedömningen utifrån elevernas behov. Jag tycker\r\nsannerligen inte att man har gjort det. Det finns en\r\nlång rad frågor som jag tycker är illa belysta och\r\nsom inte alls är besvarade.</pre><pre>Vi har hört först Birgitta Rydle och sedan Lars\r\nLeijonborg argumentera utifrån sina resp.\r\nståndpunkter och reservationer. Det må man väl\r\ngöra. Men faktum kvarstår att det är ni tre partier\r\ntillsammans som ser till att förslaget nu går igenom.\r\nNi röstar inte emot det utan för det. Det innebär\r\nt.ex., Lars Leijonborg, att de sexåringar som nu\r\nbörjar i grundskolan får en kortare skolgång på\r\nbara nio år. De tappar alltså sitt förskoleår. Det är\r\nalldeles uppenbart så.</pre><pre>Sedan kan man ha fromma förhoppningar om att\r\ndet skall hända något under resans gång, och det\r\nhar tydligen Lars Leijonborg. Men han har inte\r\nfunderat över att det kanske vore bra att redan\r\ninledningsvis och under de första åren ha klart för\r\nsig hur läroplanen ser ut för en tioårig grundskola,\r\noch hur tim- och kursplaner skall sammansättas.\r\nLäroplansarbetet är i full gång. Då skall man ha\r\nklart för sig om man gör en läroplan för nio år eller\r\ntio år. Det går inte att vänta till slutet av 90-talet,\r\nLars Leijonborg. Då är det litet väl sent när det\r\ngäller de barn som nu börjar skolan.</pre><pre>Vi vet inte hur det blir för femåringarna. Skall de i\r\nstället få ett förskoleår? Vi vet inte hur det blir för\r\nungdomarna så småningom vid övergången till\r\ngymnasieskolan. Vi vet däremot hur det är med\r\nkostnaderna. Det statsbidragssystem som vi nu har\r\nför barnomsorgen beräknas med utgångspunkt i det\r\nantal barn som är inskrivna i barnomsorgen vid det\r\ntillfälle som gäller. För de sexåringar som nu lämnar\r\nbarnomsorgen kommer det inte att utgå något\r\nstatsbidrag inom barnomsorgsbidraget till\r\nkommunerna.</pre><pre>När barnen sedan kommer till grundskolan,\r\nberäknas statsbidraget till grundskolan på det antal\r\nbarn som gick i skolan året innan. Alltså får\r\nkommunen inte statsbidrag för sexåringarna i\r\nskolan heller. Det är litet uppseendeväckande att\r\nde partier som alldeles nyss i den föregående\r\ndebatten hyste sådant bekymmer för kommunernas\r\nekonomi och de kommunala kostnaderna inte ett\r\nögonblick har funderat på vad detta innebär för\r\nkommunerna. Kommunförbundet har bl.a. hävdat\r\natt fullt genomfört innebär detta en kostnadsökning\r\npå ungefär 2 miljarder kronor. Var skall de\r\npengarna tas från? Det är ingen som har något svar\r\npå den frågan.</pre><pre>Vi vet dessutom att det är många som inte är\r\nsärskilt förtjusta i förslaget. Merparten av\r\nföräldrarna är negativa. Lärarna och förskollärarna\r\nsom skall svara för uppgiften är också negativt\r\ninställda med de dåliga förutsättningar som de har\r\ngivits i sammanhanget. Därför är det alldeles\r\nsjälvklart för vårt parti att yrka avslag på förslaget.\r\nJag yrkar bifall till reservation 4.</pre><pre>När debatten har förts i utskottet har vi märkt att\r\nde som så småningom har bildat majoriteten efter\r\nhand har tagit ett och annat steg tillbaka.\r\nSkrivningarna som Lars Leijonborg hänvisade till\r\npå slutet tillkom i det allra sista momentet. Jag tror\r\nt.o.m. att vi fick lov att bordlägga justeringstillfället\r\nett par gånger för att alla skulle hinna bli överens\r\nom vad där skulle stå. Där anges ett antal\r\nförutsättningar. Det gäller bl.a. att bara ta emot\r\nsexåringar i den utsträckning som\r\nskolorganisationen kan anpassas till denna\r\nelevgrupps behov. Jag frågar mig hur många\r\nkommuner som kommer att göra det till hösten.\r\nDet talas om ett antal förutsättningar som skall vara\r\nvid handen. Jag har berört några stycken av dem,\r\nt.ex. tillgång till lärare och annan personal som fått\r\nmöjlighet att genomgå fortbildning samt\r\nsammansättningen av personalgrupperna. Hur\r\nmånga kommuner kommer att ha löst den frågan\r\ntill höstterminens början? Innehåll och metodik\r\nmåste anpassas efter barnens behov, och det skall\r\nges sådana samarbetsformer att det går att\r\nåstadkomma en individualiserad verksamhet.</pre><pre>Dessutom framgår det i betänkandet att det skall\r\nfinnas tillgång till lokaler som är ändamålsenliga.\r\nMin fråga till er som utgör majoriteten, nämligen\r\nfolkpartiet, moderaterna och Helge Hagberg som\r\nså småningom kommer upp i debatten: Vad innebär\r\nändamålsenliga lokaler i det här sammanhanget?\r\nDuger ett vanligt klassrum på 50--60 m2 som finns\r\nför våra sjuåringar? Vad är ändamålsenliga lokaler\r\nför att också ta emot sexåringar? Skall det finnas\r\ntillgång till utrymmen för vattenlek, att leka med\r\nfärger och sovutrymmen med madrasser? Vad är\r\nändamålsenliga lokaler? Det vore bra att få svar på\r\nden frågan. Det finns säkert en och annan kommun\r\nsom funderar över vad utskottsmajoriteten menar\r\nnär man föreskriver som en förutsättning att det\r\nskall finnas ändamålsenliga lokaler.</pre><pre>Herr talman! Jag skall gå över till en helt annan\r\nfråga. Det gäller frågan om\r\nhemspråksundervisningen och förläggningen av\r\ndensamma till lördagar. Riksdagen fattade så sent\r\nsom strax före jul beslut om ett nytt\r\nstatsbidragssytem och ansvaret för skolan. På\r\nförslag av Göran Persson slog riksdagen fast att\r\nkommunerna skall få sina pengar, och sedan är det\r\nkommunerna som helt och fullt bestämmer om sin\r\norganisation och hur de använder dessa pengar på\r\nbästa och mest rationella sätt. Vi sade att\r\nkommunerna var bäst lämpade att göra dessa\r\nbedömningar.</pre><pre>Vi hann inte mer än att fatta beslutet här i riksdagen\r\nförrän budgetpropositionen kom i januari. Där\r\nsade helt plötsligt Göran Persson: På\r\nhemspråksundervisningen skall vi spara 300\r\nmilj.kr. För säkerhets skull pekar man också ut\r\ngrundvuxutbildningen, som skulle dras med en\r\nbesparing på 55 milj.kr.</pre><pre>Efter att ha hört Göran Perssons tidigare\r\nutläggningar kan man fråga sig vart den\r\nsocialdemokratiska skolideologin tog vägen. Vart\r\ntog skolideologin vägen den gången, Göran\r\nPersson? Är det inte invandrarbarnen och de vuxna\r\nlågutbildade som kanske har bäst behov av\r\nsamhällets stöd? De skulle helt plötsligt vara ett\r\nbesparingsobjekt, utpekade av regeringen.</pre><pre>Riksdagen upptäckte ganska snart, och\r\nriksdagsmajoriteten kunde övertygas, att detta inte\r\nvar ett särskilt bra sätt att hantera\r\nstatsbidragssystemet. Om man har beslutat om ett\r\ngenerellt system kan man inte göra den här typen av\r\nselektiva besparingar. Riksdagen beslutade därför\r\nockså att det skall gå till på ett annat sätt.</pre><pre>Vi lyckades inte avvärja besparingen till sin totala\r\nvolym, vilket bl.a. Ylva Johansson har påpekat i\r\nden tidigare debatten. Men vi såg i varje fall till att\r\nbesparingen drabbade sektorsbidraget och inte\r\nspecifikt hemspråksundervisningen och\r\ngrundvuxutbildningen. Men tyvärr hade redan en\r\nstor del av skadan skett. Många av landets\r\nkommuner hade tagit dessa signaler ad notam och\r\nbörjat skära ner sin hemspråksundervisning,\r\neftersom man skulle drabbas av en besparing som\r\njust riktades mot hemspråksundervisningen. Här\r\nställde Göran Persson till med mycken skada för\r\nhemspråksundervisningen i detta land. Det är\r\nkommunerna som självständigt skall bestämma var\r\nde skall ta ut denna besparing. Det skall varken\r\nregering eller riksdag peka ut.</pre><pre>Dessutom skall jag kanske påminna om att\r\nriksdagen återupprepade sitt tidigare\r\nställningstagande att hemspråksundervisningen är\r\nviktig och skall ha samma arbetsvillkor som andra\r\nämnen i skolan. Jag har förgäves gång på gång ställt\r\nfrågan i utskottet när majoriteten nu bestämt sig för\r\natt tillåta att hemspråksundervisning förläggs till\r\nlördagar: Är detta villkor som är likvärdiga jämfört\r\nmed dem för andra ämnen i skolan? Jag har inte fått\r\nnågot svar på detta, och jag är heller inte så säker\r\npå att jag får något svar från Göran Persson heller.</pre><pre>Herr talman! Jag drar nu över min anmälda taletid\r\nlitet grand, men jag skall tjäna in den i nästa debatt\r\ni stället.</pre><pre>Herr talman! Det finns enligt min mening\r\nanledning att påpeka att Göran Persson i ett svar\r\npå en fråga om hemspråksundervisningen för en tid\r\nsedan här i kammaren, närmare bestämt den 7 maj,\r\ndels sade konstaterade att\r\nhemspråksundervisningen är ett viktigt inslag i\r\nskolan och skall planeras och organiseras på samma\r\nsätt som övriga ämnen, dels att kraven på kvalitet\r\när lika högt ställda för hemspråket som för andra\r\nämnen. Sedan faller Göran Persson in i den\r\nvulgärdebatt som pågick ett tag i media förra året\r\nnär han säger: ''Vad som hänt är att\r\nhemspråksundervisningen i en lång rad kommuner\r\nhar organiserats på ett sådant sätt att det nästan\r\nblivit fråga om enskild undervisning -- det har varit\r\nen lärare och en elev''. Detta hör till undantagen,\r\nGöran Persson. Landets kommuner har varit\r\nbetydligt mer medvetna om att hantera sina\r\nresurser än att göra på detta sätt.</pre><pre>Vidare säger Göran Persson, vilket är\r\nuppseendeväckande: : ''När vi nu ställer krav på att\r\ndet skall vara minst fem elever i varje\r\nhemspråksgrupp, kommer verksamheten att bli\r\nmer skolliknande -- -- --''. Göran Persson kan inte\r\nställa några sådana krav. Det är kommunerna som\r\navgör hur de skall sammansätta sina\r\nundervisningsgrupper. Nu har de fått sina resurser,\r\noch de skall själva bestämma hur de vill hantera\r\ndem. Om de anser sig ha råd, och även är beredda\r\natt skjuta till av kommunala medel, att undervisa\r\nen eller två elever, har de sin fulla frihet att göra\r\ndet. Jag anser att ett statsråd i ett frågesvar skall\r\nvara noga med att inte ge den typen av information.\r\nDetta används som argument när man säger att\r\nlördagsundervisning trots allt är ganska bra och att\r\ndet skulle vara till en fördel till\r\nhemspråksundervisningen.</pre><pre>Jag vill alldeles bestämt hävda, att det är det\r\nsannerligen inte.</pre><pre>Både kraven på besparingar inom\r\nhemspråksundervisningen och kraven att\r\nhemspråksundervisning skall förläggas till lördagar\r\nhar sitt ursprung i moderatmotioner som allt\r\nemellanåt har dykt upp här i riksdagen. Så går det,\r\nGöran Persson, om man ger sig i lag med högern.\r\nDå blir detta resultatet.</pre><pre>Jag kan försäkra Göran Persson att de som varit\r\nengagerade i hemspråksundervisningen och insett\r\nvad detta betyder för invandrarbarnen och vet att\r\nhemspråkslärarna också har en social betydelse, är\r\nverkligen bekymrade över den här typen av signaler\r\nfrån regeringskansliet. När dessutom denna typ av\r\nuttalanden och förslag från stöd här i kammaren\r\nfinns det enligt min mening ytterligare anledning att\r\nvara bekymrad.</pre><pre>Jag kan förstå att moderaterna, som tidigare har\r\ndrivit denna fråga är nöjda. Men att ledamöter från\r\nfolkpartiet liberalerna, som i andra sammanhang\r\nbrukar vara mycket engagerade och förstående i\r\ninvandrarfrågor och flyktingfrågor, ställer upp på\r\nden här typen av förslag är mycket\r\nanmärkningsvärt.</pre><pre>Låt mig till sist helt kort säga något om\r\nstatsbidraget till de fristående skolorna. Vi är\r\nnästintill helt nöjda med förslaget, eftersom det\r\ninnebär ett bifall till centermotionen. Den enda\r\ninvändning vi har är att detta inte gått att\r\ngenomföra tillräckligt snabbt. Vi ville att\r\nstatsbidrag skulle utgå redan från detta läsår, men\r\nnu blir det först året därefter.</pre><pre>Låt mig lämna denna fråga och notera att det finns\r\nen passus i utskottets betänkande där utskottet\r\nsäger att det kan förekomma att en avgift tas ut i en\r\nfristående skola men att den skall vara skälig och att\r\nkommunen bör ha möjlighet att avväga\r\nverksamhetsbidraget till skolan med hänsyn till\r\navgiftens storlek.</pre><pre>Jag vill för vår del markera att vi utgår ifrån att om\r\nkommunen ger ett fullständigt verksamhetsbidrag\r\ntill en fristående skola -- och med fullständigt menar\r\njag att det utgår efter skolans behov precis på\r\nsamma sätt som föreskrivits i utskottets\r\nbetänkande -- att det inte skall förekomma avgifter\r\nvid den skolan. Om skolan däremot tar ut avgifter\r\nbör bidraget reduceras.</pre><pre>Herr talman! Jag ber att få yrka bifall till\r\nreservation 16.</pre><pre>Anf. 73 BIRGITTA RYDLE (fp) replik:</pre><pre>Herr talman! Jag vill i all stillsamhet lämna några\r\nupplysningar till Larz Johansson. När det gäller\r\nhemspråksundervisningens förläggning till lördagar\r\nhar det också väckts socialdemokratiska motioner\r\nom detta. Det har kanske inte Larz Johansson\r\nuppmärksammat.</pre><pre>Jag vill också upplysa Larz Johansson om att många\r\nkommuner är väl förberedda för en tidigarelagd\r\nskolstart. Redan på den tiden när förskola-skola-\r\nkommittén arbetade och vi åkte runt och besökte\r\nskolor över hela landet, fanns det på många håll en\r\nutomordentlig samverkan mellan förskola och\r\nskola som en förberedelse för en tidigare skolstart.</pre><pre>Det fanns skolor med en fin samordning av lokaler\r\noch en god samverkan mellan förskollärare och\r\nlågstadielärare på så sätt att lågstadielärare kunde\r\ngå till förskolan och förskolelärare gå toll\r\nlågstadiet. Detta är inte något som kommer som en\r\nblixt från en klar himmel för kommunerna.</pre><pre>Anf. 74 LARS LEIJONBORG (fp) replik:</pre><pre>Herr talman! Jag vill säga ett sista ord när det gäller\r\nbondeförbundets ställningstagande till obligatorisk\r\nsjuårig folkskola. När Larz Johansson tidigare\r\ntalade om detta i dag sade han: När vi förlängde\r\nfolkskolan. Detta kan naturligtvis tolkas som vi\r\nsvenskar, men om någon skulle ha tolkat det som\r\n''vi bondeförbundare'' eller ''vi centerpartister'' är\r\ndet angeläget att göra detta historiska\r\nklarläggande.</pre><pre>Jag medger att från mina utgångspunkter tar man\r\nen viss risk, när man går med på att säga ja till\r\nskolministerns förslag om flexibel skolstart, för vi\r\nhar naturligtvis inga garantier för att vi får den\r\nförlängning till tioårig grundskola som vi tycker är\r\noerhört viktig. Men jag anser ändå att Larz\r\nJohansson något överdriver nödvändigheten av att\r\nnu fatta detta beslut.</pre><pre>Jag hade gärna sett ett principbeslut, och jag\r\nhoppas att Larz Johansson och hans parti och Ylva\r\nJohansson gärna också och hennes parti, om hon\r\nhar något, röstar på den reservation som handlar\r\nom skolpliktsåldern, om jag har yrkat bifall till den,\r\nvilket nu inte kommer ihåg. Det skulle vara bra om\r\nvi nu fick ett principuttalande om förlängning av\r\ngrundskolan till tio år.</pre><pre>Det verkar som om Larz Johansson har några egna\r\nundersökningar om hur hemspråksundervisningen\r\nhar bedrivits här i landet. Jag har i och för sig ingen\r\nanledning att försvara skolministerns frågesvar,\r\nmen såvitt jag förstår kan man bara tolka den\r\nstatistik som föreligger i riksrevisionsverkets\r\nundersökning så att en hel del\r\nhemspråksundervisning som har bedrivits har skett\r\ni form av enskild undervisning, för annars stämmer\r\ninte totalsiffrorna.</pre><pre>Vårt besked är enkelt. Om man lokalt anser det\r\nlämpligt att bedriva hemspråksundervisning på\r\nlördagar, anser vi att det inte skall vara något\r\nförbud mot detta. Att det på några håll kan komma\r\natt bli aktuellt beror förstås på att så många\r\ninvandrarelever själva känner att de går miste om\r\nför mycket av den övriga undervisningen. De vill\r\ninte vara frånvarande från så många timmar i andra\r\nämnen.</pre><pre>Ett alternativ är att lägga\r\nhemspråksundervisningen senare på\r\neftermiddagarna, men där det av transportskäl och\r\nannat är omöjligt kan det vara lämpligt att lägga\r\nundervisningen på lördagar. Jag förstår inte varför\r\nLarz Johansson, som är så mycket för\r\ndecentralisering, tycker att den möjligheten skall\r\nvara stängd för de kommuner och skolor som vill\r\norganisera verksamheten på det sättet.</pre><pre>Anf. 75 LARZ JOHANSSON (c) replik:</pre><pre>Herr talman! Jag är tacksam för att Birgitta Rydle\r\npåminde mig om förskola-skola-kommittén och dess\r\narbete. Det var ju faktiskt på det sättet att förskola-\r\nskola-kommittén kom fram till att det inte fanns\r\nanledning att tidigarelägga skolstarten, inte ens att\r\ngöra den flexibel. Som bekant var Göran Persson\r\nordförande i förskola-skola-kommittén på den\r\ntiden.</pre><pre>Till Lars Leijonborg vill jag säga att ibland kanske\r\njag uttrycker mig litet slarvigt. Hans tolkning att jag\r\nmenade ''vi svenskar'' var alldeles rätt.</pre><pre>Lars Leijonborg säger att folkpartiet naturligtvis\r\ntar en viss risk när man accepterar förslaget om\r\nflexibel skolstart. Det är ganska lindrigt uttryckt,\r\nLars Leijonborg. Läroplanskommittén har nu\r\nstartat sitt jobb och kommer i princip att vara färdig\r\nnästa höst. Då skall årets sexåringar starta i årskurs\r\n2. Jag tror att det har en viss betydelse för deras\r\nfortsatta skolgång, om de vet att de skall gå nio eller\r\ntio år i skolan.</pre><pre>Jag tror också att det har en viss betydelse för hur\r\nläroplanerna ser ut och framför allt hur tim- och\r\nkursplaner konstrueras för deras fortsatta\r\nskolgång. Det kan man inte vänta till slutet av 90-\r\ntalet med att bestämma, för det kan ju vara på det\r\nsättet att då har de läst det som tim- och kursplanen\r\nföreskriver under de nio år som de har gått i skolan,\r\noch så har de plötsligt ett tionde år som i princip är\r\nblankt i läroplanen. Det kan naturligtvis inte Lars\r\nLeijonborg mena.</pre><pre>Sedan sade Lars Leijonborg apropå\r\nhemspråksundervisningen att det fanns ju statistik,\r\noch han hänvisade till riksrevisionsverkets rapport.\r\nJa, Lars Leijonborg, den bygger på några få\r\nintervjuer i åtta kommuner och två\r\nlänsskolnämnder i landet. Att av det dra de\r\nlångtgående slutsatser som riksrevisionsverket\r\ngjorde och sedermera också regeringen gjorde är\r\nverkligen att hårdra resultatet.</pre><pre>Dessutom skall man konstatera att\r\nriksrevisionsverket gjorde bara en tidsmässig och\r\nekonomisk bedömning. Riksrevisionsverket har\r\nverkligen inte kompetens att göra någon som helst\r\npedagogisk bedömning av de här frågorna, och det\r\när uppenbart att det har man inte gjort i\r\nregeringskansliet heller.</pre><pre>Sedan tar man en viss risk också när man förlägger\r\nundervisning till lördagar som Lars Leijonborg inte\r\nriktigt tänkte på. Eftersom\r\nhemspråksundervisningen är frivillig för eleverna,\r\när det ganska lätt att föreställa sig hur en 8-, 9- eller\r\n10-åring känner det om man måste gå i skolan också\r\npå lördagen, när alla ens kompisar är lediga och\r\nhåller på med roliga och trevliga saker.</pre><pre>Det är snubblande nära att man vädjar till sina\r\nföräldrar att slippa den här frivilliga\r\nundervisningen. Då blir väl\r\nhemspråksundervisningen inte så dyr i framtiden,\r\noch det var kanske det som var meningen.</pre><pre>Anf. 76 LARS LEIJONBORG (fp) replik:</pre><pre>Herr talman! Vi skall ju votera om det här ärendet\r\npå tisdag, såvitt jag förstår, så det är gott om tid till\r\ndess. Skulle reservation 4 om flexibel skolstart\r\navslås i moment 5, hoppas jag att centerpartisterna\r\nröstar på reservation 5 i moment 6, som just\r\nhandlar om tioårig skolplikt. Det blir i så fall en\r\nviktig markering av att det finns ett brett stöd för\r\nden tanken.</pre><pre>Vi vet att det finns ett sådant stöd i skolvärlden,\r\nmen det vore säkert bra att få markerat också att\r\ndet finns ett bredare parlamentariskt stöd för detta\r\nän bara folkpartiet liberalerna.</pre><pre>När det gäller hemspråksundervisning på lördagar\r\när det min förhoppning att en sådan förläggning av\r\nundervisningen inte genomförs utan ordentliga\r\nkontakter med de invandrargrupper som berörs.\r\nJag vet att i hemspråksundervisningens barndom,\r\nom jag får uttrycka mig så, var det här inte alls\r\novanligt, och det fungerade då.</pre><pre>Jag har litet annan upplevelse av invandrarbarnens\r\noch invandrarföräldrarnas uppskattning av\r\nhemspråksundervisningen än vad Larz Johansson\r\ntycks ha. Eleverna vill gärna gå där, men de är\r\nockså medvetna om att när undervisningen är\r\nschemalagd, som nu sker, innebär det i praktiken\r\natt de går miste om många andra lektioner som de\r\nockså skulle vilja följa. Då kan ibland\r\nlördagsundervisning vara den enda möjliga\r\nlösningen på den annars omöjliga ekvationen.</pre><pre>Anf. 77 LARZ JOHANSSON (c) replik:</pre><pre>Herr talman! Mycket kort. Lars Leijonborg bygger\r\nuppenbarligen mycket av sin politik på\r\nförhoppningar. Han har en förhoppning om att\r\ncentern skall rösta på folkpartiets reservation på\r\ntisdag. Han har en förhoppning om att\r\ninvandrarbarnen skall gå i skolan på lördagar. Han\r\nhar en förhoppning om att förändringarna skall ske\r\nefter överläggningar med invandrarnas\r\norganisationer.</pre><pre>Jag tror att det vore bättre om Lars Leijonborg\r\nbyggde mer av sina ställningstaganden på fakta än\r\npå förhoppningar.</pre><pre>Anf. 78 YLVA JOHANSSON (v):</pre><pre>Herr talman! Jag är glad över att jag lever i ett\r\nmångkulturellt land. I det framtida Sverige\r\nkommer det mångkulturella att vara än tydligare än\r\ni dag. Våra invandrare och flyktingar och i än större\r\nutsträckning deras barn är i det perspektivet en stor\r\ntillgång.</pre><pre>Tvåspråkighet och kulturell kompetens kommer att\r\nefterfrågas både i näringslivet och i samhället i\r\növrigt. Inom många yrken är tvåspråkighet en\r\nviktig merit, och än viktigare kommer den att bli.\r\nEn bra hemspråksundervisning är i det perspektivet\r\nen framtidsinvestering.</pre><pre>Som ni som är kvar här i kammaren nu naturligtvis\r\nvet, består hemspråksundervisningen av två delar:\r\ndels undervisning i hemspråket som ämne, dels\r\nstudiehandledning på hemspråket i andra ämnen.\r\nDrygt en tiondel av grundskoleeleverna har ett\r\nannat hemspråk än svenska. Av dessa deltar\r\nungefär 65 % i hemspråkundervisningen. I\r\ngymnasiet deltar 48 % i undervisningen.\r\nTvåspråkighet har i Sverige tidigare ifrågasatts,\r\nmen i dag ses det av de flesta lingivistiker och\r\npsykologer som en viktig individuell kompetens\r\noch resurs. Man har i noggranna undersökningar\r\nfunnit att tvåspråkiga barn och ungdomar generellt\r\nsett inte uppvisar sämre skolresultat än enspråkiga.\r\nTvärtom har man funnit att de har ett något bättre\r\nresultat.</pre><pre>För att hemspråksundervisning skall kunna ske på\r\nett bra sätt krävs det att elevens hemspråkslärare\r\noch ordinarie lärare samarbetar. Det är bara på så\r\nvis eleverna kan få en relevant studiehandledning\r\nav sin hemspråkslärare. Det är därför viktigt att\r\nsamarbetet mellan lärarna underlättas. Om\r\nhemspråksundervisningen i stället förläggs till\r\nlördagar kommer detta nödvändiga samarbete att\r\nförsvåras.</pre><pre>Jag vill ta upp en annan aspekt till behandling.\r\nHemspråkslärarna är viktiga personer ute på\r\nskolorna. De har som alla lärare fler funktioner än\r\natt bara undervisa. Hemspråkslärarna är viktiga i\r\ndet sociala arbetet på en skola. De är också viktiga\r\nsom förebilder inte bara för elever med annat\r\nursprung än det svenska, utan i lika hög grad för de\r\nsvenska eleverna. Det är nämligen så att det i vårt\r\nsamhälle inte finns så många invandrare i läraryrket\r\neller i andra högstatusyrken. Det är viktigt att också\r\ninvandrare som inte städar eller har andra\r\nlågstatusyrken också syns för de svenska eleverna.\r\nDet kommer de inte att göra om de har\r\nundervisning på lördagar. Då deltar inte nämligen\r\nde elever som har svenska som modersmål.</pre><pre>Undervisningen i hemspråk är inte obligatorisk.\r\nMen det får inte tas som intäkt för att särbehandla\r\nhemspråksundervisningen och ge den sämre villkor\r\nän annan undervisning i skolan. För ungefär en\r\nmånad sedan sade, som tidigare sagts, ett enhälligt\r\nutskott följande: ''Avslutningsvis vill utskottet\r\nstryka under att hemspråksundervisningen\r\nsjälvfallet bör ha samma ställning som\r\nundervisningen i andra ämnen i skolan och därvid\r\nges likvärdiga arbetsmöjligheter.'' Tre av de partier\r\nsom för en månad sedan stod bakom detta\r\nutställningstagande är nu beredda att besluta om\r\nlördagsundervisning i hemspråk.</pre><pre>Jag delar den uppfattning som utskottet tidigare\r\nuttryckte. Jag tycker därför att regeringens förslag\r\nskall avslås.</pre><pre>Jag tycker att det skall bli intressant att få höra\r\nHelge Hagbergs förklaring till hur utskottet kan\r\nkombinera det tidigare ställningstagandet med det\r\nförslag om undervisning på lördagar som det nu\r\nlägger fram.</pre><pre>I årets budgetproposition föreslog regeringen en\r\nsänkt ambitionsnivå genom att ange en s.k. rimlig\r\nminsta gruppstorlek i hemspråk till fem elever.\r\nStatsrådet Göran Persson har dragit paralleller till\r\nminsta gruppstorlek för anordnande av tillval av\r\ntyska och franska i grundskolan. Det kan låta\r\nrimligt om man inte tänker efter. Men jämförelsen\r\nhaltar betänkligt. De språkliga tillvalen i\r\ngrundskolan är två till antalet,\r\nhemspråksundervisning sker i dag på 82 språk. I\r\npraktiken kommer det att innebära att många\r\nelever inte har någon rätt till\r\nhemspråksundervisning. Detta gäller särskilt de\r\nelever som bor i glest bebyggda kommuner eller\r\ntalar ett s.k. litet språk.</pre><pre>Någon ''minsta rimliga gruppstorlek'' bör därför\r\nenligt vänsterpartiets åsikt inte fastställas.</pre><pre>Samverkan mellan skola och förskola och mellan\r\nskola och skolbarnomsorg har successivt\r\nutvecklats. Barnens behov måste komma i första\r\nhand när formerna för denna samverkan bör\r\nutvecklas utifrån en gemensam helhetssyn på\r\nbarnen. Så långt är de flesta överens. Vi är också\r\növerens om att det är angeläget att påskynda en\r\nfortsatt utveckling av samverkan mellan\r\nbarnomsorg och skola.</pre><pre>Men att påskynda utvecklingen får inte förväxlas\r\nmed att ta förhastade beslut. Ett flagrant exempel\r\npå ett sådant förhastat beslut är att regeringen i\r\nhöstas lät sexåringarna få en framträdande plats i\r\nett krispaket för att hejda valutautflödet ur landet.\r\nSkolan är, enligt vår mening, ännu inte mogen att\r\nta emot hela årskullar med sexåringar, även om\r\nutvecklingen går mot att skillnaderna mellan skola\r\noch barnomsorg minskar. Larz Johansson har\r\ntidigare ställt de flesta av de frågor som naturligt\r\ninfinner sig inför den s.k. flexibla skolstarten. Jag\r\nskall inte upprepa dem.</pre><pre>Enligt vår mening måste en rad förändringar till\r\ninnan en sådan reform kan diskuteras. Barnomsorg\r\noch skola måste omfattas av ett gemensamt\r\nmåldokument, och en gemensam lokal organisation\r\nför barnomsorg och skola, som nu är möjlig, bör\r\nväxa fram i kommunerna.</pre><pre>Men det krävs också en samordning på central nivå.\r\nDet är en fråga som vi inte har att hantera i\r\nutbildningsutskottet, men jag vill ändå något\r\nberöra den. Det är viktigt att ansvaret för\r\nbarnomsorgen så snart som möjligt överförs till det\r\nnya skolverket för att kunna bli en naturlig del av\r\nden struktur och kompetens som nu kommer att\r\nbyggas upp i det nya verket. När vi har ett\r\ngemensamt måldokument för barnomsorgen och\r\nskolan blir det naturligt att skolverkets uppföljning,\r\nutvärdering och fältorganisation även omfattar\r\nbarnomsorgen. Men det finns betydande nackdelar\r\nmed att vänta tills detta dokument finns färdigt och\r\nantaget. För att undvika att barnomsorgen i\r\nframtiden blir en bisyssla i det nya skolverket bör\r\nbarnomsorgen redan från början finnas med som en\r\nnaturlig del av det nya verkets ansvarsområde. Det\r\när inte minst viktigt att den fältorganisation som\r\nskall byggas upp även tar hänsyn till de behov av\r\nkvalitetskontroll och uppföljning av centralt\r\nfastställda mål som finns inom barnomsorgen.</pre><pre>Enligt vår mening bör det vara möjligt att så\r\nsmåningom skapa en obligatorisk verksamhet för\r\nsexåringarna -- eventuellt även för ytterligare\r\nåldersgrupper -- som tar till vara och för samman\r\ndet bästa från förskolans praktik och pedagogik\r\nmed lågstadiets arbetssätt. I det sammanhanget bör\r\näven tioårig skolplikt bli aktuellt. Men det är en\r\ndålig lösning att pressa in sexåringarna i den\r\nbefintliga första årskursen utan att först genomföra\r\nförändringar av skolan. Jag vill till Lars Leijonborg\r\nsäga att vänsterpartiet i en eventuell omröstning om\r\nfolkpartiets reservation 5 kommer att avstå.</pre><pre>En förändrad första årskurs i skolan bör i så fall\r\nutgöras av en integrering av förskola och skola där\r\nförskollärare och lågstadie- eller grundskollärare\r\narbetar tillsammans. Viktiga erfarenheter från den\r\nverksamhet som redan i dag finns för sexåringarna\r\nbör utgöra grund för en sådan första årskurs. För\r\natt detta skall bli möjligt måste lågstadielärare,\r\ngrundskollärare och förskollärare erbjudas\r\nrelevant fortbildning.</pre><pre>Vänsterpartiet avvisar regeringens förslag att redan\r\ntill hösten låta åtskilliga sexåringar börja skolan.\r\nJag vill också säga att jag är skeptisk till\r\nresonemanget om en flexibel skolstart, eftersom\r\njag ser en risk att skolan kan avhända sig ansvaret\r\noch hänvisa barnen tillbaka till barnomsorgen när\r\nskolan inte klarar av att tillgodose de ett år yngre\r\nbarnens behov.</pre><pre>Jag vill till sist säga några ord också om\r\nelevinflytande. Det är naturligt att en demokratisk\r\nskola måste ge eleverna betydligt större möjlighet\r\natt vara med och bestämma över sin skola.\r\nDecentraliseringen av ansvar får inte leda till att\r\nlärare och rektorer ges större makt på elevernas\r\nbekostnad. Eleverna måste tvärtom ses som\r\nmedarbetare på skolan och få ta sin del av det\r\ndecentraliserade ansvaret.</pre><pre>Åtskilliga studier visar att eleverna önskar större\r\ninflytande över sin situation både när det gäller\r\ntrivsel, ordning, undervisningens innehåll och\r\narbetssätt. De sämsta möjligheterna till inflytande\r\nhar eleverna i dag när det gäller undervisningen.\r\nMen eleverna redovisar störst önskan om ett vidgat\r\ninflytande över just undervisningen.</pre><pre>Vi i vänsterpartiet var i höstas, när vi behandlade\r\nansvarspropositionen, ensamma om att kräva en\r\nlagstiftning som garanterade elevernas inflytande.\r\nNu föreslås att en sådan portalparagraf som\r\nmarkerar elevernas rätt till inflytande över sin\r\nutbildning skall finnas med i skollagen. Jag vill säga\r\natt vi i vänsterpartiet noterar detta med\r\ntillfredsställelse.</pre><pre>Vänsterpartiet står naturligtvis bakom de\r\nreservationer som jag har undertecknat. I detta\r\nsammanhang vill jag dock bara yrka bifall till\r\nreservation 4 och 16.</pre><pre>Anf. 79 LARS LEIJONBORG (fp) replik:</pre><pre>Herr talman! Jag vill göra ännu ett försök att värva\r\nröster till vår reservation 5. Detär ju åtskilliga dagar\r\nkvar innan vi skall rösta om den. Vänsterpartiet kan\r\nväl t.ex. ta något extra gruppmöte om detta. Vi\r\nkommer då att veta att riksdagen sannolikt har\r\nfattat ett beslut om godkännande av dessa riktlinjer\r\nom flexibel skolstart som finns i propositionen.\r\nSyftet med det är ju -- även om det inte särskilt klart\r\nutsägs i propositionen -- att de flesta barn skall\r\nbörja skolan vid sex års ålder. I det läget är det\r\nväldigt viktigt att vi så småningom får en\r\nförlängning av grundskolan. Ett principuttalande\r\nom det nu skulle vara mycket bra. Det är ju inte\r\nnödvändigt att fatta själva beslutet nu. Vi vet ju inte\r\nexakt hur många sexåringar som kommer att börja\r\nskolan. Om vi förutsätter att det om några år ändå\r\när det övervägande antalet vore det bra med en\r\nbred uppslutning kring ett sådant principbeslut.\r\nVänsterpartiet skulle därför kunna göra en\r\nprogressiv insats i skolpolitiken genom att stödja\r\nfolkpartiets reservation 5.</pre><pre></pre><pre>Anf. 80 YLVA JOHANSSON (v) replik:</pre><pre>Herr talman! Det är klart att det är frestande för\r\noss i vänsterpartiet att få göra något som enligt Lars\r\nLeijonborg bidrar till en progressiv utveckling i\r\nskolpolitiken. Jag måste trots den frestelsen göra\r\nhonom besviken.</pre><pre>Vi är negativa till hela konstruktionen om en\r\nflexibel skolstart. På sikt kan det bli aktuellt med en\r\nsänkt skolpliktsålder, och då är det aktuellt med en\r\ntioårig skolplikt. Men det beror på hur samarbetet\r\nmellan skola och förskola kommer att fortsätta att\r\nutvecklas och hur snabbt det kommer att gå. Jag\r\ntror att jag här i debatten har gjort klart hur vi ser\r\npå denna utveckling. Jag tror inte Lars Leijonborg\r\nbehöver vara orolig för att någon skall sväva i\r\ntvivelsmål om hur vi på sikt ser på en förlängning\r\nav skolplikten. Men på tisdag kommer vi att avstå i\r\nomröstning om reservation 5.</pre><pre>Anf. 81 EVA GOE S (mp):</pre><pre>Herr talman! Ylva Johansson och Larz Johansson\r\nhar talat så väl om precis de saker som jag också\r\ntycker är väsentliga i det här betänkandet. Det har\r\nhänt mycket de två senaste åren på skolans område.\r\nMiljöpartiets krav på avveckling av SÖ, förändrat\r\nstatsbidragssytem, mer inflytande i skolan för\r\nelever, lärare och föräldrar m.m. har fått gehör --\r\nkanske inte fullt ut, men vi är på god väg, och det\r\ngläder mig.</pre><pre>Jag vill här ta upp frågan om sexåringar skall börja\r\nskolan. Den har tydligen upprört halva Sverige. Jag\r\nskulle av de papper jag har fått nästan kunna ta\r\nfram en hög på tre decimeter. Det handlar om att\r\nman ganska fräckt kastade in denna flexibla\r\nsexårsstart i krispaketet. Man tog det som en intäkt\r\nför att man nu skulle klara den ekonomiska krisen.\r\nJag vill definitivt dementera att det skulle finnas\r\nekonomiska skäl till detta. Ekvationen går\r\nnämligen inte ihop om man gör rent\r\nsamhällsekonomiska beräkningar. Man hade\r\nräknat med 200 miljarders vinst. Man har då räknat\r\nmed att personaltätheten är högre inom\r\nbarnomsorgen. Det är riktigt att den är högre inom\r\nbarnomsorgen, men inte för sexåringar. Om man\r\nräknar på detta finner man att sexåringen i\r\nbarnomsorgen kostar ca 20 000 kr. Ett skolbarn\r\nkostar ca 40 000 kr. Dagisbarnet däremot, som är\r\nyngre, är dyrare och kostar ca 60 000 kr. Detta är\r\nom man ser det ur samhällsekonomisk synvinkel.</pre><pre>I krispaktetet kunde man läsa att om man börjar\r\nskolan som sexåring ''kommer arbetsmarknaden att\r\ntillföras ytterligare en åldersklass''. Men man måste\r\nha glömt att uppföljningsansvaret fortfarande skall\r\ngälla. Det står i Växa med kunskaper. Detta\r\ninnebär att de som inte väljer att fortsätta\r\ngymnasieskolan ändå kommer att kosta i takt med\r\natt arbetslösheten bland ungdomar ökar, vilket vi\r\nnaturligtvis tycker är hemskt.</pre><pre>Den svenska grundskolan omfattar i dag nio år,\r\nmen så gott som varje sexåring går i förskola. Det\r\ninnebär att barnet i praktiken har tio års skola. Det\r\nblir ingen kvalitetsvinst för samhället att\r\ntidigarelägga skolstarten och därmed låta\r\nungdomar sluta skolan vid 15 års ålder för att bli en\r\nproduktionsfaktor. Skollängden blir sammanlagt\r\nnio år, och barnet pressas in tidigare i den\r\nnuvarande skolan, som inte är anpassad till ett barn\r\ni den åldern.</pre><pre>Om vi utgår från barnens bästa -- vilket vi skall\r\ngöra -- måste själva skolformen förändras.\r\nFörskollärare och lärare skall fort- och\r\nvidareutbildas, och undervisningen skall anpassas\r\ntill sexåringarna -- inte tvärtom. Skolans nuvarande\r\npedagogik och metodik är inte anpassad till\r\nsexåringarna. Man borde, som väl Larz Johansson\r\ntidigare berörde, ha tagit fram detta gemensamma\r\nmåldokument, som man pratade så fint om, innan\r\nman planterar denna nya flexibla skolstart.\r\nDirektiven innebär att grundskolan och\r\nmotsvarande skolformer och barnomsorgen får ett\r\ngemensamt måldokument. Det tycker vi är bra. Vi\r\nanser att det är ett minimikrav innan man beslutar\r\nom skolstart vid sex års ålder.</pre><pre>När det gäller kostnader och pengar kan det få den\r\neffekten på privatekonomin att man väljer att låta\r\nbarnet börja skolan vid sex års ålder trots att barnet\r\ninte är moget för det. Det är naturligtvis\r\nprivatekonomiskt lönsamt att låta barnet börja\r\nskolan. Man slipper betala ur den egna kassan.</pre><pre>Man kan bli bekymrad över lokaliteter, hur det\r\nskall fungera, hur barnen skall få utlopp för sin\r\nkreativitet osv. Detta har berörts av tidigare talare.\r\nDe har sagt det så bra. Jag skall därför inte upprepa\r\ndet.</pre><pre>Jag går i stället in på nästa tema. Det gäller\r\nnaturligtvis hemspråken. Hemspråk betyder\r\noerhört mycket för identiteten. Hemspråkslärare är\r\nockså förebilder. Det skulle kunna bli en bättre\r\nschemaläggning om också hemspråkslärarna fick --\r\nsom de själva föreslagit -- fortbildning i ett annat\r\nämne, t.ex. musik, bild etc. Man skulle då kunna\r\nslå två flugor i en smäll. Förutom de elever som har\r\nrätt till hemspråksundervisning skulle då även de\r\nandra eleverna få tillgång till hemspråkslärare och\r\nkunna få träffa människor i ett mångkulturellt\r\nsamhälle och överbrygga motsättningar -- som\r\nfaktiskt växer för var dag som går.</pre><pre>Jag frågar mig också varför just barn som skall läsa\r\nhemspråk skall hänvisas till att ha undervisning på\r\nlördagar. Varför skall de isoleras från sina\r\nklasskamrater eller andra vänner? De behöver\r\nderas gemenskap i ett fotbollslag eller liknande\r\nlikaväl som alla andra barn behöver det -- kanske\r\nmer.</pre><pre>Om kommunerna lägger hemspråksundervisningen\r\npå lördagar blir konsekvensen -- som jag ser det --\r\natt de flesta kommer att välja bort den\r\nundervisningen.</pre><pre>De signaler som gått ut till kommunerna har redan\r\nresulterat i att brev har skickats ut till föräldrarna\r\nom förfrågningar om de kan tänka sig att deras barn\r\nför sin hemspråksundervisning kan gå i en annan\r\nskola och om de kan tänka sig att läsa på lördagar.\r\nDetta är djupt beklagligt. Om man lägger\r\nundervisningen utanför skoldagen omöjliggör man\r\ndessutom samplanering mellan svenska, som andra\r\nspråk, studiehandledning och\r\nhemspråksundervisning. Miljöpartiet motsätter sig\r\nbestämt att hemspråksundervisning läggs in på en\r\nskolfri dag, som t.ex lördag, och att minsta\r\ngruppstorlek skall vara fem elever.</pre><pre>Vi har också berört en annan fråga. Det gäller\r\nskolhälsovården, som vi tycker skall fortsätta att\r\nvara obligatorisk. Man skall ha en\r\nhälsoundersökning per stadium. Det skall vara ett\r\nobligatorium. Det är ett sätt att inte särskilja\r\nnågon. Enligt propositionens förslag kommer man\r\natt skilja ut dem som skall undersökas. Vi vill inte\r\natt det skall vara någon särskiljning och inte heller\r\natt någon skall kunna förbigås. Det är viktigt att\r\nman har denna omedelbara hjälp och att\r\nskolsköterska och ibland även skolläkare finns i\r\nbarnens närmiljö. De skall vara en naturlig kontakt\r\nför barnen.</pre><pre>Jag vill säga några ord om fristående skolor. Vi\r\nanser också att man skall kunna delegera rätt att\r\nstarta fristående skolor i kooperativ och privat regi.\r\nVi anser att statsbidragen skall följa eleven och att\r\nman inte skall dra in på dem. Larz Johansson var\r\ninne på detta att om man tar ut avgifter skall man\r\nsänka statsbidraget. Vi har inte övervägt det. Vi har\r\nsagt att vi tycker att det skall vara ett genomsnittligt\r\nstatsbidrag till dem som går i fristående skolor. Det\r\nskall vara lika för alla barn.</pre><pre>Jag yrkar -- precis som Ylva Johansson -- bifall till\r\nreservationerna 4 och 16.</pre><pre>Anf. 82 HELGE HAGBERG (s):</pre><pre>Herr talman! I boken ''Riksdagen genom tiderna''\r\nredogörs för den stora skolreformen på 1840 års\r\nriksmöte. I den står bl.a.:</pre><pre>''Ett för framtiden ännu viktigare beslut gällde\r\nfolkskolan. Här stod schematiskt sett en\r\nkonservativ opinion mot en liberal. De\r\nkonservativa var främst intresserade av traditionell\r\nhumanistisk bildning, med latin och teologi i\r\ncentrum och med huvudvikten lagd vid gymnasium\r\noch universitet. Folkundervisning utöver de\r\nkyrkliga minimikraven ansågs ofta leda till en ytlig\r\noch samhällsvådlig halvbildning. En del\r\nkonservativa menade dock, att en utbyggd\r\nfolkundervisning skulle kunna ta ansvaret för\r\nproletariatets barn och underlätta den kommunala\r\nfattigvården. På liberalt håll förordades ett mera\r\nyrkesinriktat, praktiskt och 'realt' skolväsen,\r\ngrundat på en obligatorisk folkskola med fasta\r\nskolor och seminarieutbildade lärare, utan\r\nprästerligt förmyndarskap.''</pre><pre>Vidare redogörs för det ibland komplicerade\r\narbetet, som ledde fram till 1840 års\r\nfolkskolestadga. Det var 150 år sedan detta verk\r\nantogs, och förberedelserna var säkerligen inte\r\nenkla. Man spårar också de ideologiska\r\nspänningsfälten för och emot. Naturligtvis\r\nåterfinner vi dragen i den tidens idéströmmar med\r\ndem som gäller i dag. Det gäller t.ex. detta med att\r\nundervisningen skall omfatta alla och hur.</pre><pre>En bild från den tid då folkskolan skulle införas\r\nkunde vara den här: Bilden är hämtad från\r\nhembygdsboken ''Sunnemoboken'' från år 1952.\r\nDär för professor Nils Lagerlöf pennan: En Yngling\r\nfödd i Sunne år 1820 får som tonåring höra talas om\r\nOwens verkstad i Stockholm som gör ångmaskiner.\r\nHan lejer skjuts av bönder i Fryksdalen som skall\r\ntill Närke för att plöja. På så vis kommer han till\r\nett vattendrag med förbindelse med Stockholm. På\r\nOwens verkstad lär han sig tekniken. I Stockholm\r\nkommer han i kontakt med såväl konstruktörer\r\nsom musiker. Utbildning får han i båda dessa\r\nområden.</pre><pre>Så kunde tillfälligheter ge en vaken och intresserad\r\nyngling chansen att förverkliga sina färdigheter.\r\nPojken spelade i olika musikorkestrar i Stockholm.\r\nHan blev en tekniker som ledde företag med\r\nmekanisk inriktning.</pre><pre>Men det är klart att inte bara tillfälligheter och\r\nfallenhet skall avgöra så viktiga frågor som yrkesval\r\noch utkomstmöjligheter. Skolan skall omfatta alla,\r\nförverkliga och väcka håg att ständigt nå nya\r\nuppgifter. Skolan är och skall vara -- vid sidan om\r\nhemmets upplevelser -- den mest betydelsefulla\r\nfaktorn för individens förverkligande av sina\r\ndrömmar och målsättningar.</pre><pre>Innevarande riksmöte men för övrigt också hela\r\nmandatperioden har präglats av reformer och\r\nförändringar på skol- och utbildningsområdet. En\r\nverklighet som förändras, och som vi vill förändra,\r\nställer stora krav på skolan. Vi har klart för oss att\r\nutbildning är det verksammaste instrumentet för att\r\nmöta förändringar och göra individen skickad att\r\nmöta och prägla sin situation och framtid. Därför\r\nmåste skolan vara anpassad att möta utmaningar\r\noch ge eleverna de bästa utgångspunkter att bli\r\ntrygga i sin uppgift, veta var man hämtar ny insikt\r\noch också skaffar sig denna.</pre><pre>På hela skolområdet anpassar vi med bättre\r\nmetoder för att eleverna skall få bästa möjlighet i\r\nsin utbildningssituation. Styrning av skolan började\r\ndet med. Vi fortsatte med kommunalisering och\r\nansvaret för skolan. På gymnasienivån kom först de\r\ns.k. ÖGY-försöken i de yrkesinriktade\r\nprogrammen. Nyss har vi behandlat en totalreform\r\nför hela gymnasiet med målen om det livslånga\r\nlärandet och bättre utbildning i hela\r\ngymnasieskolan.</pre><pre>På vuxenutbildningen sluter komvux upp som ett\r\nförverkligande av det livslånga lärandet. För\r\nfolkbildningen har också en milstolpe nåtts i och\r\nmed förslaget om en folkbildning fri från pekpinne\r\nfrån staten och med en egen profil. Det förslaget\r\nskall vi behandla senare.</pre><pre>Folkrörelserna, folkhögskolan och\r\nstudieförbunden har en egen kraft som talar för sig\r\nsjälv. Skall jag också nämna universitets- och\r\nhögskolor, så tog vi i fjol forksningspropositionen,\r\nsom håller landet i tätpositionen i satsning på\r\nframtiden. Nu i år ökar vi på dimensionen och\r\nlokaliserar högre utbildning för att möta framtida\r\nutmaningar.</pre><pre>Ärendet om skollagsfrågor tar upp sådana viktiga\r\nfrågor som den flexibla skolstarten,\r\nhemspråksundervisningen och fristående skolor.\r\nHär återfinns också överklagandenämnd,\r\nskolhälsovården, elevinflytandet och valet av skola\r\nsamt läromedelsgranskning. Men skolan finns\r\nockså som särskola, sameskola och specialskola.\r\nSkolan skall anpassa sig till elevernas\r\nutgångspunkter, och det gör vi så bra här i landet\r\natt ingen skolpliktig elev i vår tid står utanför\r\nskolsystemet. För specialskolan skall alltjämt\r\nfinnas en styrelse för varje enhet, framgår det av\r\npropositionen.</pre><pre>Som framgått av tidigare inlägg förekommer andra\r\nåsikter i betänkandet. Låt mig bemöta en del av\r\ndessa och därmed också vad som sagts här tidigare.</pre><pre>I skolväsendets överklagandenämnd finns åsikten\r\natt domstol skall behandla överklagningsärenden.\r\nÅ andra sidan finns också åsikten att domstolarna\r\ninte skall befatta sig med överklagningsärenden.\r\nDet kan vara en bra medelväg att då inrätta en\r\növerklagandenämnd för överprövningsfrågor.</pre><pre>Under beredningen av skollagspropositionen var\r\ndet på tre områden som reaktionen var stark. Det\r\nhar gällt skolstarten, hemspråksundervisningen och\r\nde fristående skolorna. Jag tror att vi -- även om\r\ninte alla är nöjda -- för frågor framåt genom att anta\r\nskolministens förslag i propositionen. På några\r\npunkter har vi skrivningar som ansluter till åsikter\r\nsom förts fram i debatten och i brev till oss i\r\nutskottet.</pre><pre>När det gäller skolstarten står i huvudsak s, m och\r\nfp bakom denna reform. Det innebär att vi får en\r\nökad samverkan och planering av såväl förskolan\r\nsom skolan. Här har pedagogiska erfarenheter\r\nvunnits på båda håll. Det är viktigt att det bästa ur\r\ndessa erfarenheter förs fram i det nya\r\nsamplanerande som skall utvecklas. Det handlar\r\nom såväl idéer som personalsamverkan, metodik\r\nosv.</pre><pre>Nu tar vi övergångsbeslut om flexibel skolstart i\r\ndetta betänkande. Kommunena erbjuds att fram till\r\når 1997 erbjuda föräldrarna starta elevens skolgång\r\nett år före skolpliktsåldern.</pre><pre>Det är viktigt att huvudmännen nu tar diskussionen\r\nom de här frågorna. På grundval av besluten är det\r\nbetydelsefullt att organisationen anpassas till att\r\nfånga in ytterligare en ambition som den flexibla\r\nskolstarten faktiskt är.</pre><pre>På den här punkten har c, v och mp sina\r\nbetänkligheter. Det är inte oväsentligt att lyssna till\r\nderas varningar. Vi tror dock att skolan kan\r\nbemästra invändningarna och gå ur erfarenheten\r\nstärkta i åsikten att förslaget om flexibel skolstart\r\nkommer att bli en bra reform.</pre><pre>Hemspråket -- eller icke obligatoriska inslagen --\r\ndess organisation och villkor i skolan har kommit\r\natt bli en spänning i åsikter mellan skolaktörer. I ett\r\ntidigare betänkande skrev utskottet som sin åsikt\r\natt hemspråket skulle ha samma ställning som\r\nandra ämnen i skolan. Så skall det också vara, och\r\nvi hävdar att hemspråket skall erbjudas elever som\r\när berättigade till undervisning, om möjligt på\r\nordinarie skoltid. Kan det inte ske skall det vara\r\nmöjligt att lägga undervisning efter skoldagens slut\r\noch på lördagar.</pre><pre>Här finns det de som tycker -- det har framgått av\r\ndebatten -- att vi inte ger samma ställning för ämnet\r\nhemspråk som andra ämnen. Undervisning i\r\nhemspråk handlar om studiehandledning i andra\r\nlärares ämnen jämte själva hemspråket. Men det\r\nhandlar också om att hemspråksläraren får tid till\r\natt ingå i skolkonferenser och delta i planeringen av\r\nundervisningen i skolan.</pre><pre>Ämnet är frivilligt, men vi hoppas att det skall\r\nomfattas av invandrareleverna. Därför skall det\r\nockså anordnas så att de flesta eleverna tar del av\r\nundervisningen i ämnet. Detta görs klart i\r\nutskottets ställningstagande.</pre><pre>Det har i betänkandet uppnåtts betydande enighet\r\nom de fristående skolornas ställning. På de allra\r\nflesta punkter bejakar vi skolministerns förslag att\r\nskolverket skall stå för godkännande av nya\r\nfristående skolor. Här skall också de nu verksamma\r\nskolorna få en förnyad granskning. Naturligtvis\r\nskall skolverket följa upp och granska dessa skolor\r\nprecis som all annan skolverksamhet i landet.</pre><pre>Utbetalningen skall i famtiden ske så, att\r\nkommunerna får statsbidrag efter det att skolverket\r\ngodkänt vederbörande skola. Kommunerna har\r\nsedan att göra sin granskning och bedömning och\r\npå grundval av behov av medel fördela bidrag till\r\nsåväl kommunala som fristående skolor inom\r\ngrundskolan.</pre><pre>Anslaget för nästa budgetår får betalas ut på\r\nsedvanligt sätt. Inte alla i utskottet ställer sig bakom\r\ndetta, men det är rimligt att departementet också\r\nfår tid för att arbeta fram smidiga\r\nberäkningsunderlag. Kommunerna kan också dra\r\nnytta av den tiden med tanke på sin nya\r\nansvarsuppgift i det här avseendet.</pre><pre>Elevinflytandet skall formas lokalt, föreslår\r\nskolministern. Dock blir elevernas och personalens\r\nskolkonferens i gymnasiet kvar. Det förstärkta\r\nföräldraansvaret i skolan skall slås fast. Vidare vill\r\nfolkpartiet och miljöpartiet ha delegationsrätt för\r\nen särskild styrelse vid skolenheterna. Flertalet är\r\nganska skeptiska mot den ordningen.</pre><pre>Skolhälsovården skall, som vilken\r\nföretagshälsovård som helst, bli frivillig. Det är\r\nviktigt att skolhälsovården uppfyller flera\r\nväsentliga mål, hävdar folkpartiet, centern och\r\nmiljöpartiet. Utskottsmajoriteten tror att detta\r\nsker utan att det särskilt påtalas. Vem som skall\r\nvara högsta tillsynsmyndighet finns det en\r\nreservation om. Skolverket blir enligt\r\nskolministerns förslag den naturliga\r\ntillsynsmyndigheten, och utskottsmajoriteten följer\r\ndetta.</pre><pre>Rätten att välja skola blir med nödvändighet en\r\nfråga som kommunen måste få avgöra i mån av\r\nplats.</pre><pre>Den flexibla skolstarten föreslås gälla för\r\nsexåringarna, och det är som sagt viktigt att\r\nskolstarten sker efter en väl planerad förberedelse.</pre><pre>Utskottsmajoriteten tror att det bästa sättet att\r\ntillgodose ambitionen att ge de icke obligatoriska\r\ninslagen i skolan samma ställning som övriga\r\nämnen är att följa betänkandets förslag. De\r\nfristående skolorna har också att leva upp till de\r\nkrav vi kan ställa på dem att vara öppna och ta emot\r\nbåde granskning och utvärdering.</pre><pre>Det här betänkandet, som föranletts av\r\nskolministerns proposition, bekräftar de\r\ngenomgripande reformer som skett på skolans\r\nområde detta riksmöte men också, som jag sade\r\ntidigare, hela mandatperioden. För egen del är jag\r\nmycket glad och tacksam över att få avsluta\r\nriksdagsarbetet med att också vara med om att fatta\r\nbeslut på den här punkten.</pre><pre>Jag är naturligtvis som andra angelägen om att få\r\nframföra ett tack till skolministern och hans\r\nmedarbetare för det goda samarbete vi har haft och\r\nsom jag personligen har upplevt. Detta tack för ett\r\ngott samarbete riktar jag också till utskottskolleger\r\noch till utskottets kanslipersonal. Även om vi\r\nmellan partierna haft olika åsikter i olika frågor, har\r\nåsiktsskillnaderna inte stört det goda kamratskap\r\nsom har rått i både utskott och kammare.</pre><pre>Slutligen vill jag yrka bifall till utskottets\r\nhemställan och avslag på de förekommande\r\nreservationerna.</pre><pre></pre><pre>Anf. 83 BIRGITTA RYDLE (m) replik:</pre><pre>Herr talman! Helge Hagberg berörde i sitt\r\nanförande en reservation från vår sida som jag inte\r\nnämnde i mitt anförande. Jag får väl därför beröra\r\nden nu i stället. Reservationen handlar om\r\ninrättandet av skolväsendets överklagandenämnd,\r\nvilket vi för vår del anser vara en ganska överflödig\r\ninrättning. Det antal ärenden som kan komma i\r\nfråga för överklagande beräknas nämligen bli så\r\nlitet -- bara omkring 150 per år -- att dessa utan\r\nsvårighet kan hanteras genom prövning i\r\nkammarrätt. Det skulle också ge en större\r\nrättssäkerhet, eftersom det då skapas möjlighet till\r\növerprövning i regeringsrätten.</pre><pre>Helge Hagberg sade också att det skulle vara\r\nkommunernas sak att ge kommuninvånarna rätten\r\natt välja skola. Vi anser för vår del att rätten att\r\nvälja skola skall lagfästas för att elever och\r\nföräldrar skall ges en verklig rätt att välja.\r\nKommunerna skall alltså åläggas att informera\r\nföräldrar och elever om just den lagfästa rätten att\r\nvälja skola.</pre><pre>Anf. 84 LARZ JOHANSSON (c) replik:</pre><pre>Herr talman! Låt mig börja med att kvittera Helge\r\nHagbergs tack och säga att det alltid har varit\r\nsympatiskt att föra debatter med Helge Hagberg i\r\nett lugnt, sansat och lågmält tonläge. Jag tackar\r\nockså för det goda kamratskap vi har haft i\r\nutbildningsutskottet när Helge Hagberg nu lämnar\r\nriksdagen.</pre><pre>Helge Hagberg kan emellertid inte lämna\r\nriksdagen riktigt än, eftersom det finns några frågor\r\nhan måste svara på. Om riksdagen nu på tisdag\r\nfattar beslut om den flexibla skolstarten, kommer\r\nnaturligtvis landets kommunalpolitiker att läsa\r\nutskottetsbetänkandet, och de måste då veta vad\r\nallt det som står där egentligen betyder.</pre><pre>Utskottsmajoriteten skriver i betänkandet att man\r\nbara skall ta emot sexåringar ''i den utsträckning\r\nsom skolorganisationen kunnat anpassas till denna\r\nelevgrupps behov''. Exakt vad betyder det, Helge\r\nHagberg? Ett antal förutsättningar skall vara\r\nuppfyllda, säger man, liksom att det självfallet är av\r\nstor vikt med tillgång till lärare och annan personal,\r\nsom fått möjlighet att genomgå fortbildning. Då\r\nkan man fråga sig: Hur många har fått möjlighet till\r\ndetta? Och hur många kommer att få den\r\nmöjligheten under sommaren, Helge Hagberg?</pre><pre>Sedan står det i betänkandet något som jag inte\r\nförstår. Det står att också ''sammansättningen av\r\npersonalgrupperna'' är av stor vikt. Vad betyder\r\ndet, Helge Hagberg? Betyder det att det skall vara\r\nett visst antal förskollärare och ett visst antal\r\nlågstadielärare? Eller vad betyder\r\n''sammansättningen av personalgrupperna''? Detta\r\när nämligen en av de förutsättningar som skall var\r\nuppfyllda för att man skall ta emot sexåringar.</pre><pre>Sedan sägs återigen att det skall finnas tillgång till\r\nändamålsenliga lokaler. Vad är nu en\r\n''ändamålsenlig lokal''? Duger ett vanligt klassrum?\r\nDet måste Helge Hagberg ge besked om.\r\nKommunalpolitikerna måste ju veta om det duger\r\natt stoppa in sexåringarna i ett normalt klassrum\r\neller vad en ändamålsenlig lokal är för något.</pre><pre>I betänkandet står också: ''En ytterligare faktor är\r\nförekomsten av sådana samarbetsformer mellan\r\nförskola och skola samt inom grundskolans\r\nlågstadium att en individualiserad verksamhet kan\r\nåstadkommas. Innehåll och metodik måste vidare\r\nanpassas efter barnens behov.'' Vad betyder det\r\nmera exakt, Helge Hagberg?</pre><pre>När utskottet gör så här tydliga markeringar och\r\nsäger att det här är förutsättningen för att man skall\r\nta emot sexåringar och eftersom vi inte har några\r\nnya tim- och kursplaner måste Helge Hagberg, som\r\nföreträder majoriteten, naturligtvis också till\r\nkammarens protokoll tala om vad det här betyder,\r\nså att landets kommunalpolitiker vet vad de har att\r\nrätta sig efter när de i augusti skall ta emot\r\nsexåringar i sina skolor.</pre><pre>Anf. 85 YLVA JOHANSSON (v) replik:</pre><pre>Herr talman! Helge Hagberg upprepar vad\r\nutskottets majoritet säger när det gäller\r\nhemspråksundervisningen. Man säger: Först om\r\ndet inte är möjligt att förlägga\r\nhemspråksundervisningen inom den ordinarie\r\nskoldagen skall det bli aktuellt att förlägga\r\nhemspråksundervisningen till lördagar. Man måste\r\ndå fråga sig: Vad då ''möjligt''? I dag sker ju all\r\nhemspråksundervisning inom ramen för den\r\nordinarie skoldagen. Rimligen är det då mycket\r\nsvårt att någonsin hävda att det är omöjligt att\r\nförlägga hemspråksundervisningen inom den\r\nordinarie skoldagen!</pre><pre>Jag vill då fråga Helge Hagberg: Innebär utskottets\r\ntolkning av regeringens lagändring att det inte\r\nkommer att bli någon undervisning på lördagar,\r\neftersom man inte rimligen kan hävda att det är\r\nomöjligt att förlägga hemspråksundervisningen\r\ninom den ordinarie skoldagen?</pre><pre>Anf. 86 EVA GOE S (mp) replik:</pre><pre>Herr talman! Jag vill också tacka för den tid vi har\r\nhaft tillsammans i utskottet, Helge Hagberg. Det\r\nhar varit trevligt och ett gott kamratskap.</pre><pre>Så till frågan: Hur skall Helge Hagberg nu få ut de\r\nnya direktiven om hemspråksundervisningen till\r\nkommunerna? De har ju uppfattat det så att man\r\nnu skall ha hemspråksundervisning på lördagar.</pre><pre>Här har nu Helge Hagberg sagt att det är bara i\r\nnödfall som hemspråksundervisningen skall ligga\r\npå lördagar. Då undrar jag: Skall man då gå ut i en\r\nkampanj och tala om att det är meningen att\r\nhemspråksundervisningen skall arbeta på samma\r\narbetsvillkor som de andra ämnena? Skall ni från\r\nsocialdemokraterna gå ut och tala om det? Kommer\r\nni -- eller möjligen regeringen -- att vidta några\r\nsärskilda åtgärder för det? För rätt skall väl vara\r\nrätt?</pre><pre>Vi vet ju att signalen har gått ut till kommunerna,\r\noch de är enligt vad jag kan förstå inte alls beredda\r\natt satsa på hemspråksundervisningen, eftersom\r\ndet totala anslaget har minskats med 300 miljoner\r\noch någonstans skall pengarna tas.</pre><pre>Vidare kan jag inte förstå hur man skall kunna\r\nmotivera sexårsstarten efter alla dessa om och\r\nmen -- män med ä kanske också. Det är bra att resa\r\nen massa monument -- det är kanske roligt att ha\r\ndet också i skolvärlden, men nog hade det varit bra\r\natt få veta hur allting skall genomföras innan man\r\nsatte spaden i jorden och drog i gång någonting som\r\ninte är anpassat till den lokala nivån.</pre><pre>Jag tycker att det är bra att man har tilltro till den\r\nlokala nivån, men jag ser det så att man vältrar över\r\nmer och mer på kommunerna och de får försöka\r\nklara det efter bästa förmåga.</pre><pre>Anf. 87 LARS LEIJONBORG (fp) replik:</pre><pre>Herr talman! Helge Hagberg och jag har fört en del\r\ndebatter genom åren. Men i det betänkande som vi\r\nnu diskuterar är vi ovanligt överens. Jag vill därför\r\ninskränka den här repliken till att kvittera det tack\r\nsom Helge förde fram för samarbetet i utskottet. Vi\r\nhar ju det gemensamt att vi tycker att politiska\r\ndebatter ofta mår väl av ett historiskt perspektiv.\r\nJag har uppskattat det mycket, senast i dag. Tack\r\nskall du ha!</pre><pre>Anf. 88 HELGE HAGBERG (s) replik:</pre><pre>Herr talman! Det har tagits upp en hel del frågor i\r\nde tidigare inläggen. Jag skall beröra de viktigaste.</pre><pre>Det sades i flera inlägg tidigare att förslaget om\r\nflexibel skolstart lades fram i en nära nog\r\noförskämd ordning, nämligen i ett sparpaket eller\r\nkrispaket. Det är kanske litet förenklat och\r\nschematiskt att säga så. Många frågor i det paket\r\nsom kom i höstas var mycket framåtsyftande. Jag\r\nskall bara ge ett exempel. Avsiktsförklaringen om\r\nanslutning av Sverige till EG var en fråga som togs\r\nupp i det sammanhanget. Punkten om skolstarten\r\nvar alltså i gott sällskap med andra frågor som\r\ngällde att spara men också att satsa och att satsa på\r\nframtiden.</pre><pre>Frågan om den flexibla skolstarten har senare varit\r\nföremål för en mycket omfattande beredning, och\r\ndet är ett mycket välgrundat förslag som föreligger.\r\nVi har ju här i landet en förskola som är mycket väl\r\nutbyggd. Många förskolebarn har stor erfarenhet\r\nav att delta i grupparbete och uppläggning av sin\r\ndag i grupp, och därför är det inget dramatiskt att\r\nbörja i skolan. Jag tror att vi kan säga att vi har\r\nförskolebarn som är väl skickade att börja skolan\r\nutan att där vara i en egen, speciell organisation.</pre><pre>Men hur vi skall förbereda skolstarten för lägre\r\nåldrar får vi se i ett måldokument. Det blir\r\nnaturligtvis inte så många sexåringar som deltar i\r\nverksamheten denna höst, men vi har ju sex år på\r\noss att genomföra detta, och vi får se hur det blir\r\nupplagt.</pre><pre>Larz Johansson var mycket distinkt när han krävde\r\natt jag skulle lämna redogörelser i detalj. Här har\r\nvi under flera år argumenterat för att det lokala\r\ninitiativet skall få verka, att man skall få bygga upp\r\noch planera på lokal nivå. Tänk, det tycker jag är\r\nväldigt bra. Jag tror att det finns många kloka\r\nskolpolitiker, pedagoger och personal i\r\nverksamheten som kan ordna det här, att de t.o.m.\r\nkan lösa frågan, i vilka lokaler verksamheten skall\r\nbedrivas.</pre><pre>När det gäller hemspråket vill jag först säga att det\r\ndär har förts en stor diskussion, där Ewa Hedkvist\r\nPetersen från utskottsmajoriteten talat om hur vi\r\ntänkt på den punkten. Också beslutet om anslaget\r\nvar fattat vid den tidpunkten. Men jag förutsätter\r\natt kommunerna också kommer att följa de förslag\r\nsom har ställts i betänkandet och i inlägg här i\r\ndebatten och som riksdagen fattar beslut om.</pre><pre>Anf. 89 LARZ JOHANSSON (c) replik:</pre><pre>Herr talman! Jag undrar om inte Helge Hagberg\r\ngjorde ett litet tankefel när han sade att\r\nsexåringarna är så vana att delta i olika grupper i\r\nförskolan att det inte är något problem för dem att\r\nbörja skolan. De sexåringar som nu skall börja\r\nskolan har ju inte gått i förskola! Eller hur, Helge\r\nHagberg? Det är visserligen ett fåtal femåringar\r\nsom går i förskola, men generellt sett kan man inte\r\nsäga det. De här sexåringarna hoppar alltså över\r\nförskoleåret och går direkt till skolan.</pre><pre>Sedan försökte Helge Hagberg svara på min fråga\r\npå ett som han antagligen tyckte listigt sätt. Han\r\nsade: Det här klarar de lokalt. Det behöver inte vi\r\nföreskriva i detalj. Men då är frågan, Helge\r\nHagberg: Varför är man då i utbildningsutskottet så\r\nförbaskat klåfingrig att man säger att\r\nförutsättningen för att kommunerna skall ta emot\r\nsexåringarna är att det finns det och det, bl.a.\r\nändamålsenliga lokaler, fortbildning si och så,\r\nlärarutbildning, sammansättning av grupper, osv.?\r\nOm man förlitar sig till det lokala initiativet och\r\nhävdar principen om avreglering, skall man\r\nnaturligtvis inte göra en mängd detaljföreskrifter\r\nsom man sedan inte ens vet vad de innbär. Den\r\nenkla förklaringen, Helge Hagberg, är att den här\r\n''högeralliansen'' höll på att spricka och att det såg\r\nut som om det kanske inte skulle bli någon\r\nmajoritet för den flexibla skolstarten om man inte\r\nlindade in beslutet i en massa om och men, som\r\nnågon använde som uttryckssätt här tidigare. Det\r\nblir litet knepigt när man gör den här typen av\r\nbeskrivningar av förutsättningar som skall gälla för\r\natt kommunerna skall ta emot sexåringar och sedan\r\ninte har klart för sig vad de egentligen betyder.</pre><pre>En fråga måste väl ändå Helge Hagberg kunna\r\nsvara på, eftersom han har erfarenhet som lokal\r\nskolpolitiker innan han kom till riksdagen: Vad är\r\nen ändamålsenlig lokal? Duger ett vanligt 50--60\r\nkvadratmeter stort klassrum i normalskola till att ta\r\nemot sexåringar, eller duger det inte?</pre><pre>Anf. 90 EVA GOE S (mp) replik:</pre><pre>Herr talman! Jag tycker att starten vid sex års ålder\r\nvar i dåligt sällskap när man dessutom tog upp EG\r\ni krispaketet. Det är min personliga åsikt och\r\nmiljöpartiets.</pre><pre>Är det att satsa ekonomiskt -- vilket Helge Hagberg\r\nsade -- när eleverna kommer ut ett år tidigare än\r\nförut och, som Larz Johansson mycket riktigt\r\npåpekade, inte har grunderna? De som nu är fem\r\når och skall börja skolan vid sex års ålder har inte\r\ngått i förskola. Är det att satsa, och är det att satsa\r\nrätt?</pre><pre>Anf. 91 YLVA JOHANSSON (v) replik:</pre><pre>Herr talman! Min fråga till Helge Hagberg\r\nkvarstår. Vad menas när utskottet säger att\r\nhemspråksundervisningen skall förläggas till\r\nlördagar endast om det är omöjligt att förlägga den\r\ninom den ordinarie skoltiden? Vem skall avgöra om\r\ndet är möjligt eller omöjligt att förlägga\r\nhemspråksundervisningen till ordinarie skoltid?\r\nDet är uppenbarligen möjligt att göra det, eftersom\r\nall hemspråksundervisning i dag sker inom den\r\nordinarie skoltiden. 65 000 grundskoleelever deltar\r\ni dag i hemspråksundervisningen inom ordinarie\r\nskoltid.</pre><pre>Till sist vill också jag tacka för tre roliga år i\r\nriksdagen och för ett roligt och arbetsamt arbete i\r\nutbildningsutskottet.</pre><pre>Anf. 92 HELGE HAGBERG (s) replik:</pre><pre>Herr talman! Jag skall börja med att svara Ylva\r\nJohansson om hemspråksundervisningen.\r\nSkolministern och utskottsmajoriteten har inte\r\nskjutsat över hemspråket till lördagar. Med den\r\nhittillsvarande organisationen har vi upplevt att det\r\nfinns problem i sammanhanget. Om man kan\r\nplanera verksamheten så att man eliminerar dessa\r\nproblem -- t.ex. att elever i hemspråksundervisning\r\nfår gå ifrån annan viktig undervisning -- är det bra.\r\nDå kan man mycket väl förlägga\r\nhemspråksundervisningen inom ramen för\r\nskoltiden. Men om detta omöjliggörs genom\r\nplanering har man inget annat att göra än att lägga\r\nhemspråksundervisningen efter skoldagens slut\r\neller på lördagar. Det är detta som vi är öppna för.\r\nVi kommer inte att kräva att det skall ske på\r\nlördagar, utan det kan man få avgöra lokalt.</pre><pre>Förskolans verksamhet omfattar, Larz Johansson,\r\ninte bara den sexårsverksamhet som förekommer i\r\nden s.k. lekskolan eller vad det nu kan vara. Hela\r\nbarnomsorgen är ju en förskola, och många barn\r\nfår del av den verksamheten. Många av de barnen\r\nskulle vilja börja skolan när de är sex år och är\r\nockså skickade att göra det. Låt dem få det\r\nerbjudandet och låt föräldrarna få avgöra det.\r\nNaturligtvis skall även kommunerna själva få\r\navgöra om de kan ta emot dessa barn i skolan.</pre><pre>Utskottsmajoriteten skriver i sitt betänkande att\r\ndet är bra att man har dessa utgångspunkter när\r\nman gör den lokala planeringen och avgör vilka\r\nkriterier som skall gälla för att det skall vara\r\nnöjaktigt och för att dessa elever skall kunna börja.\r\nLokalernas utseende t.ex. är inte någonting mer\r\ndramatiskt för sexåringar än för sjuåringar. Gör\r\ninte en så konstig tolkning av detta uttalande, Larz\r\nJohansson! Jag tror att kommunalmännen och de\r\nsom ansvarar för den här verksamheten är skickade\r\natt klara den.</pre><pre>Anf. 93 Statsrådet GÖRAN PERSSON (s):</pre><pre>Herr talman! Betänkandet innehåller, som det\r\nredan har sagts, flera stora frågor. Jag tänker\r\nframför allt uppehålla mig vid frågan om flexibel\r\nskolstart. Den frågan rymmer stora pedagogiska\r\navvägningar.</pre><pre>Den föreslagna förändringen är kopplad till det\r\nläroplansarbete som nu pågår. Vi strävar alltså efter\r\natt få ett gemensamt måldokument för förskola och\r\ngrundskola, dvs. en verksamhet som\r\ninnehållsmässigt och metodiskt går som hand i\r\nhandske med varandra. Dessutom har vi genom de\r\nförändringar som föreslagits i kommunallagen och\r\ngenom de markeringar som regering och riksdag\r\nhar gjort medverkat till en organisatorisk\r\nutveckling i kommunerna, vilken innebär att\r\nmånga kommuner är på väg mot gemensamma\r\nkommunala organ för såväl skola som förskola.</pre><pre>Detta är två basala förutsättningar för denna\r\nverksamhet, och de är nu snabbt på väg att\r\ntillgodoses.</pre><pre>Det är viktigt att, som utskottet understryker, de\r\nbarn som kommer till skolan tas emot på ett bra sätt\r\noch att det hela inte fuskas bort.</pre><pre>Det har ställts en lång rad frågor om hur det ena och\r\ndet andra skall lösas. Just därför att man måste ha\r\ntid på sig att lösa en del frågor, har vi en generöst\r\ntilltagen övergångstid, då det är den lokala\r\nskolstyrelsen som ytterst har att fatta det avgörande\r\nbeslutet om barnet skall tas emot i skolan eller inte.\r\nEfter övergångstiden skall vi ha kommit till den\r\nsituationen att det föräldrarnas exklusiva val som är\r\ndet avgörande. Under den övergångstiden bör vi\r\nkunna finna lösningar på frågor som rör lokaler,\r\npersonalens fortbildning och andra insatser som\r\nmåste till för att det hela skall bli lyckat.</pre><pre>Jag är ganska säker på att just det förhållandet att\r\nvi startar och medger en successiv utveckling är\r\nnågonting som kommer att användas av de kloka\r\nlokala huvudmännen för att vidta de åtgärder som\r\nbehövs för att man skall kunna ta emot barnen på\r\nett bra pedagogiskt sätt.</pre><pre>Vad som helt gått förbi i debatten är att vi lägger\r\navgörandet hos föräldrarna. Det är en viktig\r\nvalfrihetsreform. Det talas väldigt mycket om\r\nvalfrihet i den gemensamma sektorn, och detta\r\nförslag är ett uttryck för denna valfrihetstanke. Det\r\när de flesta partier överens om när man talar om\r\ndetta programmatiskt.</pre><pre>Detta förslag innebär en mycket tydlig valfrihet för\r\nföräldrarna. Jag har lagt fram förslaget därför att\r\njag tror att det kommer att medverka till att\r\nföräldraengagemanget i skolans och\r\nbarnomsorgens verksamheter blir starkare.</pre><pre>Jag har också varit angelägen om att inte hamna i\r\ndet läget att vi lägger fram ett förslag där det sägs\r\natt man skall börja skolan vid sex års ålder och att\r\nriksdag och regering sedan fastställer det beslutet.\r\nDet vore indirekt att säga att den pedagogiskt\r\nstrukturerade verksamheten enbart kan\r\nförekomma i skolan. Det som förekommer i\r\nförskolan är därmed underförstått någoting annat\r\nän pedagogiskt strukturerad verksamhet, i\r\nhuvudsak social omsorg. Om riksdagen fattade den\r\ntypen av beslut och sade att skolstart vid sex års\r\nålder skall gälla -- punkt och slut, skulle vi\r\nomöjliggöra ett sammanväxande av dessa två\r\nutomordentligt framgångsrika verksamheter,\r\nförskola och grundskola. För mig är det viktigt att\r\nvi håller fast vid en flexibilitet, som understryker\r\nbåda verksamheternas pedagogiska karaktär och\r\näven föräldrarnas rätt att vara med och välja.</pre><pre>Vi har mött en hel del invändningar som har varit\r\nudda, måste jag säga. I den allmänna opinionen har\r\ndet ofta sagts att föräldrarna inte kan träffa detta\r\nval, att de inte klarar av det. Visst gör de det.\r\nFöräldrarna har naturligtvis stöd av förskollärare\r\noch lågstadielärare. Men de är kapabla att fatta ett\r\nsådant beslut, och de kommer också att göra det.\r\nNågon har sagt: Men tänk om det då inte blir några\r\nbarn som vill börja skolan vid sex års ålder! Då får\r\ndet väl bli så, eftersom föräldrarna har träffat det\r\nvalet. Nu tror jag att en hel del kommer att vilja\r\nbörja i skolan, och de är välkomna. Samtidigt vet vi\r\nom att det finns en hel del föräldrar som tycker att\r\ndet är bra som det är. Låt dem då få ha den\r\nverksamhet som de vill ha, och se sedan till att\r\nförskola och skola möter barnet sådant det är!</pre><pre>Det är ett mycket viktigt pedagogiskt\r\nställningstagande, att barnet skall mötas sådant det\r\när. Hittills har gällt att barnet skall vara skolmoget.\r\nI och med detta förslag tas\r\nskolmognadsresonemanget bort, och det är ett\r\nviktigt ställningstagande. I fortsättningen får vi ta\r\nemot det barn som kommer till skolan och leda det\r\ngenom dess fostran och utbildning, sådant det är.\r\nDet är en fråga om att skolan skall vara barnmogen\r\nsnarare än att barnet skall vara skolmoget. Detta är\r\noerhört viktiga principiella resonemang, som har\r\nlegat till grund för mitt ställningstagande i fråga om\r\ndet förslag som jag nu har lagt fram.</pre><pre>Jag har en bakgrund i förskola--skola-kommittén.\r\nDet är riktigt. Förskola--skola-kommittén tog upp\r\ndessa frågor, precis som Birgitta Rydle antydde. Vi\r\nlade över huvud taget inte fram något förslag i den\r\nkommitténs betänkande. I stället lade vi fram tre\r\nolika tänkbara handlingslinjer: skolstart vid sex års\r\nålder, skolstart vid sju års ålder och skolstart av\r\nflexibel karaktär. Allt detta gick ut på remiss. Så såg\r\ndet ut, om historiebeskrivningen skall vara riktig.</pre><pre>Det har också i debatten sagts att förslaget om\r\nflexibel skolstart har kommit upp i ett\r\nbesparingssammanhang eller ett krispaket. Det är\r\nriktigt. Förslaget lades fram i ett sammanhang där\r\nregeringen presenterade en lång rad strukturella\r\nförändringar i gemensam sektor. För Larz\r\nJohansson kan det vara intressant att erinra sig att\r\ndet i det paketet för första gången fanns med en\r\nregeringsdeklaration om att vi skulle ha en treårig\r\ngymnasieskola för alla. Det förslaget drog, enligt\r\nLarz Johanssons uppfattning, åt rätt håll. Det kan\r\nman kanske stå ut med för den delen. Men rätt skall\r\nvara rätt, också i den frågan.</pre><pre>Det är viktigt att vi nu ser över lärarutbildningarna\r\noch ser till att de knyts närmare samman och att\r\nlärarna får större förutsättningar att arbeta ihop\r\nmot denna bakgrund. Självfallet är det viktigt att\r\ndet gemensamma måldokumentet kommer fram,\r\nsom jag sade förut. Det är viktigt att organisationen\r\nute i kommunerna utvecklas på det sätt som vi har\r\ntalat om och att vi får en fortbildning som successivt\r\nförbereder personalgrupperna för det stora som nu\r\nkommer att ske.</pre><pre>Det är stort, det vi nu gör, mycket stort. Jag är glad\r\növer att ha fått lägga fram denna proposition. Jag\r\ntror att de, som ett uttryck för ett annat synsätt på\r\ngemensam sektor, så småningom kan komma att\r\nvärderas inte bara utifrån sina pedagogiska\r\nförtjänster utan också utifrån detta att vi tilltror\r\ndem som är skolans uppdragsgivare -- föräldrarna --\r\nomdömet och förnuftet att fatta detta beslut. Sedan\r\när det upp till oss som möter dessa föräldrar att ge\r\ndet stöd som de har rätt att få.</pre><pre>Anf. 94 LARZ JOHANSSON (c) replik:</pre><pre>Herr talman! Göran Persson sade inledningsvis att\r\nhan i huvudsak skulle uppehålla sig vid frågan om\r\nden flexibla skolstarten. Det gjorde han också --\r\nhelt och hållet. Jag kan förstå om han undviker\r\nämnet hemspråksundervisning.</pre><pre>Det är riktigt, som Göran Persson säger, att\r\nkommunalmännen säkert klarar av frågorna om\r\nlokaler osv. Skrivningar härom förekommer heller\r\ninte i propositionen. Det är utbildningsutskottet\r\nsom har gjort de tilläggen. Då måste det finnas\r\nnågot syfte med dem. Jag tycker att det är rimligt\r\natt begära av i första hand utskottsmajoriteten en\r\nförklaring av vad som avses. I andra hand lär det bli\r\nskolministerns uppgift, i varje fall under den\r\nnärmaste tiden, att svara på den typen av frågor.\r\nDärför är det nog bra att frågorna reses.</pre><pre>Göran Persson säger att det pedagogiska\r\nbakgrundsresonemanget är att man skall möta\r\nbarnet sådant det är. Det är så riktigt tänkt. Men\r\ndet kräver i sin tur också förutsättningar. Det\r\nkräver att man har resurser på lågstadiet att möta\r\nbarnen i olika åldrar sådana de är. Det kräver att\r\nman har god tillgång till personal så att man kan ha\r\nsmå grupper. Det kräver en rejäl fortbildning,\r\nvilket i sin tur kräver både tid och pengar. Det\r\nkräver att personalgrupperna har en sådan\r\nsammansättning som jag antar att\r\nutbildningsutskottets majoritet egentligen menar,\r\nfast dess företrädare inte riktigt kan förklara vad de\r\nhar tänkt. Det kan alltså vara en mix av\r\nförskollärare och lågstadielärare som arbetar\r\ntillsammans för att skapa förutsättningar att möta\r\nbarnen sådana de är. Men det kräver i sin tur att\r\nman har resurser i form av pengar.</pre><pre>Såsom beslutet nu är utformat kommer\r\nkommunerna för att lösa dessa uppgifter att ha\r\nmindre pengar än vad de hade tidigare. De får inte\r\nnågot bidrag för sexåringarna i barnomsorgen. De\r\nfår inte heller något bidrag för sexåringarna när\r\ndessa nu kommer till förskolan. Resultatet för\r\nkommunerna är att de får ett större åtagande. De\r\nskall uppfylla dessa tjusiga pedagogiska\r\nmålsättningar, och de kommer att ha mycket\r\nbristfälliga resurser för att göra det. Det är där som\r\nresonemanget inte bär, Göran Persson.</pre><pre></pre><pre>Anf. 95 YLVA JOHANSSON (v) replik:</pre><pre>Herr talman! Göran Persson talade varmt om en\r\ngemensam lokal organisation för skola och\r\nbarnomsorg, och denna strävan delar vi. Men\r\ncentralt är det fortfarande två strukturer och två\r\norganisationer: å ena sidan skollag och skolverk, å\r\nandra sidan socialtjänst och socialstyrelse. Göran\r\nPersson tog själv upp risken för att den\r\norganiserade pedagogiska verksamheten i\r\nfolkskolan reduceras till social omsorg. Han vill i\r\nstället understryka att det både inom skolan och\r\ninom barnomsorgen handlar om bra pedagogisk\r\nverksamhet. Men varför då inte erkänna det fullt ut\r\noch inordna även barnomsorgen inom skolverkets\r\nansvarsområde?</pre><pre>Jag tror att det är särskilt viktigt att det nya\r\nskolverkets arbete med uppföljning och\r\nutvärdering liksom dess fältorganisation redan i\r\nstarten får omfatta också den pedagogiska\r\nverksamhet som i dag bedrivs inom ramen för\r\nbarnomsorgen.</pre><pre>Anf. 96 BIRGITTA RYDLE (m) replik:</pre><pre>Herr talman! Jag håller helt med Göran Persson\r\nom att det är skolan som skall vara barnmogen, inte\r\nbarnen som skall vara skolmogna.</pre><pre>När det gäller flexibiliteten i skolstarten vill jag säga\r\natt den kan behållas även när man efter en\r\növergångstid fattar beslut om skolplikt från sex års\r\nålder. Det finns flexibilitet i dag när föräldrar kan\r\nskjuta upp barnens skolstart till åtta års ålder. Då\r\nkan man ju flytta ned alltsammans ett år och låta de\r\nföräldrar som så vill flytta upp barnens skolstart\r\nfrån sex till sju års ålder.</pre><pre>Anf. 97 EVA GOE S (mp) replik:</pre><pre>Herr talman! Jag vill upprepa min fråga till Göran\r\nPersson: Kommer regeringen att vidta särskilda\r\nåtgärder för att belysa läget angående\r\nhemspråksundervisningen? Denna har onekligen\r\nförändrats -- först tog man pengar från\r\nhemspråksundervisningen, men nu gör man det\r\ninte längre. Går man ut med en särskild drive i\r\nkommunerna?</pre><pre>Om det vidare blir en flexibel skolstart och man\r\nsänker åldern för skolstarten ytterligare, kommer\r\nman då att betraktas som en underlig person, om\r\nman börjar vid åtta års ålder? Det finns forskare\r\nsom säger att vi egentligen borde skjuta upp\r\nskolstarten till åtta års ålder för att inte beröva\r\nbarnen möjligheter till inlevelse, känslor osv. Även\r\ndet är något att tänka på. Kommer man att\r\nbetraktas som en särsling om man skjuter\r\nskolstarten till åtta års ålder?</pre><pre>Anf. 98 Statsrådet GÖRAN PERSSON (s)\r\nreplik:</pre><pre>Herr talman! Först några ord till Larz Johansson.\r\nDe resonemang som utskottet har fört får\r\nnaturligtvis utskottet svara för. Kan utskottets\r\nföreträdare inte precisera vad som står i\r\nbetänkandet, menar Larz Johansson att det faller\r\npå min lott att göra det. Jag vill bara säga att jag\r\ninte kommer att återfalla i beteendet att från\r\nstatens sida gentemot kommunerna i detalj börja\r\nföreskriva hur lokaler skall se ut, hur fortbildning\r\nskall bedrivas och hur andra insatser skall göras för\r\natt underlätta denna förändring. De vore att återgå\r\ntill en gammal ordning, som jag ju vet att Larz\r\nJohansson på många sätt behärskade fullt ut. Även\r\nom det paradoxalt nog kontrasterade litet mot hans\r\ndecentralistiska läggning, stod det inte att finna\r\nnågon mer förfinad centralist i denna kammare vad\r\ngäller regelverkets uttydning än herr Johansson i\r\nNyköping. Jag var naturligtvis när vi avskaffade\r\nregelverket orolig för herr Johanssons fortsatta\r\nskolpolitiska insatser, men nu inser jag att det här\r\nöppnar sig ett nytt fält, på förskole- och\r\nskolområdet, med en lång rad regler som skulle\r\nkunna tas fram och utvecklas. Jag passar mig för\r\ndetta, och jag tycker inte heller att Larz Johansson\r\nskall driva debatten i den riktningen. Det vore ett\r\nsteg tillbaka.</pre><pre>Vad gäller statsbidragsfrågan har vi mycket riktigt\r\ntvå olika statsbidragssystem, ett för förskolan och\r\nett för grundskolan. Det pågår nu en\r\nkommunalekonomisk utredning, och det är inte alls\r\notroligt att den kommer att upp den frågan. Skolan\r\nhar ju ett statsbidragssystem som är uppbyggt så att\r\nstatsbidraget faller ut ett år i efterskott. För\r\nförskolan utfaller det under verksamhetsåret. Det\r\när en övergångssituation som snarare är av\r\nlikviditetskaraktär för kommunerna än en\r\nresultatfråga i deras budget. Så är fallet rent\r\nprincipiellt, men detta är knappast av sådan vikt att\r\ndet kommer att hindra kommunerna från att göra\r\nden förändring som den flexibla skolstarten\r\ninnebär.</pre><pre>Jag kan inte ställa ut några löften kring Ylva\r\nJohanssons resonemang om en gemensam central\r\ntillsynsmyndighet. Men det är klart att det ligger i\r\nsakens förlängning att om vi får en utveckling ute i\r\nkommunerna där det här växer samman och om vi\r\nfår en gemensam läroplan, finns det naturligtvis\r\nmycket som talar för att också tillsyn och statligt\r\nmyndighetsansvar kan komma att samordnas. Det\r\nvill jag ändå ha sagt, eftersom jag tycker att det\r\nligger i frågans riktning.</pre><pre>Också när det gäller hemspråksfrågorna gör vi en\r\nviktig förändring. Det är lätt att uppträda som\r\npopulist i det sammanhanget. Invandraropinionen i\r\nhemspråksfrågan varierar, men jag vill påstå att den\r\när övervägande negativ till förslaget. Det finns\r\nockså personer som tycker att det är bra. Det är\r\nalltid frestande att utnyttja ett sådan läge.</pre><pre>Men det farliga, Larz Johansson och Ylva\r\nJohansson, hade varit att också i fortsättningen låta\r\nden tingens ordning råda som hittills har rått. Vi har\r\nvad gäller hemspråksundervisningen haft en\r\nutveckling inom svensk skola under 80-talet där\r\nkostnaderna har rusat iväg och där grupperna\r\nsuccessivt har blivit allt mindre. RRV har gjort en\r\nundersökning, som man naturligtvis i och för sig\r\nkan vifta bort, men som faktiskt beskriver\r\ntillståndet i några stora kommuner, däribland\r\nGöteborg. Av den framgick att man i Göteborgs\r\nkommun hade en genomsnittlig gruppstorlek om\r\n1,4 elever per invandrarlärare. Sådant leder förr\r\neller senare till en reaktion där verksamheten\r\nifrågasätts -- inte från pedagogiska utgångspunkter\r\nutan utifrån hur vi hanterar resurserna för\r\nverksamheten.</pre><pre>Jag tycker att hemspråksundervisningen är viktig.\r\nDärför skall den bedrivas på så skolmässiga\r\ngrunder som möjligt. Vi har därför också infört\r\nregeln att om det är färre än fem elever i gruppen,\r\när kommunen inte skyldig att anordna\r\nhemspråksundervisning. Så skall regeln\r\nformuleras.</pre><pre>Man kan jämföra detta med övriga språkgrupper i\r\nskolan, men också med förhållandena i vårt\r\ngrannland Finland, som har exakt samma regel för\r\nsina hemspråksgrupper. Detta har varit inte minst\r\nviktigt att understryka när vi har talat med våra\r\nfinska kamrater.</pre><pre>Man kan sedan komma i ett läge där vissa barn inte\r\nkan erbjudas en hemspråksundervisning på sin\r\nskola. Då får man överväga att göra det efter\r\nskoldagens slut eller, om det går att lösa, på\r\nlördagar. Det är så vi som har lagt förslaget har sett\r\npå detta, inte som ett sätt att ta bort verksamheten\r\nfrån skoldagen och från skolan och att försämra för\r\neleven, utan som ett sätt att för det fall att man inte\r\nuppnår grupper om fem, faktiskt öppna en\r\nmöjlighet inom skolans ram att ändå lösa detta på\r\nett rimligt sätt, utan att pojkarna och flickorna\r\nförlorar undervisning i andra angelägna ämnen.</pre><pre>Det är också så resonemanget har uppfattats av\r\ninvandrarorganisationer. Jag har träffat företrädare\r\nför dem, och invandrarorganisationerna och\r\ndepartementet har varit överens om att i en\r\ngemensam arbetsgrupp följa hemspråksfrågans\r\nutveckling. Där skall vi bl.a. ta upp de frågor som\r\nEva Goe s vidrör -- hur informationen utformas\r\ninom kommunerna och hur det kommer att se ut\r\nefter riksdagsbeslutet. Vi räknar med att\r\nKommunförbundet skall göra den huvudsakliga\r\ninsatsen, men vi skall också tillsammans med\r\norganisationerna studera hur det går till. Det är\r\nviktigt också för oss.</pre><pre>Larz Johansson tog upp en fråga som jag tycker att\r\ndet är viktigt att också för min del att kommentera,\r\nnämligen avgifter i fristående skolor. Han säger att\r\ndet i betänkandet förs ett resonemang innebärande\r\natt man kan ta ut smärre, skäliga avgifter. Jag tror\r\natt det är bra om vi för ett samtal om avgifter i\r\nfristående skolor. Skall vi ge ett statsbidrag till\r\nfristående skolor som motsvarar det statsbidrag\r\nsom behovet i en vanlig kommunal\r\nskolorganisation skulle ha resulterat i, är det rimligt\r\natt vi också principiellt diskuterar behovet av\r\navgifter i sådana verksamheter. Avgiften får väl i ett\r\nsådant sammanhang snarast funktionen av att\r\nrangera en eventuell kö. Det är principiellt något\r\nsom vi borde studera.</pre><pre>Vi har ett år på oss innan föreskrifterna på detta\r\nområde träder i kraft, så det finns tid för detta. Jag\r\när glad för att Larz Johansson tog upp det. Jag tror\r\natt det finns partipolitiska förutsättningar för att\r\nhantera också denna frågeställning över\r\nblockgränserna, och det bidrar jag gärna till.</pre><pre>I övrigt innehåller diskussionen och betänkandet\r\nmånga andra viktiga frågor. Jag beklagar att de\r\nfaller bort i diskussionen. De är stora nog var för sig\r\natt föra en debatt omkring. Precis som Helge\r\nHagberg sade har vi genomfört oerhört många och\r\ngenomgripande förändringar av skolsystemen. Det\r\när uppenbart att det är svårt att föra många\r\ndebatter samtidigt. Det är kanske en baksida till att\r\nvi har haft ett högt tempo. Å andra sidan får vi\r\nfaktiskt under den här perioden, med den här\r\nriksdagsmajoriteten, mycket gjort på skolområdet.</pre><pre>En som har bidragit till detta är Helge Hagberg,\r\nsom nu lämnar oss. Till honom vill jag, som alla\r\nandra i debatten, framföra ett varmt tack för\r\nkonstruktiva bidrag till gagn för den svenska\r\nskolans utveckling och ungdomarnas fostran till\r\nfria, självständiga och stolta individer i ett\r\ndemokratiskt samhälle. Tack Helge!</pre><pre>Anf. 99 LARZ JOHANSSON (c) replik:</pre><pre>Herr talman! Jag trodde att Göran Persson skulle\r\nreagera på en liten kommentar som Birgitta Rydle\r\nfällde. Hon sade att detta egentligen bara var\r\ninledningen och att detta kan leda fram till att vi\r\nsänker skolpliktsåldern till sex år. Jag trodde att\r\nGöran Persson skulle reagera på det påståendet.</pre><pre>Sedan kommenterade Göran Persson detta med\r\nregelverket och hänvisade till en herr Johansson i\r\nNyköping. Han skulle ha kunnat en del om det här.\r\nSå länge vi har eller har haft ett regelverk är det inte\r\nså dumt att känna till hur det fungerar. Jag har\r\nt.o.m. hört talas om någon av våra grannkommuner\r\ndär man utnyttjat kunskaperna så till den milda\r\ngrad att man också kunde kringgå regelverket en\r\noch annan gång.</pre><pre>Sedan sade Göran Persson att man skall akta sig för\r\natt återfalla i det här beteendet att börja föreskriva\r\nsaker och ting. Vid flera tillfällen har jag just pekat\r\npå dels att utbildningsutskottet, när det gällde\r\nskolstarten, skulle passa sig för att göra det, dels att\r\njag tycker att Göran Persson sannerligen har\r\nåterfallit till det väl mycket under den här tidiga\r\nvåren, eller vintern kanske man skall säga. Som jag\r\nerinrade om tidigare, avreglerade vi och beslöt att\r\nvi skulle ha ett generellt statsbidragssystem, ett\r\nfinansiellt stöd, till kommunernas skolväsende där\r\nde själva skulle bestämma hur de hanterade sina\r\npengar. Det dröjde inte länge förrän Göran Persson\r\nvar där och skulle reglera och sade att 300 miljoner\r\nskulle vi ta bort från en alldeles bestämd del av\r\ndetta. 55 miljoner skulle vi ta bort från grundvux-\r\nutbildningen. Ett sällsynt illa valt\r\nbesparingsförslag.</pre><pre>Detta använder Göran Persson nu som argument\r\noch säger att det hade varit farligt att låta den\r\ntingens ordning råda som ledde till att vi fick en\r\ndyrare hemspråksundervisning och mindre\r\ngrupper. Javisst, det hade varit farligt, men vi lät ju\r\ninte den tingens ordning råda. Vi bröt den med det\r\nnya statsbidragssystemet, där vi gav kommunerna\r\nett ansvar för att se till att all undervisning, vare sig\r\ndet handlade om hemspråk, matematik eller\r\nsvenska, bedrevs på ett rationellt och\r\nkostnadseffektivt sätt. Det fanns ingen anledning\r\natt peka ut hemspråket och invandrarbarnen på det\r\nsätt som gjordes här. Det fanns heller ingen\r\nanledning att peka ut hemspråksundervisningen\r\noch säga att den skall bedrivas på lördagar. Det har\r\nuppfattats så ute i landets kommuner, det är inte\r\nsärskilt populistiskt att hävda att det även har\r\nuppfattats så bland invandrarna och deras barn, att\r\ndet kommer att leda till att praktiskt taget all\r\nhemspråksundervisning kommer att ske på\r\nlördagar. Då kommer omfattningen att begränsas\r\nhögst avsevärt. Då kommer det att uppstå stora\r\nbesparingar, och det inser naturligtvis kommunerna\r\nockså.</pre><pre>Anf. 100 YLVA JOHANSSON (v) replik:</pre><pre>Herr talman! När det gäller hur resurserna för\r\nhemspråksundervisning har använts och kommer\r\natt användas, Göran Persson, tror jag egentligen att\r\nskolministern håller med mig. Det beror i första\r\nhand på statsbidragssystemets struktur och inte på\r\nfrånvaron av möjligheter att förlägga undervisning\r\ntill lördagar. Ett av de viktigaste argumenten för det\r\nstatsbidragssystem som riksdagen beslutade om i\r\nhöstas var förhoppningen, för att inte säga\r\növertygelsen, om att detta skulle leda till\r\neffektivare resursanvändning ute i kommunerna.\r\nJag tycker att man hoppar över ett väsentligt led i\r\nresonemanget om man, som Göran Persson här, tar\r\nen ineffektiv resursanvändning i det gamla\r\nbidragssystemet som intäkt för att nu, innan det nya\r\nbidragssystemet ens har satts i sjön, vidta åtgärder\r\nnär det gäller undervisningsgruppernas storlek och\r\nundervisning på lördagar.</pre><pre>Anf. 101 EVA GOE S (mp) replik:</pre><pre>Herr talman! Sverige har varit ett föregångsland\r\nnär det gäller hemspråksundervisning. Jag läste\r\nnyligen invandrarkvinnornas tidning. Den kvinna\r\nsom drog det tyngsta lasset när det gäller\r\nhemspråksundervisningen har nu gått bort, och\r\nhela tidningen handlade om henne. Hon kämpade\r\ni många Herrans år och förde upp Sverige till att bli\r\ndet bästa landet när det gäller\r\nhemspråksundervisning. Jag tycker att det är\r\nhemskt att vi försöker dra ner den bilden av Sverige\r\npå de här viset. Därför är jag åtminstone glad över\r\natt Kommunförbundet skall få en liten uppgift att\r\nsprida information om att hemspråksundervisning\r\nskall försöka behålla sin status -- hur det nu skall gå\r\ntill efter alla dessa turer.</pre><pre>Det måste ju finnas andra vinster att göra inom\r\nhemspråksundervisningen, t.ex. genom att\r\nhemspråkslärarna fortbildar sig. Har Göran\r\nPersson funderat på det? Då skulle man kunna få en\r\nannan schemaläggning. Man skulle kunna utnyttja\r\nhemspråkslärarna på ett bättre sätt. Man kanske\r\nskulle kunna använda fortbildningsmedel och\r\nsnabbutbilda, precis som man gör på många andra\r\nområden.</pre><pre>Sedan vill jag än en gång ta upp detta: Kommer\r\nman att betraktas som konstig om man börjar\r\nskolan när man är åtta år, om vi skall sänka till\r\nflexibel skolstart vid sex år? Det blir ju då så\r\nsmåningom ett mer allmänt vedertaget begrepp.</pre><pre>Anf. 102 LARS LEIJONBORG (fp) replik:</pre><pre>Herr talman! Jag vill säga några ord om detta med\r\nsexårsstarten. Det har ju väckt en viss oro runt om\r\ni landet. Mot den bakgrunden tycker jag att det är\r\nbra att utskottsmajoriteten har utvecklat\r\nresonemanget något kring dessa frågor. Man har\r\ntidigare här i debatten flera gånger återkommit till\r\ndetta hur saker och ting uppfattas. Detta har på sina\r\nhåll uppfattats så, att det enda kommunerna\r\nbehöver göra är att titta sig omkring och se om det\r\nfinns några tomma bänkar bland sjuåringarna och\r\nplocka in sexåringar där.</pre><pre>Då tycker jag inte att det på något sätt strider emot\r\nde principer vi numera skall ha om arbetsfördelning\r\npå skolområdet att utskottet för ett resonemang om\r\nvilka förutsättningar som utskottet anser bör\r\nföreligga. Orden är vägda på guldvåg i så måtto att\r\ndet här inte får någon rättsverkan i den meningen\r\natt någon, med stöd av detta, kan hävda att det är\r\njuridiskt omöjligt att ta in sexåringar. Det blir ändå\r\nen påminnelse om att vi som nu är med om att fatta\r\ndetta beslut är medvetna om att för att det skall\r\ngenomföras på ett kvalitativt bra sätt, är det en del\r\nförutsättningar som bör vara för handen. Jag tror\r\natt det på åtskilliga håll i landet kommer att vara\r\ntill glädje att utbildningsutskottet har gjort de här\r\nkompletterande skrivningarna.</pre><pre>Anf. 103 LARZ JOHANSSON (c) replik:</pre><pre>Herr talman! Eftersom Lars Leijonborg använde\r\norden ''vägda på guldvåg'' och eftersom Lars\r\nLeijonborg är en av vågmästarna kunde det kanske\r\nvara bra om Lars Leijonborg förklarade t.ex. vad\r\n''samt personalgruppernas sammansättning''\r\nbetyder.</pre><pre></pre><pre>Anf. 104 Statsrådet GÖRAN PERSSON (s)\r\nreplik:</pre><pre>Herr talman! Först har vi Birgitta Rydles inlägg om\r\nskolplikten och skolstartsåldern sex år. Jag\r\nkommenterade faktiskt hennes inlägg, Larz\r\nJohansson. Jag sade att jag var starkt kritisk och\r\nnegativ till en utveckling där vi lägger fast skolplikt\r\nvid sex års ålder som en fix gräns, av det\r\npsykologiska och pedagogiska skälet att gör vi detta\r\nhar vi sagt att den strukturerade pedagogiska\r\nverksamheten försiggår i skolan. Förskoleåldern är\r\noerhört viktig för barnens utveckling. Därunder\r\npågår en avancerad pedagogisk verksamhet. Jag\r\nvill att dessa verksamheter skall kopplas samman,\r\ngå som hand i handsken med varandra. Vid sex sju\r\nårs ålder inträffar den period i barnens liv då\r\nskolplikten genomförs. Det får deras föräldrar fatta\r\nbeslut om. Det är så resonemanget ser ut, så jag har\r\nfaktiskt svarat på frågan.</pre><pre>Återigen befaras det att det skall bli dålig kvalitet\r\noch slarvigt. Underskatta inte föräldrarna! Vi som\r\nhar barn i denna ålder är engagerade i våra barns\r\nskolgång, och vi har varit oerhört engagerade i\r\nderas dagisverksamhet. Ingen skall få mig att tro att\r\nvi kommer att få föräldrar som väljer en tidigare\r\nskolstart, om de ser att kommunerna inte kan\r\nerbjuda en fullgod verksamhet. Då får ungarna\r\nvara kvar på dagis, därför att det är bäst för dem.\r\nDet är däri som greppet ligger, dvs. att vi faktiskt\r\nsäger att det här sker i den takt som föräldrarnas\r\nönskemål ger uttryck för. Vi litar på att föräldrarna\r\näger, den kompetensen och kraften. Skolstarten vid\r\nåtta års ålder, som fanns tidigare, försvinner också\r\nut ur regelverket i och med detta förslag. Det\r\nföreslås i propositionen.</pre><pre>För sista gången vänder jag mig till Larz Johansson\r\nangående exercisen i regelverket, vad utskottet har\r\ngjort och att allt vägs på guldvåg osv. Vi kan ha\r\nolika uppfattningar om detta. Men det ankommer\r\ninte på mig att recensera utskottet. Men när\r\nutskottet väl har gjort en skrivning och man har den\r\nkritiska uppfattning som Larz Johansson har, avstå\r\ndå i det goda namnet att driva denna sak till sin\r\nspets så att vi här i kammaren börjar att exercera\r\nom kvadratmetrarna! Det finns naturligtvis ingen\r\nav oss som önskar en sådan utveckling. Då återstår\r\nutskottets politiska resonemang om kvalitetsfrågor\r\ni sammanhanget. Sedan får kommunerna, och\r\nytterst föräldrarna, avgöra vari kvalitetsfrågan\r\nligger.</pre><pre>Så har vi de 300 milj.kr. som togs bort. Utskottet\r\ngjorde motsvarande neddragning i kronor på\r\nsektorsbidraget. Vi var överens om det\r\nstatsfinansiellt riktiga i att göra förändringar. Sedan\r\nåterstod det om pengarna skulle tas från en del av\r\nsektorsbidraget, som var knutet till den verksamhet\r\nsom hade expanderat snabbt och som vi visste att\r\ndet fanns en del luft i hos många kommuner. Mitt\r\nförslag var att pengarna skulle tas i den delen av\r\nsektorsbidraget. Nu gjorde inte utskottet så. Det\r\nresulterade i att en del kommuner nu bär en\r\nneddragning av sektorsbidraget som de inte har\r\nmöjlighet att kompensera sig för. De har ingen\r\nhemspråksundervisning som kommer att förändras\r\neller att bedrivas effektivare och mer rationellt.\r\nAndra kommuner däremot, som har en omfattande\r\nhemspråksundervisning som inte har bedrivits\r\nrationellt, får med den förändring som utskottet har\r\ngenomfört en viss överkompensation. Så ser det\r\nprincipiellt ut, och det skall vi inte blunda för.</pre><pre>Vi kan se på grannkommunerna till Johanssons och\r\nmin hemkommun. Eskilstuna har gjort en\r\nintressant genomgång i dagarna av sin\r\nhemspråksundervisning. Det har visat sig att det\r\nfinns väldiga vinster att göra pedagogiskt men\r\nockså ekonomiskt av en mer rationell\r\nhemspråksorganisation. Det blir, kort uttryck, mer\r\nhemspråksundervisning, fast i större grupper som\r\när mer skolmässiga. Skoldirektören säger troligen\r\natt undervisningen är av högre pedagogisk halt och\r\natt den dessutom utförs till en betydligt lägre\r\nkostnad. Så ser det ut, och det är detta som jag har\r\ntagit fram i mitt förslag. Jag kunde inte låta den\r\nsituationen vara opåtalad. Det är bakgrunden.</pre><pre>Det går alltid att anse att man skulle ha väntat ett\r\ntag till och låtit det nya statsbidraget verka fullt ut.\r\nOkej, den diskussionen kan vi föra. Men läget var\r\ninte riktigt så. Det är vi tydligen överens om när det\r\ngäller att reduceringen av motsvarande storlek av\r\nsektorsbidraget görs av statsfinansiella skäl.</pre><pre>Larz Johansson formulerade sig som att nu skall\r\nundervisning bedrivas på lördagar. Undervisning\r\nskall inte bedrivas på lördagar, men den får\r\nbedrivas på lördagar. Om vi skall väga på guldvåg\r\noch recensera varandras inlägg, är det viktigt att de\r\nsom säger sig vara anhängare av verksamheten inte\r\nsprider en bild av den som gör det svårare att hävda\r\nsådant vi tycker är ett vettigt beteende.</pre><pre>Sverige är ett föregångsland på\r\nhemspråksundervisningsområdet.\r\nHemspråksklasser, hemspråksgrupper, blandade\r\nklasser -- allt sådant kommer självfallet att existera\r\ni fortsättningen. Det gäller även studievägledning\r\npå hemspråk. I anslutning härtill är det också fråga\r\nom en fortsatt utveckling av svenska som andra\r\nspråk. Det är en lång rad av olika insatser, som vi\r\nalla har anledning att skolpolitiskt markera vikten\r\noch värdet av. Men vi måste faktiskt säga att skall\r\ndetta hävdas i fortsättningen, måste det skötas på\r\nnågot så när skolmässiga villkor när det gäller\r\nanvändningen av resurserna.</pre><pre>Vi undervisar i dag på 89 olika språk i grundskolan.\r\nDet kommer att bli färre språk i fortsättningen med\r\ndenna förändring. Det inser alla. Dock kommer de\r\nbarn som kommer i åtnjutande av\r\nhemspråksundervisning enligt min uppfattning inte\r\natt behöva bli särskilt många färre än i dag. Man\r\nbehöver hjälpas åt med att ordna undervisningen.\r\nDe får däremot sin undervisning i grupper som är\r\nmer skolmässiga, dvs. minst fem elever i varje\r\ngrupp. Däri ligger förändringen.</pre><pre>Anf. 105 LARS LEIJONBORG (fp) replik:</pre><pre>Herr talman! Det här är en diskussion om vad\r\nriksdagen bör säga i olika frågor i den rollfördelning\r\nsom nu skall förekomma på skolområdet. Därför\r\ntycker inte jag att utskottsmajoriteten ytterligare\r\nbör precisera hur punkterna vi har tagit upp bör\r\ntolkas. Där har jag fullt förtroende för att t.ex.\r\nkommunalpolitikerna är fullt kapabla att avgöra\r\nvad som är ändamålsenliga lokaler för verksamhet\r\nför sexåringar i skolan.</pre><pre>Jag har ett exempel. Det finns en socialdemokratisk\r\nmotion som behandlas i betänkandet, Ub178, som\r\njust handlar om sammansättningen av\r\npersonalgrupperna. Såvitt jag kan finna är\r\ncenterpartiet med på svaret på den motionen.\r\nUtskottet framhåller vad föredragande statsrådet\r\nhar sagt. Det föredragande statsrådet framhåller att\r\ndet redan förekommer att lärare tjänstgör i\r\nförskolan, liksom att förskollärare tjänstgör på\r\nlågstadiet. Det anses självklart att sådan\r\ntjänstgöring kommer att bli vanligare i framtiden.\r\nAtt t.ex. en förskollärare ingår i arbetsenheten på\r\nlågstadiet finner det föredragande statsrådet\r\nnaturligt.</pre><pre>Jag tycker att den typen av uttalande inte utgör\r\nnågot hinder för att statsmakterna också vidtar\r\nliknande åtgärder i framtiden. Jag tycker att den\r\ntypen av kommentarer som utskottsmajoriteten har\r\ngjort i sammanhanget bara skall uppfattas som\r\npositiva.</pre><pre>Anf. 106 YLVA JOHANSSON (v) replik:</pre><pre>Herr talman! När man lyssnade på Göran Persson\r\nkunde man få intrycket att även jag och\r\nvänsterpartiet accepterat nedskärningen om 300\r\nmilj.kr. på sektorsbidraget till skolan. Jag vill bara\r\nklargöra att så inte är fallet. Det framgår av den\r\nreservation som vi lämnade i det sammanhanget\r\nnär det gäller anslagsbeloppet.</pre><pre>Överläggningen var härmed avslutad.</pre><pre>(Beslut skulle fattas den 11 juni.)</pre><pre>11 § Folkbildningen</pre><pre>Föredrogs</pre><pre>utbildningsutskottets betänkande</pre><pre>1990/91:UbU18 Folkbildningen (prop. 1990/91:82\r\noch 1990/91:178).</pre><pre>Anf. 107 ULF MELIN (m):</pre><pre>Herr talman! Den detalj- och regelstyrning vid\r\nstatsbidragsgivningen som styrt studieförbund och\r\ndelvis också folkhögskolor har i många stycken\r\nvarit olycklig. Det är därför positivt att\r\nfolkbildningsorganisationerna fortsättningsvis skall\r\nvara självstyrande. Däremot tycker vi moderater\r\natt man skapar en onödig byråkrati när\r\nfolkbildningsorganisationerna åläggs att bilda ett\r\nnytt folkbildningsråd.</pre><pre>Vi förordar i stället att de föreslagna uppgifterna\r\nskall läggas på det etablerade\r\nFolkbildningsförbundet. Majoritetens invändning\r\nmot förslaget, att det skulle gynna studieförbunden\r\ngenom att folkhögskolorna inte är med i det\r\nnuvarande Folkbildningsförbundet, är enligt min\r\nmening en felaktig beskrivning. Både\r\nRörelsefolkhögskolornas intresseorganisation,\r\nRIO, och länsbildningsförbunden är i dag\r\nmedlemmar. Det som krävs är att också\r\nLandstingsförbundet blir medlem; sedan är saken\r\nklar.</pre><pre>När det gäller den framtida utvecklingen för både\r\nfolkhögskolor och studieförbund är det enligt vår\r\nuppfattning oerhört viktigt att man satsar på\r\nkvalitet i stället för kvantitet. Vi moderater har i vår\r\nmotion yrkat på att folkhögskolorna skall ha en\r\nallmän kurs om minst 30 veckor och 20 deltagare\r\noch att detta skall vara uppfyllt senast läsåret\r\n1992/93. Detta är ju kärnan i folkhögskolans\r\nverksamhet och det specifika för dess profil att\r\nförmedla bildning.</pre><pre>Jag är mycket förvånad över att vi behövt reservera\r\noss när det gäller längden och deltagarantalet på\r\nfolkhögskolornas allmänna kurser.\r\nFolkhögskolekommittén föreslog i sitt betänkande\r\natt ''på varje statsbidragsberättigad folkhögskola\r\nskall årligen ges minst en allmän kurs om minst 30\r\nveckors längd. Kursen skall ha minst 20 deltagare\r\nnärvarande vid kurstarten.''</pre><pre>Även det snart begravda SÖ påpekar i sitt\r\nremissvar att detta statsbidragsvillkor är ett\r\ngrundläggande krav för stadga i verksamheten och\r\nför upprätthållande av en bred kompetens hos\r\nlärarkåren. Det markerar betydelsen av en\r\ngemensam bas av allmänorienterande kurser och\r\nmotverkar tendensen till dominans för korta och\r\nmer specialbetonade kurser.'' Vidare sade\r\nskolöverstyrelsen: ''En lång allmänkurs är också en\r\nförutsättning för att de utbildningspolitiska målen\r\nnås.'' Denna uppfattning, som både\r\nfolkhögskolekommittén och skolöverstyrelsen\r\nframförde, beaktades varken av regeringen eller\r\nutskottets majoritet, vilket jag beklagar. Man bryr\r\nsig varken om de allmänna kursernas längd eller\r\ndeltagarantal.</pre><pre>Vi moderater delar alltså den uppfattning som\r\nframförts av folkhögskolekommittén och\r\nskolöverstyrelsen.</pre><pre>Utbildning vid folkhögskola kan vara en bra lösning\r\nför den som söker alternativ utbildning eller den\r\nspeciella arbetsform som folkhögskolan kan\r\nerbjuda. Därför skall folkhögskolan ses som ett\r\nfullvärdigt alternativ, som skall stå öppet för alla\r\nsom har fyllt 16 år.</pre><pre>Jag konstaterade i min inledning att\r\nfolkbildningens anordnare i fortsättningen själva\r\nlägger fast målen för verksamheten, medan\r\nregering och riksdag lägger fast målen för\r\nbidragsgivningen. Det är bra.</pre><pre>Ser man på det nuvarande statsbidragssystemet till\r\nstudieförbundens verksamhet, kan man i stor\r\nutsträckning finna att det premierar kvantitet före\r\nkvalitet. Ju fler studiecirklar som inrapporteras,\r\ndesto högre statsbidrag. Detta har som sagt varit\r\nolyckligt. Ett skäl till att vi fått denna utveckling är\r\natt den kompetensgivande utbildningen, i formell\r\nmening, inte får bedrivas av studieförbunden.</pre><pre>På s. 17 i betänkandet behandlas bl.a. yrkande 1\r\noch 2 från vår kommittémotion. Det har där smugit\r\nin sig en liten felaktighet. Där står att vi föreslagit\r\natt ''som villkor skall ställas att den utbildning som\r\nges inom studieförbunden leder till formell\r\nkompetens''. Så är det inte. Vad vi däremot har sagt\r\när att de centralt fastlagda målen i realiteten också\r\nutgör motiv för den statliga bidragsgivningen. Så\r\nlänge huvudmännen för folkbildningen, i detta fall\r\nstudieförbunden, inte tillåts bedriva formellt\r\nkompetensgivande utbildning är det risk för att den\r\nnuvarande ordningen består. Därigenom begränsas\r\nockså motiven för statligt stöd till verksamheten.</pre><pre>Studieförbunden står inför ett vägval. Antingen\r\nväljer man att verka för att bedriva\r\nkompetensgivande utbildning eller att sätta andra\r\nmål i centrum. Motiven för offentligt stöd till\r\nverksamheten måste då analyseras och debatteras.\r\nDetsamma gäller den del av folkhögskolornas korta\r\nkurser som i många fall är en form av\r\nuppdragsutbildning som inte bör finansieras från\r\nfolkbildningsanslaget.</pre><pre>Det går, enligt vår uppfattning, att bättre utnyttja\r\noch utveckla studieförbundens potential för att\r\ndessa med sitt finmaskiga nät skall kunna bidra till\r\nen kvalificerad utbildnings- och\r\nbildningsverksamhet.</pre><pre>Folkbildningsrådet skall enligt förslaget årligen\r\nutvärdera verksamheten. Utöver detta skall\r\nregeringen vart tredje år svara för en fördjupad\r\nutvärdering. Givetvis skall man utvärdera sin egen\r\nverksamhet, det ligger i ens eget intresse, men det\r\när ännu viktigare att man också låter en fristående\r\nenhet utvärdera och granska verksamheten.</pre><pre>Elever som genomgår folkhögskola får i dag ett\r\nstudieomdöme. Vid ansökan till högre utbildning\r\nutgör elever från folkhögskola en egen kvotgrupp.\r\nFör att skapa möjligheter till jämförelser mellan\r\neleverna finns det s.k. folkhögskoleprovet.</pre><pre>Allt fler folkhögskolor avstår från att använda detta\r\nprov. Någon normering av provet har heller inte ägt\r\nrum under de senaste åren. Regeringen och\r\nutskottsmajoriteten hävdar att proven kan utgå och\r\natt det räcker med studieomdömet samt att allt fler\r\nväljer att söka in på högskolan via högskoleprovet.</pre><pre>Det är vår uppfattning, att antingen bestämmer\r\nman sig för att folkhögskolan inte skall ha en egen\r\nkvotgrupp, och då blir nomineringsförfarandet\r\ninaktuellt och eleverna får genomgå\r\nhögskoleprovet, eller så behåller man den särskilda\r\nkvotgruppen, och då är normeringen nödvändig.\r\nOm det inte finns ett normeringsinstrument\r\nkommer förtroendet för studieomdömena att\r\nurholkas. Detta gagnar varken elever eller skolor.</pre><pre>Jag tror att det är en uppenbar risk att man\r\nomedvetet sänker statusen på folkhögskolan och\r\ndess utbildningar när man säger nej till\r\nfolkhögskoleprovet.</pre><pre>När det till slut gäller statsbidraget till central\r\nkursverksamhet anser vi att de organisationer som\r\nfår bidrag bör själva svara för sina kostnader. Vi\r\nkan inte finna några skäl till varför staten skall\r\nfinansiera denna verksamhet.</pre><pre>Herr talman! Med det anförda yrkar jag bifall till\r\nreservation 1.</pre><pre>Anf. 108 CARL-JOHAN WILSON (fp):</pre><pre>Värderade talman! Den här dagens olika\r\nutbildningsdebatter har behandlat\r\nutbildningsmöjligheter för olika åldrar. Nu gäller\r\ndet vuxna som i den s.k. folkbildningen skall få\r\nchansen att i en framgångsrik pedagogisk modell\r\nstudera sådant som de själva uppfattar som\r\nvärdefullt. Det kan gälla att ta igen sådant som man\r\nmissat i sin tidigare skolgång. Det kan också vara\r\nstudier som behövs för insatser i demokratiska\r\nsammanhang.</pre><pre>Studiecirkeln har haft en enorm betydelse för att\r\nutveckla Sveriges demokrati. Folkhögskolan har\r\nalltid haft stor betydelse som komplement till\r\nannan ungdoms- och vuxenutbildning. För många\r\nav oss har just folkhögskolan givit chanser till högre\r\nutbildning som vi annars inte kommit åt.</pre><pre>I utbildningsutskottets betänkande om\r\nfolkbildningen föreslås att folkbildningens\r\norganisationer och skolor skall få ett förtroende,\r\nnågot som hälsas med glädje av alla som är\r\nengagerade i den verksamheten. De nu gällande\r\nganska snåriga statsbidragsreglerna skall upphöra\r\natt gälla, och folkbildningen skall själv fördela\r\ntillgängliga statsbidrag och svara för huvuddelen av\r\nkontrollen. Regeringen visar tilltro till\r\nfolkbildningens möjlighet att själv fastställa mål\r\noch inriktning för sin verksamhet.</pre><pre>Folkpartiet liberalerna anser att de målen räcker\r\nsom bedömningsgrund för huruvida statsbidrag är\r\nmotiverade. Dessa mål bör vara tillräcklig grund\r\nför offentliga bidrag utan att staten dessutom skall\r\nange specificerade mål för statsbidrag till\r\nfolkbildningen. Den utvärdering som\r\nverksamheten givetvis måste underkasta sig får visa\r\nom motiven för bidrag kvarstår.</pre><pre>Därför har Lars Leijonborg och jag reserverat oss\r\nmot utskottsmajoritetens uppfattning att staten\r\nsom bidragsgivare måste ange mål för styrning av\r\nfolkbildningen. Utskottet skriver att det måste\r\nbetraktas som både naturligt och nödvändigt att\r\nstaten anger vad man främst vill uppnå med de\r\nstatliga medel som anslås till folkbildningen.</pre><pre>Vi anser att det bör vara tvärtom. Folkbildningen\r\ntalar om vilka mål den har och vad den vill arbeta\r\nför. Bidragsgivarna kan då avgöra om de\r\ndeklarationerna motiverar bidrag. Om kontrollen\r\nefteråt visar att målen inte uppfyllts, bör\r\nnaturligtvis bidragen upphöra.</pre><pre>Värderade talman! För Sveriges folkhögskolor är\r\ndet här beslutet överraskande positivt. En\r\nfolkhögskolekommitté -- i vilken bl.a. jag ingick --\r\nhar arbetat med folkhögskolans framtid.\r\nKommittén skriver, att folkhögskolorna alltjämt bör\r\nha till huvuduppgift att ge allmän medborgerlig\r\nbildning. De bör också ge fördjupade och\r\nspecialinriktade kunskaper och färdigheter, t.ex.\r\ninom den praktiskt-estetiska sektorn. Därutöver\r\nbör de få ge utbildning för\r\nfolkbildningsverksamhetens, folkrörelsernas och\r\nde ideella och fackliga organisationernas behov av\r\nledare och funktionärer samt utbildning för\r\nledaruppgifter främst inom kultur- och\r\nfritidssektorn.</pre><pre>Regeringens proposition och utbildningsutskottets\r\nbetänkande ger folkhögskolan goda möjligheter att\r\nspela den roll som folkhögskolekommittén\r\nskisserade. En extra finess är att riksdagen nu ger\r\nfolkhögskolan möjlighet att -- tillsammans med\r\növriga delar av folkbildningen -- själv styra sin\r\nverksamhet utan detaljerade anvisningar från\r\nstaten.</pre><pre>Värderade talman! Jag står förstås bakom samtliga\r\nreservationer där folkpartiet liberalerna finns med.\r\nFör att vinna tid i den här debatten nöjer jag mig\r\nmed att yrka bifall till reservation nr 10 och i övrigt\r\ntill utskottets hemställan.</pre><pre>I detta anförande instämde Elver Jonsson (fp).</pre><pre>Anf. 109 LARZ JOHANSSON (c):</pre><pre>Herr talman! Jag skall göra det här inlägget ganska\r\nkort, eftersom jag hade ett överdrag i mitt förra\r\ninledningsanförande.</pre><pre>Jag konstaterar som Carl-Johan Wilson att det\r\nbeslut riksdagen kommer att fatta är en glädjande\r\ntilldragelse för folkbildningsorganisationerna, för\r\nFolkbildningssverige. Men jag tycker att det finns\r\nanledning att påminna om att när folkbildningen\r\ntog på sig ansvaret att vara mottagare av\r\nstatsbidragen, att själv sköta fördelningen och\r\nsvara för både sin utvärdering och sina\r\nmålbeskrivningar, gjorde man det under den\r\nförutsättningen, som man i varje fall då\r\nförespeglades, att man skulle få en treårig\r\nbudgetperiod, där man visste vilka resurser man\r\nskulle ha att röra sig med under de kommande tre\r\nåren.</pre><pre>När propositionen väl kom, innehöll den bara en\r\nettårig budgetperiod. Det var naturligtvis en stor\r\nbesvikelse, och det vållade mycket oro bland\r\nfolkbildningsorganisationerna. De konstaterade ju\r\natt det var näst intill omöjligt att planera för\r\nverksamheten, ta på sig det stora ansvaret med en\r\nsådan kort tid att planera för, utan att därefter veta\r\nvilka resurser de skulle ha till sitt förfogande.</pre><pre>Av den anledningen väckte centern en motion, där\r\nvi föreslog att budgetperioden skulle utsträckas till\r\ntre år. Vi kan glädjas åt att ett enigt utskott har\r\ntillstyrkt den motionen. Det kommer att bli en\r\ntreårig budgetperiod, och det är bra.</pre><pre>Men det som stör litet grand i bilden är att\r\nmoderaterna och folkpartiet samtidigt har lämnat\r\nett särskilt yttrande, där man säger att man vill\r\npåpeka att propositionen om folkbildningen inte\r\ninnehöll det beslutsunderlag som hade varit\r\nönskvärt som grund för en treårsplanering.</pre><pre>De som avgivit yttrandet förutsätter att regeringen\r\nåterkommer med ett bättre beslutsunderlag för de\r\ntvå senare åren i planeringsperioden. ''Därmed får\r\ndet av utskottet nu förordade beslutet om\r\ntreårsramar i första hand en principiell karaktär'',\r\nstår det vidare.</pre><pre>Detta har naturligtvis vållat oro bland dem som\r\nläser utskottets betänkande och det här särskilda\r\nyttrandet. Jag vill därför ställa frågan konkret till\r\nUlf Melin och Carl-Johan Wilson: Innebär det\r\nsärskilda yttrandet att ni inte står fast vid att\r\nfolkbildningen för de två därpå kommande åren\r\nskall ha samma statsbidrag som första året, med\r\nden indexuppräkning som utskottet förutsätter?</pre><pre>Vi vet att moderata samlingspartiet upprepade\r\ngånger under de senaste åren lagt fram\r\nbesparingsförslag som gällt folkbildningen. Menar\r\nUlf Melin att man med det särskilda yttrandet\r\nkänner sig oförhindrad att till ett kommande år\r\nlägga fram nya besparingsförslag? I så fall, Carl-\r\nJohan Wilson, kommer folkpartiet då att ställa sig\r\nbakom den typen av besparingar?</pre><pre>Det är inte en ointressant fråga, i all synnerhet som\r\ndet är ett valår. Alla våra resp. partier gör ju\r\nanspråk på att komma i den positionen att de kan\r\nvara med och bestämma hur det blir i\r\nfortsättningen.</pre><pre>Därför är det, tycker jag, ganska viktigt att ni båda\r\nnu ger ett rejält besked till folkbildningen och dess\r\norganisationer, om ni står fast vid beslutet om\r\ntreårig budgetperiod med samma belopp\r\nfortsättningsvis och med den indexberäkning som\r\nvi har varit överens om i utskottet.</pre><pre>Anf. 110 CARL-JOHAN WILSON (fp)\r\nreplik:</pre><pre>Värderade talman! Som svar på Larz Johanssons\r\nfråga om folkpartiet liberalernas inställning till\r\nettårs- eller treårsbudget kan jag svara precis som\r\ndet står i det särskilda yttrandet, att det saknas\r\ntillräckligt underlag i propositionen. Det kan man\r\nväl förstå, eftersom propositionen inte alls\r\ninnehåller någon treårsbudget. Därför fanns det\r\nnaturligtvis inget sådant underlag, men det kanske\r\nvi kan få så småningom.</pre><pre>Att nu binda sig vid samma belopp tycker jag inte\r\när nödvändigt. Det kan bli både mer och mindre.\r\nAtt säga att vi måste acceptera exakt det belopp\r\nsom Larz Johansson hänvisar till innebär ju att\r\nlägga locket på. Ingen regering kan ju ge några\r\nlöften om vad som skall hända varje år framöver.\r\nDet tror jag att folkbildningens organisationer väl\r\ninser.</pre><pre>Anf. 111 ULF MELIN (m) replik:</pre><pre>Herr talman! Jag vill bara tillägga till det som Carl-\r\nJohan Wilson sade att vi moderater har lagt fram\r\nett budgetförslag. Det är alldeles riktigt, som Larz\r\nJohansson säger, att vi ligger 240 milj.kr. under på\r\ndet här anslaget, och det står vi för.</pre><pre>Vi har anvisat hur man skall kunna göra\r\nbesparingar motsvarande detta belopp. Vi har\r\nockså anvisat hur man kan ge större möjligheter för\r\nframför allt studieförbunden att verka i framtiden.</pre><pre>Det går inte att komma ifrån det som jag påpekade\r\ni mitt huvudanförande, att studieförbunden har\r\nkommit till att jaga cirklar för att få in pengar.\r\nKanske har de också låtit utgifterna springa i väg\r\nlitet grand. Vi vågar påpeka detta.</pre><pre>Principen om treårsbudget har vi naturligtvis\r\ningenting emot. Men en ny regering måste också få\r\nmöjlighet att sätta sig in i det faktiska ekonomiska\r\nläge som landet befinner sig i. Därför har vi avgivit\r\ndet särskilda yttrandet.</pre><pre>Anf. 112 LARZ JOHANSSON (c) replik:</pre><pre>Herr talman! Då var det alltså sagt i klartext att\r\negentligen står inte folkpartiet och moderata\r\nsamlingspartiet bakom utskottsbetänkandet. Det\r\nsom vi har varit överens om och som i varje fall\r\nCarl-Johan Wilson är mycket medveten om, det\r\nsom vi har diskuterat med\r\nfolkbildningsorganisationerna, är just att garantera\r\ndem likvärdiga ekonomiska villkor för de\r\nkommande tre åren.</pre><pre>Det var också en förutsättning för att de skulle våga\r\nta steget att gå in i arbetet, bilda Folkbildningsrådet\r\noch ta på sig det gemensamma ansvaret. Nu har\r\nbåde folkpartiet och moderata samlingspartiet gett\r\nbesked om att de för sin del känner sig\r\noförhindrade att lägga fram besparingsförslag vad\r\ngäller folkbildningen under de två kommande åren,\r\ntrots utskottsbetänkandet.</pre><pre></pre><pre>Anf. 113 CARL-JOHAN WILSON (fp)\r\nreplik:</pre><pre>Värderade talman! Larz Johansson gör naturligtvis\r\nvilka tolkningar han vill av det här. Själv hänvisar\r\njag till vårt särskilda yttrande. Självfallet stöder vi\r\ninnehållet i betänkandet. Annars hade vi ju avgivit\r\nen reservation. Ett särskilt yttrande innebär att vi\r\nstår bakom utskottets beslut men att vi har avgivit\r\nen förklaring.</pre><pre>Jag förstår inte varför Larz Johansson tar upp en\r\nhätsk debatt om detta. Låt oss i stället tillsammans\r\narbeta för en stark ställning för folkbildningen i\r\nframtiden. Det tycker jag är en mer stimulerande\r\nuppgift än att i detta läge fundera över vad vi\r\nmöjligen kan mena när vi yrkar bifall till hemställan\r\ni betänkandet i samma delar som Larz Johansson\r\ngör.</pre><pre>Anf. 114 LARZ JOHANSSON (c) replik:</pre><pre>Herr talman! Detta är ingen hätsk debatt, och jag\r\nhar inte heller gjort något hätskt angrepp. Jag\r\nförsökte bringa klarhet i vad som egentligen gäller.\r\nJag tycker inte att Carl-Johan Wilson skall spela\r\nupprörd. Han känner väl till förutsättningarna\r\nunder vilka studieförbunden och folkhögskolorna\r\nhar gått in i arbetet. Han känner också väl till att de\r\nförespeglades en treårig budgetperiod. Nu har vi i\r\nutskottet sett till att de får det. Då tycker jag det är\r\nhögst anmärkningsvärt att man i ett särskilt\r\nyttrande säger att det bara gäller i princip. Vad\r\navser pengarna gäller det inte.</pre><pre>Anf. 115 ELISABETH PERSSON (v):</pre><pre>Herr talman! Den bredd och den förankring i\r\nsamhället som folkbildningen har i Sverige är något\r\nfullständigt unikt. Den allmänna medborgerliga\r\nbildningen, förmedlad och utvecklad i studiecirklar\r\noch på folkhögskolor, är och har varit en viktig\r\ngrund för vår demokrati. Det är något som vi skall\r\nvara stolta över och rädda om.</pre><pre>Ändå har vi alltjämt utbildningsklyftor i landet.\r\nFortfarande finns över en halv miljon människor\r\nmellan 35 och 50 år som endast har sjuårig folkskola\r\nbakom sig. Det är viktigt att ha detta i åtanke när\r\nman diskuterar folkbildning och vuxenutbildning\r\noch, som nu, förändringar av folkbildningens\r\norganisation.</pre><pre>Jag skall inte hålla något inledningsanförande om\r\nsjälva betänkandet, då vi alla är bekanta med dess\r\ninnehåll. I stället skall jag direkt kommentera\r\nförslagen i betänkandet. Det handlar i mycket stor\r\nutsträckning om nyorganisation och avreglering för\r\nhela folkbildningen. Ett skäl för denna avreglering\r\när att studieförbunden och folkhögskolan skall vara\r\nsjälvförvaltande. Staten, dvs. riksdag och regering,\r\nskall endast fastställa övergripande mål och villkor\r\nsom skall ligga till grund för bidragsgivning.\r\nFolkbildningens anordnare skall lägga fast målen\r\nför verksamheten. Vi är, herr talman, positiva till\r\nden här självförvaltningstanken.</pre><pre>Vi har ställt oss bakom förslaget om ett\r\nfolkbildningsråd som ett nytt fristående centralt\r\norgan för folkbildningsfrågor. Det har vi gjort om\r\nän med viss tvekan. Vi tycker att det är bra att\r\nstudieförbunden och folkhögskolan befrias från\r\nden detaljreglering som tidigare ordning innebar.</pre><pre>Vi ser emellertid också att det kan finnas vissa\r\nrisker att på det sätt som nu sker överlåta både\r\nresursfördelning, uppföljning och utvärdering på\r\nsamma organ. Folk- och vuxenutbildningen är ett\r\nrikt förgrenat träd, och alla dess delar kan\r\nnaturligtvis inte finnas representerade i\r\nfolkbildningsrådet. De stora studieförbunden och\r\nde största intressenterna inom folkhögskolan\r\nkommer naturligtvis att dominera med risk för att\r\ndet tummas på pluralismen och mångfalden inom\r\nfolkbildningen. Självstyrningen får inte stanna vid\r\natt folkbildningsrådet förvaltar folkbildningen.\r\nSkulle så ske innebär det försämrad\r\nsjälvförvaltning i cirkelverksamhet och på skolor, ty\r\nåtminstone SÖ har -- bortsett från det\r\nkomplicerade systemet med ansökan\r\nomstatsbidrag -- tillåtit ett stort mått av frihet för\r\nåtminstone folkhögskolan.</pre><pre>Alltsedan sin tillblivelse har folkhögskolan i såväl\r\npedagogiskt som metodiskt avseende varit en\r\nföregångare. Den speciella\r\nfolkhögskolepedagogiken har också varit\r\nbefruktande för andra delar av utbildningssektorn.\r\nEtt viktigt fundament i denna pedagogik är\r\nvälkomnandet av ett starkt elevinflytande och\r\nelevstyrning. Friheten från fastlagda kurs- och\r\nläroplaner är ett annat kännemärke.\r\nFolkhögskolelärarnas inflytande över kursernas\r\ninnehåll och uppläggning är däremot av största\r\nbetydelse. Av erfarenhet vet man på\r\nfolkhögskolorna hur viktig all personals medverkan\r\när i den gemensamma målsättningen. Om ett mål\r\nmed denna verksamhet är att stärka människors\r\ntilltro till sin egen förmåga, ge dem insikt i hur\r\nviktigt det är att alla har möjlighet att delta i\r\ndemokratiska beslutsprocesser och ge dem\r\nsjälvförtroende nog att kunna vara med och\r\npåverka samhällsutvecklingen mot demokrati och\r\njämlikhet, så är det viktigt att leva som man lär.\r\nMan kan inte lära ut vad demokrati är i en\r\nodemokratisk skola där elev- och\r\npersonalinflytande inte är en självklarhet.</pre><pre>För att garantera såväl lärarnas som elevernas\r\ninflytande över verksamheten på den egna skolan --\r\nbåde av demokratiska skäl och för att\r\nundervisningen skall ge ett gott resultat -- bör rätten\r\ntill inflytande regleras i förordning. Enligt\r\nvänsterpartiets mening står detta inte i någon som\r\nhelst motsättning till vare sig folkhögskolans\r\ntraditionella frihet eller den föreslagna\r\navregleringen. Tyvärr har vi inte fått majoritet för\r\ndetta förslag.</pre><pre>Utskottets majoritet anser ''att det bör överlämnas\r\ntill huvudmannen och styrelsen för folkhögskolan\r\natt finna lämpliga former i fråga om medinflytande\r\nför skolans personal och elever''. Tyvärr\r\nframkommer här samma kompletta okunskap om\r\nvad det egentligen handlar om som hos den\r\nfolkrörelsebyråkrat -- det finns faktiskt också\r\nsådana -- som motsatte sig ett reglerat elev- och\r\npersonalinflytande i folkhögskolekommittén, när\r\nhan yttrade: Vi har ju MBL! Det räcker väl med\r\ndet!</pre><pre>Det gör det inte, herr talman. Det är\r\nfolkhögskolelärarna, ofta i positiv opposition mot\r\nstyrelse och huvudmän, som har utformat den\r\nspeciella folkhögskolepedagogik som jag tidigare\r\nhar talat om. Det är folkhögskoleelevernas aktiva\r\nmedverkan och påverkan på undervisningen som\r\ngett folkhögskolan dess alldeles speciella karaktär.\r\nDet är viktigt att deras inflytande över den egna\r\nskolans verksamhet garanteras, att nuvarande\r\nelevråds och lärarråds inflytande och verksamhet\r\nregleras i förordningstext.</pre><pre>Jag yrkar bifall till reservation 8 och vill göra herr\r\ntalmannen och kammarens ledamöter\r\nuppmärksamma på att det endast är i reservation 8\r\nsom den här frågan tas upp till behandling.\r\nReservation 7, som finns under samma moment,\r\nbehandlar endast frågan om skolornas styrelse och\r\nsåledes inte detta viktiga elev- och lärarinflytande.</pre><pre>I folkhögskolekommitténs betänkande finns en\r\nmedvetenhet om betydelsen av att små skolor ges\r\nmöjlighet att bli större, bl.a. för att internat- och\r\nadministrationskostnaderna per elev inte skall bli\r\norimligt höga. Likaså finns det en mycket klar\r\nuppfattning om riskerna för att mycket stora skolor\r\ntenderar att ägna sig åt, för vuxenutbildningen och\r\nfolkbildningen, mindre angelägen verksamhet.\r\nÄven utbildningsministern har tidigare uttalat att\r\nfolkbildningsanslaget inte skall få användas till att\r\nsubventionera organisationers\r\nkonferenshotellverksamhet. Tyvärr har varken\r\nbetänkandet eller propositionen några skrivningar\r\nsom gör dessa intentioner tydliga. Vi i\r\nvänsterpartiet anser att dessa klart borde framgå,\r\ninte minst som en vägledning för det framtida\r\nfolkbildningsrådets verksamhet och för den\r\nkommande utvärderingen.</pre><pre>Så ett par ord om treårsbudgeteringen.\r\nFolkhögskolekommittén utgick i sitt betänkande\r\nfrån att treårsbudgetering skulle gälla även för\r\nfolkbildningen. Propositionen däremot innehöll\r\ninte några direkta förslag om en treårig\r\nbudgetram -- tyvärr, måste jag säga, eftersom\r\ntreårsperioder präglat skrivningen i propositionen\r\nbåde vad gäller uppföljning och utvärdering. Jag\r\nbehöver dock inte nu argumentera för treårsramar,\r\neftersom ett enigt utbildningsutskott såvitt jag\r\nförstår har tillstyrkt vänsterpartiets motionskrav\r\nom treårsbudget. Det tycker vi naturligtvis är\r\nutmärkt.</pre><pre>Herr talman! Jag blir dock betänksam när jag hör\r\nCarl-Johan Wilson och Ulf Melin yttra sig i ärendet.\r\nJag hajade också till inför det särskilda yttrandet\r\nsom jag inte kunde läsa på något annat sätt än att\r\nman, så snart tillfälle ges, skall skära i\r\nfolkbildningsbidraget. Den brasklapp som Carl-\r\nJohan Wilson lämnade här framme, när han sade\r\natt han säger vad han säger och det står vad det står\r\ni det särskilda yttrandet, inte har gjort mig lugn på\r\nden punkten. Jag är rädd för att folkhögskolan och\r\nfolkbildningen över huvud taget har ganska\r\nobehagliga överraskningar att se fram emot vid ett\r\neventuellt större inflytande för folkpartiet och\r\nmoderaterna i riksdagen framöver.</pre><pre>Herr talman! Det är utbildningsutskottet som har\r\nhandlagt frågor om folkhögskolan. Av skäl som\r\nfrämst har med utskottets ärendebalans att göra\r\nmen till en del också beror på att man vill samla\r\nhela folkbildningen under ett utskott kommer\r\nfolkhögskolefrågorna hädanefter att ligga under\r\nkulturutskottet.</pre><pre>Jag tror inte att det automatiskt kommer att\r\ninnebära någon förlust för folkhögskolan, men jag\r\när orolig för att det kan bidra till att folkhögskolans\r\nkoppling till vuxenutbildningen urholkas och att\r\nfolkhögskolan görs till enbart en angelägenhet för\r\nfolkrörelserna. Rörelsefolkhögskolorna har\r\nvisserligen åtagit sig att anordna vuxenutbildning\r\noch gör det bra. Folkhögskolan får aldrig reduceras\r\ntill att bli enbart en kultur- och\r\nfolkbildningsangelägenhet, avskuren från den\r\növriga vuxenutbildning. Folkhögskolan måste\r\nförbli både ett alternativ och ett komplement till\r\nden ''vanliga'' skolan. Därför är det så viktigt att de\r\nlånga kurserna alltjämt utgör ryggraden i\r\nverksamheten. Vi menar att en allmän\r\nfolkhögskolekurs på minst 30 veckor skall vara ett\r\nminimikrav för att erhålla del av statsbidrag. Det är\r\ninte till fyllest att, som propositionen föreslår,\r\nendast ställa kravet att minst 15 % av statsbidrag\r\nskall användas till allmän kursverksamhet utan att\r\nställa krav på att den allmänna kursen skall ha 30\r\nveckors längd.</pre><pre>Jag yrkar bifall till vänsterpartiets reservation nr 5.</pre><pre>Det som med en sammanfattande beteckning kallas\r\nfolkbildning består av flera olika delar. Jag tycker\r\natt det finns en risk att blanda ihop dessa delar\r\nalltför mycket och inte värna om de skilda uppgifter\r\nsom olika delar av folkbildningen har och kommer\r\natt ha även i framtiden. Vänsterpartiet anser t.ex.\r\natt statsbidraget också i fortsättningen bör utgå\r\nunder två anslag, ett för studieförbunden och ett för\r\nfolkhögskolorna. Med detta menar vi naturligtvis\r\ninte att samarbetet mellan studieförbund och\r\nfolkhögskolor inte också i fortsättningen bör\r\nutvecklas -- tvärtom. En anslagsuppdelning mellan\r\nde två verksamheterna torde ge bättre\r\nutgångspunkt för samordning och samarbete. Med\r\nett samlat statsbidrag finns risk för revirtänkande\r\noch onödiga motsättningar. Vi har reserverat oss\r\nför vårt förslag på denna punkt. Men även om jag\r\nstår bakom den reservationen, yrkar jag av\r\nomtanke om kammarens tid inte bifall till den.</pre><pre>Studieförbunden och folkhögskolorna är viktiga\r\nmen olika delar av folkbildningen.\r\nVerksamhetsområden och målsättning är olika. Att\r\nett nytt folkbildningsråd skall var ett övergripande\r\norgan för båda grenarna av folkbildningen tycker\r\ndäremot inte moderaterna är så viktigt. De anser --\r\nav vilken orsak förstår jag inte -- att fördelning av\r\nstatsbidrag kan skötas av studieförbundens\r\nsamarbetsorgan, dvs. Folkbildningsförbundet. Det\r\nkrävs naturligtvis litet kunskap -- ja, rent av\r\nfolkbildning -- för att hålla isär begreppen, också\r\nnär man pratar om folkbildning. Det är uppenbart\r\natt moderaterna inte har det. På annat sätt går det\r\ninte att förklara det här moderata förslaget.</pre><pre>När moderaterna sedan vill gå in och skära ner i\r\nverksamheten blir det ibland rent av pinsamt.\r\nDeras folkbildningsfientlighet framgår med all\r\nbedrövlig tydlighet.</pre><pre>Moderaterna ser alls ingen samhällsnytta med\r\nstudiecirklar som inte leder till direkt\r\nkompetenshöjning i ett traditionellt skolämne, och\r\nfolkhögskolans korta kurser anser man är\r\nuppdragsutbildning som skall betalas av\r\nuppdragsgivarna. Följaktligen vill man ta bort\r\nstatsbidraget för de här verksamheterna och införa\r\nbetygstvång för studiecirklarna. En kvarts miljard\r\nvill man minska den här delen av folkbildningen\r\nmed.</pre><pre>Som väl är står moderaterna ensamma om de här\r\nfolkbildningsfientliga åsikterna, men, herr talman,\r\ndet vore bra om folkpartiet helst litet tydligare och\r\nlitet mer rekorderligt än tidigare gjorde klart redan\r\nnu, att de inte i framtiden kommer att bistå\r\nmoderaterna i deras attacker mot folkbildningen.</pre><pre>Moderaterna har tyvärr inte heller den ringaste\r\nkunskap om de landstingsdriva folkhögskolornas\r\nbetydelse. I vanlig ordning framförs åsikterna att\r\nlandstingen endast bör syssla med sjukvård. Kultur\r\noch utbildning i landstingsregi är de motståndare\r\ntill.</pre><pre>50 av våra 128 folkhögskolor har i dag landsting\r\nsom huvudman. De ligger ofta i glesbygden.\r\nFörmånga människor är de den enda möjligheten\r\ntill vuxenutbildning. Flera av dem har mycket bra\r\nestetiska linjer och ger en undervisning som om den\r\ninte bedrivits av dessa landstingsfolkhögskolor\r\nskulle ha varit förbehållen en mycket liten del av\r\nbefolkningen i våra storstäder.</pre><pre>Detta vill moderaterna ta bort, och i stället för att\r\nmedverka till att fler folkhögskolor tillkommer för\r\natt täcka det stora behov som finns, vill man att\r\nlandstingsfolkhögskolorna försvinner och överförs\r\ntill annan huvudman.</pre><pre>Det man vill är att sälja ut landstingskolorna, för att\r\njag har svårt att tänka mig att moderaterna är\r\nberedda att gratis överföra landstingsegendom till\r\nexempelvis arbetarrörelsen.</pre><pre>Skär ner folkbildningen, minska mångfalden -- det\r\när tyvärr moderaternas fältrop.</pre><pre>Hur kommer folkpartiet och, vill jag faktiskt fråga,\r\ncentern att ställa sig om moderaterna återkommer\r\nmed det förslaget efter nästa val?</pre><pre>Slutligen vill jag ta upp frågan om de minskade\r\nresurser som folkbildningen kommer att få genom\r\natt inga särskilda medel beviljas folkbildningsrådet\r\nför den administration som man kommer att överta\r\nfrån SÖ. Men hänvisning till det produktivitetskrav\r\nsom åvilar samhället i övrigt föreslås i\r\npropositionen att 100 miljoner skall tas bort från\r\nfolkbildningsanslaget. Samtidigt har inte\r\nkostnaderna för den administration som SÖ\r\ntidigare stått för bakats in i folkbildningsanslaget.\r\nDäremot förutsätts det att framtida central\r\nadministration skall belasta det vanliga anslaget.\r\nDärmed utsätts folkbildningsanslaget för dubbla\r\nbesparingskrav. Vänsterpartiet anser att medel för\r\nFolkbildningsrådets verksamhet skall utgå som\r\nsärskilt anslag. Jag yrkar bifall till reservation nr 14,\r\nsom också centerpartiet står bakom.</pre><pre>Anf. 116 ULF MELIN (m) replik:</pre><pre>Herr talman! Visserligen är klockan mycket, men\r\njag känner ändå att jag måste svara på en del av de\r\npåhopp som Elisabeth Persson har gjort.</pre><pre>Först till frågan om bildandet av ett\r\nfolkbildningsråd. Alla har här talat om vikten av\r\nfrihet och av att man lägger ut ansvar. Trots detta\r\nsäger ni att man måste bilda ett folkbildningsråd. Vi\r\nanser att detta är onödigt. Både RIO och\r\nlänsbildningsförbunden är medlemmar i\r\nFolkbildningsförbundet. Naturligtvis måste man\r\nföreta en viss omorganisation av\r\nFolkbildningsförbundet -- det begriper t.o.m. jag.</pre><pre>I det material som ligger till grund för positionen\r\nbeskrivs ganska tydligt att många folkhögskolor har\r\nväldigt många korta kurser, som kan karakteriseras\r\nsom uppdragsutbildning. Då tycker vi i vårt parti att\r\nman bör se över den typen av verksamhet och ta\r\nställning till om denna utbildning bör ha\r\nstatsbidrag.</pre><pre>Detsamma gäller en del av studieförbundens\r\nverksamhet. Deras kurser kan gälla allt från\r\nprivatflygutbildning, textning, båtradio osv. Skall\r\ndessa kurser finansieras med skattemedel eller\r\ninte? Vi vågar ifrågasätta att så bör vara fallet, och\r\nvi tycker att det är litet trist att andra inte vågar\r\ngöra det. Man vill hela tiden bara plussa på\r\nresurser.</pre><pre>Sedan vill jag bara påpeka för Elisabeth Persson att\r\nvi inte har sagt att studieförbunden skall ge betyg.\r\nDen saken har hon fullständigt missuppfattat. Var\r\nnågonstans står detta att läsa?</pre><pre>När det gäller landstingen får man dagligen läsa att\r\ndessa är i kris på än det ena och än det andra\r\nområdet. Vår uppfattning är att landstingen inte\r\nskall bedriva utbildning. Det finns andra som är\r\nmer professionella på att göra det. Skall vi ha\r\nlandsting, låt dem i så fall åtminstone få sköta\r\nsjukvården i första hand och inte en massa\r\nallehanda andra uppgifter, som de inte är bra på att\r\nsköta.</pre><pre>Anf. 117 ELISABETH PERSSON (v)\r\nreplik:</pre><pre>Herr talman! Vilka korta kurser på vilka\r\nfolkhögskolor är onödig uppdragsutbildning, Ulf\r\nMelin? Det skulle jag väldigt gärna vilja veta. Jag\r\när inte så väl insatt i Medborgarskolans\r\nverksamhet, men jag känner till en hel del om de\r\nandra studieförbunden. Jag vet att det inom dessa\r\nsker en kontinuerlig intern diskussion om\r\nkursutbudet och kursverksamheten. Jag tror att\r\nman åtminstone på de allra flesta håll är fullt\r\nkompetent att själv avgöra vilka kurser man skall\r\nhålla. När det gäller folkhögskolorna pågår det\r\nständigt sådana diskussioner.</pre><pre>Det jag sagt om er uppfattning beträffande betyg i\r\nstudiecirklar har jag hämtat ur er reservation.</pre><pre>Slutligen vill jag säga att jag inte delar moderata\r\nsamlingspartiets uppfattning att landstingen enbart\r\nskall ägna sig åt sjukvård. Jag tycker tvärtom att\r\nbåde den kultur- och utbildningsverksamhet som\r\nlandstingen står för är omistlig och ovärderlig.\r\nLandstingen är inte alls dåliga på att sköta\r\nfolkhögskoleverksamheten, utan de är tvärtom\r\nmycket bra på att vara huvudmän för\r\nfolkhögskolor. De lärare och elever som deltar i\r\nverksamheten på landstingsfolkhögskolorna bidrar\r\ntill att göra detta till en mycket bra verksamhet. Om\r\nUlf Melin framhärdar på den här punkten skulle jag\r\nvilja få veta vilka landstingsfolkhögskolor det är\r\nsom är dåliga.</pre><pre></pre><pre>Anf. 118 EVA GOE S (mp):</pre><pre>Herr talman! Tåget går snart, och jag har tänkt att\r\nta mig hem denna dag.</pre><pre>Bildning är större än utbildning, sägs det. Jag\r\ntycker att den här folkbildnings- och\r\nfolkhögskolepropositionen är bra. Vi har\r\nemellertid yrkat att den besparing på 100 milj.kr.\r\nsom föreslagits inte skall göras. Det är inget annat\r\nparti som har lagt fram ett sådant förslag.</pre><pre>Vi vill också bevara lärarråd och kursråd. Vi är\r\nockså väldigt måna om att bevara friheten, och vi\r\nvill att folkhögskolorna själva skall få formulera\r\nmålen och att staten inte skall gå in och styra. På\r\nden punkten har vi en reservation, precis som\r\nfolkpartiet.</pre><pre>Vi har naturligtvis också föreslagit att det skall vara\r\nbudgetperioder på tre år. Det förslaget kommer att\r\ngå igenom. Vi tycker också att det är viktigt att nya\r\nstudieförbund och nya folkhögskolor skall kunna\r\nstarta Vi är mycket glada för att Färnebo\r\nfolkhögskola nu kommer att kunna starta som\r\nAlternativrörelsens folkhögskola.</pre><pre>Jag står bakom samtliga reservationer där mitt\r\nnamn finns med, och jag yrkar bifall till reservation\r\n17.</pre><pre>Anf. 119 INGVAR JOHNSSON (s):</pre><pre>Herr talman! Jag vill börja med att säga att för\r\nfolkbildningen är det ett stort och ett historiskt\r\nbeslut som riksdagen förhoppningsvis kommer att\r\nfatta. Beslutet innebär att den statliga\r\ndetaljregleringen upphör och att folkbildningen ges\r\nförtroendet att styra sig själv. Samtidigt betonas\r\nmycket tydligt den fria och frivilliga folkbildningens\r\nbetydelse och särart. Det slås fast att folkbildningen\r\nfrämjar demokrati, jämlikhet, jämställdhet samt\r\ninternationell och kulturell förståelse och\r\nutveckling. Vidare fastslås att folkbildningens form\r\noch arbetssätt tydligt skall skilja sig från den av\r\nsamhället bedrivna utbildningen.</pre><pre>Folkbildningens styrka är dess förmåga att skapa\r\nengagemang och motivation i studiearbetet. Den\r\nhar en demokratisk arbetsform och bildningssyn\r\nsom kommer att vara en ovärderlig tillgång även i\r\nframtiden.</pre><pre>Det är därför ganska självklart att\r\nfolkbildningspropositionen tagits emot mycket\r\npositivt. Efter de justeringar som gjorts, främst vad\r\ngäller treårsbudgeteringen, har det nästan inte\r\nhörts några invändningar, med undantag för några\r\nkollegor i utskottet. Så när som på moderaternas\r\nstora ekonomiska nedskärningar och folkpartiets\r\ninvändningar mot att ange grunder för fördelningen\r\nav statsbidragen, finns det inte heller i\r\nreservationerna några betydande invändningar.</pre><pre>Det förhållandet att det finns hela 21 reservationer\r\ntyder mer på en del partiers bristande sinne för\r\nproportioner och på en vilja att ta fram pekpinnen\r\nför att styra och ställa i detaljer här ifrån riksdagen.</pre><pre>Den här debatten skall naturligtvis främst handla\r\nom folkbildningen i framtiden. Men en dag som\r\ndenna tycker jag ändå att det finns anledning att\r\nerinra om vad folkhögskolorna och\r\nstudieförbunden har betytt både för den enskilde\r\noch för samhället.</pre><pre>Sen svenska folkbildningen startade i ett fattigt och\r\nofritt samhälle, och den medverkade till att detta\r\nsamhälle kunde utvecklas till vårt fria\r\nvälfärdssamhälle. Då behövdes kunskaper hos de\r\nmånga för att de skulle kunna befria sig från\r\narmodet och för att demokratin skulle bli verklig.\r\nKampen gällde emellertid inte blott bröd och\r\nrösträtt för den fattige, utan som Rickard Sandler\r\nskrev: ''Framför allt skall hela hans personlighet\r\nväxa sig stark och skön.''</pre><pre>Det finns i dag också anledning att erinra om många\r\nmänniskors stora engagemang och all idealitet som\r\nburit upp folkbildningen genom åren.\r\nFolkbildningen har betytt mycket för toleransen\r\noch öppenheten i vårt samhälle. Folkbildning\r\nmotverkar enfald och stimulerar mångfald.</pre><pre>De som inte tycker att folkbildning är något viktigt\r\nhar nog inte upplevt dess skaparkraft och\r\ngemenskap. De har nog aldrig upplevt\r\nkunskapstörsten i en samhälls eller språkcirkel eller\r\nspelglädjen i en musik eller amatörteatergrupp. De\r\nhar nog aldrig upplevt vad en kurs vid\r\nfolkhögskolan kan betyda för dem som fick en\r\nmycket kort utbildning i sin ungdom.</pre><pre>Det är också viktigt att det slås fast att behovet av\r\nfolkbildning inte minskar när utbildningsnivån höjs\r\ni samhället. Behoven ökar snarare i en tid som vår,\r\ndå utvecklingen går så svindlande fort och då vi allt\r\nmer blir en del av en internationell gemenskap. Det\r\när därför bra att Göran Persson skriver att behovet\r\nav vuxenutbildning ''aldrig kan helt elimineras\r\ngenom förbättringar av ungdomsutbildningen eller\r\nden av samhället drivna vuxenutbildningen''.</pre><pre>Insikten om detta fanns tidigt, bl.a. inom\r\nsocialdemokratin. Oskar Olsson som var\r\nfolkbildare och riksdagsman i 35 år, skrev redan\r\n1911: ''Hur goda skolorna än blir, och hur långt\r\nskoltiden än utsträckes blir man dock aldrig färdig\r\nmed sin bildning i dem.''</pre><pre>Den reformering som nu genomförs av både\r\nkomvux och folkbildningen innebär att vi kan\r\nerbjuda de vuxna mycket goda möjligheter till\r\nkunskap och bildning.</pre><pre>Av historien kan vi också lära att folkbildning alltid\r\nhar betytt mest för dem som har låga inkomster,\r\nsom fått en kort utbildning och har liten tillgång till\r\nandra stimulerande kulturupplevelser.</pre><pre>Av den anledning har intresset för att satsa på\r\nfolkbildning både i historisk tid och nu kunnat\r\nutläsas på den politiska höger -- vänsterskalan.\r\nPartier med stark förankring bland välutbildade\r\noch välbeställda har visat och visar minst intresse\r\nför folkbildningen. Partier med stark förankring\r\nbland arbetare och småbönder har visat och visar\r\nstörst intresse för folkbildningen.</pre><pre>Debatten om gymnasieskolan tidigare i dag var\r\nenligt min uppfattning präglad av samma\r\nvärderingar. Partier till höger ser inte behovet av\r\nallmän bildning för dem som skall ha de klassiska\r\narbetaryrkena som något viktigt.</pre><pre>För de välbeställda har folkbildningen genom åren\r\nockså upplevts som ett hot. Det har den gjort därför\r\natt folkbildningen alltid varit en så utomordentligt\r\nstark drivkraft i arbetet för jämlikhet.</pre><pre>Fortfarande tycks det vara så att främst\r\nmoderaterna ser folkbildningen som ett hinder för\r\nsina strävanden. Fortfarande tycks det också vara\r\nså att moderaterna ser tillgång till rika\r\nkulturupplevelser och bildning som ett privilegium\r\nsom skall förbehållas de välbeställda.</pre><pre>Moderaterna vill nämligen anslå över ett par\r\nhundra miljoner mindre till folkbildningen. Lägger\r\nvi till detta nedskärningarna för central\r\nkursverksamhet, komvux och vuxenstudiestöd blir\r\nnedskärningarna ungefär en halv miljard.</pre><pre>Jag tycker ändå inte att detta är det värsta. Det\r\nvärsta är att moderaterna vill att de mindre resurser\r\nsom ändå skall anslås också skall räcka till väldigt\r\nmycket annat än kultur och folkbildning.</pre><pre>Dessutom finns många exempel på att\r\nhögeralliansen riktar stora besparingar mot\r\nfolkbildningen på det kommunala planet. I\r\nStockholm förelsår moderaterna och folkpartiet att\r\nanslagen skall minskas med över en tredjedel. Vad\r\nsäger Carl-Johan Wilson om en sådan nedrustning\r\nav folkbildningen? Vad säger han om en sådan\r\nanpassning till moderaternas politik?</pre><pre>Folkpartiet och av någon obegriplig anledning även\r\nmiljöpartiet vill att riksdagen avslår regeringens\r\nförslag vad gäller prioritering men med andra motiv\r\nän moderaterna.</pre><pre>Regeringen föresår: ''Personer som är\r\nutbildningsmässigt, socialt eller kulturellt\r\nmissgynnade skall särskilt prioriteras varvid\r\ninvandrare särskilt skall uppmärksammas.\r\nHandikappade utgör en annan viktig målgrupp.''</pre><pre>Mot detta ställerfolkpartiet och miljöpartiet en\r\nreservation där man skriver följande: ''Regeringens\r\nkrav på prioritering av målgrupper och\r\nundervisningsämnen står i strid med de principiella\r\nutgångspunkterna.''</pre><pre>Jag kan till nöds förstå att folkpartiets uppgående i\r\nhögeralliansen innebär att intresset för\r\nkortutbildade arbetare försvunnit. Men när man\r\ngår emot positiva skrivningar om att invandrare och\r\nhandikappade skall prioriteras undrar jag om hela\r\nfolkpartiet har försvunnit.</pre><pre>I dag betyder folkbildningen väldigt mycket just för\r\nmänniskor med funktionshinder. Den betyder\r\nmycket för att de skall få del av ett rikt bildnings-\r\noch kulturutbud men också för att riva ner mycket\r\nav de fördomar som lever kvar.</pre><pre>Jag vill också peka på att utskottets skrivning på\r\ns. 24 i betänkandet angående de medel som\r\nberäknats för teckentolkutbildning avser hela\r\nbeloppet på den gamla anslagsposten\r\nTolkutbildning, alltså utbildning av tolkar för döva,\r\ndövblinda, synskadade och hörselskadade.</pre><pre>Vi vet också att folkbildningen betyder väldigt\r\nmycket i jämställdhetsarbetet. Under lång tid har\r\nockså fler kvinnor än män deltagit i folkbildning.</pre><pre>Jag vill också peka på att inte någon av de 21\r\nreservationerna är gemensam för de borgerliga\r\npartierna. Det är naturligtvis glädjande att\r\ncenterpartiet avvisat lockropen från\r\nhögeralliansen. Jag skulle ändå vilja säga följande\r\ntill centern och vänsterpartiet. I detta ärende är vi\r\nju överens i allt väsentligt. Det hade enligt min\r\nmening varit bättre för folkbildningens bästa om ni\r\navstått från de sju nästan betydelselösa\r\nreservationer ni fogat till betänkandet. Då hade vi\r\nsom ställer upp för folkbildningen kunnat stå eniga\r\nmot högeralliansen.</pre><pre>Göran Persson skriver i propositionen: ''Jag\r\nförutsätter således att kommuner och landsting\r\näven i fortsättningen skall ta ett ansvar för\r\nfinansieringen av folkbildningen.''</pre><pre>Här har också centern väckt en motion. Jag skulle\r\ndärför vilja påminna om att det inte bara är\r\nhögeralliansen som är njugg mot folkbildningen.\r\nLarz Johanssons eleganta formuleringar kan inte\r\nskyla över hur det ser ut ute i centerledda\r\nkommuner.</pre><pre>I exempelvis Älvsborgs län anslår min\r\nsocialdemokratiskt ledda hemkommun 139 kr. per\r\ninvånare till folkbildningen. I Marianne\r\nAnderssons i Vårgårda hemkommun anslås knappt\r\nen fjärdedel så mycket, eller 32 kr. per invånare,\r\nvilket man inom parentes sagt planerar att sänka till\r\n27 kr.</pre><pre>Jag skulle också vilja fråga Larz Johansson hur han\r\ntror att det går om det blir en borgerlig majoritet\r\nefter valet. Jag lyssnade med mycket stort intresse\r\ntill den tidigare debatten mellan centern och\r\nfolkpartiet kring vad man menade med att ha ställt\r\nupp för treårsbudgetering. Min fråga till Larz\r\nJohansson är: Tror Larz Johansson ett enda\r\nögonblick på att dagens satsningar på\r\nfolkbildningen kommer att bibehållas med en\r\nmoderatledd regering?</pre><pre>Till sist skulle jag vilja säga, att i och med detta\r\nbetänkande avslutar utbildningsutskottet sitt\r\narbete med folkbildningen. Det har varit trevligt,\r\nmen nu önskar vi kulturutskottet lycka till med\r\ndetta arbete.</pre><pre>Herr talman! Med detta instämmer jag i\r\npropositionen i dess helhet och yrkar avslag på\r\nsamtliga reservationer.</pre><pre>Anf. 120 ULF MELIN (m) replik:</pre><pre>Herr talman! Vi har fått höra ett traditionellt tal av\r\nIngvar Johnsson. Som vanligt tror han att han håller\r\nett förstamajanförande i Trollhättan eller någon\r\nannanstans, och han eldar på å det vildaste.</pre><pre>Ingvar Johnsson säger att vi inte hade behövt foga\r\nnågra reservationer till det här betänkandet och att\r\ndet inte har varit fråga om några betydande\r\ninvändningar. Jag tycker nog faktiskt att Ingvar\r\nJohnsson talar emot sig själv ganska mycket. Han\r\ntalar om behovet av att nå de kortutbildade och av\r\natt verkligen se till att de människor i samhället som\r\nhar en kort utbildning får en bättre utbildning. Jag\r\ntror att vi är ganska överens om det. Vad vi inte är\r\növerens om är möjligtvis målen om det. Därför blev\r\njag ytterligt förvånad när jag lyssnade på detta\r\nanförande, där Ingvar Johnsson tog upp en mängd\r\nsmåsaker utan att bry sig om innehållet i det som\r\nstudieförbunden och folkhögskolorna skall syssla\r\nmed.</pre><pre>Vi har i vår motion yrkat på att man exempelvis på\r\nvarje folkhögskola skall ha en allmän kurs som har\r\nen längd om minst 30 veckor. Elisabeth Persson var\r\ni sitt anförande också inne på vikten av det. Vad gör\r\ndå socialdemokraterna? Jo, man struntar i det! Om\r\nen allmän kurs varar två tre dagar -- vad gör\r\negentligen det, tycker man. Men hur hjälper man\r\nde kortutbildade med att man kör kurser på två, tre\r\neller fyra dagar och kallar det för allmänna kurser,\r\nIngvar Johnsson? Samtidigt framhåller\r\nsocialdemokraterna både i folkhögskolekommittén\r\noch i propositionen vikten av att kunna nå dem som\r\ninte har grundskole- eller gymnasiekompetens. Jag\r\nmåste säga att jag är mycket förvånad. Vad ni gör\r\när att ni är på väg att släta ut just den betydelse som\r\nfolkhögskolor och studieförbund har.</pre><pre>Och inte ett ord om studieomdöme eller\r\nfolkhögskoleprov. Det är ju också någonting som\r\nman kan behålla för att höja statusen på de här\r\nutbildningarna och därmed kanske få kortutbildade\r\nmänniskor att delta i den här typen av verksamhet.</pre><pre>Sedan till studieförbunden och de besparingar som\r\nvi där har gjort. Vi har vågat peka på -- det har jag\r\nsagt tidigare -- att man kan ifrågasätta om man skall\r\nbetala vissa studiecirklar hos studieförbunden med\r\nstatsbidrag. Sedan finns det naturligtvis väldigt\r\nmånga andra cirklar, t.ex. i språk och\r\nsamhällskunskap -- jag skulle kunna räkna upp\r\nmängder av områden -- som är oerhört viktiga. Men\r\nse då i stället till att slå vakt om dem, så kan man\r\nockså behålla studieförbundens kvalitet och status!</pre><pre>Anf. 121 CARL-JOHAN WILSON (fp)\r\nreplik:</pre><pre>Värderade talman! Till Ingvar Johnsson vill jag\r\nsäga att han övertolkar våra besked när det gäller\r\nvem som skall ange målen för folkbildningens\r\nverksamhet och i vilken utsträckning det skall\r\npåverka statsbidragen. Vi har inte sagt någonting\r\nom att handikappverksamhet inom\r\nstudieförbunden inte är viktig. Det vet också Ingvar\r\nJohnsson. Vi har angivit att folkbildningen själv\r\nskall kunna ange målen för sin verksamhet. Om de\r\nbidragsgivande myndigheterna då tycker att de är\r\nbra nog för att få bidrag ger man bidrag. Om de inte\r\ntycker att målen är bra nog blir det inga bidrag. Så\r\nenkelt är det, Ingvar Johnsson.</pre><pre>Sedan tycker jag inte att Ingvar Johnsson skall tala\r\nför mycket om prutningar som har med\r\nhandikappade att göra. Jag skulle kunna anföra\r\nflera exempel, men jag skall inte ta upp tiden med\r\ndet nu. Jag vill bara säga att vi har sett prutningar\r\nfrån socialdemokraterna när det gäller stöd till\r\nhandikappade, när det gäller u-hjälp och när det\r\ngäller miljöfrågor, och då har socialdemokraterna\r\nhaft andra samarbetspartners än folkpartiet. Man\r\nskulle t.o.m. kunna kalla den konstellationen för\r\nhögerallians, om Ingvar Johnsson menar att det är\r\nett uttryck som skall användas varje gång någon\r\nsamarbetar med moderata samlingspartiet.</pre><pre>Anf. 122 INGVAR JOHNSSON (s) replik:</pre><pre>Herr talman! Först vill jag säga till Melin att när\r\nhan säger att jag låter som på ett förstamajmöte\r\nvisar det bara att han aldrig har varit på ett\r\nförstamajmöte.</pre><pre>Sedan vill jag säga att jag faktiskt har svårt att ta\r\nMelin på allvar när han låter engagerad för\r\nvuxenutbildningen och folkbildningen. Man tar\r\nbort en halv miljard och så säger man: Vi tycker att\r\ndet här är jättebra och jätteviktigt. Den som säger\r\nså är det svårt att ta på allvar.</pre><pre>När Ulf Melin gick in på en rad sakfrågor\r\nbekräftade han vad jag sade i mitt inlägg. Det är\r\nförfärligt vad med pekpinnar man vill ha och vad\r\nmycket detaljer man vill bestämma. När det gäller\r\nhur kurserna på folkhögskolorna skall var\r\norganiserade är skillnaden att vi har det förtroendet\r\nför folkhögskolorna att vi tror att de kommer att ha\r\nen verksamhet som är bra utan att ha precis den här\r\nlängden fastställd på de allmänna kurserna.</pre><pre>Sedan vill jag säga till Carl-Johan Wilson att om det\r\nfinns en majoritetstext i utskottet och någon finner\r\nanledning att skriva en reservation, går\r\nvederbörande emot den text som finns i\r\nmajoritetsskrivningen. Det innebär i det här fallet\r\natt reservanterna går emot texten om prioritering\r\nav invandrare och handikappade.</pre><pre>Jag har inte i och för sig ifrågasatt att Carl-Johan\r\nWilson menar att den verksamheten ändå kan\r\nklaras, men jag tror att det är viktigt att det\r\nkraftfullt betonas att de resurser som\r\nfolkbildningen har i första hand skall komma just\r\nde svagaste i samhället till del. Därför är den\r\nskrivningen, som folkpartiet tyvärr har reserverat\r\nsig emot, viktig.</pre><pre>Anf. 123 ULF MELIN (m) replik:</pre><pre>Herr talman! En mycket kort replik till Ingvar\r\nJohnsson.</pre><pre>Ingvar Johnsson för resonemanget att jag inte inser\r\nvikten av att ha en bra folkbildning därför att vi har\r\nföreslagit att man skulle dra 240 milj.kr. från\r\nfolkbildningsanslaget, som ligger pål 2,1 miljarder\r\nkronor. Det är faktiskt inte länge sedan\r\nsocialdemokraterna föreslog att man skulle dra 300\r\nmiljoner från anslaget för hemspråk, som i dag har\r\ndebatterats ganska mycket. Min slutsats är då att\r\nsocialdemokraterna inte är ett skvatt intresserade\r\nav hemspråk.</pre><pre>Vi har tidigare i dag diskuterat gymnasieskolan, där\r\ndet i propositionen egentligen föreslagits att man\r\nskulle dra en miljard av anslagen till\r\ngymnasieskolan. Min slutsats är då att\r\nsocialdemokraterna inte är ett skvatt intresserade\r\nav gymnasieskolan.</pre><pre>Anf. 124 INGVAR JOHNSSON (s) replik:</pre><pre>Herr talman! Jag sade i mitt anförande att det inte\r\nrörde sig om ''bara'' de här 240 miljonerna utan att\r\ndet fanns mycket pengar också på andra anslag. Om\r\nman dessutom tittar på skrivningarna finner man\r\natt moderaterna talar om att folkbildningsanslaget\r\nockså skall få användas till kompetensgivande\r\nutbildning. Det kanske låter bra, men sanningen är\r\nju att man då till det tar resurser som annars skulle\r\nanvändas till det som vi betraktar som klassisk\r\nfolkbildning och kurserverksamhet. Därför\r\nminskar resurserna på just de områdena mycket\r\nmer än vad Ulf Melin vill erkänna.</pre><pre>Anf. 125 MARGARETA PERSSON (s):</pre><pre>Herr talman! Jag vet att det jag nu kommer att säga\r\nkanske kan skapa en viss förvirring. Jag avser att\r\nyrka på återremiss av förslaget -- som är ett\r\nutskottsinitiativ -- om att förlägga ansvaret för\r\nutbildning av tolkar för döva m.fl. till universitetet\r\ni Stockholm.</pre><pre>Orsaken till att handikapporganisationerna inte har\r\nreagerat tidigare är helt enkelt att de inte\r\nuppmärksammat detta utskottsinitiativ. De har inte\r\nheller blivit tillfrågade.</pre><pre>I propositionen föreslogs att dessa frågor skulle\r\nföras över till nämnden för vårdartjänst. Mot det\r\ninvände då handikapporganisationerna -- man\r\nmenade att det var en utbildningsfråga och bättre\r\nhörde hemma i det nya statens institut för\r\nhandikappfrågor.</pre><pre>Utskottet har också fått en framställan från\r\nteckenspråkstolkarnas förening, som vill till\r\nuniversitetet. Det är alltså den enda part i det här\r\nsammanhanget som utskottet så att säga har lyssnat\r\npå.</pre><pre>När handikapporganisationerna, särskilt Sveriges\r\ndövas riksförbund, nu uppmärksammat att man vill\r\nlägga utbildningen till TÖI på universitetet blir de\r\noroliga.</pre><pre>TÖI har ingen som helst kunskap om handikapp.\r\nTolkutbildningen har vuxit fram i nära samarbete\r\nmed berörda handikappförbund. Bl.a. har de dövas\r\negen folkhögskola, Västanvik, varit en mycket\r\nviktig bit i det här sammanhanget.</pre><pre>Det känns därför djupt olyckligt att ändra\r\nhuvudmannaskapet på detta sätt, när de mest\r\nberörda inte är informerade och delar\r\nuppfattningen. När ett utskott tar ett initiativ är det\r\nbra om det är väl förankrat och motiverat.</pre><pre>Tolksätten för de olika målgrupperna är helt olika.\r\nEn barndomsdöv utvecklar teckenspråk som sitt\r\nförsta språk. Den vuxendöve är född hörande och\r\nhar då svenska som basspråk. Han kan oftast inte\r\nteckenspråk. Metoden att tolka till honom blir då\r\nhelt annorlunda. Dövblinda behöver andra\r\ntolksätt, som är sinsemellan olika.</pre><pre>Jag vill med detta bara säga att tolkfrågan är\r\nmycket komplicerad och bygger på en genuin\r\nkunskap om berörd grupps behov. Utskottet berör\r\ninte heller det förberedelsearbete som görs av\r\nUHÄ inför ett överförande av\r\nteckenspråkslärarutbildningen till högskolan.\r\nÄven handikapputredningen behandlar tolkfrågan.\r\nAllt detta omfattande arbete sker i nära samarbete\r\nmellan olika berörda utbildningsanordnare.</pre><pre>Att plötsligt förändra huvudmannaskapet utan\r\ndjupare diskussion ter sig märkligt. Förvisso är\r\nkanske inte heller nämnden för vårdartjänst, som\r\nföreslås i propositionen, det bästa. Men där finns\r\nändå den djupa kunskap om handikappfrågor som\r\när en första förutsättning för att frågorna skall\r\nkunna handläggas rätt. Det är kanske därför bättre\r\natt frågorna förs över dit i avvaktan på andra\r\nförändringar. Det bästa vore ändock om de fördes\r\ntill det nya SIH.</pre><pre>Eftersom inga motionsyrkanden föreligger på den\r\nhär punkten ber jag att få yrka återremiss av\r\npunkten Bidrag till vissa handikappåtgärder inom\r\nfolkbildningen, punkterna 25 och 26 i betänkandet.</pre><pre>Anf. 126 INGVAR JOHNSSON (s):</pre><pre>Herr talman! Vi har i utskottet avvägt för- och\r\nnackdelar med de olika alternativ som\r\ndiskuterades. Jag vill med detta bara yrka avslag på\r\nåterförvisningsyrkandet.</pre><pre>Överläggningen var härmed avslutad.</pre><pre>(Beslut skulle fattas den 11 juni.)</pre><pre>12 § Uppskov med behandlingen av vissa\r\närenden</pre><pre>Föredrogs</pre><pre>utbildningsutskottets betänkande</pre><pre>1990/91:UbU19 Uppskov med behandlingen av\r\nvissa ärenden.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 11 juni.)</pre><pre>13 § Tilläggsbudget II</pre><pre>Föredrogs</pre><pre>utbildningsutskottets betänkande</pre><pre>1990/91:UbU20 Tilläggsbudget II (prop.\r\n1990/91:125 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 11 juni.)</pre><pre>14 § Beslut om fortsatt ärendebehandling den\r\n10 juni</pre><pre>Kammaren beslöt att ärendebehandlingen skulle\r\nfortsättas den 10 juni.</pre><pre>15 § Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1990/91:KU38 Ny kommunallag</pre><pre>1990/91:KU48 Arvoden till statsråden m.m.</pre><pre>Utrikesutskottets betänkande</pre><pre>1990/91:UU23 Uppskov med behandlingen av vissa\r\närenden</pre><pre>Socialutskottets betänkanden</pre><pre>1990/91:SoU18 Vissa tandvårdsfrågor</pre><pre>1990/91:SoU21 Primärkommunalt\r\nhuvudmannaansvar för primärvård m.m.</pre><pre>Jordbruksutskottets betänkanden</pre><pre>1990/91:JoU29 Uppskov med behandlingen av\r\nvissa ärenden</pre><pre>1990/91:JoU31 Vissa livsmedelspolitiska frågor</pre><pre>Bostadsutskottets betänkanden</pre><pre>1990/91:BoU20 Vissa följdfrågor om ny\r\nbostadsfinansiering, m.m.</pre><pre>1990/91:BoU21 Ändrade villkor för vissa\r\nbostadslån</pre><pre>1990/91:BoU22 Uppskov med behandlingen av\r\nvissa ärenden</pre><pre>16 § Kammaren åtskildes kl. 22.48</pre><pre>Förhandlingarna leddes</pre><pre>av talmannen från sammanträdets början t.o.m. 7 §\r\nanf. 9 (delvis),</pre><pre>av förste vice talmannen därefter t.o.m. 8 § anf. 21\r\n(delvis),</pre><pre>av andre vice talmannen därefter t.o.m. 9 § anf. 37\r\n(delvis),</pre><pre>av tredje vice talmannen därefter t.o.m. anf. 55\r\n(delvis),</pre><pre>av talmannen därefter t.o.m. ajourneringen kl.\r\n18.05,</pre><pre>av tredje vice talmannen däreftert.o.m. 10 § anf. 93\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}