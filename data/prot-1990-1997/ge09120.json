{"dokumentstatus":{"dokument":{"hangar_id":"2439006","dok_id":"GE09120","rm":"1990/91","beteckning":"120","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"120","slutnummer":"0","datum":"1991-05-28 00:00:00","systemdatum":"2010-02-17 00:00:00","publicerad":"1991-05-28 00:00:00","titel":"Riksdagens snabbprotokoll 1990/91:120 Tisdagen den 28 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{A7CEF1E2-43D9-49CE-B20E-DCF33F2630AF}","dokument_url_text":"http://data.riksdagen.se/dokument/GE09120/text","dokument_url_html":"http://data.riksdagen.se/dokument/GE09120","dokumentstatus_url_xml":"http://data.riksdagen.se/dokumentstatus/GE09120","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:120</div>\r\n<div class=\"sidhuvud_datum\">Tisdagen den 28 maj</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>Parentation</pre><pre>Anf. 1 TALMANNEN:</pre><pre>Rosa-Lill Wåhlstedt har hastigt lämnat oss. Hon\r\nrycktes bort mitt uppe i sin politiska gärning, endast\r\n45 år gammal. Hon valdes till Sveriges riksdag i\r\nförra valet, och hon tillhörde social- och\r\nkonstitutionsutskotten.</pre><pre>Hela sitt vuxna liv var Rosa-Lill Wåhlstedt starkt\r\nengagerad i den fackliga och politiska\r\narbetarrörelsen. Hon hade uppdrag i\r\nHandelsanställdas förbund, ett flertal\r\nstyrelseuppdrag i det socialdemokratiska partiet,\r\noch i flera år arbetade hon inom ABF.</pre><pre>Rosa-Lill Wåhlstedt gjorde betydande insatser i sin\r\nhemkommun Karlskoga, där hon åtnjöt ett stort\r\noch grundmurat förtroende. Hon tillhörde\r\nkommunfullmäktige, hon hade varit ordförande i\r\nflera nämnder och styrelser. I nio år innehade hon\r\nden viktiga och arbetskrävande posten som\r\nkommunalråd.</pre><pre>Rosa-Lill Wåhlstedt var en ambitiös och duktig\r\nledamot av riksdagen, en mycket uppskattad\r\nkollega och arbetskamrat, en positiv människa.\r\nHennes glada och medryckande sätt gjorde att hon\r\nfick många vänner som kommer att minnas henne\r\nmed glädje och tacksamhet. Vi lyser frid över Rosa-\r\nLill Wåhlstedts minne.</pre><pre>1 § Justering av protokoll</pre><pre>Justerades protokollet för den 22 maj.</pre><pre>2 § Förnyad bordläggning</pre><pre>Föredrogs men bordlades åter</pre><pre>Skatteutskottets betänkanden 1990/91:SkU28 och\r\nSkU33</pre><pre>Justitieutskottets betänkanden 1990/91:JuU31,\r\nJuU32, JuU35 och JuU36</pre><pre>Socialförsäkringsutskottets betänkande\r\n1990/91:SfU17</pre><pre>Trafikutskottets betänkanden 1990/91:TU25, TU26\r\noch TU32</pre><pre>Näringsutskottets betänkanden 1990/91:NU31,\r\nNU35, NU38 och NU47</pre><pre>Arbetsmarknadsutskottets betänkande\r\n1990/91:AU25</pre><pre>3 § Beslut rörande utskottsbetänkanden som\r\nslutdebatterats den 23 och 27 maj</pre><pre>Företogs till avgörande justitieutskottets\r\nbetänkanden, 1990/91:JuU29, JuU30, JuU33 och\r\nJuU38, arbetsmarknadsutskottets betänkande,\r\n1990/91:AU22, socialförsäkringsutskottets\r\nbetänkande 1990/91:SfU16 samt\r\narbetsmarknadsutskottets betänkanden AU20,\r\nAU21, AU24, AU23 och AU26 (beträffande\r\ndebatten i dessa ärenden se prot. 117 och 119).</pre><pre>Justitieutskottets betänkande JuU29</pre><pre>Mom. 1 (avslag på propositionen)</pre><pre>Först biträddes reservation 1 av Berith Eriksson\r\nmed 22 röster mot 20 för reservation 2 av Krister\r\nSkånberg. 259 ledamöter avstod från att rösta.</pre><pre>Härefter bifölls utskottets hemställan med 286\r\nröster mot 19 för reservation 1 av Berith Eriksson.\r\n1 ledamot avstod från att rösta.</pre><pre>Mom. 2--21</pre><pre>Utskottets hemställan bifölls.</pre><pre>Justitieutskottets betänkande JuU30</pre><pre>Utskottets hemställan bifölls.</pre><pre>Justitieutskottets betänkande JuU33</pre><pre>Mom. 1 (avslag på proposition 1990/91:130)</pre><pre>Utskottets hemställan bifölls med 207 röster mot 96\r\nför reservation 1 av Jerry Martinger m.fl. 2\r\nledamöter avstod från att rösta.</pre><pre>Mom. 4 (ammunitionstillstånd m.m.)</pre><pre>Utskottets hemställan bifölls med 227 röster mot 41\r\nför reservation 5 av Ingbritt Irhammar och Anders\r\nSvärd. 39 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU38</pre><pre>Utskottets hemställan bifölls.</pre><pre>Arbetsmarknadsutskottets betänkande AU22</pre><pre>Mom. 1 (inriktningen av arbetsmiljöarbetet)</pre><pre>Först biträddes reservation 3 av Karl-Erik\r\nPersson med 25 röster mot 19 för reservation 4 av\r\nAnna Horn af Rantzien. 263 ledamöter avstod från\r\natt rösta.</pre><pre>Härefter biträddes reservation 2 av Charlotte\r\nBranting med 43 röster mot 17 för reservation 3 av\r\nKarl-Erik Persson. 243 ledamöter avstod från att\r\nrösta.</pre><pre>Slutligen bifölls utskottets hemställan med 55 röster\r\nmot 42 för reservation 2 av Charlotte Branting. 209\r\nledamöter avstod från att rösta.</pre><pre>Mom. 3 (arbetsmiljöns beskaffenhet)</pre><pre>Utskottets hemställan bifölls med 268 röster mot 18\r\nför reservation 5 av Karl-Erik Persson. 2 ledamöter\r\navstod från att rösta.</pre><pre>Mom. 13 (kartläggning av nya hälsoproblem)</pre><pre>Utskottets hemställan bifölls med 285 röster mot\r\n20 för reservation 12 av Anna Horn af Rantzien.</pre><pre>Mom. 23 (vidgad stoppningsrätt för skyddsombud\r\nm.m.)</pre><pre>Utskottets hemställan bifölls med 287 röster mot\r\n18 för reservation 19 av Karl-Erik Persson.</pre><pre>Mom. 28 (arbetsmiljöbrott)</pre><pre>Utskottets hemställan bifölls med 267 röster mot\r\n38 för reservation 20 av Charlotte Branting.</pre><pre>Mom. 37 (elöverkänslighet)</pre><pre>Utskottets hemställan bifölls med 250 röster mot\r\n55 för reservation 24 av Börje Hörnlund och Kersti\r\nJohansson. 1 ledamot avstod från att rösta.</pre><pre>Mom. 39 (analys av ensamarbetet)</pre><pre>Utskottets hemställan bifölls med 278 röster mot\r\n29 för reservation 26 av Anna Horn af Rantzien.</pre><pre>Mom. 45 (grundläggande villkor för statsbidrag till\r\nföretagshälsovården)</pre><pre>Utskottets hemställan bifölls med 250 röster mot\r\n56 för reservation 33 av Mona Saint Cyr m.fl.</pre><pre>Mom. 46 (patientavgift inom företagshälsovården)</pre><pre>Utskottets hemställan bifölls med 175 röster mot\r\n131 för reservation 34 av Börje Hörnlund m.fl.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU16</pre><pre>Mom. 1 (försäkringskassans övergripande ansvar)</pre><pre>Utskottets hemställan bifölls med 267 röster mot\r\n36 för reservation 1 av Karin Israelsson och\r\nMarianne Jönsson. 1 ledamot avstod från att rösta.</pre><pre>Mom. 2 (arbetsgivarens ansvar)</pre><pre>Utskottets hemställan bifölls med 158 röster mot\r\n149 för reservation 2 av Gullan Lindblad m.fl.</pre><pre>Mom. 3 (den enskildes integritet)</pre><pre>Utskottets hemställan bifölls med 157 röster mot\r\n150 för reservation 3 av Gullan Lindblad m.fl.</pre><pre>Mom. 8 (kvinnornas situation)</pre><pre>Utskottets hemställan bifölls med 249 röster mot\r\n56 för reservation 5 av Karin Israelsson m.fl. 1\r\nledamot avstod från att rösta.</pre><pre>Mom. 9 (kroniskt sjuka och handikappade)</pre><pre>Utskottets hemställan bifölls med 271 röster mot\r\n36 för reservation 6 av Margó Ingvardsson och\r\nRagnhild Pohanka.</pre><pre>Mom. 12 (allmänt om rehabiliteringsverksamhet)</pre><pre>Utskottets hemställan bifölls med 206 röster mot\r\n93 för reservation 8 av Sigge Godin och Barbro\r\nSandberg. 6 ledamöter avstod från att rösta.</pre><pre>Mom. 25 (förtidspensionering av ungdomar)</pre><pre>Utskottets hemställan bifölls med 161 röster mot\r\n145 för reservation 14 av Gullan Lindblad m.fl.</pre><pre>Mom. 28 (förlängd samordningstid inom\r\narbetsskadeförsäkringen)</pre><pre>Utskottets hemställan -- som ställdes mot\r\nreservation 16 av Gullan Lindblad m.fl. -- bifölls\r\nmed acklamation.</pre><pre>Mom. 29 (differentierade arbetsgivaravgifter)</pre><pre>Utskottets hemställan bifölls med 175 röster mot\r\n131 för reservation 17 av Börje Nilsson m.fl.</pre><pre>Mom. 32 (arbetsskadebegreppet)</pre><pre>Utskottets hemställan bifölls med 174 röster mot\r\n132 för reservation 20 av Gullan Lindblad m.fl.</pre><pre>Mom. 34 (fosterskador)</pre><pre>Utskottes hemställan bifölls med 284 röster mot\r\n19 för reservation 21 av Ragnhild Pohanka.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU20</pre><pre>Återförvisningsyrkandet</pre><pre>Kammaren avslog med 289 röster mot 18 det av\r\nAnna Horn af Rantzien under överläggningen\r\nframställda yrkandet om återförvisning av ärendet\r\ntill utskottet för ytterligare beredning.</pre><pre>Mom. 1 (avslag på propositionen m.m.)</pre><pre>Förste vice talmannen meddelade att\r\npropositioner först skulle ställas beträffande avslag\r\npå regeringens proposition 1990/91:124 och\r\ndärefter i fråga om utskottets hemställan i övrigt\r\nunder detta moment.</pre><pre>Avslag på propositionen</pre><pre>Yrkanden hade framställts dels av Sten Östlund om\r\nbifall till utskottets hemställan, vilket innefattade\r\navslag på motionsyrkanden om avslag på\r\npropositionen, dels av Erik Holmkvist, Elver\r\nJonsson, Göran Engström och Karl-Erik Persson\r\nom avslag på propositionen. Sistnämnda yrkande\r\ninnebar yrkanden om bifall till hemställan i\r\nreservationerna 1 och 2 i motsvarande delar.</pre><pre>Propositioner ställdes därför dels å ena sidan på\r\nbifall till utskottets hemställan och dels å den andra\r\npå bifall till hemställan i reservationerna 1 och 2,\r\nallt såvitt gällde avslag på regeringens\r\nproposition 124.</pre><pre>Utskottets hemställan i motsvarande del bifölls\r\nmed 155 röster mot 151 för hemställan i\r\nreservationerna 1 av Elver Jonsson m.fl. och 2 av\r\nKarl-Erik Persson i motsvarande delar.</pre><pre>Mom. 1 i övrigt</pre><pre>Utskottets hemställan bifölls med 171 röster mot\r\n131 för reservation 1 av Elver Jonsson m.fl. i\r\nmotsvarande del. 3 ledamöter avstod från att rösta.</pre><pre>Mom. 6 (fackligt samtycke)</pre><pre>Utskottets hemställan bifölls med 274 röster mot\r\n20 för reservation 7 av Karl-Erik Persson. 8\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande AU21</pre><pre>Mom. 1 (ändring i medbestämmandelagen m.m.)</pre><pre>Först biträddes reservation 2 av Elver Jonsson\r\nm.fl. -- som ställdes mot reservation 1 av Anders G\r\nHögmark m.fl. -- med acklamation.</pre><pre>Härefter bifölls utskottets hemställan med 175\r\nröster mot 126 för reservation 2 av Elver Jonsson\r\nm.fl. 4 ledamöter avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Arbetsmarknadsutskottets betänkande AU24</pre><pre>Utskottets hemställan bifölls.</pre><pre>Arbetsmarknadsutskottets betänkande AU23</pre><pre>Utskottets hemställan bifölls.</pre><pre>Arbetsmarknadsutskottets betänkande AU26</pre><pre>Utskottets hemställan bifölls.</pre><pre>Beträffande arbetsmarknadsutskottets betänkande\r\nAU22 mom. 1</pre><pre>Mot bakgrund av röstsiffrorna vid\r\nhuvudvoteringen angående hemställan i\r\narbetsmarknadsutskottets betänkande AU22\r\nmom. 1 begärde förste vice talmannen att följande\r\nskulle antecknas till protokollet.</pre><pre>Enligt den av kammaren godkända\r\nvoteringspropositionen skulle de som stödde\r\nutskottets hemställan rösta ja och de som stödde\r\nreservation 2 skulle rösta nej. När efter fullgjort\r\nuppresningsförfarande begärd rösträkning\r\npåbörjades förklarade dock förste vice talmannen\r\n''ja för reservation 1 och nej för reservation 2''.</pre><pre>Felsägningen konstaterades i efterhand genom\r\navlyssning av bandupptagningen från voteringen\r\n(jfr anf. 53).</pre><pre>Meddelande om dagens föredragningslista</pre><pre>Anf. 2 FÖRSTE VICE TALMANNEN:</pre><pre>Av förbiseende har fråga 675 fallit bort på dagens\r\nföredragningslista. Det gäller Lars-Ove Hagbergs\r\nfråga till arbetsmarknadsministern om\r\nsysselsättningen i Avesta m.fl. bruksorter. Frågan\r\nkommer att besvaras efter punkt 68 på dagens\r\nföredragningslista, dvs. efter fråga 643 och före\r\nfråga 582.</pre><pre>4 § Uppskov med behandlingen av vissa\r\närenden</pre><pre>Föredrogs</pre><pre>trafikutskottets betänkande</pre><pre>1990/91:TU34 Uppskov med behandlingen av vissa\r\närenden.</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>5 § Tilläggsbudget II inom civildepartementets\r\nområde</pre><pre>Föredrogs</pre><pre>finansutskottets betänkande</pre><pre>1990/91:FiU31 Tilläggsbudget II inom\r\nfinansdepartementets område (prop. 1990/91:125\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>6 § Tilläggsbudget II inom civildepartementets\r\nområde</pre><pre>Föredrogs</pre><pre>finansutskottets betänkande</pre><pre>1990/91:FiU32 Tilläggsbudget II inom\r\ncivildepartementetsområde (prop. 1990/91:125\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>7 § Oförutsedda utgifter för budgetåret\r\n1991/92</pre><pre>Föredrogs</pre><pre>finansutskottets betänkande</pre><pre>1990/91:FiU33 Oförutsedda utgifter för budgetåret\r\n1991/92 (prop. 1990/91:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, skatteutskottets betänkanden\r\nSkU34, SkU30 och SkU31 samt socialutskottets\r\nbetänkande SoU20, beslöt kammaren på förslag av\r\nförste vice talmannen att de fick företas till\r\navgörande i ett sammanhang sedan debatten i dessa\r\närenden avslutats.</pre><pre>8 § Beskattning av inkomst av tjänst från\r\nSverige m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU34 Beskattning av inkomst av tjänst\r\nfrån Sverige m.m. (prop. 1990/91:107).</pre><pre>Anf. 3 BO LUNDGREN (m):</pre><pre>Fru talman! Jag skall försöka bidra till en\r\nförhållandevis snabb debatt. Detta betänkande\r\ninnehåller i och för sig frågeställningar som är\r\nmycket viktiga för dem som berörs.</pre><pre>Den första frågeställningen rör hur utomlands\r\nbosatta skall beskattas. Vi är i utskottet överens om\r\natt man, inte minst för att göra beskattningen\r\nenkel, skall ta ut en definitiv källskatt. Vi är inte\r\növerens om hur stort skatteuttaget skall vara. För\r\nden som bor i Sverige och har inkomst i Sverige är\r\nskatten upp till den brytpunkt som gör att statlig\r\ninkomstskatt skall tas ut i storleksordningen 30--\r\n31 %. Olika former av avdrag för inkomstens\r\nförvärvande och andra avdrag medges. I vissa fall\r\när kommunalskatten lägre, vilket medför att\r\nskatteuttaget kan röra sig om 27--28 %. Att i ett\r\nsådant läge sätta en skattesats på 25 % för den som\r\nfår inkomst av tjänst från Sverige men är bosatt\r\nutomlands samtidigt som avdragsrätten helt tas\r\nbort leder till en alltför hög beskattning. För att\r\ngarantera att man uppnår en rimlig skattenivå\r\nmåste skattesatsen enligt moderat mening sättas till\r\n20 % och inte till 25 %. Det är ett alltför högt\r\nskatteuttag.</pre><pre>I reservation nr 2 i betänkandet föreslår vi\r\ntillsammans med så gott som alla andra partier i\r\nutskottet att man bör utreda utlandssvenskarnas\r\nsituation rent allmänt från många olika\r\nutgångspunkter för att kunna få ett samlat grepp.\r\nSocialdemokraterna som aldrig vill ta itu med\r\nfrågan säger nej till en utredning, och det gör\r\nuppenbarligen också vänsterpartiet, även om jag\r\ninte förstår varför. Jag tror att alla inser att det är\r\nnödvändigt att göra en sådan utredning. Jag yrkar\r\nbifall till denna reservation liksom till reservation\r\nnr 1.</pre><pre>Jag kan inte underlåta att kommentera att\r\nmiljöpartiet av någon underlig anledning vill\r\nförsvåra biståndsarbetet genom att skattebelägga\r\ninkomster för biståndsarbetare. Att\r\nbiståndsarbetare skall ha goda sociala förmåner är\r\nsjälvklart, men att som miljöpartiet föreslår höja\r\nskatten för biståndsarbetare har vi mycket liten\r\nförståelse för. Vi kommer från moderat sida inte att\r\nställa upp på detta.</pre><pre>betala källskatt. Det leder bara till att de får betala\r\nskatt, inte till att de får någon förmån.</pre><pre></pre><pre>Anf. 4 GÖSTA LYNGÅ (mp):</pre><pre>Fru talman! När det gäller utlandssvenskarnas\r\nsituation yrkar jag också på en översyn. Jag vill inte\r\nsäga så mycket mera eftersom jag kan bli beskylld\r\nför att tala i egen sak såsom framtida utlandssvensk.\r\nMiljöpartiet ställer således upp på reservation nr 2.</pre><pre>När det gäller reservation nr 3, som jag också yrkar\r\nbifall till, måste jag påpeka att Bo Lundgren har\r\nfått detta litet om bakfoten. Vi vill verkligen stödja\r\nbiståndsarbetet som sådant. Det är bara det att\r\nbiståndsarbetare ofta kommer i kläm. Det är billigt\r\natt anställa dem utan att skatter och avgifter\r\nbetalas. De får då inte heller det sociala\r\nskyddsnätet. Det är detta som är det viktiga. Det\r\nviktigaste är inte de utgifter som fordras för att det\r\nsociala skyddsnätet skall finnas. Dessa idealister\r\ngår miste om skyddsnätet genom att de vill hjälpa\r\nfolk i tredje världen. Det här måste ordnas upp på\r\nnågot vettigt sätt. Det här har ordnats upp inom\r\nstatliga organ. Men det finns en hel rad andra\r\nbiståndsverksamheter som vi inte vill motverka,\r\nmen som vi vill skall utgå från en rimlig basis.</pre><pre>Anf. 5 BO LUNDGREN (m) replik:</pre><pre>Fru talman! Man åstadkommer inte rimliga\r\nförmåner för biståndsarbetare genom att de, som\r\ndet sägs i miljöpartiets reservation, skall betala\r\nskatt för gemensamt kommunalt ändamål, dvs.\r\nkällskatt. Det leder bara till att de får betala skatt,\r\ninte till att de får någon förmån.</pre><pre>Anf. 6 GÖSTA LYNGÅ (mp) replik:</pre><pre>Fru talman! Avsikten är att de skall behandlas som\r\nandra utlandssvenskar i dessa sammanhang.</pre><pre>Anf. 7 LISBETH STAAF-IGELSTRÖM (s)</pre><pre>Fru talman! I skatteutskottets betänkande 34 tas\r\nfrågorna om en särskild inkomstskatt för utomlands\r\nbosatta personer, en samlad översyn av\r\nutlandssvenskarnas situation, skatteregler vid\r\nbiståndsarbete och utdelning på aktier i utländskt\r\ndotterbolag upp.</pre><pre>I syfte att ytterligare förenkla beskattningen av\r\nutomlands bosatta för inkomst av tjänst från\r\nSverige föreslås att en statlig definitiv källskatt på\r\n25 % -- särskild inkomstskatt -- införs fr.o.m. 1992.\r\nDetta förslag innebär att deklarationsskyldigheten\r\nför inkomst av tjänst upphör för den som är bosatt\r\nutomlands och att taxering av sådan inkomst inte\r\nlängre skall ske.</pre><pre>I denna fråga har en reservation bifogats\r\nbetänkandet från moderata samlingspartiet. Enligt\r\nreservationen accepterar man förslaget om en\r\ndefinitiv statlig källskatt, men som vanligt vill man\r\nfrån moderat håll ha en lägre skattesats, dvs. 20 %\r\ni stället för 25 % som utskottsmajoriteten föreslår.</pre><pre>Utskottsmajoriteten anser att 25 % är en lagom\r\navvägd skattesats, och samtliga remissinstanser har\r\ntillstyrkt denna. Vidare är denna skattesats noga\r\navvägd mot övriga nordiska länder och ett\r\ngenomsnittligt kommunalt skatteuttag.</pre><pre>Under den allmänna motionstiden i år väcktes\r\nmotionen Sk372 där det framförs att det bör göras\r\nen samlad översyn av utlandssvenskarnas situation\r\ni vad gäller skatter, pensioner, sjukvård, utbildning\r\nm.m.</pre><pre>Jag kommer att kommentera skattefrågorna i\r\ndenna motion.</pre><pre>I motionen anges att frågan om retroaktivitet av\r\nbeskattning blir aktuell vid tecknandet av nya\r\ndubbelbeskattningsavtal. Bestäffande detta kan jag\r\nkonstatera att liksom för annan lagstiftning gäller\r\nhär ett förbud mot retroaktiv lagstiftning.\r\nDubbelbeskattningsavtal kan med andra ord endast\r\nges retroaktiv effekt när detta är till fördel för de\r\nskattskyldiga.</pre><pre>Vidare anges att det nya skattebegreppet ''väsentlig\r\nlagstiftning'' vållar tolkningssvårigheter. Begreppet\r\ninfördes i skattelagarna 1966 men fick ändrad\r\ninnebörd genom lagstiftning 1985. Genom praxis\r\ntorde begreppet numera vara tämligen preciserat.</pre><pre>Svenskar bosatta i annat land kan riskera en större\r\nskattebörda än bosatta i Sverige på grund av olika\r\nregler i vad gäller rätten till allmänna avdrag,\r\nskriver motionärerna som framhåller att\r\nbehandlingen av svenska skattebetalare bör vara\r\ndensamma oavsett bosättningsort.</pre><pre>Det sistnämnda borde inte motionärerna mena,\r\neftersom detta skulle innebära att vi skulle beskatta\r\nalla inkomster oavsett bosättningsort. Gällande\r\nregler innebär att en svensk som är bosatt i utlandet\r\nendast beskattas här för vissa inkomster som har\r\nsärskild anknytning till Sverige.</pre><pre>Eftersom utomlands bosatta personer inte\r\nbeskattas här annat än för vissa inkomster medges\r\nde inte heller allmänna avdrag.</pre><pre>Slutligen anges att bosättningsbegreppet bör ses\r\növer så att ett enhetligt begrepp skapas för\r\nsociallagstiftning och skattelagstiftning. Detta skall\r\nske i syfte att skapa överensstämmelse mellan\r\nskyldigheter och rättigheter. Resonemanget vilar\r\npå en felaktig uppfattning om de principer som\r\nligger till grund för sociallagstiftningen resp.\r\nskattelagstiftningen. Medan sociallagstiftningen\r\nbaseras på en behovsprincip, dvs. att sociala\r\nförmåner i princip bör utgå till alla här bosatta som\r\nbehöver samhällets stöd, baseras\r\nskattelagstiftningen på principen om att skatt skall\r\nutgå efter den enskildes förmåga att bidra till det\r\nallmännas kostnader.</pre><pre>Allmänt kan sägas att sexmånadersregeln och\r\nettårsreglerna som fritar här bosatta från\r\nskattskyldighet vid arbete utomlands, varit föremål\r\nför översyn och omarbetning i samband med\r\nskattereformen och att det skatterättsliga\r\nbosättningsbegreppet behandlades av\r\nkommissionen mot ekonomisk brottslighet samt att\r\nvissa ändringar i detta som tidigare sagts vidtogs\r\n1985.</pre><pre>Slutligen vill jag säga att riksdagen så sent som i\r\ndecember 1990 lade fast de materiella reglerna om\r\nbeskattning för utomlands bosatta personer som\r\nuppbär inkomst av tjänst från Sverige.</pre><pre>I motion Sk627 yrkande 10 anges att vissa\r\nbiståndsarbetare erhåller förmåner av tveeggad\r\nkaraktär. Frånvaron av skatt och\r\narbetsgivareavgifter gör det möjligt att anställa\r\nbiståndsarbetare för en lägre summa än som annars\r\nskulle vara fallet.</pre><pre>Motionärerna hemställer att sådana\r\nbiståndsarbetare vilkas tjänstesituation inte\r\nregleras av internationella avtal skall jämställas\r\nmed andra utlandssvenskar i vad gäller skatter och\r\nsociala förmåner.</pre><pre>Här i landet bosatta biståndsarbetare är\r\nskattskyldiga och berättigade till sociala förmåner\r\nsom gäller för andra yrkesgrupper. Det speciella\r\nmed biståndsarbetare är att dessa i högre grad än\r\nvad som gäller för andra är befriade från skatt i\r\nmottagarlandet, antingen på grund av intern\r\nlagstiftning där eller på grund av s.k. proceduravtal\r\nsom ingåtts mellan biståndsorganet och\r\nmottagarlandet. Detta leder till total skattefrihet i\r\ndet fall biståndsarbetaren uppfyller de övriga krav\r\nsom uppställs i den s.k. ettårsregeln, dvs. vistelse i\r\nen och samma utländska stat i minst ett år.\r\nSexmånadersregeln/ettårsregeln förskriver\r\nskattefrihet om vistelsekravet är uppfyllt och\r\ninkomsten beskattas om detta beror på\r\nlagstiftningen, administrativ praxis eller på avtal\r\nsom landet ingått.</pre><pre>Beträffande biståndsarbetare har det ansetts\r\noskäligt om Sverige skulle beskatta dem när\r\nmottagarlandet har avstått från att göra det.</pre><pre>Fru talman! Jag yrkar bifall till hemställan i\r\nutskottets betänkande och avslag på samtliga\r\nreservationer.</pre><pre>Anf. 8 GÖSTA LYNGÅ (mp) replik:</pre><pre>Fru talman! Jag har inget att invända mot den\r\nsakliga redovisningen av biståndsarbetarnas\r\nsituation som Lisbeth Staaf-Igelström har gjort.\r\nDen är korrekt. Men inställningen hos\r\nsocialdemokraterna är densamma som hos\r\nmoderaterna, nämligen att man lämnar dessa\r\nmänniskor ute i det kalla. De blir inte beskattade i\r\ndet land där de arbetar, och de får inte heller några\r\nsociala förmåner. De är ofta sjuka eftersom de\r\nförhållanden som de arbetar under inte är särskilt\r\nbra.</pre><pre>Det vore mycket illa om Sverige inte skulle kunna\r\nställa upp med de förmåner som ges till andra i\r\nliknande situationer. Att det nödvändigtvis måste\r\nfölja en skatteskyldighet med vissa avgifter är en\r\nnaturlig rättvisekonsekvens. Detta är dock inte\r\nhuvudpunkten i vår motion. Huvudpunkten är att\r\nman skall behandla dessa människor så att de inte\r\nfaller igenom det sociala skyddsnätet. Jag är ledsen\r\növer att socialdemokraterna inte har insett poängen\r\nmed vårt yrkande.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>9 § Företagsskattefrågor</pre><pre>Föredrogs</pre><pre>skatteutskottets betänkande</pre><pre>1990/91:SkU30 Företagsskattefrågor (prop.\r\n1990/91:167).</pre><pre>Anf. 9 HUGO HEGELAND (m):</pre><pre>Fru talman! Jag skall, i likhet med den moderate\r\nföreträdaren i föregående ärende, fatta mig relativt\r\nkort.</pre><pre>Jag vill ändå påpeka, att om man nu skall\r\nrationalisera här i riksdagen, tycker jag att man\r\nskall börja med dessa orimliga voterings- och\r\nomröstningsförfaranden, som vi har. Där finns\r\nmycken tid att vinna. Tiden som tas i anspråk för\r\nvotering o.d. skall inte i första hand gå ut över våra\r\nväl genomtänkta anföranden, som föregående\r\ntalare visade prov på.</pre><pre>Jag vill börja med att yrka bifall till reservation nr 1\r\nsom gäller krav på börsnotering, reservation nr 3\r\nsom gäller dubbelbeskattningen av\r\naktieutdelningar och reservation nr 4 som gäller\r\nsärskild redovisningsmetod. Därefter kommer\r\nytterligare ett antal reservationer, men där är\r\nkonstellationerna när de gäller personerna som står\r\nför reservationerna inte annorlunda än i något av\r\nde tre nämnda fallen.</pre><pre>Några ord får jag väl ändå säga beträffande denna\r\nproposition, som vi här behandlar. Vi är mycket\r\nbesvikna över att man inte vill acceptera att snabbt\r\ngenomföra en särskild redovisningsmetod för\r\negenföretagare. Utskottet förutsätter att arbetet\r\nbedrivs skyndsamt och fram till dess gör man\r\ningenting. Man kan undra om utskottet verkligen\r\nhar tagit reda på om det är rimligt att ha denna\r\nförutsättning.</pre><pre>Här förutsätter man, här avvaktar man, här finner\r\nman sannolikt och här finner man möjligt, osv. i\r\nolika kommentarer till avslagsyrkanden på våra väl\r\ngenomtänkta motioner. Motiveringarna till\r\navslagsyrkandena är tyvärr ibland bristfälliga.\r\nUtskottet säger t.ex. att en ytterligare\r\navsättningsmöjlighet sannolikt skulle ha en\r\nbegränsad ekonomisk betydelse för företagen med\r\nhänsyn till de allmänna förbättringar som den nya\r\nföretagsbeskattningen innebär. Men det är faktiskt\r\nav betydelse och det kan slå mycket olika för\r\nenskilda företag.</pre><pre>Vad gäller skatteförsäkringsföretagen har vi\r\nmoderater begärt att man skall låta de ömsesidiga\r\nskadeförsäkringsföretagen utan avkastning få\r\növerföra hälften av de obeskattade reserverna till\r\nbeskattat eget kapital, som jag skrev i min motion\r\nSk384. Jag skrev den inte helt själv förstås.\r\nUtskottsmajoriteten förutsätter att regeringen\r\nnoga skall följa utvecklingen. Utskottet förutsätter\r\nockså att om ytterligare överväganden kommer att\r\nbehövas så kommer de att tillkännagivas. Vidare\r\nförutsätter utskottet att beredningen av frågan kan\r\nske skyndsamt. Det är klart att den kan ske\r\nskyndsamt, men jag tycker det vore intressant om\r\nutskottets ordförande kunde tala om att den\r\nkommer att ske skyndsamt. Beredningen kan ske\r\nlångsamt också som bekant. Han har bara nämnt\r\nett alternativ.</pre><pre>En sak som jag faktiskt blir litet upprörd över är\r\navdragsfrågorna. Det gäller inte mina egna. Många\r\ndrabbas utav inbrott, bankrån och andra rån. Min\r\nfamilj har själv råkat ut för fem villainbrott --\r\nkontanterna hade vi på banken så det hade inte\r\nsamma aktualitet.</pre><pre>När butiker och även banker blir bestulna på\r\nskattemedel så är man fortfarande skattskyldig.\r\nDet finns en bank som har fått ett\r\nförhandsmeddelande från riksskatteverket om att\r\ndet skall få vara avdragsgillt. Många enskilda\r\nbutiksägare råkar också ut för rån och\r\nbutiksstölder. Även om utskottet skriver att man\r\ninte är främmande för att det nuvarande\r\nkapitalförlustbegreppet skulle kunna behöva\r\nomprövas så skriver man: ''I avvaktan på närmare\r\nerfarenheter -- -- --.''</pre><pre>Jag frågade ordföranden om det betyder att man\r\nvill ha fler butiksrån för att kunna se hur det\r\nfungerar i realiteten och för att se vilka belopp det\r\nrör sig om, innan man kan komma till ett positivt\r\nbeslut. Man skriver: ''Utskottet utgår ifrån att\r\nregeringen uppmärksammar de uppkommande\r\nskatteproblemen och, om det behövs, i lämpligt\r\nsammanhang återkommer till riksdagen i frågan.''</pre><pre>Fru talman! Det är klart som korvspad, tycker jag,\r\natt det behövs. På den här punkten verkar man för\r\nen gång skull vara ovanligt obegåvad i utskottet.</pre><pre>Fru talman! Vi har begärt förslag till förbättringar\r\nnär det gäller ränteförändringar, vilket utskottet\r\navstyrker. Det är rätt intressant att studera hur\r\nutskottet motiverar sina avslag. Utskottet skriver\r\natt det inte är uteslutet att reglerna kan medföra\r\nsvårigheter för de skattskyldiga och\r\nskattemyndigheterna. Därför förutsatte utskottet\r\nsom vanligt -- man har gott om förutsättningar,\r\nmajoriteten i vårt utskott -- att regeringen skulle\r\nfölja utvecklingen. Utskottet säger att regeringen\r\nibland har aviserat vissa justeringar och därför\r\nfinner man inga skäl till att förorda en särskild\r\növersyn eller ytterligare ändringar i reglerna. Jag\r\ntycker att utskottsmajoriteten är alldeles för passiv.</pre><pre>Beträffande spärregler i fåmansföretag har vi\r\navvikande mening på några punkter. Utskottet\r\npekar på att spärreglerna kom till för att hindra att\r\narbetsinkomster i fåmansföretag omsätts till lägre\r\nbeskattad utdelning eller reavinst. Det är\r\nbetecknande för utskottsmajoriteten att den utgår\r\nfrån att företagare i alla sammanhang tillgriper de\r\nundanflykter som finns. Befintliga stoppregler\r\nbehöver faktiskt kompletteras, därför att\r\nmajoriteten av alla företagare är ärliga.</pre><pre></pre><pre>Anf. 10 KJELL JOHANSSON (fp):</pre><pre>Fru talman! Med tanke på den knappa tiden vi har\r\ntill förfogande har jag ingen större lust att starta\r\nnågot meningsutbyte med Hugo Hegeland. Jag\r\nerinrar mig dock att Ingemar Mundebo en gång\r\nberättade för mig att det pågick 40 utredningar på\r\nskatteområdet under hans tid som finansminister.\r\nDessa utredningar ledde knappast fram till\r\nnågonting, så det är väl inget att förvåna sig över att\r\nen eller annan fråga i den väldigt genomgripande\r\nreformering, som vi har gjort av skattesystemet,\r\nhar blivit utestående. Jag förutsätter att de kommer\r\natt lösas.</pre><pre>Fru talman! I det här betänkandet behandlas\r\nregeringens prop. 1990/91:167. Regeringen föreslår\r\ni denna proposition att aktiebolag i vissa fall skall\r\nkunna dela ut aktier i ett dotterbolag, utan att\r\nutdelningen blir föremål för beskattning.</pre><pre>Från folkpartiet liberalernas sida delar vi denna\r\nbedömning. Men vi menar också att det finns skäl\r\natt medge samma skattefrihet för icke börsnoterade\r\nföretag, vilket inte regeringen vill. Det är\r\naktiemarknadsaspekter som har styrt regeringens\r\nresonemang. Vi menar att det även finns andra\r\nfördelar som kan uppnås, t.ex. ökning av bolagens\r\nkreditmöjligheter.</pre><pre>Vi i folkpartiet liberalerna har därför i en motion\r\nföreslagit att så skall ske. Till detta yrkande har\r\nunder utskottsbehandlingen moderata\r\nsamlingspartiet och centerpartiet anslutit sig.</pre><pre>Jag yrkar därför, fru talman, bifall till reservation 1.</pre><pre>I betänkandet behandlas också ett antal motioner\r\npå företagsbeskattningens område som har väckts\r\nunder allmänna motionstiden. Jag skall kortfattat\r\nkommentera några av dem. Men låt mig först ägna\r\nnågra ord åt den reformering som skedde av\r\nföretagsbeskattningen när skattereformen\r\ngenomfördes.</pre><pre>Vi har från folkpartiets sida genom åren riktat en\r\nmycket kraftig kritik mot den gamla\r\nföretagsbeskattningen. Den präglades av en\r\nsträvan från socialdemokraternas sida att försöka\r\nbeskatta företagen någorlunda humant, medan det\r\nmotsatta skulle gälla företagarna. Denna ambition\r\ntog sig uttryck i att företagen relativt frikostigt\r\nmedgavs reserveringar som kom att medföra\r\nbetydande snedvridningar i kapitalanvändningen.\r\nDen socialdemokratiska regleringsivern innebar att\r\nkapital låstes in i gamla verksamheter samtidigt\r\nsom en förnyelse av svenskt näringsliv\r\nförhindrades. Trots de alldeles uppenbara\r\nskadeverkningarna på svenskt näringsliv vägrade\r\nsocialdemokraterna att gå oss till mötes genom en\r\nreformering av företags- och\r\nföretagarbeskattningen.</pre><pre>Först när situationen blev fullständigt ohållbar, när\r\ndet stod fullständigt klart att konsekvenserna skulle\r\nbli ödesdigra om vi inte gjorde något här i Sverige,\r\nändrade man sig på socialdemokratiskt håll. De\r\nskador som åsamkats Sverige som industrination\r\ngenom denna försumlighet är ytterligt betydande.</pre><pre>Skattereformen har vänt upp och ned på det\r\ntidigare systemet, eller rättare sagt, skattereformen\r\nhar vänt saker och ting rätt när det gäller\r\nbolagsbeskattningen. Tyvärr förlorades mycket tid\r\ndå det gällde att finna fram till en vettig beskattning\r\nav egenföretagarna. Jag skall återkomma något till\r\ndetta. Låt mig bara säga att om vi hade haft\r\nytterligare ett par månader på oss att arbeta igenom\r\ndenna problematik, är det min övertygelse att det\r\nskulle ha kunnat leda fram till en lösning som varit\r\nbetydligt närmare en mer permanent och hållbar\r\negenföretagarbeskattning än den som vi nu har\r\nkunnat uppnå.</pre><pre>När det gäller bolagsbeskattning kom vi emellertid\r\nen bra bit på väg. Det gamla systemet närmast\r\ntvingade fram en inlåsning av kapital i företagen. 50\r\nà 60 % av årsresultatet kunde på detta sätt låsas in\r\ngenom reserveringar, reserveringar som inte kunde\r\ndisponeras efter företagsekonomiska eller\r\naffärsmässiga bedömningar utan oftast styrdes av\r\npolitiska beslut och tillståndsgivningar.\r\nUtdelningskapitalet efter bolagsskatt utgjorde\r\nvanligen en bråkdel av årsvinsten, i bästa fall\r\nkanske en femtedel av resultatet. En brutal\r\ninkomstskatt såg till att denna utdelning krympte\r\ntill närmast ingenting.</pre><pre>I det nya systemet är förhållandet närmast det\r\nomvända. SURV-en låser inte in kapital på samma\r\nsätt. Och i den mån den uppmuntrar till\r\nreserveringar handlar det om en betydligt mindre\r\ndel av vinsten. Normalt kan 50 à 60 % göras\r\ntillgängligt för utdelning efter skatt. Systemet\r\ntillåter därför -- med kapitalbeskattning av\r\nutdelningen -- en förnyelse av svenskt näringsliv.\r\nKloka och affärsmässiga bedömningar kan styra\r\nsatsningarna, inte som tidigare ett inkrökt\r\nskattetänkande.</pre><pre>Från folkpartiet liberalernas sida har vi ingen\r\nanledning att känna oss annat än nöjda med det\r\nresultat som vi har uppnått när det gäller\r\nbolagsbeskattningen.</pre><pre>Fru talman! Jag nämnde tidigare egenföretagarnas\r\nbeskattning. Vi nådde som jag konstaterade inte\r\nfram till en tillfredsställande och hållbar lösning.\r\nRegeringen skulle enligt den uppgörelse som vi\r\nträffade fortsätta beredningen av detta avsnitt och\r\nlägga fram förslag. Från folkpartiet liberalernas\r\nsida förutsätter vi att utredningsarbetet bedrivs\r\nskyndsamt.</pre><pre>Mot bakgrund av den skälva som tycks ha spritt sig\r\ninom socialdemokratin är väl inte mina\r\nförhoppningar särskilt stora att regeringen skall\r\nlyckas ta sig samman och presentera ett acceptabelt\r\nförslag. Misstroendet mot landets småföretagarkår\r\nhar alltid lyst igenom i det socialdemokratiska\r\nagerandet. Att hoppas på en ändring i detta\r\nsammanhang är väl att sträcka förhoppningarna för\r\nlångt. Fru talman, det är nog mer realistiskt att\r\nhoppas på en ny regering.</pre><pre>I det här betänkandet behandlas också\r\ndubbebeskattningen av aktieutdelningar, dvs. den\r\nfråga som statsministern, när den stora skälvan\r\nspred sig inom socialdemokratin, tog till intäkt för\r\natt påstå att vi i folkpartiet liberalerna hade spräckt\r\nskattereformen. Självfallet kan jag, fru talman, inte\r\nbara slinka förbi denna fråga.</pre><pre>Folkpartiet har under de nio år som jag har suttit i\r\nriksdagen med fullständig kristallklarhet kritiserat\r\ndubbelbeskattningen av aktieutdelningar. Redan\r\nvid mitt första riksmöte 1982/83 krävde vi att\r\nutredningen om ett avskaffande av\r\ndubbelbeskattningen på aktieutdelningar skulle\r\nåterupptas, den utredning som socialdemokraterna\r\nlagt ned. Det här är inget nytt. Vi tycker att\r\nprivatpersoner skall kunna äga aktier på samma\r\nvillkor som institutionella placerare. Det har vi\r\nliberaler alltid tyckt. Ni socialdemokrater tycker\r\ninte det. Ni har alltid favoriserat kollektivismen.\r\nAtt påstå att vi skulle ha anslutit oss till denna\r\nuppfattning, er uppfattning, och övergett en liberal\r\ngrunduppfattning i skatteöverenskommelsen är,\r\nsom jag ser det, närmast löjeväckande.\r\nFörhandlingsresultatet innebar att vi kom överens\r\nom att inte lägga fram förslag i denna fråga i\r\nsamband med reformen. Däremot lindrades\r\ndubbelbeskattningen faktiskt under resans gång på\r\ngrund av att Anell-avdraget behölls. Vad står det då\r\ni skriften Ny start för Sverige, som har upprört\r\nstatsministern så mycket. Jag skall be att få citera:</pre><pre>''Den pågående institutionaliseringen av\r\naktieägandet i Sverige är oroande. Den måste\r\nmotverkas genom att diskrimineringen av\r\nprivatpersoners aktiesparande upphör. Det\r\nförutsätter att dubbelbeskattningen av\r\nutdelningsinkomster avvecklas.''</pre><pre>Vore det inte för allvaret i denna fråga skulle jag\r\nlitet ironiskt kunna anmärka att ni\r\nsocialdemokrater faktiskt är hemskt snarstuckna.\r\nNej, vi har inte skrapat på livsnerven i den liberala\r\nideologin, en grundideologi som bygger på\r\nmarknadsekonomi, näringsfrihet och enskilt\r\nägande. Vi har inte heller krävt att ni skall skrapa\r\npå livsnerven i den socialistiska ideologin som\r\nbygger på kollektivt ägande, regleringar och\r\nfondägande. Därför fick den här frågan den lösning\r\nsom den nu fick i överenskommelsen. Lika\r\nuppenbar som den här grundläggande ideologiska\r\nskillnaden mellan våra partier har varit har också\r\nunder hela den tid som jag har suttit i riksdagen den\r\ntotala samstämmigheten varit då det gällt\r\nmatmomsen. Detta är ju inte speciellt märkvärdigt.\r\nDen som kan läsa innantill har ju inte särskilt lätt\r\natt finna några argument för lägre matmoms i det\r\nmastodontutredningsarbete som gjorts i denna\r\nfråga.</pre><pre>Nu tänker ni socialdemokrater lägga fram ett\r\nförslag som är nästan identiskt med det förslag som\r\nKIS lät Sören Wibe se på. Och ni gör det tvärtemot\r\nallt förnuft och bättre vetande.</pre><pre>Låt mig, fru talman, sluta med att citera vad Sören\r\nWibe skrev i sammanfattningen beträffande ett\r\nprecis likadant förslag i KIS. Citatet gäller den\r\ntotala bilden av folkhushållet.</pre><pre>''Beaktande de osäkerheter som finns kan\r\nresultatet sammanfattas med följande ord. För\r\nkonsumenterna som helhet uppkommer en mindre\r\nförlust på 0,5--1 miljard kronor, huvudsakligen\r\nberoende på skatteomläggningens snedvridande\r\neffekt. Konsumenterna vinner ca 10 miljarder\r\nkronor på de sänkta livsmedelspriserna, men får\r\nbetala igen samma summa med råge på de höjda\r\nvarupriserna i övrigt. De stora vinnarna är\r\nlivsmedelsproducenterna. Vinsten för deras del\r\nuppgår till ca 10 miljarder kronor. De stora\r\nförlorarna är gruppen övriga producenter. De\r\nförlorar ungefär motsvarande summa.\r\nSammantaget över alla grupper uppkommer en\r\nsamhällsekonomisk förlust i storleksordningen\r\n0,5--1 miljard kronor.''</pre><pre>Fru talman! Låter jag litet mera bitter än vanligt\r\nberor det på att jag är bitter över att\r\nsocialdemokraterna har velat spräcka\r\nskattereformen bara för att ådra landet en\r\nsamhällsekonomisk förlust på mellan 0,5 och 1\r\nmiljard kronor.</pre><pre>Anf. 11 HUGO HEGELAND (m) replik:</pre><pre>Fru talman! Kjell Johansson hänvisade till de olika\r\nutredningar som pågår och menade att detta var en\r\ngod förklaring till att utskottet var\r\nhandlingsförlamat i en rad frågor, där vi hade\r\nreservationer och andra yrkanden. Han nämnde att\r\ndet under Ingemar Mundebos tid som\r\nfinansminister pågick ett fyrtiotal utredningar på\r\nskatteområdet. Detta kan ha varit en bidragande\r\norsak -- utredningar är ju kostnadskrävande -- till\r\natt han lyckades åstadkomma det största\r\nbudgetunderskottet under ett år. Jag vill minnas att\r\ndet uppgick till 36 miljarder kronor. För att bl.a.\r\nhålla nere kostnaden, då det ju finns utredningar\r\noch föreligger förslag som från laglig synpunkt är\r\nhelt godtagbara, kunde ju utskottet mycket väl ha\r\nfattat ett beslut. Hade vi bara haft en majoritet i\r\nutskottet, hade vi fått igenom de yrkanden där vi\r\nhänvisar till att frågan är tillräckligt utredd. Det rör\r\nsig bara om den obotfärdiges förhinder, när man\r\nhänvisar till pågående utredning och vill avvakta\r\nförslaget, osv.</pre><pre>Anf. 12 KJELL JOHANSSON (fp) replik:</pre><pre>Fru talman! Om man säger de obotfärdigas\r\nförhinder, blir det kanske lättare att förstå.</pre><pre>Anf. 13 ROLF KENNERYD (c):</pre><pre>Fru talman! Effekterna av den genomförda\r\nskatteomläggningen gör sig nu påminda på en lång\r\nrad områden. Den mödosamma och för partierna\r\nbakom skatteuppgörelsen uppenbarligen\r\nprestigefyllda perioden för nödvändiga justeringar\r\ni skatteomläggningen är nu inne. Sakligt sett ligger\r\ndet inget uppseendeväckande i detta. Det är\r\nsnarare en alldeles naturlig företeelse att det i en så\r\nkraftig förändringsprocess som den som\r\nskatteomläggningen innebär och inneburit begås\r\nett och annat misstag som behöver rättas till.</pre><pre>Det som däremot väcker förvåning är att det\r\nframför allt i de partier som står bakom\r\nskatteuppgörelsen vållar sådan uppståndelse så\r\nsnart krav reses på välmotiverade förändringar. Det\r\nmest uppmärksammade i bl.a. media är den\r\nomsvängning i matmomsfrågan som\r\nsocialdemokraterna har gjort under senare tid, en\r\nanpassning till verkligheten som i och för sig har\r\nförutsetts av bl.a. centerpartiet och som borde ha\r\nkunnat förutses även av andra partier. Den här\r\nomsvängningen har också kommit att\r\nuppmärksammas i denna debatt, även om saken\r\nsträngt taget inte hör till dagens ärende. I det\r\nbetänkande som vi här och nu har att behandla görs\r\nockså ett angeläget tillkännagivande till regeringen\r\nom behovet av justeringar i skatteomläggningen.\r\nBeslutet om detta tillkännagivande har\r\nuppenbarligen föregåtts av betydande vånda inom\r\nframför allt regeringspartiet. Jag anser det\r\nangeläget att till såväl folkpartister som\r\nsocialdemokrater rikta uppmaningen att se\r\nbetydligt mindre dramatiskt och prestigefyllt på de\r\nbehov av förändringar som kommer att visa sig\r\nönskvärda och nödvändiga i vårt skattesystem\r\nframöver. Den nu genomförda omläggningen är\r\nnaturligtvis inte i alla sina beståndsdelar något för\r\nall framtid givet. Också era insatser kommer att\r\nbehövas för att skapa de justeringar och\r\nförbättringar som kontinuerligt vunna erfarenheter\r\nmotiverar.</pre><pre>När det gäller skadeförsäkringsföretagens\r\nskattesituation har nu i realiteten kunnat påvisas att\r\nde ömsesidiga bolagens skatteeffekter tvingar dessa\r\nbolag att överväga annan associationsform för att\r\nbibehålla sin konkurrenskraft, vilket allvarligt\r\nskulle minska flerfalden i branschen. Frågan\r\nuppmärksammades av centerpartiet redan före\r\nikraftträdandet. Det är därför för oss glädjande att\r\ndenna uppfattning nu delas av hela utskottet.\r\nMycket arbete återstår emellertid, innan frågan är\r\nslutligt och tillfredsställande löst. Jag utgår ifrån att\r\nregeringen behandlar frågan med stor\r\nskyndsamhet, så att de berörda företagen kan\r\nplanera efter stabila förutsättningar i detta\r\nhänseende.</pre><pre>Jag utgår vidare ifrån, även om det inte omnämns i\r\nbetänkandet, att regeringen vid den överarbetning\r\nsom riksdagen nu beställer också åtgärdar de\r\nkonkurrenssnedvridningar som\r\nskatteomläggningen medför för övriga federativt\r\nuppbyggda företagsformer vid sidan av de\r\nömsesidiga skadeförsäkringsföretagen. Jag tänker\r\ndå i första hand på förändringar inom\r\nmervärdeskatteområdet. Jag vill också deklarera\r\nmin mycket bestämda uppfattning att\r\nregeringskansliet i sin bedömning i hithörande\r\nfrågor behöver tillföras kompetens om dessa\r\nföretagsformers specifika villkor och\r\narbetsförutsättningar. Det är uppenbart att kansliet\r\ni dag saknar tillräcklig kompetens för att göra dessa\r\nbedömningar. Skatteomläggningen präglas i alltför\r\nstor utsträckning av aktiebolagens förutsättningar\r\noch tänkesätt. Mångfalden i det svenska\r\nnäringslivet är en styrka som inte får försvagas till\r\nföljd av förändringar i skattesystemet.</pre><pre>Det ensidiga betraktelsesättet att ha\r\naktiebolagslagstiftningen som rättesnöre för\r\nföretagsbeskattningen har också medfört att\r\nsmåföretag som drivs i företagsformen enskild\r\nfirma har kommit i en skattemässig strykklass. En\r\nsådan principiell orättvisa är att egenföretagaren\r\nbetalar sociala avgifter på såväl arbetsersättning\r\nsom avkastning av i företaget satsat kapital. Detta\r\nberor på att vi i dag inte har en utvecklad teknik för\r\natt särskilja dessa storheter i den uppkomna\r\nvinsten. En särskild redovisningsmetod skulle lösa\r\ndetta och en del andra problem. Vi har från\r\ncenterpartiets sida alltsedan utredningsstadiet varit\r\ntillskyndare till en sådan metod. Jag har viss\r\nförståelse för att det är en tekniskt komplicerad sak\r\noch att det därför krävs tid för att framlägga ett\r\nutarbetat förslag. Men jag kan inte dölja att ju\r\nlängre tid som förflyter, desto mer förefaller det\r\nvara ointresse från partierna bakom\r\nskatteuppgörelsen att komma till rätta med de här\r\nproblemen. Jag skulle vilja fråga Lars Hedfors,\r\nmed de kontakter som han har med\r\nregeringskansliet, om han har någon information\r\nom arbetsläget i departementet när det gäller den\r\nhär frågan.</pre><pre>Jag har i tidigare skattedebatter funnit anledning\r\natt påpeka att det, för att det skall bli ordentlig fart\r\ni agerandet för behövliga justeringar i den gjorda\r\nskatteomläggningen, krävs en ny regering, och då\r\nen regering med centerpartiet som en stark part.\r\nDet finns skäl att upprepa detta påstående nu när vi\r\ni ett historiskt perspektiv betraktar\r\nhandläggningen. Det återstår alltså att behandla\r\nfrågan om en särskild redovisningsmetod för\r\negenföretagare.</pre><pre>Fru talman! I övrigt behandlas i detta betänkande\r\nett flertal frågor som har stor betydelse för\r\negenföretagens skattesituation och\r\nutvecklingsmöjligheter. Det gäller t.ex. införandet\r\nav en särskild s.k. mini-SURV. Det gäller också en\r\nändring av förvärvskällereglerna för\r\negenföretagare och ändrade regler för\r\nräntefördelning samt i fråga om reavinst vid\r\navyttring av näringsfastighet. Men det handlar\r\nockså om en del andra angelägna förändringar.</pre><pre>I dessa frågor har utskottsmajoriteten -- så är det i\r\nvarje fall för närvarande -- avvisat framställda\r\nförslag. Jag är dock övertygad om att verkligheten,\r\nom utgångspunkten är att de små företagen i\r\nallmänhet och egenföretagen i synnerhet skall få\r\ngynnsamma och i varje fall med aktiebolagen\r\njämförliga villkor, kommer att tvinga fram\r\nförändringar också i dessa avseenden.</pre><pre>Med detta, fru talman, yrkar jag bifall till\r\nreservationerna 1, 5 och 23.</pre><pre>Anf. 14 KJELL JOHANSSON (fp) replik:</pre><pre>Fru talman! Rolf Kenneryd tycker inte att frågan\r\nom matmomsen hör hemma i den här debatten.\r\nMen det var faktiskt han själv som tog upp den\r\nfrågan.</pre><pre>Jag nämnde Sören Wibes utredning, vilken visar att\r\neffektivitetsförlusterna i producentledet uppgår till\r\nca 1 miljard. Vissa producenter av livsmedel tjänar\r\n10 miljarder på andra producenters bekostnad.\r\nDetta kommer att föranleda bl.a. omställningar.\r\nEnligt min mening hör alltså frågan om\r\nmatmomsen hemma i debatten om\r\nföretagsbeskattningen i Sverige.</pre><pre>Anf. 15 LARS BÄCKSTRÖM (v):</pre><pre>Fru talman! Den här debatten är kanske en av de\r\nsista debatterna om inkomstbeskattningen här i\r\nkammaren under denna mandatperiod. Den här\r\ndebatten har inte förhandsannonserats av vare sig\r\nkammarkansliet eller någon annan instans som en\r\nav vårens större och viktigare debatter. Men jag\r\nmenar att denna debatt och detta betänkande är\r\nviktiga. De är viktiga av två skäl. För det första\r\ninrymmer betänkandet en reservation från oss i\r\nvänsterpartiet. Vi redovisar där en inriktning\r\nbeträffande företagsbeskattningen. Ännu så länge\r\när vi dock ensamma om denna uppfattning. Men\r\njag menar att den av oss föreslagna inriktningen har\r\nframtiden för sig. För det andra är betänkandet\r\nviktigt därför att där finns reservationer som visar\r\nvilken väg den nyliberala alliansen -- dvs.\r\nfolkpartiet och moderaterna -- vill gå i svensk\r\nskattepolitik.</pre><pre>Jag skall kommentera dessa båda aspekter, och jag\r\nbörjar då, naturligtvis, med vänsterpartiets\r\nalternativ. Detta redovisas främst i reservation 2,\r\nsom jag härmed yrkar bifall till. Jag yrkar också\r\nbifall till reservation 14.</pre><pre>Vad är det för linje som redovisas i reservation 2?\r\nJa, egentligen gäller det en politik som är så enkel\r\natt det enda anmärkningsvärda med den är att den\r\nännu inte omfattas av fler partier än vänsterpartiet.\r\nSvenska företag har ju länge haft en förmånlig\r\nbeskattning, och skattereformen har inte inneburit\r\nnågon ändring i det avseendet. Men\r\nskatteomläggningen borde ha lett till en kraftigare\r\ninkomstbeskattning, främst när det gäller de stora\r\nföretagen, för att finansiera sänkt skatt på\r\narbetsinkomster. Så har man gjort t.ex. i Reagans\r\nUSA. Men den svenska skatteomläggningen har i\r\nstället lett till att vi nu troligen har Västeuropas\r\nlägsta företagsskatt. Det gäller såväl nominellt som\r\ni fråga om en effektiv skattebelastning av\r\nkvarhållna vinstmedel. Skattesatsen har sänkts,\r\nfrån 50 till 30 %. Om reserveringsmöjligheten\r\nsamtidigt helt hade slopats, skulle detta ha kunnat\r\nresultera i ökade skatteinkomster -- trots en lägre\r\nskattesats. Det är en lösning som är lika elegant\r\nsom den är tilltalande.</pre><pre>En sådan reform håller man för övrigt på att\r\ngenomföra i vårt grannland Norge. Men så blir det\r\ninte i Sverige. Här har man i stället infört en ny\r\nreserveringsmöjlighet -- skatteutjämningsreserven,\r\nnämligen SURV-en. SURV har inte bidragit till att\r\nvi har fått ett förenklat skattesystem. SURV-\r\nsystemet gynnar storföretagen. Det leder\r\nemellertid till besvärliga problem för många\r\nsmåföretag. Men framför allt bidrar det till\r\nsnedvridningar och inlåsningar i fråga om\r\nkapitalanvändningen och på investeringssidan.\r\nSkattesystemet, inte produktionens villkor, tillåts\r\nalltjämt styra.</pre><pre>Varför infördes då denna SURV? Det verkar\r\nobegripligt mot bakgrund av att man säger sig\r\neftersträva enkelhet och dynamit. Men det kan\r\nfinnas två skäl.</pre><pre>Först och främst kunde man genom denna SURV\r\nhålla kvar ett skatteuttag om i genomsnitt ca 20 %.\r\nSamtidigt kunde socialdemokrater och\r\nfolkpartister sprida myten att Sverige skulle få ett\r\nskattesystem med 30 % skatt på alla inkomster,\r\nsåväl för storföretag som för löntagare. Min fråga\r\ntill socialdemokrater och till folkpartiet liberalerna\r\när: Vill ni förneka att det i verkligheten blev drygt\r\n30 % för jobbaren och ca 20 % för företagen? Det\r\ngår bra att ge ett svar här i kammaren. Men det går\r\nockså bra att svara annorstädes, om ni behöver mer\r\nbetänketid.</pre><pre>Det har också funnits ett internationellt skäl. Det\r\nhandlar då om t.ex. kravet på att visavi EG försöka\r\nframställa det hela så, att Sverige skulle få 30 %\r\nföretagsskatt. Redan vid 30 % i nominell skatt\r\nskulle Sverige avvika dramatiskt neråt från övriga\r\nländers företagsbeskattning. Om vi i Sverige då\r\nskulle lägga oss på en nivå om 20 % skulle det finnas\r\nen risk för att EG kom med synpunkter.</pre><pre>I svensk debatt försöker en del debattörer, främst\r\npå högerkanten men t.o.m. också på vänstersidan,\r\nframställa det hela så, att EG skulle rikta formella\r\nkrav på skattesänkningar hos sina medlemsstater.\r\nDet är felaktigt, och det vet alla som har följt\r\nskattedebatten i EG.</pre><pre>Vad EG kräver, i den mån man kräver något på\r\nskatteområdet, är i stället motsatsen. Jag tänker då\r\npå detta med minimiskattsatser, dvs.\r\nskattehöjningar. En avvikande låg\r\nföretagsbeskattning kan med rätta uppfattas så, att\r\nnågot land skulle försöka dra åt sig investeringar\r\ngenom skattekonkurrens, dvs. en form av\r\nproduktionsstöd via skattesubventioner.</pre><pre>Jag tror att vi har att vänta problem för svensk\r\nföretagsbeskattning om Sverige blir medlem i EG.\r\nJag vill därför fråga föregående debattörer, alltså\r\nHugo Hegeland, Kjell Johansson, Rolf Kenneryd,\r\noch även miljöpartiets och socialdemokraternas\r\nrepresentanter som kommer upp senare i debatten:\r\nHur många av EGs medlemsstater har lägre\r\nbolagsskatt än Sverige?</pre><pre>Jag vet, fru talman, att EG-kommissionen i\r\ndecember 1990 tillsatte en arbetsgrupp under den\r\ntidigare holländske finansministern Onno Rudings\r\nledning. Gruppen fick i uppgift att studera i vilken\r\nutsträckning medlemsländernas existerande system\r\nför företagsbeskattning kan inverka snedvridande\r\npå konkurrensen eller på investeringarna inom den\r\ninre marknaden. Hur tror ni att denna grupp\r\nkommer att bedöma ett effektivt skatteuttag om ca\r\n20 % som det i Sverige? Vi kan ju hamna i den\r\negenartade situationen att EG kräver att Sverige\r\nskall lägga sig på en högre nivå.</pre><pre>Fru talman! Sammanfattningsvis: Grundbulten i\r\nfråga om vänsterpartiets syn på\r\nföretagsbeskattningen är förslaget om att SURV-\r\nsystemet skall avvecklas. Det skulle leda till en\r\nökad inkomstbeskattning av företagen eller till, för\r\natt tala i termer som är populära på annat håll, att\r\nföretagsskatten anpassas till den europeiska nivån.\r\nAv hänsyn till kammarens planering hänvisar jag i\r\növrigt till redovisningen i vänsterpartiets\r\nreservation 2.</pre><pre>Inledningsvis sade jag att jag skulle tala om två\r\naspekter på detta betänkande. Dels gäller det alltså\r\nvänsterpartiets linje, dels gäller det den linje som\r\nföreträds av en regering ''in spe''. Det handlar om\r\nden liberala högerlinjen, som återfinns bl.a. i\r\nreservationerna 4 och 11.</pre><pre>Folkpartiet anklagar gärna regeringen för svek när\r\nregeringen villfar vänsterpartiets krav på en\r\nsänkning av matmomsen. Men själv finner man sig\r\ni folkpartiet dock fri att, som framgår av reservation\r\n4, lägga fram förslag om en slopad\r\ndubbelbeskattning av aktieutdelningar. Kjell\r\nJohansson har ju nyss redogjort för den saken.\r\nPersonligen menar jag att den tanken möjligen\r\nkunde prövas i samband med en allmän översyn av\r\nalla skattereformer som berör företagen och som vi\r\nredovisar i vår reservation.</pre><pre>Men så tänker man inte i folkpartiet. I det partiet\r\nser man inte företagsbeskattningen som en del av\r\nfördelningspolitiken. Att moderaterna inte gör så\r\nförvånar däremot inte. Frågan är väl snarast om\r\nmoderaterna anlägger fördelningspolitiska\r\naspekter på någon skatt över huvud taget. Men att\r\nfolkpartiet, som en gång var det borgerliga\r\nvänsterpartiet, inte gör det är en beklaglig\r\nutveckling.</pre><pre>Så ser alltså friheten enligt folkpartiet. Vad\r\nfolkpartiet får bryta, får ingen annan bryta. Ja, här\r\nfinns det inte någon symmetri.</pre><pre>Fru talman! Det sägs ibland att blockpolitiken är\r\ndöd. Och det är den bitvis bland väljarna. Men\r\nblockpolitik i riksdagen blir det när partier gör sig\r\ntill renodlade företrädare för ett bestämt\r\npartsintresse. I skattepolitiken gör sig nu\r\nfolkpartiet och moderaterna till en form av talrör åt\r\nden kravmaskin som heter Industriförbundet.</pre><pre>Slopa dubbelbeskattningen, heter det i detta\r\nbetänkande. Det innebär alltså en uppmaning om\r\natt Västeuropas lägsta vinstbeskattning skall sänkas\r\nytterligare. I den liberala tidningen Göteborgs-\r\nPosten skrev tidningens ekonomiske kommentator\r\nAnders Jörle den 5 maj följande under rubriken\r\nIndustrins negativism:</pre><pre>''Nu vänder industrin på nytt kampen mot den\r\noffentliga sektorn och skattesystemet.\r\nSkattereformen är inte nog, förändringar i\r\nsjukförsäkringssystemet som bevisligen på några\r\nmånader gett effekter räcker inte. Industrins\r\nginnungagap tycks omättligt.''</pre><pre>Ja, det tycks vara så. Men det finns de som tror på\r\nSärimer samt på automatiken och dynamiska\r\neffekter och som således är beredda att slakta den\r\ngenerella välfärdspolitiken för att tillgodose\r\nkravmaskinens behov. Till detta kommer krav på\r\nsänkta arbetsgivaravgifter och i nästa betänkande\r\nkrav på lättnader i eller slopande av\r\nförmögenhetsbeskattningen.</pre><pre>Fru talman! I reservation 11 får följdsamheten\r\nnästan litet udda drag. I den reservationen hävdar\r\nman att arbetsrättsliga skadestånd borde göras\r\navdragsgilla. Om man utvecklar detta resonemang\r\nvidare kan man säga att miljöböter borde göras\r\navdragsgilla. Ingen på den borgerliga sidan har\r\ndock ännu hävdat att miljöböter skall göras\r\navdragsgilla, men vad vet man om vad som kan\r\nhända i den nyliberala yran! Kan man för övrigt\r\ntänka sig att även låta arbetstagarnas eventuella\r\nböter för olovliga strejker bli avdragsgilla vid\r\ndeklaration? Detta är möjligen symmetriskt, men\r\ninte särskilt välbetänkt.</pre><pre>Det förvånar mig uppriktigt sagt, fru talman, att\r\nman från dessa två partier är beredd att driva en sån\r\nrenodlad klasspolitik som man gör. Det är riktigt att\r\nsocialistiska idéer har försvagats efter\r\nplanekonomins sammanbrott, men det förvånar\r\nmig att två partier som förr försökt tona ner\r\nklassmotsättningarna nu så aktivt försöker dra en\r\nklar klasslinje i politiken. Det kan möjligen tyda på\r\nen sorts mod eller en mild form av hybris. Det är\r\ntydligen nu systemskiftet skall ske från\r\nvälfärdsstaten till väktarsamhället. Det kan visa sig\r\natt högmod går före fall, men denna klara\r\nmarkering från den tänkta regeringen in spe gör\r\nbetänkandet så klargörande. Detta klargörande,\r\ntror jag, kan bli den nyliberala regeringens fall --\r\nförhoppningsvis innan den ens har kommit till\r\nstånd.</pre><pre></pre><pre>Anf. 16 KJELL JOHANSSON (fp) replik:</pre><pre>Fru talman! Låt mig mycket kort påpeka att SURV\r\ninte låser in något kapital i företagen. Det är\r\nfullständigt upp till företagen att göra avsättningar\r\neller inte. SURV löses automatiskt upp vid nästa\r\nbokslutstillfälle. Pengarna är hela tiden disponibla\r\nför investeringar. Så var det med den saken.</pre><pre>Sedan mycket kort om reservation 2. Den\r\nskattepolitik som skisseras i reservation 2 leder\r\nofelbart till en sådan utveckling i Sverige som det\r\nhar varit i öst, den som har gjort fullständigt\r\nbankrutt. Det är ingen fördelningspolitik att driva\r\nen sådan skattepolitik för företagen som föreslås.</pre><pre>Syftet med att göra arbetsrättsliga skadestånd\r\navdragsgilla är att få en rimlig utmärkning av\r\nstraffen, att få skadestånden lika oavsett vilken\r\nform det är för rörelsen.</pre><pre>Anf. 17 LARS BÄCKSTRÖM (v) replik:</pre><pre>Fru talman! SURV låser in kapital, för det blir\r\nskattemässigt gynnsamt att sätta in pengarna i\r\nSURV i stället för att skatta av dem. Det är så man\r\nkommer ner till 20 % i effektiv skattebelastning på\r\nkvarhållna vinstmedel, i stället för att kanske dessa\r\nförs över till en nyinvestering i ett annat företag. På\r\nså sätt konserverar man pengarna, vinstmedlen, i\r\nexisterande verksamhet. Det finns inte en sådan\r\nskatteutjämningsreserv i våra konkurrentländer.\r\nDär har man renare och rakare system.</pre><pre>Industriförbundets representant Sven-Olof Lodin\r\nerkände i utskottet när skatteutskottet hade en\r\nutfrågning på detta tema att det visst hade varit\r\nbättre att få en ännu lägre företagsskatt, ca 20 %,\r\noch slippa SURV-avsättningarna. Orsaken till att\r\nni valde SURV var att ni ville dölja att skatteuttaget\r\nbara var 20 %. Finns det, Kjell Johansson, något\r\nvästeuropeiskt land med lägre bolagsbeskattning än\r\nSverige? Detta är den centrala frågan.</pre><pre>Kjell Johanssons partiledare Bengt Westerberg\r\ngick så långt nyligen i en intervju i SAF-Tidningen\r\natt han sade att Sverige nu har världens lägsta\r\nbolagsbeskattning. Jag vågar inte ta i lika mycket\r\nsom Bengt Westerberg, men ändå sade Bengt\r\nWesterberg att det kan finnas skäl att sänka\r\nbolagsbeskattningen ytterligare. Ergo kan det visa\r\nsig att världens lägsta bolagsbeskattning är för hög.\r\nDet är kontentan av intervjun. Och det är en något\r\negenartad ståndpunkt. Det är tydligen så att all\r\nbolagsbeskattningen är för hög för folkpartiet, men\r\ndet är inte bolagsbeskattningen som styr var\r\ninvesteringarna görs. Det gör möjligen\r\nkapitalbeskattningen. Tvärtom gör en så låg\r\nföretagsbeskattning som vi har att Sverige kanske\r\nblir industrins lågskatteland, medan Lichtenstein\r\noch Monaco är för miljonärerna. Det är inte bra,\r\nför det skapar inlåsningar och dålig\r\nproduktivitetstillväxt. Det ger ingen ekonomisk\r\ndynamik.</pre><pre>Anf. 18 GÖSTA LYNGÅ (mp):</pre><pre>Fru talman! Jag skall försöka svara på Lars\r\nBäckströms fråga som gällde hur många EG-länder\r\nsom har lägre bolagsbeskattning än Sverige. Jag\r\nskulle föreslå att rätta svaret är 0. För att\r\nspecificera: De flesta av EG-länderna har ungefär\r\n35 % bolagsskatt undantagandes Tyskland och\r\nDanmark, där den ligger på ungefär 50 %, om jag\r\nminns rätt.</pre><pre>Det känns bra att vara ledamot i skatteutskottet,\r\nför det är ändå vi som ser till att vi får inkomster.\r\nAlla de andra utskotten svarar i stort sett för att\r\nspendera de pengar som vi mödosamt har fått ihop.\r\nDet är en positiv del av skatteutskottets arbete.</pre><pre>Det jag mest tänkte beröra i dag är andra effekter\r\nsom skatteutskottets politik får. Det är nämligen så\r\natt skatterna har en mycket klart styrande effekt i\r\nmånga fall. Ofta har jag diskuterat denna styrande\r\neffekt i miljösammanhang. Jag skall ta andra\r\nexempel i dag: avdragsrätten för företagen särskilt\r\nnär det gäller reklam och också när det gäller\r\nkonferensverksamhet. När det gäller reklamen\r\nbetyder avdragsrätten att samhället medvetet\r\nhjälper till med sådan reklam som egentligen har till\r\nsyfte att gynna företagen. Den har också en\r\nstörande effekt på människors, konsumenters, val.\r\nDet är inte bara fråga om konsumentupplysning\r\nutan även om att övertala folk att köpa just en viss\r\nvara. Man ger vinklade informationer. Detta är\r\nbelönat från samhällets sida med avdragsrätt. Det\r\ntycker vi inte är bra.</pre><pre>Vi markerar vår inställning i en reservation som jag\r\nvisserligen inte tänker yrka bifall till, för att spara\r\nkammarens tid, men som jag naturligtvis ställer mig\r\nbakom. Däremot tänker jag yrka bifall till\r\nreservation 30, som gäller en annan styrande effekt.\r\nDet handlar om lägesavgifter för kontorslokaler.\r\nUtvecklingen av städerna har helt enkelt varit\r\nganska osund under ett antal år centralt i städerna.\r\nDet gäller inte bara i Sverige utan i de flesta länder.\r\nCentra i städerna har blivit alltmer avbefolkade.\r\nDet bor inte människor där, det har blivit en\r\nkontorisering. Det är en utveckling som orsakar\r\nproblem för samhället ur trafiksynpunkt, ur\r\nnedsmutsningssynpunkt. Även ur social synpunkt\r\när denna utveckling oönskad.</pre><pre>Vi menar att man skall titta på frågan ordentligt, se\r\nvad vi kan göra. Vi föreslår en utredning om att\r\nintroducera lägesavgifter för att hejda\r\nkontorisering och kanske få mer folk att bo centralt\r\ni städerna. Sådana avgifter skall också användas till\r\natt betala de skador en koncentration av industrier\r\noch kontor till centrala städer orsakar.</pre><pre>Jag yrkar alltså bifall till reservation 30.</pre><pre>Anf. 19 HUGO HEGELAND (m) replik:</pre><pre>Fru talman! Gösta Lyngå kom in på att reklamen\r\nhar vissa effekter. Reklam är ju en kostnad, och\r\ndärför är det självklart att den skall vara avdragsgill\r\nför företagen. Gösta Lyngå hävdade att reklam har\r\nen styrande effekt. Jag tyckte först att Gösta Lyngå\r\nsade att den hade en störande effekt på\r\nkonsumentens val. Visst har den det. Politikernas\r\nagerande har också -- vi skall väl kunna vara\r\närliga -- en störande effekt på väljarnas val. Det\r\nfinns inga som helst etiska krav på den politiska\r\nreklamens utformning när det gäller att påverka\r\nväljaren.</pre><pre>Anf. 20 GÖSTA LYNGÅ (mp) replik:</pre><pre>Fru talman! Jag vet inte riktigt om jag sade\r\nstyrande eller störande om reklam, men jag tror att\r\njag sade bägge delarna. Jag menar i varje fall bägge\r\ndelarna när det gäller reklam.</pre><pre>Det är inte självklart, som Hugo Hegeland säger,\r\natt alla avgifter som ett företag har skall vara\r\navdragsgilla. Jag kan inte alls förstå hur man kan\r\nmotivera det.</pre><pre>Konsumentinformation är en sak. Reklam som\r\nsyftar till att leda konsumenterna till vissa val är\r\nalltså i företagens intresse. Det kan de få betala för\r\nom de anser det lönt, men att samhället skall stödja\r\ndet genom avdragsrätt tycker jag är felaktigt.</pre><pre>Anf. 21 HUGO HEGELAND (m) replik:</pre><pre>Fru talman! Jag tycker att det är självklart att ett\r\nföretag får göra avdrag för alla kostnader som krävs\r\nför verksamhetens bedrivande. Vi har faktiskt\r\nstörre kontroll på företagsreklamens utformning än\r\npå utformningar av de politiska partiernas reklam.</pre><pre>Anf. 22 GÖSTA LYNGÅ (mp) replik:</pre><pre>Fru talman! Jag kan hålla med om att liknande\r\nkontroll skulle kunna gälla politiska partier, men\r\ndet är inte detta dagens diskussion gäller. Däremot\r\nförstår jag inte alls att alla utgifter skall vara\r\navdragsgilla. Det är en mycket märklig inställning.\r\nMen ett antal avgifter skall visst vara det.</pre><pre>Förste vice talmannen anmälde att Hugo Hegeland\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 23 LARS HEDFORS (s):</pre><pre>Fru talman! Folkpartiet har anklagat oss\r\nsocialdemokrater -- nu hör jag att Kjell Johansson\r\ninstämmer i dessa anklagelser -- för att vi skulle ha\r\nsvikit skattereformen. I det betänkande som vi nu\r\ndiskuterar avslöjas detta resonemang på ett brutalt\r\nsätt som rent och skärt hyckleri. Här kan vi se hur\r\nfolkpartiet bröt mot skatteöverenskommelsen långt\r\ninnan den socialdemokratiska regeringen och den\r\nsocialdemokratiska riksdagsgruppen hade tagit\r\nställning i momsfrågan. Man bröt mot en viktigt\r\nprincip om dubbelbeskattning av aktieutdelningar.</pre><pre>Till min oförställda häpnad sade Kjell Johansson\r\natt folkpartiet alltid har kritiserat\r\ndubbelbeskattningen. Detta är faktiskt ren och skär\r\nlögn. Vi vet ju att för ett år sedan, när den stora\r\nskattereformen antogs -- det är bara att läsa\r\ninnantill i betänkande nr 30 -- betonade Kjell\r\nJohansson och hans partivänner med emfas att\r\ndubbelbeskattningen skulle vara kvar. Förnekar\r\nverkligen Kjell Johansson detta? Nu sade han att\r\ndubbelbeskattningen skall avvecklas. Tala om att\r\nkasta sten i glashus! Jag tycker att folkpartisterna,\r\nsom har fört fram detta budskap och anklagat\r\nsocialdemokratin, borde skämmas.</pre><pre>Fru talman! Skatteutskottet hade för exakt en\r\nvecka sedan en offentlig utfrågning om EG med\r\nrubriken Sverige, EG och skatterna. Där fick vi en\r\nmängd viktig information om skatterna, även om\r\nföretagsbeskattningen. Vi lärde oss för det första\r\natt vi här i Sverige har en väl fungerande\r\nföretagsbeskattning. För det andra lärde vi oss att\r\ndenna företagsbeskattning internationellt sett är\r\nfördelaktig. För det tredje lärde vi oss att\r\nföretagsbeskattningen är väldigt viktig för var\r\nnågonstans företagen väljer att förlägga sina\r\ninvesteringar.</pre><pre>Företagsbeskattningen är alltså ett viktigt\r\nincitament för företagen att stanna kvar och\r\nutvecklas i Sverige. Det är naturligtvis positivt för\r\nsysselsättningsläget i vårt land, och det är någonting\r\nsom Lars Bäckström och vänsterpartiet borde\r\ntänka på. Vänsterpartiets förslag om en skärpning\r\nav företagsbeskattningen leder naturligtvis till att\r\nföretagen söker sig på andra håll, vilket i sin tur\r\nleder till ökad arbetslöshet i Sverige. Det är detta\r\nsom är den stora orättvisan, att vissa människor\r\nställs vid sidan av, blir arbetslösa och upplever att\r\nde inte längre behövs. Jag betvivlar inte att\r\nvänsterpartiet har stora ambitioner när det gäller\r\nfördelningspolitik, men vänsterpartiets förslag\r\nleder precis till motsatsen, dvs. till ökade klyftor.</pre><pre>Som vanligt -- höll jag på att säga -- är man i\r\nmoderata samlingspartiet inte nöjd med den\r\nföretagsbeskattning vi har, även om den råkar vara\r\nfördelaktig. Man vill ha ytterligare förbättringar för\r\nföretagarna. Det är naturligtvis konskvent och helt\r\ni linje med moderaternas fördelningspolitiska\r\nmålsättning, att förbättra för höginkomsttagare och\r\nkapitalägare samtidigt som man föreslår\r\nförsämringar för låginkomsttagare -- de skall\r\nklämmas åt.</pre><pre>En annan intressant iakttagelse som man kan göra\r\ni detta betänkande är den stora splittringen, trots\r\nfolkpartiets reträtt i fråga om dubbelbeskattningen,\r\nmellan de två partierna inom den s.k.\r\nhögeralliansen. Man är oense på inte mindre än 18\r\npunkter i detta betänkande. Då måste man ställa\r\nfrågan: Om det nu skulle gå så illa att det blir en\r\nborgerlig regering till hösten, på vilka av dessa 18\r\npunkter skall moderaterna ge sig? På vilka punkter\r\nskall folkpartiet ge sig? Eller för att använda\r\nfolkpartiets egen dunkla vokabulär: Vilka av dessa\r\npunkter skall man svika? Kan ni inte lätta en liten\r\naning på förlåten i dag, så att vi före valet får reda\r\npå hur det blir med företagsbeskattningen? Jag är\r\nsäker på att det finns väldigt många väljare som är\r\nnyfikna på ert svar.</pre><pre>Hur kommer högeralliansens skattepolitik att över\r\nhuvud taget se ut i en eventuell borgerlig regering?\r\nMan är ju oense på hundratals punkter. Jag tänkte\r\nta mig friheten att citera vad skatteutskottet vice\r\nordförande Bo Lundgren sade när vi diskuterade\r\ndessa frågor före jul. Då betecknade han förslagen\r\ni folkpartiets skattepolitik såsom de hade framförts\r\ni skattereformen som ''orimliga'' och ''snurriga''.\r\nHan använde t.o.m. ordet ''vanvettiga'' om\r\nfolkpartiets förslag. Då blir min fråga: Vilka av\r\ndessa orimliga, snurriga och vanvettiga\r\nskatteförslag måste Bo Lundgren m.fl. moderater\r\nacceptera? Eller måste folkpartiet vika sig på alla\r\ndessa punkter? Jag ser fram emot ett svar på den\r\nfrågan.</pre><pre>Fru talman! Som jag tidigare sade finns det ett\r\nmycket stort antal reservationer fogade till detta\r\nbetänkande. Alla frågor i dessa reservationer\r\nbehandlade vi för ett år sedan i samband med\r\nskattereformens genomförande, och de flesta av\r\ndem behandlades faktiskt så sent som för sex\r\nmånader sedan. Därför behöver jag inte gå in på\r\nvarje enskild reservation och kommentera den. Jag\r\nkan bara hänvisa till tidigare debatter.</pre><pre>Jag skall emellertid göra ett enda undantag och det\r\ngäller den proposition som också behandlas i\r\nutskottsbetänkandet, proposition nr 167. I denna\r\nproposition föreslås att vissa aktiebolag skall få\r\nmöjligheter att dela upp verksamheten på mindre\r\nenheter, utan att det skall få några\r\ninkomstskattekonsekvenser. Det knyts vissa villkor\r\ntill detta, bl.a. att aktierna skall vara inregistrerade\r\nvid Stockholms fondbörs. Detta är naturligtvis ett\r\nförslag som är bra för de företag som har en enda\r\nverksamhetsgren som på något vis är udda och\r\navviker från företagets ordinarie verksamhet eller\r\nför de företag som har en verksamhetsgren som är\r\nsärskilt riskfylld. Då är det bra att man kan skilja ut\r\nden i ett särskilt bolag. Det är det som\r\npropositionen avser att underlätta.</pre><pre>Nu finns det invändningar mot propositionens\r\nförslag. I reservation nr 1 föreslås att även icke\r\nbörsnoterade företag skall få denna möjlighet.\r\nAvslutningsvis vill jag då bara erinra om -- och det\r\nstår tydligt och klart uttryckt i både betänkandet\r\noch propositionen -- att detta förslag är ett\r\nprovisorium. De övergripande\r\nomstruktureringsreglerna skall ses över. Det finns\r\ndärför anledning att vänta och se vad en sådan\r\növersyn kan ge för resultat innan man går vidare i\r\ndetta arbete. Låt oss alltså vänta och se.</pre><pre>Fru talman! Jag yrkar alltså avslag på reservation nr\r\n1 och övriga reservationer samt bifall till utskottets\r\nhemställan i dess helhet.</pre><pre>Anf. 24 KJELL JOHANSSON (fp):</pre><pre>Fru talman! Det är något förvånande att Lars\r\nHedfors ägnar sig åt den här typen av debatt, när vi\r\nnu har bestämt oss för att vara disciplinerade och\r\nhålla tiden. Dessutom är inte Lars Hedfors\r\nresonemang speciellt fruktsamt.</pre><pre>Vid varje tillfälle som innehållet i skattereformen\r\nhar debatterats har jag framhållit att det finns\r\npunkter i den som vi inte gillar. Det finns inslag som\r\nskulle ha sett annorlunda ut om vi själva hade fått\r\nutforma dem. Det Lars Hedfors kritiserar är att vi\r\nhåller vårt ord och står fast mandatperioden ut vid\r\nde förslag som socialdemokraterna och folkpartiet\r\nhar kommit överens om och för den skattepolitik\r\nsom riksdagen har beslutat om. Jag tycker att det är\r\nlitet omoraliskt att kritisera detta.</pre><pre>Frågan om dubbelbeskattning av aktier handlar om\r\nen liberal ideologi. En dubbelbeskattning av aktier\r\när inte förenligt med den liberale ideologin.\r\nDäremot går det utmärkt ihop med en socialistisk\r\nideologi. När det gäller att skapa ett fondsamhälle,\r\npassar det med dubbelbeskattning. Att påstå att\r\nfolkpartiet genom skattereformen skulle ha skrapat\r\npå livsnerven för vår egen ideologi saknar total\r\ntrovärdighet, Lars Hedfors.</pre><pre>Fru talman! Är det bara citat som Lars Hedfors vill\r\nha, så nog skall jag skaffa fram citat av vad olika\r\nsocialdemokrater har uttalat om moms på mat.</pre><pre>Anf. 25 LARS BÄCKSTRÖM (v):</pre><pre>Fru talman! Lars Hedfors sade att vänsterpartiets\r\nförslag om att reformera företagetsbeskattningen\r\nhotar sysselsättningen. Vi har föreslagit att man\r\nskall ha en samlad utredning om\r\nföretagsbeskattning. I den skall ingå att avveckla\r\nSURV-systemet, eftersom det leder till inlåsningar\r\noch försämrad produktivitet.</pre><pre>Det som styr sysselsättningen rent allmänt är\r\nvinstläget i Sverige jämfört med\r\nkonkurrentländernas vinstläge. En\r\nvinstbeskattning påverkar dock inte vinstläget i sig.\r\nJag tror att vinstläget måste ligga i paritet med\r\nomvärldskonkurrenternas. Det är riktigt. Vi har\r\ninte krävt att Sverige skall ha en högre\r\nvinstbeskattning än omgivande konkurrentländer,\r\nutan att den svenska vinstbeskattningen skall höjas\r\nså att den närmar sig omvärldens.</pre><pre>Västtyskland, numera Tyskland, hade en\r\nvinstbeskattning på 56 % som man nu har sänkt till\r\nungefär 50 %. Belgien har en nominell skatt på\r\ndrygt 40 % -- effektivt 38 %. Sverige ligger på\r\nextremt avvikande ca 20 %, medan det normala i\r\nEuropa torde vara någonstans runt 30 %. Vi har\r\nalltså en vinstbeskattning som är 10 procentenheter\r\nlägre.</pre><pre>Vi beräknar att staten under 1991 skall få in upp\r\nemot 400 miljarder på skatter. Av detta kommer\r\nföretagens vinstbeskattning att leverera 22\r\nmiljarder. Det vi begär är inte dramatiskt. Vi begär\r\natt vinsterna skall fördelas även till andra grupper\r\nän kapitalägarna. Det är vår fördelningspolitik.</pre><pre>Sysselsättningen avgörs inte enbart av var\r\nbeskattningen är låg. I så fall skulle alla Europas\r\ninvesteringar ske i Sverige. Vi har en rad andra\r\nväsentliga faktorer, såsom infrastruktur, tillgång på\r\narbetskraft, närhet till marknader. Vi har också den\r\noerhörda dominansen av storföretag som finns i\r\nSverige och som verkar hämmande på utvecklingen\r\nav mindre företag och på sysselsättningen. Det\r\nvisar den undersökning av Sveriges\r\nkonkurrensförhållanden som gjorts av Michael\r\nPorter från Harvarduniversitetet. Han säger att\r\nskatterna inte är så viktiga i Sverige som han\r\ntrodde. Det finns andra begränsningar för\r\nsysselsättning och tillväxt i Sverige. Så säger den\r\nekonomiska forskningen. Men Lars Hedfors har\r\ntydligen den uppfattningen att vi får sysselsättning\r\ngenom att ha en låg företagsbeskattning. Det är ju\r\ninte någon klassisk socialdemokratisk linje utan\r\nnågot helt annat. Jag tror inte att man skall stanna\r\nvid den uppfattningen utan återvända till den andra\r\nlinjen, nämligen att Sverige kan ha en\r\nvinstbeskattning som ligger i pari med vad man har\r\npå den europeiska kontinenten.</pre><pre>Anf. 26 HUGO HEGELAND (m):</pre><pre>Fru talman! Lars Hedfors avvisade vårt krav på att\r\näven icke börsnoterade företag skulle få åtnjuta\r\nskattefrihet vid utdelning på alla sina dotterbolags\r\naktier osv. Även dessa slags företag har ju intresse\r\nav att kunna effektivisera sin kapitalanvändning\r\noch att kunna få göra det genom att dela upp\r\nföretaget på olika bolag utan skattekonsekvenser.\r\nDet är ju ändå viktigt att påpeka att\r\naktiemarknadsaspekterna inte behöver vara den\r\nenda anledningen till delningen. Den kan vara\r\nstarkt motiverad av andra skäl; t.ex. att öka\r\nbolagens kreditmöjligheter. Där har vi verkligen\r\nsakliga skäl för vår reservation.</pre><pre>Lars Hedfors påstod att moderata samlingspartiets\r\nförslag till förbättringar för företagen kommer att\r\ninnebära försämringar för låglönegrupperna. Det\r\när rent nonsens. Förbättringar för företagen\r\nmöjliggör ju förbättringar för de anställda. Det är\r\ndet avgörande. Det är i företagen välfärden skapas\r\ni första hand och inte i kanslihuset eller i\r\nsocialdemokratiska partiet.</pre><pre>Lars Hedfors förde debatten nästan i ett slutet rum\r\noch nämnde inte ett ord om att vi fortfarande har\r\nen behandling av företagen som får till konsekvens\r\natt de lockas att flytta ut ur landet. Det måste ju\r\nbero på att konkurrensvillkoren är bättre i utlandet\r\nän i Sverige. Det är viktigt att vi åtminstone i viss\r\nutsträckning kan förhindra detta genom att ha så\r\nförmånliga beskattningsregler som möjligt när det\r\ngäller företagen.</pre><pre>Lars Hedfors uttalade en stilla bön: Kan ni inte,\r\nsade han, i dag lätta litet på förlåten när det gäller\r\nen borgerlig regerings skattepolitik. Nej, Lars\r\nHedfors. Det nöjet vill jag inte ta ifrån oss, att hela\r\nsommaren kunna hålla Lars Hedfors på\r\nsträckbänken. Om Lars Hedfors lättar på förlåter i\r\nandra sammanhang -- om han nu är voyeur -- så må\r\ndet vara hänt.</pre><pre>Anf. 27 ROLF KENNERYD (c):</pre><pre>Herr talman! Jag vill göra ett par konstateranden\r\nmed anledning av Lars Hedfors anförande och\r\ndessutom ställa ett par frågor.</pre><pre>När det gäller det fördelningspolitiska inslaget i just\r\nföretagsbeskattningen är det ju obestridligt att\r\nsmåföretag i allmänhet och egenföretag i synnerhet\r\ni dag är missgynnade i förhållande till de stora\r\nföretagen. En fördelningspolitik inom\r\nföretagsskatteområdet måste alltså innebära\r\nförbättrade villkor för de förstnämnda.</pre><pre>Jag vill också gärna kommentera -- även om jag inte\r\nvar direkt tillfrågad -- frågan om en borgerlig\r\nregerings skattepolitik. Jag har tidigare i denna\r\ntalarstol deklarerat att moderaternas vidlyftigheter\r\ni skattefrågor måste minska väsentligt. Jag utgår\r\nfrån att så kommer att ske när de är i\r\nansvarsställning. Jag utgår också från att folkpartiet\r\nfortsätter att lösgöra sig från såväl det rigida\r\nfasthållandet vid skatteuppgörelsen med\r\nsocialdemokraterna -- som i dag ändå visar vissa\r\ntendenser till upplösning -- som det i allmänna\r\ntermer visade närmandet till moderaterna.</pre><pre>Jag tycker att det finns anledning att upprepa att\r\näven skattesystemets fortsatta reformering kräver\r\nen ny regering, baserad på en ickesocialistisk grund\r\noch med ett väsentligt centerinslag.</pre><pre>En av de frågor jag tänkt ställa är en motfråga när\r\ndet gäller det socialdemokratiska skattealternativet\r\nför den händelse det skulle bli en socialistisk\r\nmajoritet efter höstens val. Avslutningsvis har jag\r\ntvå korta frågor. För det första upprepar jag min\r\ntidigare ställda fråga om läget när det gäller särskild\r\nredovisningsmetod. För det andra: Delar Lars\r\nHedfors min framförda uppfattning om behovet av\r\noperativ kompetensförstärkning i\r\nregeringskansliet?</pre><pre>Anf. 28 LARS HEDFORS (s):</pre><pre>Herr talman! Jag noterar litet lätt resignerat att\r\nnågot besked om en gemensam borgerlig\r\nskattepolitik får vi inte före valet. Där lägrar sig\r\nalltså dimmorna fortfarande lika tungt över\r\nförslaget och väljarna lämnas i ovisshet.</pre><pre>På Rolf Kenneryds fråga kan jag svara att det\r\nsocialdemokratiska skattealternativet är\r\nfullständigt kristallklart. Vi står fast vid\r\nskattereformens principer. Vi är inte främmande\r\nför att göra vissa utvärderingar och uppföljningar.\r\nOm det av fördelningspolitiska eller\r\nskattekontrolltekniska skäl finns behov av det kan\r\nman göra smärre ändringar.</pre><pre>Kjell Johansson säger att vid varje tillfälle då man\r\nhar diskuterat frågan om dubbelbeskattning av\r\nutdelning på aktiekapital har han framfört att det är\r\nnågot som folkpartiet inte har tyckt om. Det är en\r\nav de punkter han inte har velat genomföra. Men\r\nändå har man alltså ställt upp på en\r\növerenskommelse med socialdemokraterna där\r\nman har föreslagit och varit med om att genomdriva\r\natt dubbelbeskattning av utdelning på aktier skall\r\ngenomföras. Så sent som för ett år sedan uttalade\r\nman uttryckligen att det skulle vara på det viset.</pre><pre>Skattereformen är ju en kompromiss; det vet alla.\r\nVi som var med i den kompromissen har fått ge och\r\nta. Vi har kanske inte alltid tyckt om alla förslag,\r\nmen vi har varit överens. När vi har varit överens\r\nhar vi stått för de här förslagen och de här\r\nprinciperna. Nu bryter folkpartiet en viktig princip.\r\nSamtidigt anklagar man oss för att göra samma sak.\r\nDet, Kjell Johansson, är hyckleri i den högre\r\nskolan.</pre><pre>Lars Bäckström säger att han pläderar för en\r\nskärpning av företagsbeskattningen. Vi\r\nsocialdemokrater drev i skatteuppgörelsen hårt den\r\nlinjen att man skulle skärpa beskattningen av\r\nkapital. Så har också skett med mer än 30 miljarder\r\nkronor. Vi har verkligen inte fallit undan för\r\nkapitalägarna.</pre><pre>Hugo Hegeland vill utvidga förslaget i\r\npropositionen till att gälla även icke börsnoterade\r\nföretag. Jag förstår inte vad vitsen skulle vara med\r\ndet, om man nu skall se över det hela. Om man\r\ngenomför ett provisorium tar man det allra\r\nnödvändigaste och sedan får man vänta och se om\r\ndet kan behöva utvidgas.</pre><pre>Jag har inte, Hugo Hegeland, sagt att ert förslag när\r\ndet gäller företagsbeskattningen skulle gå ut över\r\nlåglönegrupperna. Det har jag definitivt inte sagt.\r\nJag sade att samtidigt som ni lägger fram förslag om\r\nkraftiga skattesänkningar för kapitalägare och\r\nhöginkomsttagare genomför ni förslag som drabbar\r\nlåginkomsttagare.</pre><pre>Anf. 29 HUGO HEGELAND (m):</pre><pre>Herr talman! Lars Hedfors hävdade att den\r\nborgerlig skattepolitiken ligger i dimma medan den\r\nsocialdemokratiska är kristallklar. Jag förstår att\r\nLars Hedfors särskilt tänkte på den\r\nsocialdemokratiska inställningen under senare tid\r\nnär det gäller differentierad moms på baslivsmedel.\r\nNär det gäller var socialdemokraterna står i det\r\navseendet behöver jag inte be Lars Hedfors lätta\r\nens en aning på förlåten. Han är helt avklädd.</pre><pre></pre><pre>Anf. 30 LARS BÄCKSTRÖM (v):</pre><pre>Herr talman! Det är riktigt, som Lars Hedfors\r\nsäger, att genom skatteomläggningen vidgades\r\ninkomsterna från kapitalbeskattningen, och det är\r\nvi positiva till. Det håller vi regeringen räkning för.\r\nDet är det positiva inslaget när det gäller\r\nfördelningspolitiken.</pre><pre>Man kunde också ha gått vidare med den\r\ninriktningen och haft en ännu striktare enhetlig\r\nkapitalbeskattning, utan de många undantag som\r\nnu finns. Vi är alltså överens om färdriktningen\r\nmen inte om hur långt man borde ha gått.</pre><pre>När det gäller företagsbeskattningen är vår poäng\r\nden att man bör höja inkomstbeskattningen av\r\nföretagen. Däremot säger vi i vår reservation att\r\näven andra skatter och avgifter påverkar\r\nkostnadsläget, vinst- och löneutrymmet samt\r\ninvesteringar och sysselsättning. Sådana övriga\r\nskatter är energibeskattning, miljöavgifter och\r\nsocialavgifter. Vi vill få till stånd en översyn för att\r\nfå fram en näringspolitiskt och fördelningspolitiskt\r\nbra företagsbeskattning. Vi är dock helt på det\r\nklara med att den svenska vinstbeskattningen bör\r\nhöjas.</pre><pre>Detta kan uttryckas mycket enkelt. Man har gått\r\nigenom de 500 största företagen i Sverige med\r\navseende på vilka som betalat mest i skatt. Det\r\nföretag som betalade mest skatt var ABB.\r\nBeträffande bakgrunden till detta vill jag hänvisa\r\ntill Veckans Affärer, som skriver att den största\r\nskattebetalaren var ABB med 2,8 miljarder i skatt,\r\nvarav huvuddelen erläggs utanför Sverige. Att\r\nABBs effektiva skattebelastning har stigit förklaras\r\nav att ABB har haft kraftiga vinstökningar i länder\r\nmed relativt hög företagsskatt, framför allt i\r\nTyskland.</pre><pre>På andra plats kom Ericsson. Veckans Affärer\r\nframhåller att anledningen till att Ericssons\r\neffektiva skattesats är lägre än ABBs är att Ericsson\r\ninte har någon verksamhet att tala om i Tyskland.</pre><pre>Tredjeplatsen togs även i år av Stora, och den\r\nfrämsta orsaken till dess ökade skattesats är\r\nförvärvet av tyska Feldmühle, som svarar för en\r\ntredjedel av omsättningen.</pre><pre>Det är alltså de storföretag som har hög andel\r\nverksamhet utomlands som får betala den högsta\r\nskatteandelen bland de svenska storkoncernerna.\r\nDet bevisar vad jag säger, att Sverige har\r\nVästeuropas lägsta bolagsbeskattning, lägre än\r\nEG-ländernas. Jag tror att det skapar\r\nsnedvridningar och inlåsningar att följa linjen en\r\nlåg inkomstbeskattning för att skapa tillväxt. Det är\r\nen mild form av inre devalvering. Den politiken\r\nprövade ni redan 1982, och den har -- vilket Rune\r\nMolin numera erkänner -- skapat inlåsningar.</pre><pre>Det är inte så vi skapar industriell tillväxt, utan det\r\när genom att satsa på forskning, god infrastruktur\r\noch utbildning av arbetskraften samt genom att ha\r\nett kostnadsläge och en vinstbeskattning som inte\r\när lägre än omvärldens utan något högre. De andra\r\nskattehöjningar som vi behöver kan vi ta ut genom\r\nandra skatter. Men subventionera inte industrin --\r\ndet gynnar den inte på sikt!</pre><pre>Anf. 31 ROLF KENNERYD (c):</pre><pre>Herr talman! Lars Hedfors frågade i sitt anförande\r\nom det borgerliga regeringsalternativets\r\nskatteförslag, och jag framförde vissa synpunkter\r\npå det. Jag erinrar om att min fråga inte gällde det\r\nsom Lars Hedfors svarade på, nämligen det\r\nsocialdemokratiska partiets skatteförslag, utan det\r\nsocialistiska regeringsalternativets skatteprogram.\r\nVilka vänsterpartikrav på t.ex.\r\nföretagsbeskattningsområdet skall tillgodoses i det\r\nsamlade socialistiska regeringsalternativets\r\nskatteprogram?</pre><pre>Frågan kvarstår, eftersom den inte är besvarad.\r\nVad är det socialistiska regeringsalternativets\r\nskatteprogram? Dessutom kvarstår de övriga av\r\nmig ställda frågor som inte har besvarats. Om inget\r\nsvar kommer, tolkar jag det så att Lars Hedfors i\r\ndessa hänseenden inte har någon åsikt.</pre><pre>Anf. 32 KJELL JOHANSSON (fp):</pre><pre>Herr talman! Vi har varit överens om\r\nskattereformen, sade Lars Hedfors. Javisst har vi\r\nvarit det, och det trodde jag också skulle gälla, men\r\ninte på det sätt som Lars Hedfors framställer det.\r\nDet är ändå ganska märkligt att ni hävdar att ni\r\nutan vidare, utan att över huvud taget tala med oss\r\nom matmomsen, skall ha rätt att bryta\r\nskatteöverenskommelsen på den punkten. Och det\r\nhandlar inte bara om den, utan i och med att man\r\ngör detta öppnar man dammluckorna också då det\r\ngäller mervärdeskatten. Nu är det fritt fram för\r\nförändringar.</pre><pre>Ni hävdar att ni ensidigt, utan att tala med oss, kan\r\nbryta den uppgörelse som träffats om den\r\nekonomiska politiken. Mervärdeskatten på mat\r\noch differentierad moms är frågor som vi har varit\r\nense om och beträffande vilka det tidigare över\r\nhuvud taget inte har glunkats om någon avvikande\r\nuppfattning från partierna.</pre><pre>Till grund för den liberala politiken ligger enskilt\r\nägande. Fundamentet är att människor fritt kan\r\nstarta och driva företag och att man har ett enskilt\r\nägande. Ni vill ha en socialistisk utveckling, ett\r\nlöntagarfondssamhälle. Hur i all världen kan ni\r\nhävda att vi genom överenskommelsen om\r\nskattereformen tillsammans med er skulle ha\r\nuppgivit vår själ och ha övergivit fundamentet för\r\nliberal politik? Det är fullständigt orimligt för att\r\ninte säga löjligt att framföra ett sådant resonemang.</pre><pre>Anf. 33 LARS HEDFORS (s):</pre><pre>Herr talman! Kjell Johansson envisas med att tala\r\nom momsen. Jag vill bara säga -- och det är också\r\nett svar på Hugo Hegelands raljerande här -- att vi\r\npå den punkten inte har brutit mot någon princip i\r\nskattereformen, eftersom vi redan har en\r\ndifferentierad moms på mat och andra varor. Det\r\nhar däremot folkpartiet gjort. Kjell Johansson\r\nundviker sorgfälligt att över huvud taget\r\nkommentera det folkpartistiska hyckleriet på\r\ndenna punkt.</pre><pre>Jag vore tacksam om denna debatt kunde resultera\r\ni att folkpartiet i fortsättningen talar med litet\r\nmindre bokstäver om svek, såsom man har gjort\r\ntidigare.</pre><pre>Jag skall också svara på Rolf Kenneryds frågor, som\r\njag inte hann med att besvara i den föregående\r\nreplikrundan.</pre><pre>Vi anser att småföretagen i allra högsta grad har\r\ngynnats av skattereformen. Vi har faktiskt gått så\r\nlångt att vi har gjort förbättringar i förhållande till\r\nde ursprungliga förslagen från URF. Det gäller\r\nt.ex. beträffande tak för SURV-avsättningar, som i\r\nallra högsta grad gynnar kapitalintensiva\r\nsmåföretag.</pre><pre>Läget när det gäller SRM, Rolf Kenneryd, är att\r\ndet bedrivs ett synnerligen intensivt arbete i\r\nregeringskansliet på den punkten, av folk med den\r\nallra högsta kompetensen. Också i det avseendet\r\nfår Rolf Kenneryd ett klart och tydligt svar.</pre><pre>Slutligen till Lars Bäckström: Jag hävdar att ert\r\nförslag till skärpning -- för det är fråga om en\r\nskärpning, eller hur? -- av företagsbeskattningen\r\nleder till att vi kommer i ett sämre läge, till att\r\nföretagen får incitament att investera i utlandet och\r\ntill en ökad arbetslöshet i vårt land. Dessutom, Lars\r\nBäckström: Om vi skärper beskattningen av\r\nföretagen har vi inte den minsta garanti för att det\r\nockså innebär en skärpning av beskattningen av\r\nföretagarna. Skärpningen kommer i stället med all\r\nsannolikhet att lastas över på konsumenterna eller\r\npå löntagarna. Det finns alltså ingen sådan garanti.\r\nTvärtom visar erfarenheter från USA att det just är\r\nkonsumenterna som får betala en sådan skärpning.</pre><pre>Anf. 34 HUGO HEGELAND (m):</pre><pre>Herr talman! Den princip som vi syftar på är\r\nprincipen om differentierad mervärdeskatt\r\navseende baslivsmedel, och på den punkten har ni\r\nändrat er. Om nu Lars Hedfors inte vill kalla det för\r\nen principiell ändring, så à la bonne heure. Men\r\nLars Hedfors kan ändå inte förneka att ni så sent\r\nsom den 19 mars i ett utskottsbetänkande avvisade\r\ncenterns motionsförslag om en differentierad moms\r\npå livsmedel. Om ni inte har ändrat någon princip,\r\när det ändå en väsentlig princip för Lars Hedfors\r\noch det socialdemokratiska partiet att ändra sig\r\nfram och tillbaka. Ni har ändå ändrat uppfattning i\r\ndenna fråga i förhållande till för bara ett år sedan.\r\nDet kan anföras en uppsjö av citat av Erik Åsbrink\r\nför detta, medan Lars Hedfors inte har yttrat sig så\r\nofta. Ni har tidigare haft en helt annan inställning,\r\nsom ni har ändrat. Jag får väl kalla det för\r\nprinciplöshet.</pre><pre>Anf. 35 LARS BÄCKSTRÖM (v):</pre><pre>Herr talman! Bara helt kort till Lars Hedfors: De\r\namerikanska erfarenheterna är de rakt motsatta. I\r\nden rapport som i varje fall jag fick och som vi\r\nhörde berättas om när skatteutskottet var i USA\r\nredovisade man en studie från kongressen, Revise\r\nin the Corporate Income Tax. Nationalekonomiska\r\nstudier gav vid handen att bördan av\r\nföretagsbeskattningen bars av företagen eller\r\nkapitalägarna.</pre><pre>Forskningen i USA pekar alltså i motsatt riktning.\r\nJag har rapporten här i min hand, Lars Hedfors,\r\noch vi kan gemensamt studera den efter\r\nkammardebatten.</pre><pre>Däremot är det inte givet var skattebördan kommer\r\natt tas ut. Det avgörs av styrkeförhållandena i den\r\nfackliga kampen. Men det är alldeles klart att\r\nSverige har Europas lägsta bolagsskatt. Vi vill höja\r\nden så att den närmar sig nivån i det övriga Europa.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>10 § Förmögenhetsskattefrågor m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU31 Förmögenhetsskattefrågor (prop.\r\n1990/91:168).</pre><pre>Anf. 36 BO LUNDGREN (m):</pre><pre>Herr talman! Låt mig inledningsvis yrka bifall till\r\nreservationerna 6 och 13 samt till de reservationer\r\nmed moderat deltagande under moment där andra\r\nkan tänkas yrka bifall till sina reservationer.</pre><pre>Det är intressant att följa kammardebatten. Det är\r\ntyvärr inte alltför många som gör det. En del frågor\r\nhar diskuterats tidigare. Mönstren upprepar sig. Vi\r\nhade en debatt där skatteutskottets ordförande\r\nberömde sig för att ha medverkat till en kraftig\r\nskärpning av kapitalbeskattningen, dvs. det vi nu\r\ndiskuterar. Ordföranden sade att\r\nkapitalbeskattningen hade skärpts med 30\r\nmiljarder och att det var mycket bra. Han glömde\r\nnogsamt att berätta att större delen av den s.k.\r\nkapitalskatteskärpningen var förändringar av\r\nfastighetsskatten och boendebeskattningen som\r\nvanliga människor får betala för med tiotals\r\nmiljarder i skatteskärpning -- liksom\r\nmomsskatteskärpningar en gång i tiden\r\ngenomfördes. Det går inte att dölja\r\növerbeskattningen av vanliga människor genom att\r\nkalla det kapitalbeskattning. Det borde man hålla\r\nsig för god för att göra.</pre><pre>Det som präglade Lars Hedfors inlägg tidigare var\r\natt skattetrycket i Sverige är snarare för lågt än för\r\nhögt. Det skall fortsätta att vara högt. Man kan inte\r\nsänka några skatter över huvud taget.</pre><pre>Utgångspunkten för den debatt vi skall ha nu måste\r\nändå vara verkligheten. Verkligheten i Sverige är\r\nförst och främst att socialdemokraternas s.k. tredje\r\nvägens ekonomiska politik har kollapsat. Det är en\r\nkraftig ökning av arbetslösheten. Vi ser risker för\r\nframtiden med de varselsiffror som kommer från de\r\nolika länen i Sverige.</pre><pre>Det är naturligtvis precis som Kjell-Olof Feldt har\r\nskrivit i sin bok, nämligen att socialdemokraterna\r\nmisskötte den politik de avsåg att bedriva. Den var\r\nfelaktig från början. Men de kunde inte ens fullfölja\r\nde linjer som de ursprungligen hade tänkt sig. Då\r\nblev det en mycket besvärlig ekonomisk situation.</pre><pre>Detta syns bl.a. på utvecklingen av\r\ninvesteringarna. Förra året investerade svenska\r\nföretag utomlands för över 100 miljarder kronor.\r\nUtländska företag investerade i Sverige för knappt\r\nen tiondel av det beloppet. Det är omöjligt för\r\nSverige att fortsätta som industrination och ge\r\narbete åt människorna om det inte investeras i nya\r\narbetsplatser. Härvidlag är det centralt att de\r\nmindre och medelstora företagen får sådana\r\narbetsvillkor att de faktiskt kan utvecklas och\r\nexpandera, att nya företag kan starta och fungera.\r\nDet är avgörande och viktigt. På den punkten är\r\nsocialdemokraterna uppenbarligen inte beredda att\r\ngöra något över huvud taget.</pre><pre>Det skulle vara intressant att veta vad Lars Hedfors\r\ntillsammans med Lars Bäckström i den socialistiska\r\nkoalition, som måste vara grunden för\r\nsocialdemokraternas framtida regeringspolitik, om\r\ndet skulle få fortsatta mandat av väljarna, skulle\r\ninnebära. Hur många tror att investeringarna i\r\nSverige skulle öka när Lars Bäckström tvingar Lars\r\nHedfors att höja bolagsskatten och en massa andra\r\nskatter? Det som krävs i Sverige är att vi anpassar\r\noss till andra länders betydligt lägre skattenivåer.\r\nDet gäller framför allt sänkningar för de enskilda\r\nmänniskorna. Men det är också viktigt att ägna en\r\nhel del uppmärksamhet åt de mindre kostsamma,\r\nstatsfinansiellt sett, sänkningarna för framför allt\r\nmindre och medelstora företag som är avgörande\r\nför Sveriges möjligheter att hävda sig.</pre><pre>1990-talet måste -- jag förutsätter att väljarna\r\nkommer att uttala sig för det i höstens val -- bli ett\r\nskattesänkningens decennium. Enskilda människor\r\nskall få större rörelsefrihet, arbetsmöjligheterna för\r\nföretagsamhet skall bli sådana att vi ökar\r\ninvesteringarna i Sverige. En ny regering måste\r\nföra en politik som innebär klara förbättringar när\r\ndet gäller förmögenhetsskatt och andra\r\nföretagsskattefrågor.</pre><pre>Herr talman! För det första krävs att man slopar\r\nextrabeskattningen av mindre företag, dvs. den\r\nförmögenhetsskatt som tas ut på det arbetande\r\nkapitalet. Det bör man göra redan under\r\ninnevarande år med verkan fr.o.m. 1991.</pre><pre>För det andra måste man i avvaktan på att\r\nförmögenhetsskatten slutligen slopas, för att\r\nundvika snedvridningar på grund av olika\r\nbehandlingar av olika tillgångar, se till att\r\nbegränsningsregeln, den regel som är avgörande\r\nför hur mycket skatt man i realiteten betalar på en\r\ninkomst, förändras så att ingen har högre\r\nmarginalskatt än de ca 50 % som är avsikten. Enligt\r\nsocialdemokraternas förslag i den proposition som\r\nligger skall inte begränsningsregeln ändras mer än i\r\ntekniska avseenden.</pre><pre>Lars Hedfors, tror ni socialdemokrater att det\r\ngynnar investeringar i Sverige i nya arbetsplatser att\r\njust småföretagarna skall ha 75 % marginalskatt\r\näven i fortsättningen? Det är innebörden av detta\r\nförslag -- eller rättare sagt att inga förändringar\r\ngörs.</pre><pre>För det tredje måste arvs- och\r\ngåvoskattelagstiftningen ändras i motsvarande mån\r\nsom förmögenhetsbeskattningen. I första hand\r\ngäller det att dra ner arvs- och gåvoskattenivåerna\r\ntill de övriga nordiska ländernas nivåer. Det krävs\r\natt man undanröjer hinder för satsningar och\r\nnyföretagande. Jag talar om det kvittningsförbud\r\nför underskott som har införts på\r\nsocialdemokraternas förslag. Det gäller den högre\r\nskatt för företagande när det gäller kapitalvinster\r\nsom är förödande för viljan att satsa på risktagande.</pre><pre>Vi måste generellt minska skatten på just\r\nriskvilligt sparande. Hur tror Lars Hedfors att man\r\nkommer att kunna få en satsning på risksparande i\r\nSverige när vi har 30 % skatt på en eventuell -- märk\r\nväl -- risk, dvs. en vinst som kan uppkomma av\r\nrisken. I andra länder efter ett halvår eller ett års\r\ninnehav har man fullkomlig skattefrihet. Hur skall\r\nvi få risksparande i Sverige att fungera? Det krävs\r\ndessutom särskilda insatser för högriskprojekt.</pre><pre>Vidare krävs ett slopande av dubbelbeskattningen\r\npå aktieutdelningar. Kan Lars Hedfors motivera\r\ndubbelbeskattning på aktieutdelning?</pre><pre>Vi måste få regler som innebär att kapitalandelen\r\nhos en företagares inkomster inte beskattas hårdare\r\nän kapitalbeskattningen totalt sett här i Sverige.</pre><pre>Detta utgör ett paket av åtgärder där\r\nförmögenhetsskatten är central och viktig och där\r\nandra åtgärder måste balansera upp. Vad vill\r\nsocialdemokraterna? Ingenting. Här finns ett\r\nalternativ som kan ge tillväxt i ekonomin och som\r\nkan ge en ny start för Sverige. Det är den politiken\r\nsom erfordras.</pre><pre>Anf. 37 LEIF OLSSON (fp):</pre><pre>Herr talman! Att behovet av en reformering av\r\nförmögenhetsbeskattningen är stort är tydligen\r\nnågot som praktiskt taget alla i dag är överens om.\r\nDet säger regeringen i den proposition som vi nu\r\nbehandlar, det säger utskottsmajoriteten i dagens\r\nbetänkande, det har statsrådet Åsbrink sagt och det\r\nfinns självfallet med som en huvudingrediens i flera\r\nav reservationerna till detta betänkande.</pre><pre>Så långt tycks det alltså vara bra. Men när det sedan\r\ngäller att komma till skott och försöka göra något\r\nåt problemen genom att rätta till felaktigheter och\r\norättvisor, är tyvärr inte intresset och enigheten lika\r\nstort.</pre><pre>Finansdepartementet har gjort en översyn av\r\nförmögenhetsbeskattningen. Det var en översyn\r\nsom fick så hård och kraftig kritik att man inte ens\r\nansåg det vara lönt att ens föra förslaget vidare. Vad\r\ngör man då i stället? Jo, man ''passar'' helt enkelt\r\noch låter allt vara vid det gamla.</pre><pre>I skatteutskottets betänkande SkU30 från maj förra\r\nåret konstaterades att arbetet med\r\nförmögenhetsskatterna, arvs- och\r\ngåvobeskattningen skulle redovisas senare under år\r\n1990. Nu kan vi konstatera vad det blev för resultat\r\nav detta. Det ''bidde en tumme'' -- om ens det.\r\nTvärtom, regeringens proposition syftar inte till\r\nnågra sakliga ändringar av beskattningen. Det talar\r\nman t.o.m. nogsamt om i sammanfattningen till\r\npropositionen.</pre><pre>Herr talman! Beskattningen av förmögenhet\r\nvarierar ju mycket i olika länder. Men en sak är\r\nklar, nämligen att förmögenhetsskatten i vårt land\r\när mycket hög.</pre><pre>Från folkpartiet liberalerna vill vi särskilt peka på\r\nde mycket negativa effekterna som framträder\r\nframför allt vid beskattning av arbetande kapital i\r\nmindre och medelstora företag. Vi har, det måste\r\njag ärligen erkänna, det senaste året trott på att\r\nkanske även regeringen och socialdemokraterna\r\nskulle kunna tänka sig att se åtminstone litet mera\r\nsakligt och realistiskt på just beskattningen av\r\narbetande kapital. Men det är å andra sidan mycket\r\nvi har trott på under det senaste året -- men där\r\nsocialdemokraterna uppenbarligen inte orkat ända\r\nfram. Vi blev även i detta avseende besvikna när\r\nfinansdepartementets promemoria presenterades\r\noch vi ju snart kunde konstatera att det t.o.m. blev\r\nen avsevärd skärpning av denna beskattning.</pre><pre>Nå, nu lades denna promemoria åt sidan på grund\r\nav mycket hård kritik. Men det kom å andra sidan\r\ninte något annat förslag i stället, utan arbetande\r\nkapital skall i stort sett beskattas som hittills. Detta\r\ntrots att det borde vara klart för alla och envar att\r\ndenna skatt är skadlig och i högsta grad negativ för\r\nföretagandet i vårt land och därmed dålig för oss\r\nalla. Små och medelstora företag utgör en viktig del\r\nav svenskt näringsliv, och de bidrar i hög grad till\r\natt upprätthålla sysselsättning och välstånd i\r\nSverige.</pre><pre>Herr talman! Utskottsmajoriteten försöker slingra\r\nsig ur denna fråga genom att hänvisa till att\r\nskattereformen medfört att olägenheterna med\r\nförmögenhetsskatten blivit som man skriver\r\n''mindre framträdande än tidigare''. Jag förmodar\r\natt man då menar bl.a. den lägre marginalskatten.</pre><pre>Det är utmärkt att vi har sänkt marginalskatterna\r\nkraftigt, och jag vill påminna om att det gjorde vi\r\nliberaler tillsammans med er socialdemokrater och\r\ndet var bra för svensk ekonomi. Men just med\r\ndenna skrivning erkänner ju majoriteten att det\r\nfinns olägenheter med\r\nförmögenhetsbeskattningen, och min fråga är då\r\nganska given. Varför skall vi ha skatter på\r\narbetande kapital som fortfarande har\r\nolägenheter? Sådana skatter skall vi givetvis ta\r\nbort, och det är just det vi i folkpartiet liberalerna\r\nvill göra. Skatten på arbertande kapital måste\r\nomedelbart avskaffas.</pre><pre>Att betala förmögenhetsskatt på byggnader,\r\nmaskiner, lager, inventarier, fordringar, dvs. på\r\nallting i företaget som gör att det kan leva vidare,\r\nmotverkar givetvis företagandet och är rent ut sagt\r\nsmåföretagarfientligt. Skatten verkar ju självfallet\r\nhämmande på investeringar och på risktagande\r\növer huvud taget. För att inte tala om att skatten\r\ndränerar företagen på pengar som annars skulle\r\nkunna användas till produktiva investeringar och\r\ntill att skapa nya jobb.</pre><pre>Det är minst sagt anmärkningsvärt att\r\nsocialdemokraternas ljumma intresse för\r\nsmåföretagsamhet kan fortgå i en situation och i en\r\nkonjunktur som i dag präglas av låg tillväxt och\r\nsjunkande industriproduktion. Det är ju dessutom\r\nså att det t.o.m. inom den sektor som innefattar\r\nsmå och medelstora företag, i dag finns en tendens\r\natt investeringskapital lämnar vårt land och hamnar\r\ni andra länder. Kan det verkligen vara i\r\nsocialdemokraternas intresse?</pre><pre>Herr talman! De argument som jag försökt\r\nframföra om förmögenhetsskatten på arbetande\r\nkapital gäller i hög grad även för arvs- och\r\ngåvoskatten. Vid generationsskiften kan dessa\r\nskatter t.o.m. ibland vara väl så besvärliga som\r\nförmögenhetsskatten. Därför bör dessa skatter tas\r\nbort. Vi tar in skatter för att betala gemensamma\r\nutgifter som samhället beslutat om. De skatter som\r\nvi nu talar om är ju faktiskt tvärtom negativa\r\nskatter, dvs. de kostar mer än de smakar. Därför\r\nskall de avskaffas.</pre><pre>Herr talman! Den stora skattereformen innebar i\r\nprincip en högsta marginalskatt på ca 50 %. När det\r\ngäller den s.k. begränsningsregeln, eller spärregeln\r\nsom man ibland kallar den, anser jag inte att\r\nregeringen har kunnat ha samma inställning. Här\r\nbehåller man en marginaleffekt på 75 %, i vissa fall\r\nännu högre.</pre><pre>Folkpartiet liberalerna anser att även denna regel\r\nbör ändras så att samma sänkning av\r\nmarginaleffekterna sker här som för andra\r\ninkomsttagare. Annars blir det även här många\r\nägare av mindre och medelstora företag som får\r\n75 % i marginalskatt framöver. Även detta\r\nmotverkar ju själva syftet med skattereformen.</pre><pre>Herr talman! Sedan lång tid har vi i folkpartiet\r\nliberalerna krävt att sambeskattningen av\r\nförmögenhet skall slopas omgående. Det är\r\nfullständigt obegripligt för oss att just när det gäller\r\nförmögenhetsskatten så biter sig\r\nsocialdemokraterna och regeringen fast i något\r\nslags gammaldags tänkande, som faktiskt borde\r\nvara förlegat i dagens samhälle.</pre><pre>Utskottsmajoriteten gör det lätt för sig denna gång\r\ngenom att i alla frågor hänvisa till ytterligare\r\nberedning. Därefter avslår man alla förslag och\r\nmotioner i en enda klump. Jag tycker att vi år 1991\r\nåtminstone när det gäller sambeskattningen borde\r\nkunna vara överens om att den knappast hör till de\r\nmest logiska skatterna i vårt land. I en reservation\r\ntill detta betänkande kräver vi, tillsammans med\r\nmoderaterna och centern, att denna\r\nsambeskattning slopas. Det borde naturligtvis även\r\nbli riksdagens beslut. Vidare vill vi mildra\r\nskatteuttaget genom en höjning av det s.k.\r\nfribeloppet och en lättnad i skatteskalan.\r\nFribeloppet bör åtminstone vara så högt att t.ex.\r\nvillaägare i storstadsområdena slipper betala\r\nförmögenhetsskatt på själva boendet. Vi har ju\r\nockså sagt i vår reservation att vi tycker att skatten\r\nborde vara proportionell och att skattesatsen borde\r\nsänkas till 1 %.</pre><pre>Herr talman! Jag står givetvis bakom samtliga\r\nreservationer i detta betänkande där mitt namn\r\nförekommer, men jag ber att få yrka bifall till\r\nreservationerna nr 2, 6 och 9.</pre><pre>Anf. 38 ROLF KENNERYD (c):</pre><pre>Herr talman! Förmögenhetsskattereglerna ingick\r\nsom bekant inte i den stora skatteomläggningen.\r\nIcke desto mindre har skatteomläggningen\r\nföljdverkningar, indirekta sådana, också på\r\nförmögenhetsbeskattningens område. En del\r\nbehandlas just i det här betänkandet, och en del\r\nmer långsiktiga sådana effekter skall jag be att få\r\nåterkomma till.</pre><pre>I samband med propositionsarbetet inför det här\r\nbetänkandet utgavs en departementspromemoria.\r\nDen har senare beskrivits som en\r\ntjänstemannaprodukt utan politiskt förankring.\r\nDet är egentligen en uppseendeväckande och\r\nganska svindlande tanke att man utger en\r\ndepartementspromemoria för en landsomfattande\r\nremissomgång baserad på\r\ntjänstemannauppfattningar som inte har politisk\r\nförankring. Det luktar i högsta grad\r\nefterhandskonstruktion, eftersom den här\r\npromemorian blev utsatt för en så omfattande\r\nkritik, vilket den också förtjänade.</pre><pre>I den här promemorian föreslogs bl.a. en skärpning\r\nav förmögenhetsbeskattningen av i företag\r\narbetande kapital. Detta förslag var mycket\r\nanmärkningsvärt eftersom det lanserades vid\r\nsamma tidpunkt som den s.k. tillväxtpropositionen\r\nframlades för riksdagens behandling. Av detta\r\nsammanträffande kan man knappast dra någon\r\nannan slutsats än att regeringspartiet är omedvetet\r\nom småföretagens betydelse för dynamiken och\r\ntillväxten i Sverige, eftersom man i samma veva\r\nframlägger förslag om en skärpning av\r\nförmögenhetsbeskattningen i detta hänseende.</pre><pre>Dess bättre ledde inte promemorian till någon\r\nproposition på den här punkten. Det blir inte heller\r\nnågon sådan proposition om vi får den regering som\r\nlandet behöver och som nu ter sig högst sannolik.\r\nDet kommer tvärtom att bli så att\r\nförmögenhetsbeskattningen när det gäller det\r\narbetande kapitalet i företagen i så fall helt kommer\r\natt slopas. Jag vill i detta sammanhang yrka bifall\r\ntill reservationerna 6 och 9.</pre><pre>Herr talman! I det längre perspektivet bör\r\nförmögenhetsskatten helt avvecklas. Denna\r\nuppfattning grundar sig på de positiva förändringar\r\nsom har skett i samband med skatteomläggningen.\r\nTidigare var det ju möjligt att bygga upp\r\nobeskattade förmögenheter genom de\r\ninkonsekvenser som fanns i det gamla\r\nskattesystemet.</pre><pre>När det gäller dessa förmögenheter, dvs. de som\r\nhar byggts upp med obeskattade pengar, är det\r\nmotiverat med en förmögenhetsbeskattning. Men\r\ndenna förmögenhetsbeskattning har ju också\r\ndrabbat, och drabbar, förmögenheter som har\r\nuppstått genom arbete och sparande. När vi nu i\r\nfortsättningen har ett skattesystem som beskattar\r\nsåväl arbetsinkomster som kapitalinkomster\r\nväsentligt effektivare och rättvisare än tidigare --\r\ndetta är ju just en av omläggningens verkligt\r\npositiva effekter -- är det dags att börja överväga en\r\nsuccessiv avveckling av\r\nförmögenhetsbeskattningen.</pre><pre>Det beror alltså på att nytillkommande\r\nförmögenheter i allt väsentligt tillkommer med\r\nbeskattade medel och således är resultatet av\r\nendera idogt arbete eller sparande, eller en\r\nkombination av dessa. Båda dessa företeelser bör\r\nicke bestraffas med en förmögenhetsbeskattning.\r\nDenna successiva avveckling bör, enligt min\r\nmening, huvudsakligen tillgå så att det skattefria\r\ngrundbeloppet kontinuerligt höjs. Det gör att även\r\nslopandet av förmögenhetsbeskattningen bör ske\r\nmed en fördelningspolitisk profil.</pre><pre>Herr talman! Härmed yrkar jag även bifall till\r\nreservation nr 3.</pre><pre></pre><pre>Anf. 39 LARS BÄCKSTRÖM (v):</pre><pre>Herr talman! Det går en blå tråd från\r\nskatteutskottets betänkande nr 30 till nr 31. I det\r\nhär betänkandet har dock fp -- m-alliansen fått ett\r\naktivt stöd även från centern, och t.o.m. från\r\nmiljöpartiet i någon fråga.</pre><pre>Herr talman! Jag vill inte hävda att varje enskild\r\nborgerlig reservation saknar argument, för så är det\r\ninte. Tvärtom ser vi i vänsterpartiet mycket tydligt\r\nproblemen med förmögenhetsbeskattning av\r\narbetande kapital i mindre företag. Det problemet\r\nfinns. Men det är grundkursen som avgör\r\nfärdriktningen och inte varje enskild gir. Vi kan se\r\nen tydlig blå linje mellan dessa två betänkanden,\r\noch den går igen i all politik. Det är linjen: Sänk\r\nskatterna.</pre><pre>Finns det egentligen någon skatt som inte moderata\r\nsamlingspartiet anser är samhällsekonomiskt\r\nskadlig? Det är ju det grundkoncept moderaterna\r\nhar. Folkpartiet liberalerna och moderaterna har\r\nnu den här linjen att sänka skatteuttaget med 80\r\nmiljarder, från industriförbundet har man tagit i\r\nännu mer. Där säger man 100 miljarder. Det går en\r\nsådan blå tråd här. Genom alla dessa\r\nskattesänkningar skall man få automatiska eller\r\ndynamiska effekter. Man säger att t.ex. Portugal\r\nhar minsann mycket lägre skatter. Det är ju riktigt,\r\nPortugal har ingen förmögenhetsbeskattning alls.\r\nDe har lägre marginalskatter än Sverige också.\r\nMen det är ju inte så att Portugal har högre välstånd\r\noch högre BNP per capita än vad Sverige har. Det\r\när inte så olika att låg skatt genererar ekonomisk\r\ntillväxt. Klockartron på låg skatt är felaktig.</pre><pre>I fyra reservationer -- reservationerna 6, 7, 9 och\r\n11 -- tar en gemensam borgerlig front strid för sänkt\r\nförmögenhetsskatt, ja, egentligen slopad\r\nförmögenhetsskatt. Vi från vänsterpartiet ser också\r\nett annat system. Det har redan skett en\r\nskatteomläggning som gjort att Sverige har\r\nEuropas lägsta bolagsbeskattning och Europas\r\nnästan lägsta marginalskatter. Kanske Portugal har\r\nlägre och möjligtvis Storbritannien, men för övrigt\r\nhar Sverige den lägsta marginalskatten för vanliga\r\nlöntagare och även för höginkomsttagare.</pre><pre>När man gjort en dålig fördelningsgiv på dessa\r\nområden, fortsätter man med\r\nföretagsbeskattningen och förmögenhetsskatten.\r\nFörmögenhetsskatten har inte successivt höjts,\r\nutan den har tvärtom sänkts. Den sänktes så sent\r\nsom genom prop. 1989/90:50; och man höjde det\r\nskattefria beloppet väsentligt. Då försvann en\r\nfjärdedel av intäkterna från förmögenhetsskatten.</pre><pre>Vi från vänsterpatiet accepterar en viss justering\r\nuppåt av gränsen för det skattefria beloppet, detta\r\nmed hänsyn till de höjda taxeringsvärdena som\r\nföljde av 1990 års fastighetstaxering. Men vi sade\r\nockså att man borde skärpa skatteuttaget i de högre\r\ninkomstskikten. Men framför allt menar vi, det är\r\nvår huvudpoäng, att värderingsgrunderna för\r\nförmögenhet bör bli föremål för översyn.</pre><pre>Dagens regler gör att det blir en väsentlig skillnad i\r\nskatt för olika typer av förmögenhet. Det leder till\r\nsnedvridningar och inlåsningar, det är sant.</pre><pre>Jag kan ta några exempel. Om jag har en smärre\r\nförmögenhet på 2 milj.kr. i form av ett obelånat\r\nsmåhus kommer det att beskattas med dryga 10 000\r\nkr., och börsnoterade aktier kommer att beskattas\r\nmed 10 000 kr. Men om jag däremot har lån, jag\r\nkan t.ex. över ett årsskifte sätta in medel på ett\r\navkastningskonto, kan jag med ett lån på 2 milj.kr.\r\nreducera beskattningen av de börsnoterade\r\naktierna och få ner skatteuttaget till 3 000 kr. En hel\r\ndel terminer och optioner är inte skattepliktiga över\r\nhuvud taget. OTC-noterade aktier är i de flesta fall\r\nskattefria. Likaså är konst och antikviteter för 2\r\nmilj.kr. skattefria, och 2 milj.kr. i guld är\r\nskattefritt. Visst finns det snedvridningar i\r\nförmögenhetsskatten. Det är förvisso sant.</pre><pre>I departementspromemorian redovisas ett faktiskt\r\nförslag till ett breddat skatteuttag kombinerat med\r\nen proportionell beskattning. Där hade man olika\r\nalternativ som varierade från sänkta till ökade\r\nskatteintäkter. Promemorians förslag innebar att\r\nden s.k. begränsningsregeln skulle slopas. Det är en\r\nrätt egenartad regel som gör att skatten ibland\r\nsjunker vid stigande förmögenhet. Detta är också\r\nnågot som är anmärkningsvärt för en\r\nsmåföretagare. Man ser att skatteuttaget är större\r\npå den lilla förmögenheten än på den stora.\r\nPromemorians förslag innebar en förskjutning av\r\nskatteuttaget från små till stora förmögenheter.</pre><pre>Vi i vänsterpartiet menar att det är riktigt att söka\r\nbeskattningsformer som motverkar\r\ninlåsningseffekter i ekonomin. Åtgärder måste\r\nvidtagas mot manipulerande med lån för att\r\nnedbringa förmögenheten vid taxeringstillfället. I\r\ndessa avseenden delar vi i vänsterpartiet de\r\növerväganden som redovisades i promemorian.\r\nMen vi menar att fördelningsskäl talar för en\r\nbibehållen progression i systemet.</pre><pre>På en punkt var vi kritiska mot promemorian, och\r\ndär delar vi några av de synpunkter som har\r\nframförts här. Det finns problem, och det finns skäl\r\natt verka för en återhållsam beskattning av\r\narbetande kapital i mindre företag. Men där finns\r\nockså gränsdragningsproblem. Det finns risk för att\r\nman kan redovisa privatförmögenhet i rörelsen.\r\nDet är ett problem som måste utredas. Det finns\r\nockså problem med att skilja mellan aktiv och\r\npassiv näringsverksamhet på ett sådant sätt att man\r\ninte får snedvridningar och inlåsningar.\r\nBeskattningen är inte oproblematisk.</pre><pre>Med tanke på att förmögenhetsskatten nyligen har\r\nsänkts och den kraftiga förmögenhetstillväxt som\r\nägt rum under 80-talet, menar vi att man borde\r\nkunde öka det totala skatteuttaget även om man\r\nkommer till rätta med en del av dessa\r\nsnedvridningar och inlåsningar och kan minska\r\nskatteuttaget på arbetande kapital. De kan ske\r\ngenom ett breddat skatteunderlag och med\r\nlikformiga regler. Jag delar den värdering som\r\nframförs i skatteutskottets betänkande, nämligen\r\natt problemet har minskat i och med de sänkta\r\nmarginalskatterna. Det skall vi också ha i minnet.</pre><pre>Herr talman! Den linje jag nu har redogjort för har\r\nvi redovisat i reservation nr 4, som jag härmed\r\nyrkar bifall till.</pre><pre>Vad gäller skärgårdsfastigheterna delar vi i och för\r\nsig en del av de bedömningar som görs i reservation\r\nnr 14 och nr 15. Men med tanke på att denna fråga\r\njust nu bereds, bl.a. för att tillgodose en motion\r\nfrån vänsterpartiet, har vi i detta skede inte något\r\nyrkande. Men vi kommer naturligtvis att vidhålla\r\nvåra ståndpunkter om beredningen inte leder till\r\navsett resultat.</pre><pre>Jag vill också understryka det vi berör i vårt\r\nsärskilda yttrande vad gäller företagsförmögenhet\r\noch skattelättnader för företag i arvs- och\r\ngåvobeskattning. Visst kan vi diskutera dessa\r\nfrågor, och vi diskuterar dem gärna med\r\nsocialdemokrater och med moderater om man i\r\nnågot av dessa partier samtidigt är villiga att sätta\r\nin dessa lättnader i ett fördelningspolitiskt\r\nsammanhang. Då skall vi mer än gärna vara med att\r\nvidta dessa åtgärder. Men om man enbart tar upp\r\nproblemet i sig och säger: Sänk skatten, och sedan\r\ngör likadant på nästa område och nästa område,\r\nkommer man till ett läge där skatteuttaget ständigt\r\nminskas. Då hamnar man i ett stort\r\nfinansieringsproblem och får stora\r\nfördelningsproblem.</pre><pre>Jag och ledamoten Lundgren förde för en tid sedan\r\nen debatt här i kammaren om hur moderaterna vill\r\nfinansiera alla sina skattesänkningar. Jag fick ingen\r\nriktig rätsida på det. År 1992 vill ni minska\r\nskatteuttaget med 27,5 miljarder. Det sägs att allt\r\när finansierat. Det är klart att ni anser det. Men det\r\njag vill ha är siffror. Hur och var skall man hämta in\r\ndessa 27,5 miljarder? Förmögenhetsbeskattningen\r\när 3 miljarder, och det är inte så mycket. Varje bit\r\nför sig är inte så allvarlig, men det är den\r\nsammanlagda summa summarum som gör att vi får\r\nfördelningsproblem och finansieringsproblem. Jag\r\nvill därför, herr talman, än en gång yrka bifall till\r\nreservation nr 4.</pre><pre>Anf. 40 BO LUNDGREN (m) replik:</pre><pre>Herr talman! Lars Bäckström talar mycket om\r\nfördelningsfrågor, men han nämner inte med ett\r\nord den viktigaste fördelningsfrågan av alla,\r\nnämligen fördelningen av inkomster och inflytande\r\nmellan de vanliga medborgarna och politiker som\r\nLars Bäckström. Här företräder Lars Bäckström\r\nalltid linjen: Låt oss beskatta människorna hårdare.\r\nLars Bäckström företräder ett högskattesamhälle.\r\nDet gör att han exempelvis vill behålla så höga\r\nskatter att människor i jämförelse med vad vi\r\nmoderater och folkpartiet föreslår kommer att gå\r\nmiste om 20 000 kr. mer att behålla själv, för att ta\r\ndet sifferexempel som Lars Bäckström själv valde.</pre><pre>Vi moderater tror att det är bättre att människor får\r\nbehålla en större del av sina egna inkomster efter\r\nskatt. Vi anser inte att politiker skall ta ut så höga\r\nskatter. Därmed försämras inte vare sig välstånd\r\neller välfärd. Tvärtom förbättras förutsättningarna\r\nför fortsatt välstånd genom att det inte blir\r\nsnedvridningar och försämringar i ekonomins\r\ntillväxttakt.</pre><pre>Lars Bäckström tog Portugal som exempel. Det är\r\nett dumt exempel. Men om vi ser på ett stort land\r\nsöder om Sverige, nämligen Tyskland -- och\r\nnaturligtvis västra Tyskland, och inte det östra\r\nTyskland som socialismen har genomfördärvat, den\r\nsocialism som Lars Bäckström företräder här i\r\nriksdagen -- kan vi konstatera att man där, trots att\r\nlandet var utslaget efter andra världskriget har\r\nlyckats bygga upp ett enormt välstånd. Tyskland\r\nhar Europas starkaste ekonomi och ett skattetryck\r\nsom är väsentligt lägre än Sveriges, trots att\r\nmedborgarnas sociala situation är minst lika bra.</pre><pre>Herr talman! För undvikande av missförstånd vill\r\njag yrka bifall till reservation nr 1, eftersom andra\r\ntalare nu har yrkat bifall till sina reservationer\r\nunder detta moment.</pre><pre>Anf. 41 LARS BÄCKSTRÖM (v) replik:</pre><pre>Herr talman! Bo Lundgren tycker att Portugal är\r\nett dumt exempel. Ja, det är ett dumt exempel. Jag\r\ntog det med flit eftersom det är ett av de\r\nsydeuropeiska länder som Industriförbundet och\r\nmoderaterna använder för att visa att tillväxttakten\r\när låg i den svenska ekonomin. Då brukar man ta\r\nländer som Spanien, Portugal och Grekland som\r\nexempel. Man vill inte jämföra Sverige med de\r\nländer som Walter Korpi nämner, t.ex. Tyskland,\r\ndvs. Västtyskland. Det finns inget samband mellan\r\nett lågt skatteuttag och ekonomisk tillväxt.</pre><pre>I en duell i SAF-tidningen nyligen möttes just\r\nWalter Korpi och Jan Herin. Där säger Jan Herin:\r\nJag håller med Korpi om att man inte kan peka ut\r\nen faktor och säga; de har ett lägre skattetryck och\r\ndärmed en snabbare tillväxt. Den ståndpunkten\r\ndelar t.o.m. Jan Herin, och Walter Korpi och jag\r\nhar drivit den mycket länge. Det är inte så enkelt.</pre><pre>Detta är mycket egenartat. Ni moderater har hela\r\ntiden sagt: Driv inte en klasskampspolitik. Nu har\r\nni äntligen fått gehör för detta i och med\r\nkommandoekonomiernas sönderfall. Men just nu\r\ndriver ni en utpräglad klasskampspolitik till stöd för\r\nIndustriförbundet och storföretagarna. Ni ser inte\r\nlängre helheten och gör partiet helt till företrädare\r\nför intressegrupper och reducerar därmed partiet\r\nfrån det idéparti som ni tidigare har försökt vara. Nu\r\när det intressegruppspolitiken som gäller. Det var\r\nväl därför som 73 % av företagarna röstade just på\r\nmoderaterna i förra valet.</pre><pre>Det jag försökt göra, Bo Lundgren, är att se till\r\nhelheten och skapa en ekonomisk dynamik för hela\r\nsamhället. Då behövs en fördelningspolitik, och\r\nman klarar sig inte med underskott i bytesbalansen.\r\nMed er politik riskeras bytesbalansen genom att\r\nstora penningmängder simultant förs ut som\r\nköpkraft. Det kan påverka bytesbalansen mycket\r\nnegativt. Det är ett alltmer alarmerande problem\r\nsom vi har att åtgärda.</pre><pre>Vi behöver inte underskott i bytesbalansen och\r\nunderskott i budgeten för att klara tillväxten. Det\r\när hämmande för tillväxten. Vi behöver de\r\nskatteintäkter vi har. Jag anser inte att det är bra\r\nmed ett högt skattetryck i sig. Jag anser att det är\r\nbra med det skatteuttag som behövs för att\r\nfinansiera de utgifter som finns.</pre><pre>Så länge vi har ett generellt välfärdssystem behöver\r\nvi höga intäkter för att finansiera det. Men\r\nsjälvfallet att med ett helt nytt system, där var och\r\nen rädde sig bäst den kan, kan man klara sig utan\r\nskatteintäkter. Men det samhället tror jag inte att\r\nsvenska folket vill ha.</pre><pre>Anf. 42 BO LUNDGREN (m) replik:</pre><pre>Herr talman! Såvitt jag vet är det ingen i riksdagens\r\nkammare som tycker att Sverige inte skall ha några\r\nskatter alls. Det är t.o.m. så att de förändringar ned\r\ntill Europanivå som vi föreslår innebär ett\r\nförhållandevis högt skatteuttag. Men nu har vi ett\r\nextremt högt skatteuttag.</pre><pre>Det är intressant att Lars Bäckström i sin replik inte\r\nsade ett ord om fördelningsfrågor -- det som är så\r\nviktigt! Han vill ju att människorna skall betala --\r\ndet sade han här -- så höga skatter att han får styra\r\noch ställa bäst han vill.</pre><pre>Vi är ett intresseparti. Vi vill föra fram\r\nmänniskornas intressen och inte politikernas. Det\r\nkräver lägre skatter, och det ger högre ekonomisk\r\ntillväxt.</pre><pre>Anf. 43 LARS BÄCKSTRÖM (v) replik:</pre><pre>Herr talman! Nej, Bo Lundgren, det finns inget\r\negenvärde i ett högt skattetryck a priori. Sverige\r\nhar ett högt skattetryck, såsom det redovisas\r\nstatistiskt. Men om vi rensar bort effekterna av det\r\nfaktum att vi har löst en del problem genom\r\nsocialförsäkringssystemet och redovisar det över\r\nskatterna, sjunker siffrorna betydligt. Det vet Bo\r\nLundgren som har studerat -- eller också kan han\r\ngöra det sedan -- Fölsters bilaga till\r\nlångtidsutredningen, där man har tagit hänsyn till\r\nsådana faktorer. Tar vi sedan hänsyn till att Sverige\r\nhar en hög andel äldre och att de skall ha den vård\r\nde behöver, faller jämförelsen.</pre><pre>Om vi sedan tittar på utgiftstrycket finner vi att\r\nSverige inte är det land som har det högsta\r\nutgiftstrycket, med hänsyn till\r\nålderssammansättning, sjukvård och\r\nsocialförsäkring. Andra länder i Europa har ett\r\nhögre utgiftstryck än vad Sverige har. Det är\r\negentligen den mest intressanta siffran att titta på.</pre><pre>Kan Bo Lundgren svara på -- nu har han inte fler\r\nrepliker men möjligtvis kan han svara i någon\r\ntidning eller annorstädes -- hur moderaterna skall\r\nfinansiera skattesänkningar på 27 1/2 miljard under\r\n1992? Den saken har vi hittills inte fått nöjaktigt\r\nutredd.</pre><pre>Vi kan sänka den s.k. skattekvoten om vi får\r\nekonomisk tillväxt här i landet. Då sjunker den\r\nautomatiskt, även vid oförändrade beslut. Det är\r\nett mycket effektivt sätt. Vi kan sänka skattekvoten\r\ngenom att minska behovet av transfereringar,\r\ngenom att ha en jämnare inkomstfördelning. När vi\r\nfår det sjunker skatteuttaget. Det är utmärkta sätt\r\natt sänka den s.k. skattekvoten utan att driva dålig\r\nfördelningspolitik.</pre><pre>Anf. 44 GÖSTA LYNGÅ (mp):</pre><pre>Herr talman! Vi fick aldrig någon riktig förmögen\r\nhetsbeskattningsproposition. Det blev tillfälliga\r\ngrejer -- den stora blev aldrig riktigt färdig. Därför\r\nfinns det också små missförhållanden, som i\r\nnuvarande läge skulle kunna åtgärdas. Tidigare har\r\ndiskuterats skatten på arbetande kapital i företag.\r\nDet är ju inte lätt att ta en del av kugghjulen eller\r\nmaskinerna och ge till skattmasen. Det är ett stort\r\nproblem för småföretagarna. Vi har stött den\r\nreservation som borgarna där har avgivit. Efter\r\nLars Bäckströms positiva referens till detta ser jag\r\nfram mot voteringen. Den kan bli mycket\r\nintressant.</pre><pre>Ett annat missförhållande, som har\r\nuppmärksammats av fler och fler, är beskattningen\r\nav skärgårdsfastigheterna. Vi har varit i Bohuslän\r\noch sett situationen i Smögen. Vi har ett förslag\r\näven på den punkten. Jag yrkar i nuvarande läge\r\ninte bifall till den reservationen, även om jag står\r\nbakom den. Jag hoppas att skildringen av de\r\nmissförhållanden som drabbar de fast boende i\r\npopulära fritidsområden finns med i det\r\nbakgrundsmaterial som kommer att diskuteras när\r\nutredningen blir klar.</pre><pre>En reservation som jag däremot yrkar bifall till och\r\nämnar begära votering om är reservationen om\r\nfosterbarns och fosterföräldrars gemensamma\r\nförmögenhet. Där menar jag att en särbeskattning\r\när viktig. Det är ett missförhållande som gång på\r\ngång har påtalats, både av intresseorganisationer\r\noch av ett antal politiska partier. Jag är förvånad\r\növer att det i nuläget är bara vi som står bakom den\r\nreservationen. Jag hoppas på stöd för den från dem\r\nsom har i sina program att försöka hjälpa de\r\nfosterföräldrar som tar fosterbarn som råkar ha\r\nförmögenheter att få en rimligare skattesituation.\r\nDet är självklart att det i det fallet borde vara\r\nseparata beskattningar. Jag yrkar alltså bifall till\r\nden reservationen.</pre><pre>Anf. 45 LARS HEDFORS (s):</pre><pre>Herr talman! Vi socialdemokrater tycker att man\r\nskall beskatta stora förmögenheter, och vi tycker\r\natt den nuvarande relativt höga nivån är mycket\r\nlämplig och väl avvägd. Det är gammal god\r\nsocialdemokratisk fördelningspolitik: av var och en\r\nefter förmåga, till var och en efter behov.</pre><pre>Moderaterna och centerpartiet vill avskaffa\r\nförmögenhetsskatten, och det är väl inte särskilt\r\negendomligt när det gäller moderata\r\nsamlingspartiet -- från det hållet har man ju alltid\r\nvelat gynna kapitalägare och höginkomsttagare.\r\nDessutom är ju moderaterna tillräckligt cyniska för\r\natt samtidigt som man föreslår detta föreslå\r\nurholkningar i grundläggande trygghetssystem,\r\nsom drabbar låginkomsttagarna verkligt hårt.\r\nDäremot är det litet egendomligt att centerpartiet\r\nsäger sig vilja avskaffa\r\nförmögenhetsbeskattningen -- låt vara i någon\r\nannan takt än moderata samlingspartiet. Från\r\ncenterpartiets sida säger man ju att man vill bedriva\r\nen rättvis fördelningspolitik, och i sina allra mest\r\nexalterade ögonblick säger centerpartiet att man\r\nangriper socialdemokratin från vänster. Här\r\nangriper man socialdemokratin från höger så att det\r\nknakar om det.</pre><pre>Folkpartiet säger att man visserligen inte vill\r\navskaffa förmögenhetsbeskattningen -- man vill ha\r\nden kvar -- men man vill lindra skatteuttagen. Det\r\när ju utomordentligt intressant. Samtidigt som man\r\nsäger det säger man att man vill regera ihop med\r\nmoderata samlingspartiet. Då återstår frågan\r\nåterigen: Vem är det som skall ge sig när det gäller\r\nförmögenhetsskatten -- är det folkpartiet eller är\r\ndet moderata samlingspartiet? Får vi besked i den\r\nskattefrågan före valet eller efter valet? Det är\r\nsäkerligen många väljare som skulle vilja ha ett\r\nbesked före valet, i den frågan och i en mängd\r\nandra skattefrågor också.</pre><pre>Vi socialdemokrater säger också att\r\nförmögenhetsskatten i dag inte fungerar riktigt bra.\r\nDet finns uppenbarligen ett antal s.k. asymmetrier.\r\nVissa tillgångar beskattas högt, andra tillgångar\r\nbeskattas lågt, och återigen andra tillgångar\r\nbeskattas inte alls. Det säger sig självt att man då\r\nskapar en strävan hos folk att flytta över sina\r\ntillgångar till lågbeskattade tillgångar. Det blir\r\nsamhällsekonomiskt ineffektivt, och det leder\r\ndessutom till ett skatteundandragande -- det vet vi.\r\nVi kan se hur man gör lånefinansierade placeringar\r\ni skattemässigt undervärderade tillgångar.</pre><pre>Den s.k. begränsningsregeln som flera talare har\r\nberört är inte heller riktigt bra. Den är i vissa fall\r\nrent av orättvis -- den kan leda till att större\r\nförmögenheter beskattas lägre än mindre\r\nförmögenheter.</pre><pre>Däremot kan jag inte acceptera Bo Lundgrens m.fl.\r\nresonemang om att nivån skall sänkas från 75 till\r\n50 %. Om det görs kommer nämligen den\r\nsnedvridande effekterna av begränsningsregeln att\r\nförstärkas. Som tidigare har nämnts finns i\r\ndepartementspromemorian ett förslag om att\r\navskaffa begränsningsregeln. Det är något som\r\nman arbetar med i finansdepartementet, och så\r\nsmåningom läggs också ett förslag fram på den\r\npunkten.</pre><pre>I finansdepartementet pågår en översyn av hela\r\nförmögenhetsbeskattningen. Det har som nämnts\r\nresulterat i en departementspromemoria i vilken\r\nföreslås att skattebasen för\r\nförmögenhetsbeskattningen skall breddas genom\r\nmer likformiga värderingsregler. Man föreslår\r\nsamtidigt en lägre skattesats och ett eventuellt\r\nhögre fribelopp. Summan av allt detta är att\r\nskatteuttaget blir ungefär detsamma som hittills.</pre><pre>Denna promemoria har som bekant varit ute på\r\nremiss och kritiserats. Eftersom regeringen för det\r\nmesta handlar klokt gör man det också här och\r\nsäger att det skall göras ytterligare överväganden\r\nbeträffande förmögenhetsbeskattningen och\r\nytterligare överväganden framför allt vad gäller den\r\nstora och viktiga frågan om hur det arbetande\r\nkapitalet skall beskattas. Till Bo Lundgren och\r\növriga borgerliga talare, som har ställt frågor om\r\nförmögenhetsbeskattningen och det arbetande\r\nkapitalet, vill jag säga att vi socialdemokrater\r\nnaturligtvis inte har något emot att gynna kapital\r\nsom verkligen arbetar och gör nytta i företag. Men\r\nvi kan inte acceptera det borgerliga förslaget att\r\nhelt och reservationslöst avskaffa denna\r\nförmögenhetsbeskattning. Det finns tre skäl för\r\ndet. För det första skulle det förstärka de\r\ninlåsningseffekter som redan nu finns med dagens\r\nregler. För det andra skulle det ytterligare\r\nunderlätta för människor att skattefritt bygga upp\r\nstora förmögenheter som de sedan kan omsätta i\r\nprivata tillgångar. För det tredje skulle det\r\nförstärka det incitament som redan nu finns att\r\nredovisa privat sparande i rörelse.</pre><pre>Med detta, herr talman, yrkar jag avslag på\r\nreservation 6. Med hänvisning till vad jag tidigare\r\nhar sagt yrkar jag avslag också på övriga\r\nreservationer och bifall till utskottets hemställan i\r\nsin helhet.</pre><pre>Slutligen, herr talman, skall jag upprepa mina\r\nfrågor till de borgerliga talarna: Hur kommer en\r\neventuell borgerlig regering att behandla\r\nförmögenhetsbeskattningen? Skall den avskaffas\r\nsom centern och moderaterna vill och i så fall i\r\nvilken takt? Eller skall man nöja sig med att justera\r\nden som folkpartiet vill? Det vore bra att få besked\r\nom det före valet.</pre><pre>Bo Lundgren har frågat mig hur ett socialistiskt\r\nalternativ kommer att se ut beträffande\r\nbeskattningen. Han frågar också hur\r\nsocialdemokraterna och vänsterpartiet tänker\r\nutforma beskattningen. Det är inte aktuellt, Bo\r\nLundgren, eftersom vi inte tänker regera ihop med\r\nvänsterpartiet. Det är den stora skillnaden.\r\nHögeralliansens partier, moderater och\r\nfolkpartister, säger uttryckligen att de skall regera\r\nihop. Men de vägrar kategoriskt att tala om hur\r\ndenna regeringspolitik skall se ut. Vi däremot talar\r\nom hur vår politik skall se ut i fråga om\r\nbeskattningen. På den punkten råder inga tvivel.\r\nOm Bo Lundgren och övriga borgerliga deltagare i\r\ndenna debatt vill avslöja hur en gemensam\r\nborgerlig skattepolitik skall se ut, då tror jag att vi\r\när ganska många som uppskattar det.</pre><pre>Anf. 46 BO LUNDGREN (m):</pre><pre>Herr talman! Det är helt uppenbart att en borgerlig\r\nregering kommer att slopa\r\nförmögenhetsbeskattningen på arbetande kapital,\r\njustera begränsningsregeln och, såvitt jag nu kan\r\nbedöma sannolikt diskutera och genomföra ett\r\nsuccessivt slopande av förmögenhetsskatten.\r\nTekniken för det får vi diskutera internt.</pre><pre>Herr talman! Jag yrkar bifall till reservation 7 med\r\nanledning av bifallsyrkandet till reservation 8. På\r\ndet viset stöder vi i andra hand den inskränkta\r\nförändring som föreslås i reservation 8.</pre><pre>Anf. 47 LEIF OLSSON (fp):</pre><pre>Herr talman! Jag väntade med spänning på att få\r\nfrågan om det borgerliga alternativet. Lars Hedfors\r\nfrågade hur vi skall kunna regera ihop osv. Det är\r\ninte särskilt lyckat av Lars Hedfors att i samband\r\nmed debatten i detta ärende ta fram den strategi\r\nsom socialdemokraterna försöker föra fram inför\r\nvalrörelsen om den borgerliga splittringen. Vad\r\nhänder nämligen i den här frågan om vi, som jag\r\nhoppas, får en icke-socialistisk regering i höst?</pre><pre>I betänkandet konstaterar vi att skatten på\r\narbetande kapital kommer att försvinna, att\r\nsambeskattningen försvinner, att\r\nvärderingsreglerna kommer att ändras, att\r\nlättnader i begränsningsregeln införs, att arvs- och\r\ngåvoskatt på arbetande kapital tas bort och att\r\nOTC-aktier för en rättvisare värdering. Vi\r\nkonstaterar också att släktköpen kommer att få en\r\nrättvisare värdering. De tas in som underlag för\r\nprisstatistik osv. Kan man verkligen tala om\r\nsplittring mellan de borgerliga partierna i dessa\r\nfall? Själv kan jag inte se ett bättre bevis på raka\r\nmotsatsen.</pre><pre>Lars Hedfors säger att han inte har något emot att\r\nde olägenheter i förmögenhetsbeskattningen som\r\nfinns rättas till. Han erkänner alltså att det finns\r\nsådana. Det är något som vi har redogjort för\r\nmycket noga. Det majoriteten skriver betyder ju\r\nockså att de finns. Om Lars Hedfors kan redovisa\r\nnågra kvardröjande olägenheter för oss, då är vi\r\nkanske villiga att ställa upp på att få bort dem.</pre><pre>I debatten har sagts att det är så tekniskt svårt att\r\nfå en rättvis beskattning av det arbetande kapitalet.\r\nMen det är faktiskt inte tekniskt svårare än det är i\r\ndag. Den del som utgör arbetande kapital tas upp\r\ntill 0 % i stället för som i dag 30 %. Varför det nu\r\nplötsligt skulle vara så svårt att dra gränsen mellan\r\narbetande kapital och den privata delen av\r\nkapitalet har jag svårt att förstå. Vi har haft ett\r\nfungerande system för det i flera år. Såvitt jag\r\nförstår är det ganska lätt att definiera vad som är\r\ndet ena och det andra med hjälp av bokslut,\r\nårsredovisningar och utgående balanser. Om någon\r\nmedvetet, på ett felaktigt sätt eller uppsåtligen\r\nförsöker föra in privat kapital i det arbetande\r\nkapitalet, så finns det lagliga möjligheter att beivra\r\nsådant. Jag förstår alltså inte vari de tekniska\r\nsvårigheterna ligger.</pre><pre>Med tanke på att jag hoppas att voteringen snart\r\nskall komma i gång såsom planerat, skall jag inte\r\nytterligare begära ordet.</pre><pre>Anf. 48 ROLF KENNERYD (c):</pre><pre>Herr talman! Lars Hedfors uttryckte förvåning\r\növer centerns ståndpunkt att successivt vilja slopa\r\nförmögenhetsbeskattningen. Jag har i mitt\r\nanförande förklarat varför och skall inte upprepa\r\ndet. Men det förutsätter naturligtvis att den period\r\nav 1980-talet under socialdemokratisk ledning som\r\nhar lett till en uppbyggnad av mycket stora\r\nspekulationsförmögenheter nu är avslutad. Jag\r\nutgår från att så blir fallet med en ny regering.</pre><pre>Lars Hedfors återkommer med papegojans\r\nenvishet till frågan om den samlade borgerliga\r\nskattepolitiken och konstaterar att något\r\nsocialistiskt alternativ med vänstern som deltagare\r\ninte föreligger. Den slutsats man måste dra av detta\r\när att det inte finns något som helst trovärdigt\r\nsocialistiskt alternativ under de av Lars Hedfors\r\nangivna förutsättningarna.</pre><pre></pre><pre>Anf. 49 GÖSTA LYNGÅ (mp):</pre><pre>Herr talman! Jag noterade med glädje det stöd jag\r\nfick av Bo Lundgren beträffande fosterbarns och\r\nfosterföräldrars situation. Jag vill vidare påpeka för\r\nLars Hedfors att arbetsgruppen i\r\nfinansdepartementet har uttalat att denna\r\nsambeskattning bör slopas. Man skulle önska att\r\nden kloka regering som Lars Hedfors refererar till\r\när klok nog att hålla fast vid det förslaget från\r\nfinansdepartementet.</pre><pre>Anf. 50 LARS BÄCKSTRÖM (v):</pre><pre>Herr talman! Här har litet en passant\r\nregeringsfrågan diskuterats. Lars Hedfors säger att\r\nsocialdemokraterna inte tänker regera ihop med\r\nvänsterpartiet. Vänsterpartiet har inte gått ut och\r\nkrävt några ministertaburetter, varför hans\r\nuttalande i och för sig är korrekt. Jag tycker att alla\r\npartier skall vara ödmjuka när de uttalar sig i\r\nregeringsfrågan. Det kan nämligen bli spännande\r\növerraskningar för många i den frågan efter valet.</pre><pre>I den mån socialdemokraterna lägger fram bättre\r\nförslag än andra partier gör stöder vi naturligtvis\r\ndem. Det är inte heller så svårt att bli bättre än\r\ndenna högerallians. Det finns därför förhoppningar\r\nom att det kan bli ganska nya och trevliga\r\nmajoriteter efter kommande val. Det kan komma\r\natt bli spännande allianser av ett slag som vi hittills\r\ninte har sett i denna kammare.</pre><pre>Anf. 51 LARS HEDFORS (s):</pre><pre>Herr talman! Bo Lundgren och Leif Olsson\r\nräknade upp ett antal saker inom\r\nförmögenhetsbeskattningen som kommer att\r\nförsvinna vid en högst eventuell borgerlig regering.\r\nMen de sade ingenting om hur det skall gå med\r\nförmögenhetsbeskattningen som helhet. Det är den\r\nväsentliga frågan, men den får vi uppenbarligen\r\ninget besked om före valet.</pre><pre>Leif Olsson frågade mig vad jag menade med\r\nkvardröjande olägenheter. Det är en mycket\r\nmärklig fråga, eftersom jag redan från denna\r\ntalarstol har redogjort för dessa olägenheter. Det är\r\ninlåsningseffekter, asymetrier och\r\nskatteundandragande som pågår för fullt inom\r\nramen för den nuvarande\r\nförmögenhetsbeskattningen. Det är sådana saker\r\nsom vi vill komma till rätta med.</pre><pre>Herr talman! Jag kan inte underlåta att ställa en\r\nfråga till de borgerliga partierna, en fråga som jag\r\nhoppas blir retorisk. Varför gjorde ni ingenting åt\r\nförmögenhetsskatten när ni hade regeringsmakten\r\nmellan 1976 och 1982? Det framlades faktiskt ett\r\nförslag av den s.k. företagsskattekommittén om att\r\nförmögenhetsbeskattningen på arbetande kapital\r\nskulle avskaffas. Men det förslaget avvisades våren\r\n1982 av den då sittande borgerliga regeringen. Rolf\r\nWirtén och Nils G. Åsling motiverade detta med att\r\ndet var fördelningspolitiskt felaktigt att avskaffa\r\ndenna beskattning. De hade ytterligare en\r\nmotivering, nämligen att marginalskatten hade\r\nsänkts så kraftigt att det inte behövdes. Det är\r\nexakt de motiveringar som vi socialdemokrater\r\nanvänder i dag för att inte omedelbart avskaffa\r\nbeskattningen på det arbetande kapitalet.</pre><pre>Anf. 52 BO LUNDGREN (m):</pre><pre>Herr talman! Som framgår av Kjell-Olof Feldts\r\nsenaste bok har det ofta gjorts fel i det förflutna.\r\nDet skedde naturligtvis också när man undvek att\r\nta bort beskattningen på arbetande kapital. Skatten\r\nreducerades dock väsentligt under den borgerliga\r\nmajoritetsperioden.</pre><pre>Låt mig, herr talman, vidare säga att det är svårt att\r\nställa retoriska frågor i slutet av en debatt.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande skatteutskottets\r\nbetänkanden 1990/91:SkU34, SkU30 och SkU31\r\nsamt socialutskottets betänkande 1990/91:SoU20.</pre><pre>Skatteutskottets betänkande SkU34</pre><pre>Mom. 1 (särskild inkomstskatt för utomlands\r\nbosatta personer)</pre><pre>Utskottets hemställan -- som ställdes mot\r\nreservation 1 av Bo Lundgren m.fl. i motsvarande\r\ndel -- bifölls med acklamation.</pre><pre>Mom. 2 (en samlad översyn av utlandssvenskarnas\r\nsituation)</pre><pre>Utskottets hemställan bifölls med 163 röster mot\r\n149 för reservation 2 av Bo Lundgren m.fl.</pre><pre>Mom. 3 (skattereglerna vid biståndsarbete)</pre><pre>Utskottets hemställan -- som ställdes mot\r\nreservation 3 av Gösta Lyngå -- bifölls med\r\nacklamation.</pre><pre>Mom. 4--5</pre><pre>Utskottets hemställan bifölls.</pre><pre>Skatteutskottets betänkande SkU30</pre><pre>Mom. 1 (krav på börsnotering)</pre><pre>Utskottets hemställan bifölls med 180 röster mot\r\n133 för reservation 1 av Bo Lundgren m.fl. i\r\nmotsvarande del.</pre><pre>Mom. 3 (den allmänna inriktningen av\r\nföretagsbeskattningen)</pre><pre>Utskottets hemställan bifölls med 294 röster mot 20\r\nför reservation 2 av Lars Bäckström.</pre><pre>Mom. 4 (dubbelbeskattningen av aktieutdelningar)</pre><pre>Utskottets hemställan bifölls med 214 röster mot 99\r\nför reservation 3 av Bo Lundgren m.fl.</pre><pre>Mom. 5 (särskild redovisningsmetod)</pre><pre>Först biträddes reservation 4 av Bo Lundgren\r\nm.fl. -- som ställdes mot reservation 5 av Görel\r\nThurdin och Rolf Kenneryd -- med acklamation.</pre><pre>Härefter bifölls utskottets hemställan med 214\r\nröster mot 59 för reservation 4 av Bo Lundgren\r\nm.fl. 40 ledamöter avstod från att rösta.</pre><pre>Mom. 15 (utbildnings- och konferensverksamhet)</pre><pre>Utskottets hemställan -- som ställdes mot\r\nreservation 14 av Lars Bäckström och Gösta\r\nLyngå -- bifölls med acklamation.</pre><pre>Mom. 22 (avyttring av näringsfastighet)</pre><pre>Utskottets hemställan bifölls med 217 röster mot 93\r\nför reservation 23 av Bo Lundgren m.fl.</pre><pre>Mom. 30 (lägesavgift för kontorslokaler)</pre><pre>Utskottets hemställan bifölls med 276 röster mot\r\n38 för reservation 30 av Lars Bäckström och Gösta\r\nLyngå.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU31</pre><pre>Mom. 1 (slopande av förmögenhetsskatten,\r\nskatteskalor m.m.)</pre><pre>Först biträddes reservation 3 av Görel Thurdin\r\noch Rolf Kenneryd med 37 röster mot 19 för\r\nreservation 4 av Lars Bäckström. 255 ledamöter\r\navstod från att rösta.</pre><pre>Härefter biträddes reservation 2 av Kjell Johansson\r\noch Leif Olsson -- som ställdes mot reservation 3 av\r\nGörel Thurdin och Rolf Kenneryd -- genom\r\nuppresning.</pre><pre>Därpå biträddes reservation 1 av Bo Lundgren\r\nm.fl. med 58 röster mot 40 för reservation 2 av Kjell\r\nJohansson och Leif Olsson. 214 ledamöter avstod\r\nfrån att rösta.</pre><pre>Slutligen bifölls utskottets hemställan -- som\r\nställdes mot reservation 1 av Bo Lundgren m.fl. --\r\ngenom uppresning.</pre><pre>Mom. 4 (företagsförmögenhet vid\r\nförmögenhetsbeskattningen)</pre><pre>Utskottets hmeställan bifölls med 162 röster mot\r\n151 för reservation 6 av Bo Lundgren m.fl.</pre><pre>Mom. 5 (sambeskattning av makar och av\r\nföräldrar/barn)</pre><pre>Utskottets hemställan -- som ställdes mot\r\nreservation 7 av Bo Lundgren m.fl. -- bifölls med\r\nacklamation.</pre><pre>Mom. 6 (sambeskattning av\r\nfosterföräldrar/fosterbarn)</pre><pre>Utskottets hemställan bifölls med 256 röster mot\r\n49 för reservation 8 av Gösta Lyngå. 2 ledamöter\r\navstod från att rösta.</pre><pre>Mom. 7 (skattelättnader för företagsförmögenhet\r\nvid arvs- och gåvobeskattningen)</pre><pre>Utskottets hemställan -- som ställdes mot\r\nreservation 9 av Bo Lundgren m.fl. -- bifölls med\r\nacklamation.</pre><pre>Mom. 13 (prisnivån för jordbruksfastigheter)</pre><pre>Utskottets hemställan bifölls med 162 röster mot\r\n152 för reservation 13 av Bo Lundgren m.fl.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU20</pre><pre>Utskottets hemställan bifölls.</pre><pre>11 § Överföring av vissa uppgifter enligt\r\nsmittskyddslagen m.m.</pre><pre>Föredrogs</pre><pre>socialutskottets betänkande</pre><pre>1990/91:SoU20 Överföring av vissa uppgifter enligt\r\nsmittskyddslagen m.m. (prop. 1990/91:152).</pre><pre>Talmannen konstaterade att ingen talare var\r\nanmäld.</pre><pre>Meddelande rörande voteringen om AU22</pre><pre>Anf. 53 FÖRSTE VICE TALMANNEN:</pre><pre>Herr talman! Jag har ett meddelande som jag vill\r\nlämna kammarens ledamöter. När vi i förmiddags\r\nskulle votera i arbetsmarknadsutskottets\r\nbetänkande nr 22 återstod efter två förberedande\r\nvoteringar vid mom. 1 dels utskottets hemställan,\r\ndels reservation 2 av Charlotte Branting. En\r\nvoteringsproposition justerades enligt vilken de\r\nsom stödde utskottets hemställan skulle rösta ja och\r\nde som stödde reservation 2 skulle rösta nej. När\r\njag därefter påbörjade begärd rösträkning\r\nförklarade jag: Ja för reservation 1 och nej för\r\nreservation 2. Japropositionen vann med 55 röster\r\nmot 42 för nejpropositionen. Min felläsning ledde\r\ntyvärr till att ett stort antal ledamöter röstade fel,\r\näven om det inte torde ha haft någon betydelse för\r\nsjälva utgången i ärendet. Jag beklagar djupt det\r\ninträffade. Jag har försäkrat mig om att min\r\nförklaring kommer att redovisas i en\r\nprotokollsanteckning i anslutning till den aktuella\r\nvoteringen.</pre><pre>12 § Svar på fråga  1990/91:565 om miljöhänsyn\r\nvid Världsbankslån till Ecuadors oljeindustri</pre><pre>Anf. 54 Finansminister ALLAN LARSSON\r\n(s):</pre><pre>Herr talman! Maria Leissner har med anledning av\r\nett planerat Världsbanksprojekt i Ecuador frågat\r\nstatsrådet Hjelm-Wallén om regeringen är beredd\r\natt verka för att banken tar hänsyn till miljön i\r\nsamband med sin utlåning. Arbetet inom\r\nregeringen är så fördelat att det är jag som skall\r\nsvara på frågor om Världsbanken.</pre><pre>Det lån som Maria Leissner tar upp har skjutits på\r\nframtiden av banken. Skälet är bl.a. att det saknas\r\nen plan för hur miljöproblemen i Ecuador skall\r\nhanteras. Världsbanken avser inte att gå vidare\r\nmed beredningen av lånet om inte en sådan plan\r\nkommer till stånd.</pre><pre>Eftersom projektet har betydande\r\nmiljökonsekvenser har banken dessutom i enlighet\r\nmed sin policy krävt att en fullständig\r\nmiljökonsekvensbeskrivning skall utföras. Syftet\r\nmed dessa beskrivningar är att på ett tidigt stadium\r\nfånga upp miljöeffekter av planerade projekt. En\r\nviktig del utgörs av krav på konsultationer med\r\nberörda befolkningsgrupper och lokala\r\nmiljöorganisationer.</pre><pre>Delvis som ett resultat av påtryckningar från\r\nSverige och andra likasinnade länder har\r\nVärldsbankens hållning i miljöfrågor skärpts\r\navsevärt under de senaste åren. En ny policy har\r\nantagits som innebär att miljöaspekterna integreras\r\ni alla delar av bankens verksamhet. Kravet på\r\nmiljökonsekvensbeskrivningar är ett konkret\r\nresultat av denna policy. Ett annat är att banken har\r\ngenomfört en granskning av miljösituationen i\r\nsamtliga låntagarländer. Därmed har banken lagt\r\nen god grund för sitt fortsatta arbete på\r\nmiljöområdet.</pre><pre>Regeringen verkar redan aktivt för att befrämja\r\nhänsyn till miljön i Världsbankens långivning. Vår\r\nnordiske representant i bankens styrelse har ett\r\nstående uppdrag att särskilt noga bevaka\r\nmiljöfrågorna. Jag kan försäkra att regeringen även\r\ni fortsättningen kommer att ha en hög ambition på\r\ndet här området.</pre><pre>Anf. 55 MARIA LEISSNER (fp):</pre><pre>Herr talman! Jag tackar finansministern för svaret,\r\nalldeles särskilt som detta var ett positivt svar på\r\nmin sista fråga som riksdagsledamot.</pre><pre>Ecuadors indianer har slagit larm till resten av\r\nvärlden om den hotande skövlingen av regnskogen\r\noch därmed om hotet mot deras livsrum. Hotet är\r\noljebolagens planerade exploatering av de resurser\r\nsom finns i regnskogen.</pre><pre>Denna exploatering skulle få svåra konsekvenser\r\nför miljön, bl.a. föreligger risk för nedsmutsning av\r\nvattnet.</pre><pre>Indianernas mänskliga rättigheter har i samband\r\nmed denna prospektering blivit kränkta.\r\nOljebolagen prospekterar bl.a. med hjälp av\r\nmilitär och hundar, som är tränade att anfalla\r\nmänniskor, för att hålla befolkningen i schack.</pre><pre>Tills helt nyligen planerade Världsbanken för ett\r\nlån till dessa projekt. Nu får jag detta trevliga\r\nbesked av finansministern att Världsbanken tills\r\nvidare lagt planerna på hyllan och att detta\r\nhuvudsakligen beror på att de miljökrav som\r\nVärldsbanken ställer ännu inte har uppfyllts.</pre><pre>Det är, som sagt, väldigt roligt att få detta svar. Den\r\nsom väntar på något gott väntar ju aldrig för länge.\r\nDet här svaret har jag väntat på ett tag, men det var\r\nvärt den väntan.</pre><pre>Indianernas problem kvarstår, eftersom denna\r\nexploatering fortfarande hotar dem. Men\r\nVärldsbanken medverkar åtminstone inte för\r\nnärvarande till projektet och därmed är också\r\nSverige befriat från ansvar i det här fallet.</pre><pre>Jag är mycket glad över att finansministern så pass\r\nkraftigt har uttalat att Sverige även i fortsättningen\r\nkommer att verka för att Världsbanken tar större\r\nmiljöhänsyn i sina framtida projekt och inte bara i\r\ndetta fall. Jag är övertygad om att indianerna i\r\nEcuador är mycket tacksamma för det här beskedet\r\nfrån Sverige.</pre><pre>Överläggningen var härmed avslutad.</pre><pre>13 § Svar på fråga  1990/91:691 om nationella\r\nekonomiska styrmedel vid ett EES-avtal</pre><pre>Anf. 56 Finansminister ALLAN LARSSON\r\n(s):</pre><pre>Herr talman! Krister Skånberg har frågat mig vilka\r\nstyrmedel som står till buds för den ekonomiska\r\npolitiken om ett EES-avtal ratificeras.</pre><pre>Svaret är att ett EES-avtal inte i något väsentligt\r\navseende begränsar de styrmedel som är\r\ntillgängliga för Sveriges ekonomiska politik.</pre><pre>Anf. 57 KRISTER SKÅNBERG (mp):</pre><pre>Herr talman! Jag får tacka statsrådet för svaret.\r\nBetyder detta att ett EES-avtal inte kommer att öka\r\npressen på Sverige att anpassa mervärdeskatter och\r\npunktskatter till de s.k. band som man förväntar sig\r\nhamna inom EG redan i och med att den\r\ngemensamma marknaden införs?</pre><pre>En andra följdfråga avser vad som kommer att ske\r\nlitet längre fram i tiden: Vad händer för Sveriges del\r\noch för den ekonomiska politikens frihet om\r\nSverige lämnar in en ansökan och den så\r\nsmåningom blir beviljad?</pre><pre>Anf. 58 Finansminister ALLAN LARSSON\r\n(s):</pre><pre>Herr talman! Frågan om harmoniseringen av\r\nskatterna i Europa är värd att ägnas litet mer tid än\r\nvad som är möjligt i en frågestund. Jag kommer i\r\nen interpellationsdebatt på fredag att komma in på\r\nfrågorna om vårt skattetryck i relation till\r\nskattetrycket i Europa. Jag vill bara säga att EES-\r\navtalet i sig självt inte berör skatterna i den\r\nmeningen att det ställer några speciella krav på\r\nSverige. Däremot blir det naturligtvis effekter på\r\nmarknaden alldeles oavsett vilket avtal vi har som\r\nkan påverka skatteförhållandena, men till den\r\nfrågan skall jag alltså återkomma i ett annat\r\nsammanhang.</pre><pre>Krister Skånbergs andra följdfråga gällde den\r\nekonomiska politikens frihet vid ett EG-\r\nmedlemskap. Det är en fråga som kanske kräver\r\nännu mer tid än vad vi kan anslå i dag. Låt mig bara\r\nallmänt säga att man vid bedömandet av de olika\r\nstegen i den typ av integration som nu sker i Europa\r\nmåste vara försiktig. Det är just den ekonomiska\r\nintegrationen som ställer krav på ett närmande av\r\nde olika ländernas regelsystem. Vi kan inte skaffa\r\noss ett inflytande över den processen genom att\r\navskärma oss utan det kan vi endast göra genom att\r\nmed full kraft delta i det arbetet. Vi kan göra det\r\nockså med en insikt om att Sverige har en\r\nstyrkeposition i detta samarbete. Min allmänna\r\nbedömning av detta är att den ekonomiska\r\npolitiken på intet sätt blir mindre viktig genom ett\r\nEES-avtal eller ett EG-medlemskap. Men\r\nutrymmet för att göra misstag kommer att bli\r\nmindre. Och kraven på att göra rätt från början, att\r\nse till att man har balans i ekonomin, kommer att\r\nskärpas väsentligt.</pre><pre></pre><pre>Anf. 59 KRISTER SKÅNBERG (mp):</pre><pre>Herr talman! Jag tolkar svaret på ett sådant sätt att\r\nman från svensk sida naturligtvis kommer att göra\r\nallt vad man kan för att driva en ekonomisk politik\r\nför att skydda de värden som vi här i Sverige har\r\nvärnat länge om och som inte minst den\r\nsocialdemokratiska regeringen har byggt upp --\r\nmöjligheten att föra en politik mot arbetslöshet,\r\nmot ökade regionala skillnader, mot ojämlikhet\r\nmellan könen och mot nyfattigdom -- och att man\r\nkommer att försöka hindra\r\nföretagssammanslagningar och\r\njordbruksnedläggningar. Allt detta oroade man sig\r\nför i årsrapporten 1989 om Europasamarbetet.\r\nMan var rädd för att Europasamarbetet skulle leda\r\ntill dessa problem. Jag är övertygad om att man\r\nkommer att försöka bekämpa dem. Men såvitt jag\r\nförstår, herr talman, får man försöka finna en\r\nförhandlingslösning, eftersom den reella\r\nhandlingsfriheten ändå har minskat.</pre><pre>Anf. 60 Finansminister ALLAN LARSSON\r\n(s):</pre><pre>Herr talman! Det är riktigt att den valsituation som\r\nvi står inför inte är om vi skall vara delaktiga i den\r\nintegration som nu sker. Den kommer under alla\r\nomständigheter. Det handlar om huruvida vi skall\r\nvara med och få ett politiskt inflytande och vilket\r\ninflytande vi då skall utöva. Det är en viktig\r\ninrikespolitisk fråga om man skall fortsätta att\r\nhävda de värden som vi anser är viktiga -- full\r\nsysselsättning, rättvis fördelning och skydd av\r\nmiljön -- eller om man skall välja en annan väg som\r\ninnebär att man ger upp väldigt mycket av det som\r\när goda framsteg i det svenska samhället. Men det\r\när en inrikespolitisk fråga som vi kanske inte\r\nbehöver träta om vid detta tillfälle, utan vi har en\r\nlång valrörelse framför oss då vi kan diskutera\r\ndetta.</pre><pre>Anf. 61 KRISTER SKÅNBERG (mp):</pre><pre>Herr talman! Min avsikt är faktiskt inte att träta,\r\nutan jag är genuint nyfiken på just vad de här olika\r\nvägarna innebär i fråga om rörelsefrihet. Det är\r\nändå ett mycket stort val som vi står inför. Även om\r\nambitionerna är de allra bästa är jag rädd för att\r\nman hamnar i situationer där valfriheten minskar.\r\nTidigare har man ändå kunnat välja att bekämpa\r\narbetslösheten även om det har kostat litet i form\r\nav ökad inflation. Man har kunnat välja och ta vissa\r\nkonsekvenser av det. Jag nämnde ett exempel. Jag\r\när rädd för att just själva möjligheten att välja\r\ninskränks. Det är egentligen det som jag skulle vilja\r\nha kommentarer till. Finns det möjlighet att göra\r\nmodiga val och kämpa för något som man länge har\r\nansett värdefullt, t.ex. att faktiskt hålla den öppna\r\narbetslösheten på en låg nivå? Finns dessa\r\nmöjligheter över huvud taget?</pre><pre>Anf. 62 Finansminister ALLAN LARSSON\r\n(s):</pre><pre>Herr talman! Det är bra att den frågan ställs så rakt\r\npå. Det är nämligen ett av de viktiga värden som\r\nkommer att ligga till grund för en\r\nsocialdemokratisk regering i relationen till\r\ninternationaliseringen oavsett vilka avtal som gäller\r\noch vilka förhållanden som råder. Det är inte ett val\r\nmellan hög inflation och låg arbetslöshet. Utan vår\r\nambition är att vi skall ha både en låg inflation och\r\nfull sysselsättning. Det är vår inriktning.</pre><pre>Jag tycker att vi nu också kan se att man inom EG\r\nupptäcker att den kombination som man där har i\r\nsin ekonomiska politik inte fungerar särskilt väl. I\r\nden ekonomiska rapport som publicerades förra\r\nveckan pekar man på att det nu är dags för EG-\r\nländerna att växla om och gå från en passiv\r\narbetsmarknadspolitik till en aktiv. I detta\r\nsammanhang tror jag att vi kan ge ett bidrag vid\r\nvåra fortsatta kontakter. Och vi gör det vid\r\nkontakterna mellan regeringarna. Jag tror att vi på\r\nett ännu mer aktivt sätt genom EES-avtal och EG-\r\nmedlemskap kan bidra till en sådan utveckling.</pre><pre>Anf. 63 KRISTER SKÅNBERG (mp):</pre><pre>Herr talman! Jag gläder mig åt svaret och även åt\r\nförhoppningen att vi faktiskt skulle kunna spela en\r\nså pass stor roll. Det vore naturligtvis mycket\r\nvärdefullt om det relativt lilla Sverige skulle kunna\r\nförmå EG-länderna att föra en annorlunda politik\r\nför att åtminstone minska skadorna av sin\r\narbetslöshet och kanske också omfördela med hjälp\r\nav arbetstid, så att bördan kommer att bäras av fler.\r\nMen frågan är om vi i Sverige har den makten eller\r\nom vi i stället kanske kan tvingas tillbaka och på det\r\nsättet inte ens kunna föregå med gott exempel. Är\r\ndet med exemplets makt eller är det genom\r\npåverkan som vi gör den största nyttan? Det är\r\negentligen detta som hela EG-frågan handlar om.</pre><pre>Anf. 64 Finansminister ALLAN LARSSON\r\n(s):</pre><pre>Herr talman! Arbetsmarknadspolitiken är en\r\nnationell angelägenhet. Varje regering bestämmer\r\nden. EG står inte för arbetsmarknadspolitiken,\r\nutan varje nation, varje regering och varje riksdag,\r\ngör sitt val. Vi gör vårt val, och andra länder gör\r\nsina val. Men det intressanta är att man inom EG\r\nnu upptäcker att det val som man har gjort tidigare\r\nunder 80-talet har lett till en hög arbetslöshet även\r\nnär konjunkturerna har varit goda, en arbetslöshet\r\nsom nu stiger när konjunkturen försämras. Man\r\nanser att den typen av arbetsmarknadspolitik är en\r\ndålig politik, och man börjar nu söka efter nya\r\nlösningar. Och då är det EG som står upp och säger:\r\nTitta på de exempel som finns. Det som Sverige har\r\ngjort är något att ta efter. I den meningen tycker jag\r\natt EG är positivt. Det är även för vår del positivt\r\ndå vi kan se att detta mycket väl ryms inom ramen\r\nför vårt samarbete med EG.</pre><pre>Anf. 65 KRISTER SKÅNBERG (mp):</pre><pre>Herr talman! Jag önskar naturligtvis att statsrådet\r\nhar rätt i detta avseende. Det finns emellertid ett\r\nbekymmer kvar, nämligen att det uppstår en\r\nmellanskillnad, dvs. att det kostar litet mer\r\nskattepengar att driva en sådan aktiv\r\narbetsmarknadspolitik som man gör i Sverige, i alla\r\nfall på kort sikt. Bekymret med en sådan pågående\r\nanpassning och likriktning är -- åtminstone enligt en\r\nTCO-rapport, och säkert enligt andra\r\nbedömningar -- att vi får mindre och mindre pengar\r\natt röra oss med. Statens intäkter minskar. TCOs\r\nbedömning är att det rör sig om 50--60 miljarder\r\nenbart när det gäller dessa punkt- och\r\nmomsanpassningar. Och då har vi plötsligt en\r\nväsentligt mindre kassa för att klara välfärdspolitik\r\noch arbetsmarknadspolitik. Och det är väl\r\nfortfarande ett bekymmer?</pre><pre>Anf. 66 Finansminister ALLAN LARSSON\r\n(s):</pre><pre>Herr talman! Jag tycker att man skall vara litet\r\nförsiktig med att dra slutsatser av vad EGs\r\nskattepolitik kommer att leda till. Det finns planer\r\noch ambitioner på olika håll. Men de som ytterst\r\nbestämmer, finansministrarna, har inte bestämt sig\r\nför någon långtgående samordning av\r\nskattesystemen. Låt oss ha litet is i magen och\r\navvakta för att se vad som kommer ut av detta.</pre><pre>Låt mig sedan säga att när det gäller talet om att en\r\naktiv arbetsmarknadspolitik skulle vara dyrare än\r\nen passiv så håller jag inte med om det. Vi kan\r\njämföra med t.ex. Danmark som använder dubbelt\r\nså mycket av sitt lands resurser till\r\narbetsmarknadspolitik men som använder större\r\ndelen till passiva åtgärder. Inte är det en billigare\r\nåtgärd och inte har den gett en bättre\r\narbetsmarknad. Om det är något som jag som\r\nfinansminister känner mig säker på när det gäller\r\natt satsa pengar så är det att den aktiva\r\narbetsmarknadspolitiken är lönsam både från\r\nindividuell synpunkt och från samhällelig.</pre><pre>Överläggningen var härmed avslutad.</pre><pre>14 § Svar på fråga  1990/91:678 om åtgärder mot\r\nhögavlönades löneutveckling</pre><pre>Anf. 67 Finansminister ALLAN LARSSON\r\n(s):</pre><pre>Herr talman! Lars-Ove Hagberg har frågat\r\ncivilministern om regeringen ämnar vidta några\r\nåtgärder mot den kraftiga löneutvecklingen för\r\nhögavlönade för att minska löneklyftorna i\r\nsamhället. Frågan har överlämnats till mig.</pre><pre>Jag har tidigare i olika sammanhang, bl.a. på vår\r\npartikongress, framfört min uppfattning att i ett\r\nläge när det inte finns något löneutrymme att\r\nfördela och alla måste visa återhållsamhet borde\r\ndet vara en självklarhet att de som är välbetalda går\r\nföre och nöjer sig med de löner de redan har.</pre><pre>Denna syn har vunnit bred uppslutning.\r\nRiksdagens ledamöters och statsrådens löner ligger\r\nstilla. Avtal föreligger för en dominerande del av\r\narbetsmarknaden som innebär att de med goda\r\ninkomster inte får några löneökningar i år.</pre><pre>Många av näringslivets chefer har offentligt uttalat\r\natt inte heller de tänker höja sina löner.</pre><pre>Därför är de kraftiga höjningar av styrelsearvodena\r\nsom blivit kända under senare tid\r\nuppseendeväckande och utmanande. Och det är\r\ninte det man säger utan det man gör som räknas.</pre><pre>Mitt besked till Lars-Ove Hagberg är detsamma\r\nsom jag brukar ge till näringslivets företrädare.\r\nErsättningar bör stå i proportion till värdet av det\r\narbete som läggs ned. Företagen bör noga tänka\r\nigenom om försämrade resultat motiverar höjda\r\nersättningar på det sätt som det här är fråga om.</pre><pre>Anf. 68 LARS-OVE HAGBERG (v):</pre><pre>Herr talman! Jag får tacka för svaret och\r\ninstämmer naturligtvis i finansministerns\r\nbeskrivning att det här är mycket utmanande. Det\r\när faktiskt ett slag mot de arbetare som har låga\r\nlöner och som ser detta på lönemarknaden, och det\r\när i detta perspektiv som jag har ställt frågan till\r\nfinansministern om vilka åtgärder regeringen\r\negentligen ämnar vidta mot detta. Den tidigare\r\nsignalen som har getts på den här lönemarknaden\r\när ju att man i år omfördelar skatterna på det sättet\r\natt de lågavlönade får väldigt litet med vid denna\r\nomläggning. Och man känner då att det är de\r\nhögavlönade som har fått de stora förmånerna. Det\r\när den signal som man har gett.</pre><pre>Om man ser litet längre fram är det väl fråga om\r\ninflationsförväntningar, när alla avtal så att säga har\r\nramlat ut igen och de högavlönade på ett eller annat\r\nsätt tillskansar sig denna förmån. Vad kommer\r\nlönespiralen då att ta vägen? Då har man ju byggt\r\nin en löneförväntning och något som är helt osunt i\r\nmekanismen. I detta sammanhang är risken att\r\ndetta kommer att uppfattas som att regeringen\r\nlägger fram Rehnbergavtal mot de lågavlönade\r\ninom Kommunals, Metalls, Handels, SIFs\r\nområden, och de skall hålla igen, medan det, såvitt\r\njag förstår, blir en pekpinne till de verkligt\r\nhögavlönade, de som bestämmer och på något sätt\r\nhar hand om utvecklingen. Det här är verkligen\r\noroande för framtiden. Den ökade lönespridningen\r\nsom detta leder till kan ju knappast ligga i\r\narbetarrörelsens intresse samtidigt som\r\ndirektörerna varje dag predikar att vi skall vara\r\nåterhållsamma när det gäller lönerna och att vi skall\r\nta ansvar för Sverige. Men de tar ju inte ansvar för\r\nSverige. Just denna politiska trend måste vara\r\nmycket oroande för finansministern, och han\r\nkanske kan komma med förslag till någon konkret\r\nåtgärd.</pre><pre>Anf. 69 Finansminister ALLAN LARSSON\r\n(s):</pre><pre>Herr talman! Det är alltid oroande att möta\r\ninvändningar mot en uppläggning som är så\r\nangelägen för att vi skall kunna klara arbete och\r\nvälfärd i samhället framöver. Därför har jag varit\r\noroad när Lars-Ove Hagberg i riksdagen gång på\r\ngång stått upp och försökt underkänna de\r\nansträngningar som jag och regeringen har gjort för\r\natt få till stånd en nedväxling från inflationslöner till\r\nreallöner. Lars-Ove Hagberg är en av dem som har\r\nförsökt bidra till att upprätthålla\r\ninflationsförväntningarna och därmed skapa en\r\nsämre utveckling för löntagarna. Men vi har nu fått\r\nen bred uppslutning kring den här linjen, och det är\r\nmycket värdefullt. Över 80 % har nu avtal, och för\r\nde övriga finns det inget annat utrymme än att\r\nansluta sig till detta. Därför säger jag att det är lika\r\nilla när man höjer styrelsearvodena på detta sätt\r\nsom när Lars-Ove Hagberg går ut i debatten och\r\nförsöker underminera strävandena att växla om\r\nfrån en inflationsekonomi till en realekonomi.</pre><pre>Anf. 70 LARS-OVE HAGBERG (v):</pre><pre>Herr talman! Jag tror faktiskt att det är en viss\r\nskillnad på min dignitet och digniteten hos\r\nverkställande direktörer som tar emot\r\nstyrelsearvoden. Det är det som man gör och inte\r\ndet som man säger som är avgörande, precis som\r\nfinansministern sade.</pre><pre>Vad jag är mycket orolig för är vad som kan\r\nbesannas. När regeringen har lagt fram\r\nRehnbergsavtal, i ett läge då de högavlönade har\r\nfått de största skattesänkningarna och gett denna\r\nsignal, kommer de högavlönade och tillskansar sig\r\nfördelarna. Sedan påverkar det marknaden. När\r\navtalen går ut kvarstår ju problemen, och det har\r\njag varnat för. Det är faktiskt samma invändningar\r\nsom i alla tider har gjorts när det gäller prisstopp på\r\nt.ex. varor. Vidtas inte samtidiga åtgärder kvarstår\r\nproblemen. Vid prisstopp har vi alltid kombinerat\r\nmed någonting annat. När nu utvecklingen blir på\r\ndet här viset gör ju regeringen inte detta.</pre><pre>Anf. 71 Finansminister ALLAN LARSSON\r\n(s):</pre><pre>Herr talman! Lars-Ove Hagberg är egentligen den\r\nsiste som skall stå upp och kritisera mig på det här\r\nområdet. Om Lars-Ove Hagberg i riksdagen hade\r\nhjälpt till för att skapa opinion, så att vi kan komma\r\nifrån inflationsekonomin och få stabila priser, hade\r\njag förstått Lars-Ove Hagbergs resonemang. Men\r\nLars-Ove Hagberg är inte vem som helst. En\r\nriksdagsledamot spelar en mycket stor roll i\r\nopinionsbildningen. Lars-Ove Hagberg har under\r\nhela det senaste året varit ute och klagat, kritiserat\r\noch försökt bilda opinion mot våra ansträngningar.\r\nJag tar gärna emot kritik för att inte allt fungerar\r\nperfekt, men jag har svårt att ta emot kritik från\r\nLars-Ove Hagberg som verkligen inte har gjort\r\nnågonting för att hjälpa till i den här mycket viktiga\r\nsaneringen av svensk ekonomi: att komma ifrån\r\ninflationsekonomin och därmed klara arbete och\r\nvälfärd framöver.</pre><pre>Anf. 72 LARS-OVE HAGBERG (v):</pre><pre>Herr talman! Jag är verkligen mycket smickrad\r\növer den roll i svensk politik som jag har fått av\r\nfinansministern.</pre><pre>Det som finansministern säger är väl inte riktigt\r\nsant. Vänsterpartiet har krävt att det skall bli en\r\nordentlig press på priserna och att de lågavlönade\r\nskall gå fria. Gör man ett Rehnbergsavtal som\r\nriktar sig mot de lågavlönade går de högavlönade\r\nfria. Nu kommer den här rapporten som besannar\r\nmin tes. När avtalen går ut kan det bli en jättelik\r\ninflationsförväntning. Jag önskar inte en sådan\r\nutan reallöner och en helt annan uppläggning av\r\ninflationspolitiken, en uppläggning som skulle\r\nsänka priserna och pressa dem som sätter priserna.\r\nMen med det här systemet är jag mycket rädd för\r\natt förväntningarna kan bli större, och de\r\nlågavlönade befinner sig i ett mycket dåligt läge.</pre><pre>Anf. 73 Finansminister ALLAN LARSSON\r\n(s):</pre><pre>Herr talman! Stabiliseringsavtalet är upplagt så, att\r\ndet ger en inkomstförstärkning för de lågavlönade.\r\nDe som befinner sig under genomsnittet får en\r\nförstärkning, vi andra får avstå från en löneökning\r\ndet här året. Dessutom är avtalet konstruerat så, att\r\nsjälva profilen, kostnadsbelastningen, gör att vi\r\nkommer att ha fler arbeten i Sverige framöver än vi\r\nskulle ha haft om vi fortsatt i den gamla riktningen.\r\nSå avtalet har en låglöneprofil.</pre><pre>När det gäller priserna är Lars-Ove Hagberg på nytt\r\nute i samma inflationistiska träskmarker som\r\ntidigare. Inflationstrycket i ekonomin är på väg\r\nned. Inflationsförväntningarna har drastiskt\r\nreducerats. Se på det material som SCB\r\npresenterade förra veckan. Stå inte här och håll liv\r\ni inflationsförväntningarna utan hjälp i stället till\r\nmed att lyfta fram vad som nu håller på att ske.\r\nFr.o.m. maj och till årets slut stannar\r\nprisstegringarna vid 2 %. Nästa år bör vi kunna\r\nhålla dem vid 3 %. Tala om detta! Då kan Lars-Ove\r\nHagberg hjälpa till att hålla tillbaka\r\ninflationsförväntningarna.</pre><pre>Anf. 74 LARS-OVE HAGBERG (v):</pre><pre>Herr talman! Nu förbehåller jag mig faktiskt rätten\r\natt få kritisera den politik som regeringen för. Jag\r\nhar tydligen rätt. Min och vänsterpartiets farhågor\r\ngick ut på att just Rehnbergsavtalet skulle medföra\r\natt de högavlönade rusade i väg. Det finns ingen\r\ngaranti för att de skall stoppas. Om jag lyfter fram\r\nnågonting är det för att det skall vidtas åtgärder. Jag\r\nfrågar om regeringen tänker vidta åtgärder och då\r\nsäger finansministern att det inte får bli någon\r\nhöjning. Men om det inte hjälper, vilket det hittills\r\ninte har gjort trots löften från de höga herrar som\r\nville ställa upp, har vi den spiral som jag talat om.\r\nVad gör vi åt det? Hur skall vi då pressa priserna?\r\nDe lågavlönade kommer ju att under ett, två eller\r\ntre år att få mycket små ökningar, och det är ju inte\r\nsäkert att prisutvecklingen fortsätter som väntat.\r\nPriserna kan faktiskt stiga.</pre><pre>Anf. 75 Finansminister ALLAN LARSSON\r\n(s):</pre><pre>Herr talman! Prisutvecklingen är alldeles definitivt\r\npå väg ned. Vi håller på att vinna kampen mot\r\ninflationen. Lars-Ove Hagberg borde vara den som\r\nstår upp och erkänner detta. Se på det material som\r\nhar presenterats, på de prognoser som finns. Det\r\nråder inget tvivel. Det är nödvändigt om vi skall få\r\nen bättre reallöneutveckling än den som vi har haft\r\nunder inflationsekonomins tid. Detta kräver att alla\r\nställer upp. När det gäller löner och annat är det\r\ningen kommandoekonomi. Det handlar om\r\npåverkan och opinionsbildning. Jag har ägnat\r\nmycket tid åt detta under det senaste året, i syfte att\r\nkomma dit där vi befinner oss i dag. Var säker på\r\natt jag kommer att fortsätta. Det som jag har sagt i\r\nmitt svar kommer säkert att uppmärksammas och\r\nbli ett viktigt bidrag. Men jag förbehåller mig rätten\r\natt tala om för Lars-Ove Hagberg att jag inte tar\r\nemot kritik från en person som har gjort allt för att\r\nunderkänna och underminera det här arbetet.</pre><pre>Anf. 76 LARS-OVE HAGBERG (v):</pre><pre>Herr talman! Det sista är ju inte sant. Jag vill att\r\nman skall bekämpa inflationen på ett annat sätt,\r\nmen det vill Allan Larsson som finansminister inte\r\nrespektera. Det må vara hans sak.</pre><pre>Beträffande kommandoekonomi vill jag säga att\r\nregeringen ju till 80 % har lyckats genomföra\r\nRehnbergsavtalet med påföljd att de högavlönade\r\nändå kan smita igenom. Detta måste ju vara ett\r\nproblem. Här rör det sig om en\r\nkommandoekonomi riktad mot de lågavlönade som\r\nhar fått ut mycket litet av skatteomläggningen. De\r\nsom verkligen har fått ut någonting tar i det här\r\nläget för sig. Detta är inte lyckat, och regeringen\r\nmåste väl ändå fundera över vad som kan komma i\r\nnästa skede. Då riktas en pekpinne mot\r\nnäringslivet, och jag instämmer naturligtvis med all\r\nkraft, men vad kan regeringen göra ytterligare?\r\nFinns det inte några möjligheter att göra ett\r\nRehnbergsavtal eller något annat som riktar sig mot\r\nde högavlönade?</pre><pre>Överläggningen var härmed avslutad.</pre><pre>15 § Svar på fråga  1990/91:572 om svensk\r\nreaktion mot visst ingripande mot kvinnor i Iran</pre><pre>Anf. 77 Utrikesminister STEN ANDERSSON\r\n(s):</pre><pre>Herr talman! Gullan Lindblad har frågat huruvida\r\nregeringen reagerat mot att 800 iranska kvinnor\r\nnyligen fängslats för att de inte burit föreskriven\r\nklädsel, något som enligt iransk lag kan medföra\r\nupp till 74 piskrapp.</pre><pre>Utrikesdepartementet har försökt utreda de i\r\nfrågan uppgivna sakförhållandena.</pre><pre>Det är riktigt att kvinnor som uppträder offentligt\r\nutan att bära av islam föreskriven klädsel kan\r\ndömas till 74 piskrapp enligt den islamiska\r\nstrafflagen. Lagföring skall föregås av utredning,\r\nvarvid berörd person enligt lagen inte får hållas i\r\nhäkte i mer än 24 timmar.</pre><pre>Hur många kvinnor som verkligen straffats enligt\r\nnämnda bestämmelse har emellertid inte kunnat\r\nutredas. Kvinnorna uppges ha möjlighet att på\r\nolika sätt undgå bestraffning, bl.a. genom att\r\ndeklarera okunnighet om en viss regel eller på ett\r\növertygande sätt lova att inte upprepa brottet.\r\nNågon form av garantier av maken skall också\r\nkunna medföra ett sådant resultat. Närmare\r\ninformation om domstolarnas praxis har emellertid\r\nvisat sig svår att få.</pre><pre>Att piskning över huvud taget förekommer är\r\noacceptabelt och ett brott mot mänskliga\r\nrättigheter. Detta straff måste därför å det\r\nskarpaste fördömas och det gäller naturligtvis var\r\ndet än tillämpas.</pre><pre>Jag kan försäkra Gullan Lindblad att Sverige noga\r\nföljer utvecklingen i Iran vad gäller respekt för\r\nmänskliga rättigheter. Vår ståndpunkt i dessa\r\nfrågor är väl känd för den iranska regeringen\r\ngenom en lång rad bilaterala samtal. Bl.a.\r\nredovisades den i otvetydiga termer i samband med\r\nden iranske utrikesministerns besök i Sverige i\r\ndecember förra året. Även frågan om kvinnans\r\nställning har diskuterats med iranier.</pre><pre>Sverige har också mycket aktivt stött\r\nresolutionerna om situationen i Iran i FNs\r\ngeneralförsamling, bl.a. genom att vi har varit\r\nmedförslagsställare. Detsamma har varit fallet i\r\nFNs kommission för de mänskliga rättigheterna.</pre><pre>Regeringen kommer att fortsätta att bilateralt och i\r\nFN med stort engagemang driva frågor om de\r\nmänskliga rättigheterna i både Iran och en rad\r\nandra länder, vilkas iakttagande av FNs\r\nkonventioner om de mänskliga rättigheterna\r\nmotiverar särskild granskning. Jag tycker att\r\nGullan Lindblads fråga utgör en god påminnelse\r\nom att denna politik är väl förankrad i den svenska\r\nopinionen.</pre><pre></pre><pre>Anf. 78 GULLAN LINDBLAD (m):</pre><pre>Herr talman! Jag ber att få tacka utrikesministern\r\nför ett långt och utförligt svar. Naturligtvis hade jag\r\nhoppats att utrikesministern skulle säga: Vi har\r\ngjort ett fördömande uttalande. Men jag förstår att\r\ndet ibland kan vara svårt att utreda frågor av det här\r\nslaget. Vad utrikesministern här har sagt tycker jag\r\när bra. Det gagnar den här debatten.</pre><pre>Bakom min fråga ligger upprördhet och en\r\nmedkänsla för mina medsystrar i Iran. Den rådande\r\nregimen där är ju ett formidalet skräckvälde, inte\r\nminst med tanke på kvinnorna. Regimen har gjort\r\ninskränkningar i fråga om kvinnornas sociala,\r\npolitiska och civila rättigheter. Som kvinna och\r\nmedsyster måste jag alltså helt enkelt reagera.</pre><pre>Utrikesministern redovisar att Sverige med stort\r\nengagemang och intresse driver frågor om\r\nmänskliga rättigheter. Bl.a. gäller det då Iran. Jag\r\nskulle vilja fråga: Kan vi förvänta oss att\r\nutrikesministern vid första lämpliga tillfälle, när\r\nfrågorna är utredda och man har kommit fram till\r\natt det verkligen förhåller sig på det sätt som har\r\nbeskrivits, gör ett skarpt uttalande, till förmån för\r\nIrans kvinnor?</pre><pre>Anf. 79 Utrikesminister STEN ANDERSSON\r\n(s):</pre><pre>Herr talman! Ja.</pre><pre>Anf. 80 GULLAN LINDBLAD (m):</pre><pre>Herr talman! Jag tackar för det kompletterande\r\nsvaret.</pre><pre>Överläggningen var härmed avslutad.</pre><pre>16 § Svar på fråga  1990/91:580 om åtal mot\r\nIraks president, Saddam Hussein, för\r\nkrigsförbrytelse</pre><pre>Anf. 81 Utrikesminister STEN ANDERSSON\r\n(s):</pre><pre>Herr talman! Hadar Cars har frågat om regeringen\r\nhar för avsikt att stödja den tyske utrikesministern\r\nHans Dietrich Genschers förslag om att Förenta\r\nnationerna skall väcka åtal mot Iraks president\r\nSaddam Hussein för krigsförbrytelser och brott mot\r\nmänskliga rättigheter. Genschers förslag har\r\nsedermera fått stöd av EGs utrikesministermöte.</pre><pre>Såsom Hadar Cars påpekar har president Saddam\r\nHussein många folkrättsbrott på sitt samvete. Han\r\nhar inlett angreppskrig mot Iran och Kuwait,\r\nanvänt dödande gas mot kurder, förorsakat en\r\nomfattande miljökatastrof genom att som en\r\nkrigföringsmetod antända oljekällor i Kuwait samt\r\ntvingat miljoner kurdiska landsmän på flykt ut ur\r\nlandet.</pre><pre>Den internationella krigsförbrytardomstolen i\r\nNürnberg ställde politiska och militära\r\nbeslutsfattare till ansvar för deras roll i brott mot\r\nfreden, i detta fall i form av planering och\r\ngenomförande av anfallskrig, samt brott mot\r\nkrigets lagar.</pre><pre>Saddam Husseins illdåd för onekligen tankarna till\r\nbehovet av en rättsuppgörelse av opartisk natur för\r\natt stärka folkrättens roll i den internationella\r\npolitiken. I detta sammanhang förtjänar det att\r\npåpekas att när FNs säkerhetsråd antog resolution\r\n678 berördes frågan om att ett rättsligt ansvar borde\r\nutkrävas för begånga krigsförbrytelser; detta i\r\nenlighet med punkten 13 i säkerhetsrådets\r\nresolution 670 av den 25 september 1990.</pre><pre>Sverige med sitt starka engagemang för folkrätten\r\när naturligtvis berett att i princip stödja förslag om\r\nen opartisk rättslig uppgörelse i internationell regi.\r\nAv praktiska och politiska skäl är det emellertid\r\nhögst osäkert om tanken på en internationell\r\nrättegång mot Saddam Hussein och andra irakiska\r\nkrigsförbrytare kan förverkligas, varför\r\nförhoppningarna om en sådan historisk\r\nrättsuppgörelse inte bör vara för stora.</pre><pre>Anf. 82 HADAR CARS (fp):</pre><pre>Herr talman! Saddam Hussein är en av dem som\r\nsystematiskt och med stor konsekvens oavbrutet\r\noch under lång tid har begått brott. Till Saddam\r\nHusseins brott mot freden hör, som\r\nutrikesministern nämnde, angreppen mot Iran och\r\nKuwait. Hans brott mot mänskliga rättigheter är\r\nmord och tortyr av oliktänkande demokrater -- alla\r\ndemokrater är oliktänkande enligt Saddam\r\nHussein -- giftgasangrepp samt, icke att\r\nförglömma, förföljelse av kuwaitier.</pre><pre>Jag vill också gärna tillägga att Saddam Hussein har\r\nbegått brott mot den internationella miljön. Den\r\nantändning av Kuwaits oljekällor som han är\r\nansvarig för har förorsakat, och förorsakar\r\nfortfarande, omätliga skador på naturen. Möjligen\r\när dessa skador de största som någon människa har\r\nåstadkommit.</pre><pre>Mot den bakgrunden är det utmärkt att den\r\neuropeiska gemenskapen, på förslag av Hans\r\nDietrich Genscher, har begärt att åtal skall väckas\r\nmot Saddam Hussein med anledning av dennes\r\nkrigsförbrytelser. Genom vår ledare Bengt\r\nWesterberg ställde vi i folkpartiet oss omedelbart\r\nbakom denna begäran. Regeringen har avvaktat.\r\nMen jag tycker att det besked som utrikesministern\r\ni dag har lämnat är positivt, i den meningen att\r\nslutsatsen kan dras att regeringen skulle vara\r\nberedd att i Förenta nationernas stödja ett sådant\r\nhär åtal mot Saddam Hussein.</pre><pre>Vidare noterar jag att regeringens företrädare, herr\r\nutrikesministern, klart deklarerar att Saddam\r\nHussein är en krigsförbrytare. Det framgår med\r\nstor tydlighet av utrikesministerns svar på min\r\nfråga. Utrikesministern talar ju i svaret om\r\n''Saddam Hussein och andra irakiska\r\nkrigsförbrytare''. Det är alltså fullständigt klart hur\r\ndet förhåller sig i det avseendet.</pre><pre>Från den synpunkten förefaller regeringen inte\r\nvara beredd att hålla sin tidigare brevvän särskilt\r\nväl om ryggen. Är det en riktig tolkning, herr\r\nutrikesministern, att ni i regeringen är beredda att\r\nstödja framställda förslag om åtal mot Saddam\r\nHussein för brott mot mänskliga rättigheter och för\r\ndennes krigsförbrytelser? Om svaret är ja, tycker\r\njag inte att det är nödvändigt att nu, som\r\nutrikesministern gör, spekulera i möjligheterna att\r\nåstadkomma det. Låt oss alltså i stället försöka se\r\ntill att vad som här har nämnts kan ske!</pre><pre>Anf. 83 Utrikesminister STEN ANDERSSON\r\n(s):</pre><pre>Herr talman! Även om den senaste frågan var\r\nmycket oförskämd till formen -- jag syftar då på\r\nHadar Cars tal om detta med en brevvän -- är mitt\r\nsvar ett obetingat ja. Jag vill minnas att jag fick\r\nkritik också från folkpartiet redan dagen efter det\r\natt ett av de första brotten begicks -- jag tänker på\r\nangreppet på Kuwait -- jag kallade Saddam Hussein\r\nför en internationell marodör och för kriminell. Det\r\när ett uttalande i nämnda riktning. Det är således\r\ninte första gången som jag uttalar mig om\r\nkrigsförbrytelser, utan det har sagts tidigare också.\r\nVi är således beredda att stödja nämnda åtgärd om\r\nvi får möjlighet att göra det i FN.</pre><pre>Anf. 84 HADAR CARS (fp):</pre><pre>Herr talman! Jag tolkar utrikesministerns senaste\r\nuttalande så, att det inte finns några motsättningar\r\nmellan mig och utrikesministern i det här\r\navseendet.</pre><pre>Jag kan inte tänka mig att någon folkpartist skulle\r\nkritisera utrikesministern för att han använder\r\nalltför starka ord i sina fördömanden av Saddam\r\nHussein.</pre><pre>Anf. 85 Utrikesminister STEN ANDERSSON\r\n(s):</pre><pre>Herr talman! Man vet aldrig riktigt var man har\r\nfolkpartiet. Men jag gläder mig åt nyss gjorda\r\nuttalande.</pre><pre>Anf. 86 HADAR CARS (fp):</pre><pre>Herr talman! Jag tror att människor mycket väl vet\r\nvar de har folkpartiet. Däremot är det nog litet\r\nmera tveksamt -- jag vill säga detta, eftersom\r\nutrikesministern tydligen vill förlänga\r\ndiskussionen -- var vi har socialdemokraterna. Det\r\när trots allt ni som har skrivit ett kärleksfullt brev\r\ntill Saddam Hussein, där ni på alla sätt visar den\r\nrespekt som normalt förekommer\r\nregeringsföreträdare emellan men som just en\r\nsådan herre som Saddam Hessein har gjort sig\r\nutomordentligt litet förtjänt av.</pre><pre>Anf. 87 Utrikesminister STEN ANDERSSON\r\n(s):</pre><pre>Herr talman! Nu fick vi ett bevis för att det som jag\r\njust har sagt stämmer. Det tackar jag för.</pre><pre>Överläggningen var härmed avslutad.</pre><pre>17 § Svar på fråga  1990/91:662 om problemen\r\nmed bortrövade barn</pre><pre>Anf. 88 Utrikesminister STEN ANDERSSON\r\n(s):</pre><pre>Herr talman! Margareta Persson har, med\r\nanledning av ett svar som jag gav på hennes\r\ninterpellation den 22 april, frågat om jag har\r\nkontaktat justitieministern och socialministern för\r\natt få till stånd en diskussion om hela\r\nproblematiken med bortförda barn. Ja, det har\r\nvarit ett par samtal. Den 8 maj 1991 skrev jag till\r\njustitieministern och tog då upp frågor om\r\nstraffreglerna för brottet egenmäktighet med barn.\r\nSom bekant finns det ett samband mellan straffets\r\nlängd och möjligheterna att förvärva svenskt\r\nmedborgarskap. Vidare har jag tagit upp frågan om\r\nmöjligheterna för drabbade att få s.k.\r\nmålsägandebiträde. Slutligen har jag i brevet också\r\nnämnt de problem som föreligger med att vid\r\nsvensk domstol driva processer om vårdnad om\r\nbarn i situationer där det finns en internationell\r\nanknytning. Denna senare fråga har dock också ett\r\nsamband med den omvända situationen, alltså fall\r\ndär barn olovligen förs till Sverige.</pre><pre>Jag har också skrivit till socialministern samma dag\r\noch tagit upp frågan om tillämpningen av\r\nsocialtjänstlagen. Jag har i brevet pekat på\r\nkommunernas möjlighet att lämna ekonomiskt\r\nbistånd och stöd i vidare bemärkelse till de\r\ndrabbade.</pre><pre>Vad jag särskilt har tänkt på här är möjligheten till\r\nbistånd i samband med resor för att möjliggöra\r\nbesök hos barn som förts bort. Vidare har jag pekat\r\npå vikten av att kommunerna får information om\r\nproblemen och av att denna sprids vidare.</pre><pre>Jag vet att man arbetar med frågorna i de berörda\r\ndepartementen, men vi skall samtidigt ha klart för\r\noss att vi här har att göra med ett invecklat problem\r\nsom berör många lagregler. Jag kan dock försäkra\r\nMargareta Persson om att jag för egen del inte\r\nkommer att släppa denna mycket angelägna fråga.</pre><pre>Anf. 89 MARGARETA PERSSON (s):</pre><pre>Herr talman! Jag tackar för svaret. Jag är glad över\r\natt höra utrikesministern säga att han kommer att\r\nfölja den här frågan i fortsättningen.</pre><pre>Jag vet att jag kanske stressar utrikesministern när\r\njag ställer den här frågan så pass snabbt. Men det\r\nhär är brådskande. Varje månad som går är en\r\nevighet för de berörda.</pre><pre>De som har små barn som har bortrövats och förts\r\ntill andra länder vet att barnens svenska språk\r\nförsvinner oerhört snabbt. Därför är det bråttom\r\natt ni i regeringen slår era kloka huvuden ihop. Jag\r\när således glad över att detta arbete har påbörjats.</pre><pre>Sedan vi förra gången debatterade frågan har de\r\ndrabbade kvinnorna bildat en förening, Bortförda\r\nbarns förening.</pre><pre>Men nya exempel dyker hela tiden upp. En kvinna\r\nsom har varit gift med en man från Tunisien fick för\r\ntvå år sedan uppleva att hennes barn bortrövades.\r\nBarnen var då ett resp. tre år gamla. Kvinnan\r\nfruktade att barnen skulle bortrövas men lämnade\r\nändå barnen till mannen, eftersom denne hade\r\numgängesrätt enligt svensk domstol över\r\nmidsommaren det aktuella året. Men mannen\r\nförsvann med barnen. Familjen har nu väckt en\r\nopinion i Linköping för en ändring av de här\r\nlagarna. Bl.a. vill man att en man som begår sådant\r\nhär brott skall kunna utvisas och att det skall vara\r\nkontroll vid gränsen. Båda föräldrarna skall ha gett\r\nsitt tillstånd för att ett barn skall få föras ut ur\r\nlandet.</pre><pre>Jag vill på dessa människors vägnar till\r\nutrikesministern överlämna de namnlistor som\r\nfinns.</pre><pre>Jag tror alltså att det behövs en översyn beträffande\r\nbrottet egenmäktighet med barn. Vidare måste\r\nreglerna för utvisning ses över och reglerna för\r\numgängesrätt ändras. Konventioner om umgänget\r\nmed andra stater måste upprättas. Dessutom måste\r\npasskontrollerna skärpas.</pre><pre>Jag vet att utrikesministern har bett andra berörda\r\ndepartement att se på de saker som gäller dem.\r\nMen vad kommer UD närmast att göra när det\r\ngäller de saker som har med detta departement att\r\ngöra?</pre><pre>Anf. 90 Utrikesminister STEN ANDERSSON\r\n(s):</pre><pre>Herr talman! Det som närmast ankommer på UD\r\natt göra är att man måste försöka föra resonemang\r\nsom kan leda till att konventioner upprättas med\r\nandra länder. Sådana resonemang har också tagits\r\nupp. Jag meddelade i den aktuella\r\ninterpellationsdebatten att den fransk-algeriska\r\növerenskommelsen i det stycket skulle kunna tjäna\r\nsom föredöme. Sådana resonemang pågår alltså.\r\nMen eftersom synen på barn, fäder och mödrar är\r\nså väldigt olika i dessa länder, är det en lång väg att\r\ngå. Det är inte så lätt att komma fram till ett\r\nresultat. Men ansträngningarna pågår, och de\r\nmåste pågå, eftersom det är en ytterst angelägen\r\nfråga.</pre><pre>Anf. 91 MARGARETA PERSSON (s):</pre><pre>Herr talman! Jag hoppas att UD fortsätter att hålla\r\ni det gemensamma ansvar som det handlar om,\r\neftersom det är många departement inblandade.</pre><pre>Jag vill ta ytterligare ett exempel som visar hur\r\nbråttom det är och där faktiskt svensk domstol\r\nnästan har medverkat till att eventuell kidnappning\r\nkan ske. En kvinna som jag har mött har två barn,\r\nelva och tolv år gamla. En svensk domstol har gett\r\nmannen rätt till umgänge utomlands, trots att hot\r\nom kidnappning föreligger. Nu vill mannen att\r\nbarnen skall utlämnas till sommaren. Jag har fått\r\nbrev från dessa barn och denna kvinna. 12-årige\r\nEdvard från Stockholm skriver bl.a.: ''Nu vill våran\r\npappa ha oss utomlands. Han pratar så konstigt\r\nmed oss och vill bara bestämma och säger att i hans\r\nland bestämmer pappan. Men vi vill bestämma\r\nsjälva. I Sverige har väl också barn rätt att säga vad\r\nde vill.''</pre><pre>Mamman säger: Kan det vara möjligt att jag skall\r\ndömas att tvinga ut mina barn till okänd adress\r\nutomlands, utan några som helst garantier?</pre><pre>Jag vill överlämna breven till utrikesministern.</pre><pre>Överläggningen var härmed avslutad.</pre><pre>18 § Svar på fråga  1990/91:655 om kostnaderna\r\nför det tillfälliga sparandet</pre><pre>Anf. 92 Statsrådet ERIK ÅSBRINK (s):</pre><pre>Herr talman! Hugo Hegeland har frågat mig om\r\njag är beredd att inför riksdagen redogöra för de\r\ntotala, faktiska kostnaderna för det tillfälliga\r\nsparandet.</pre><pre>Jag har tidigare i år besvarat en fråga av Hugo\r\nHegeland om återbetalningen av sparandet. I den\r\ndebatt som följde nämnde jag att återbetalningen i\r\nsig kostar knappt 100 milj.kr. Vad jag då syftade på\r\nvar kommande återbetalning av 1989 resp. 1990 års\r\nsparande.</pre><pre>Kostnaderna för sparandet orsakas främst av\r\nåtgärder vid införandet och återbetalningen. Under\r\nden tid sparandet pågått har också vissa kostnader\r\nuppkommit hos riksskatteverket och\r\nskattemyndigheterna i länen för att besvara frågor\r\nfrån allmänheten. Med ledning av uppgifter som\r\nlämnats av riksskatteverket kan kostnaderna för\r\nåterbetalningarna 1990, 1991 och 1992 grovt\r\nberäknas till drygt 111 milj.kr. Övriga kostnader,\r\nsom alltså i huvudsak avser åtgärder i samband med\r\ninförandet, är svåra att ange närmare, eftersom\r\nnågon särredovisning inte skett av det arbete på\r\nt.ex. ADB-området som föranleddes av sparandet.\r\nJag gör emellertid bedömningen att de totala\r\nkostnaderna inte överstiger 150 milj.kr.</pre><pre>Anf. 93 HUGO HEGELAND (m):</pre><pre>Herr talman! Jag tackar Erik Åsbrink för svaret i\r\nde avseenden där uppgifterna är korrekta och\r\nfullständiga. Älskvärt erinrar statsrådet om att jag\r\nställde en liknande fråga och fick svar i mars, det\r\nvar faktiskt den 12 mars. Då hävdade jag att\r\nåterbetalningen skulle kosta minst 100 milj.kr. Om\r\ndetta sade statsrådet Åsbrink att det var extra\r\nfelaktigt -- ett intressant uttryck. Inte nog med det,\r\njag fick en älskvärd uppmaning av statsrådet:\r\n''Nästa gång Hugo Hegeland ställer en fråga ''-- det\r\när alltså i dag i varje fall i denna fråga --'' vore det\r\nbra om han hade litet bättre underlag i form av\r\nkorrekta sakuppgifter och inte sådana felaktigheter\r\nsom vi nu hört framföras och som jag hoppas Hugo\r\nHegeland insett verkligen är felaktigheter. Jag\r\ntänker på de felaktiga uppgifterna om vad det\r\nkostar att administrera återbetalningarna.''</pre><pre>Vad säger då riksskatteverkets chef? Jo, han gjorde\r\nett uttalande den 20 maj i Expressen. Han kan\r\nbekräfta att bara administrationen -- detta säger\r\nalltså högste chefen Lennart Nilsson -- för den\r\nåterbetalning som skedde nu i maj kostade verket\r\nmellan 110 och 150 milj.kr. Observera att det bara\r\när denna återbetalning det gäller. Nu säger\r\nstatsrådet att återbetalningen för sparandet 1989\r\nresp. 1990, som skall göras i februari nästa år,\r\nkommer att kosta knappt 100 milj.kr. men bara\r\nåterbetalning i maj kostade 150 milj.kr. Hur\r\nförklarar statsrådet dessa olika uppgifter?</pre><pre></pre><pre>Anf. 94 Statsrådet ERIK ÅSBRINK (s):</pre><pre>Herr talman! Jag har ingen anledning att ta tillbaka\r\nnågot av vad jag sade i den tidigare debatten med\r\nHugo Hegeland. Jag sade då: ''Det är sant att\r\nåterbetalningen i sig kostar knappt 100 milj.kr.''\r\nDet är exakt samma besked som jag ger i dag. Vad\r\njag invänder emot är Hugo Hegelands påstående\r\natt valet av förtida återbetalningstidpunkt orsakar\r\nen extra merutgift utöver tidigare kända utgifter på\r\n100 miljoner. Det var felaktigt då, och det är\r\nfelaktigt i dag.</pre><pre>Om man lägger till de övriga kostnader som\r\nadministrationen av systemet totalt sett innebär och\r\nsom är svåra att uppskatta exakt, är min bedömning\r\natt det rör sig om en total kostnad som inte\r\növerstiger 150 miljoner. Jag vill påpeka att jag\r\nbygger min bedömning inte minst på uppgifter som\r\nvi har erhållit från riksskatteverket.</pre><pre>Anf. 95 HUGO HEGELAND (m):</pre><pre>Herr talman! Jag bygger mitt påstående också på\r\nriksskatteverkets uppgifter, från självaste chefen\r\nhimself. Det påpekas just att denna enda\r\nutbetalning kostar mellan 110 och 150 miljoner.\r\nVarför skulle det bli billigare att betala ut en del\r\nsärskilt i februari än att betala i maj? Man kommer\r\nupp till en extra kostnad på minst, som jag\r\nhävdade, 100 miljoner om man skjuter på\r\nutbetalningen till februari 1992 i stället för att\r\nsamordna det med skatteutbetalningen. För bl.a.\r\nkronofogdemyndigheten skulle det förenkla\r\nmycket, för postverket naturligtvis också.</pre><pre>Det finns ytterligare uppgifter. Dagens Nyheter\r\nhade en redogörelse för de totala kostnaderna. De\r\när, som Erik Åsbrink mycket riktigt säger, mycket\r\nsvåra att bedöma, men man har ändå gjort en\r\nbedömning och kommit fram till 500 milj.kr.\r\nDagens Nyheter brukar ofta ha rätt.</pre><pre>Anf. 96 Statsrådet ERIK ÅSBRINK (s):</pre><pre>Herr talman! Ja visst, det händer att Dagens\r\nNyheter ofta har rätt, liksom många andra\r\ntidningar ofta har rätt. Men i det här fallet har\r\nDagens Nyheter fel. Jag kan försäkra att uppgiften\r\nom en kostnad på 500 miljoner är totalt felaktig och\r\nsaknar all verklighetsanknytning.</pre><pre>Jag vidhåller att den totala kostnaden, så långt den\r\nlåter sig uppskattas, inte överstiger 150 milj.kr. för\r\nadministration av systemet. Det är förvisso en\r\nkostnad, och jag förstår att Hugo Hegeland med\r\nden här och tidigare debatten vill bidra till att\r\nmisstänkliggöra hela systemet. Men, Hugo\r\nHegeland, skall man bedriva ekonomisk politik,\r\nvare sig det handlar om utgifter eller skatter, får\r\nman acceptera vissa administrativa kostnader. De\r\när inte uppseendeväckande höga i det här fallet.\r\nDet är bättre att man gör det än att man ställer sig\r\nhelt vid sidan av och skäller på alla förslag och alla\r\nåtgärder som genomförs.</pre><pre>Anf. 97 HUGO HEGELAND (m):</pre><pre>Herr talman! Jag får väl citera riksskattechefen\r\nytterligare. Han tycker att den här extra\r\nutbetalningen är ett oerhört slöseri med\r\nskattebetalarnas medel. Han säger: ''Jag tycker\r\npersonligen'' -- det är alltså i egenskap av\r\nriksskattechef -- ''att kostnaden för återbetalningen\r\när väldigt hög i förhållande till det återbetalade\r\nbeloppets storlek, 2,9 miljarder, jag tycker att det\r\när slöseri med skattemedel.'' Detta säger alltså\r\nLennart Nilsson, som verkligen vet vad\r\nskattemedel är.</pre><pre>Erik Åsbrink säger att jag vill misstänkliggöra\r\nsystemet när jag ställer en fråga om de faktiska\r\nkostnaderna. Varför skall man dela upp det i två\r\netapper? Det är just detta som leder till dessa stora\r\nkostnader. Man har alla möjliga argument, som att\r\nman inte vill spä på ekonomin. Men det hindrar inte\r\natt man ändå vill sänka momsen med 9 miljarder.\r\nDå kommer vi också att spä på ekonomin nästa år,\r\nmen man kan inte betala ut knappt 3 miljarder i\r\nfebruari. Återbetalningen skall delas upp. Varför\r\nskall de inte kunna betalas ut i december? Jag\r\ntycker att man är väldigt inkonsekvent i\r\nargumenteringen.</pre><pre>Anf. 98 Statsrådet ERIK ÅSBRINK (s):</pre><pre>Herr talman! Vi kan diskutera kostnaderna för\r\nolika ekonomisk-politiska åtgärder. De för alltid\r\nmed sig vissa kostnader. Det är ofrånkomligt. Men\r\nför att få en rättvisande bild bör man också se på\r\nintäkterna, dvs. de positiva effekter som uppnås. I\r\ndet här fallet var det fråga om en åtgärd för att kyla\r\nner den överhettade ekonomin. Det var inte\r\nregeringens och socialdemokraternas\r\nförstahandsalternativ. Men eftersom Hugo\r\nHegeland och alla andra oppositionriksdagsmän\r\ngick emot vårt ursprungliga förslag, var det inte\r\nmöjligt att genomföra det. Det här var det\r\nandrahandsalternativ som det gick att få en\r\nmajoritet för i riksdagen. Det var bättre att göra det\r\nän att inte göra någonting alls, att stå vid sidan om\r\ni en överhettad ekonomi och motsätta sig alla\r\nförsök till att rätta till ekonomin. Jag tycker att\r\ndetta skall finnas med när man beskriver det\r\ntillfälliga obligatoriska sparandet.</pre><pre>Anf. 99 HUGO HEGELAND (m):</pre><pre>Herr talman! Erik Åsbrink har en fantastisk\r\nargumentering när han säger att vi motsätter oss\r\nalla försök att åstadkomma en stabilisering bara\r\ndärför att vi gick emot det här förslaget. Men varför\r\ninte nämna ännu en person som gick emot från\r\nbörjan, nämligen Kjell-Olof Feldt? Han tyckte att\r\ndet här var det dummaste han har gjort, men han\r\nförsvarade den dumheten.</pre><pre>Jag tror att Erik Åsbrink, som är en ganska\r\nbegåvad person, innerst inne har samma\r\nuppfattning som Kjell-Olof Feldt att det var väldigt\r\ndumt. Därför talade han också om att det inte var\r\nsocialdemokraternas första förslag, utan härtill var\r\nde nödda och tvungna.</pre><pre>Jag är tydligen, herr talman, tvungen att komma\r\ntillbaka ytterligare en gång när man verkligen har\r\nräknat ut de faktiska kostnaderna och inte bara\r\nstannar vid en bedömning, som statsrådet nöjer sig\r\nmed.</pre><pre>Överläggningen var härmed avslutad.</pre><pre>19 § Svar på fråga  1990/91:652 om tillgången på\r\ngymnasielektorer</pre><pre>Anf. 100 Utbildningsminister BENGT\r\nGÖRANSSON (s):</pre><pre>Herr talman! Birger Hagård har frågat mig om\r\ntillräckliga åtgärder vidtagits för att säkra det\r\nframtida behovet av lektorer i gymnasieskolan.</pre><pre>Jag ser det som mycket angeläget att sörja för att vi\r\nhar tillräckligt många forskarutbildade i såväl\r\ngymnasieskolan som i samhället i övrigt. När det\r\ngäller lektorerna i gymnasieskolan vill jag peka på\r\ntre viktiga förutsättningar för att det framtida\r\nbehovet av lektorer skall vara säkrat. För det första\r\nmåste det finnas ett rekryteringsunderlag, dvs.\r\nantalet forskarutbildade måste vara tillräckligt\r\nstort. I 1990 års forskningsproposition (1989/90:90)\r\nhar regeringen angivit att målet på sikt bör vara en\r\nfördubbling av examinationen inom\r\nforskarutbildningen. Genom propositionen har\r\nbetydande resurser anvisats för att förbättra\r\nstudiefinansieringen inom forskarutbildningen och\r\ndärigenom öka examinationen.</pre><pre>En andra förutsättning är att de forskarutbildade\r\nsom väljer att bli lärare i gymnasieskolan har den\r\npraktisk-pedagogiska utbildning som behövs för att\r\nde skall bli behöriga att arbeta som lärare där. För\r\natt förbättra rekryteringen av forskarutbildade\r\nlärare anordnas i enlighet med riksdagens beslut\r\nsärskild behörighetsgivande praktisk-pedagogisk\r\nutbildning. Behörig att antas till denna är dels den\r\nsom har grundläggande teoretisk utbildning samt\r\nforskarutbildning avsedd för undervisning i\r\nteoretiska ämnen i gymnasieskolan, dels den som\r\nhar civilingenjörsexamen eller ekonomexamen och\r\npraktisk yrkeserfarenhet.</pre><pre>Sist men inte minst beror det på skolhuvudmännen\r\nhur rekryteringen av forskarutbildade lärare till\r\ngymnasieskolan skall lyckas. Statsrådet Persson\r\nframhöll i den s.k. kunskapspropositionen\r\n(1990/91:85) att personalen är den viktigaste\r\ndrivkraften för utvecklingen av skolan. Han utgick\r\nfrån att skolhuvudmännen kommer att ha ett stort\r\nintresse av att behålla och även vidareutveckla de\r\nhittillsvarande lektorstjänsterna för att tillförsäkra\r\ngymnasieskolan en fortsatt hög kvalitet. I\r\npropositionen har också tydligt markerats att\r\nskolverket bör ägna frågan om forskarutbildade\r\nlärare särskild uppmärksamhet i sitt\r\nuppföljningsarbete. Jag räknar med att skolverket\r\nredan från början kommer att följa hur\r\nskolhuvudmännen utnyttjar den frihet de fått att\r\nbygga en skola med kvalitet i vilken\r\nforskarutbildade lärare utgör en viktig del. Ytterst\r\nkommer det an på kommunerna att satsa på\r\nkvalificerade lärare och att erbjuda arbetsvillkor\r\nsom är konkurrenskraftiga med näringslivets och\r\nsamhällets i övrigt.</pre><pre>Anf. 101 BIRGER HAGÅRD (m):</pre><pre>Herr talman! Jag ber att få tacka\r\nutbildningsministern för svaret. Jag är övertygad\r\nom att han, liksom jag och riksdagen i övrigt, vill\r\ngöra allt för att se till att man kan leva upp till de\r\nriksdagsbeslut som har fattats, så att det verkligen\r\nblir en hygglig tillgång till gymnasielektorer i\r\nframtiden. Riksdagen har vid ett flertal tillfällen\r\nuttalat vikten av detta, senast bl.a. när\r\npropositionen om ansvaret för skolan behandlades.</pre><pre>Det som utbildningsministern sade är naturligtvis\r\nalldeles riktigt. Han talade om de olika åtgärder\r\nsom har vidtagits. Det gäller kanske att också\r\nvidareutbilda adjunkter, men det är i första hand\r\nskolhuvudmännens sak.</pre><pre>Den stora frågan blir då vilken press man kan sätta\r\npå skolhuvudmännen. Från riksdagens sida\r\nförutsätter vi att det skall finnas ett stort intresse för\r\natt vidmakthålla lektorstjänsterna också i\r\nfortsättningen. Samtidigt vet vi att ett mycket stort\r\nantal tjänster är vakanta, och om utvecklingen går\r\ni positiv riktning, rör den sig i alla fall väldigt\r\nlångsamt.</pre><pre>När detta betänkande behandlades i utskottet och i\r\nriksdagen för ungefär ett halvår sedan var det några\r\npunkter som antyddes, nämligen att man hade att\r\nvänta en förordning om meritvärdering vid\r\nanställning av lärare, som skulle gälla från den 1\r\njanuari 1991. Särskild vikt skulle då läggas vid\r\nforskarutbildning. Jag skulle vilja fråga\r\nutbildningsministern om så har skett, och om man\r\ninom departementet har kunnat följa i vilken\r\nutsträckning som ledigkungörande när det gäller\r\nlektorstjänster verkligen förekommer på initiativ\r\nav de lokala skolhuvudmännen. Jag tror att det är\r\nbl.a. faktorer av den här typen som man måste fästa\r\nvikt vid. Till detta kommer också bl.a. skolverkets\r\nsenare utvärdering.</pre><pre>Anf. 102 Utbildningsminister BENGT\r\nGÖRANSSON (s):</pre><pre>Herr talman! När det gäller den senare frågan om\r\nhur ledigförklaranden sker, tvingas jag medge att\r\njag inte kan svara på rak arm, men jag kommer att\r\nha den frågan i åtanke och se till att vi gör en sådan\r\ngenomgång. Birger Hagård och jag är naturligtvis\r\növerens i sak om att det är viktigt, både att\r\nstimulera och att -- om det behövs -- pressa\r\nskolhuvudmännen för att upprätthålla höga\r\nkvalitetskrav beträffande lärarna och i synnerhet\r\nlektorerna i gymnasieskolan.</pre><pre>Samtidigt är jag för min del fylld av tillförsikt. Jag\r\nhar inte någon känsla av att man ute i kommunerna\r\nskulle vara präglad av en ambition att smita undan\r\nansvaret för skolan. Tvärtom visar alltid de resor\r\njag gör ute i landet att skolhuvudmännen är oerhört\r\nstolta och gärna använder sina gymnasieskolor som\r\nfjädrar i hatten för att ha att visa upp. De ser\r\ngymnasiet som av betydande värde när det gäller att\r\ntillgodose såväl kommuninvånarnas behov och\r\nönskemål som att locka andra att flytta till\r\nkommunen.</pre><pre>Anf. 103 BIRGER HAGÅRD (m):</pre><pre>Herr talman! Jag hoppas innerligt att\r\nutbildningsministern har rätt. Ibland uttrycks en\r\nviss oro ute från fältet över hur det skall gå med just\r\nlektorstjänsterna.</pre><pre>Jag är också tacksam över att man från\r\ndepartementets sida skall följa upp i vilken\r\nutsträckning ledigkungörande verkligen äger rum.\r\nJag tror att den blotta omständigheten att vi för en\r\ndialog här i riksdagen kan vara en liten\r\nfingervisning om att det inte alls bara var luft\r\nbakom när riksdagen uttalade sin uppfattning, utan\r\natt det låg en verklig tyngd bakom de uppfattningar\r\nsom uttrycktes av riksdagen.</pre><pre>Överläggningen var härmed avslutad.</pre><pre>20 § Svar på fråga  1990/91:656 om försäljning\r\nav porslinsskärvor från Ostindienfaranden\r\nGötheborg</pre><pre>Anf. 104 Utbildningsminister BENGT\r\nGÖRANSSON (s):</pre><pre>Herr talman! Lars Ahlström har frågat mig när\r\nregeringen ämnar bevilja Stiftelsen\r\nOstindienfararen Götheborg tillstånd att sälja delar\r\nav de miljontals blåvita porslinsskärvor som bärgats\r\nur vraket av det år 1745 förlista fartyget.</pre><pre>Regeringen fattade beslut den 28 juni 1990 om en\r\nansökan från stiftelsen om att få sälja\r\nporslinsskärvor från det aktuella vraket. Den fann\r\ndå att en försäljning av en andel av skärvorna i och\r\nför sig kunde komma ifråga, eftersom fyndet var av\r\nen sådan art att de vetenskapliga och museala\r\nmotiven för bevarande ändå borde kunna\r\ntillgodoses.</pre><pre>Regeringen biföll emellertid inte ansökan,\r\neftersom den fann att tillstånd till en försäljning\r\nborde kunna grundas på dokumentation av en\r\navslutad och avrapporterad arkeologisk\r\nundersökning. Någon sådan dokumentation fanns\r\nsålunda inte företedd.</pre><pre>Av min redovisning följer att stiftelsen -- med den\r\nefterlysta dokumentationen som grund -- har\r\nmöjlighet att göra en förnyad ansökan om\r\nförsäljning. Den kommer då att prövas av\r\nregeringen med utgångspunkt bl.a. från vad\r\nkulturutskottet anfört i ärendet.</pre><pre>Anf. 105 LARS AHLSTRÖM (m):</pre><pre>Herr talman! Jag tackar statsrådet för det i och för\r\nsig ganska positiva svaret. Som motiv för att avslå\r\nansökan om att sälja delar av alla dessa miljontals\r\nskärvor anfördes att det saknades en\r\ndokumentation. Det finns emellertid en\r\ndokumentation, herr kulturminister, nämligen ett\r\nförnämligt bokverk som är skrivet av Berit\r\nWestfeldt, Jörgen Weibull och professor Bo\r\nGyllensvärd, som tidigare var museichef för\r\nöstasiatiska museet. Det som dessa författare\r\nskriver borde verkligen kunna förmå regeringen att\r\nbevilja Stiftelsen Ostindienfararen Götheborg\r\ntillstånd att sälja ett antal skärvor.</pre><pre>Ett av skälen till att jag har ställt den här frågan är\r\natt det har kommit förfrågningar från dem som\r\narbetar med den nya musikteatern i Göteborg. Det\r\nvore beklämmande om man inte skulle kunna\r\nutnyttja dessa skärvor vid utsmyckningen av denna\r\nmusikteater beroende på att regeringen visar denna\r\novilja mot en sådan försäljning.</pre><pre>Anf. 106 Utbildningsminister BENGT\r\nGÖRANSSON (s):</pre><pre>Herr talman! Regeringen visar ingen ovilja.\r\nRegeringen har tagit ställning till en framställning\r\nvid en tidpunkt då det inte fanns någon\r\ndokumentation. Om det kommer en ny\r\nframställning och om dokumentationen anses vara\r\ntill fyllest, ser jag inga skäl till varför man inte skulle\r\nkunna bifalla denna ansökan. Detta får då bli\r\nföremål för prövning.</pre><pre>Däremot finns det inte någon anledning för\r\nregeringen att på egen hand gå ut och kursa\r\nskärvor, bara för att dokumentationen har kommit\r\nut. Det är de som har svarat för uppdraget och som\r\när huvudmän för verksamheten som måste söka\r\ntillstånd.</pre><pre>Anf. 107 LARS AHLSTRÖM (m):</pre><pre>Herr talman! Det har ingalunda varit meningen att\r\nregeringen skall sälja skärvor. Det torde\r\nkulturministern vara väl medveten om.</pre><pre>Vad som har uppfattats som negativt är att man inte\r\nhar kunnat acceptera att det har genomförts en\r\nytterst vetenskaplig undersökning, som innebär en\r\nnyorientering när det gäller marinarkeologiskt\r\narbete. Min fråga är då: Anser kulturministern att\r\ndokumentationen i denna bok skall kunna utgöra\r\nunderlag för en ny framställning? Är regeringen då\r\nvillig att omgående bevilja detta tillstånd med tanke\r\npå det musikteaterintresse som jag tidigare\r\nanförde?</pre><pre>Anf. 108 Utbildningsminister BENGT\r\nGÖRANSSON (s):</pre><pre>Herr talman! Lika litet som jag som justitieminister\r\nskulle vara beredd att ta ställning till huruvida\r\nbilförare Göransson, som har kört mot rött ljus,\r\nskall ha tio eller hundra dagsböter, lika litet är jag\r\nberedd att ta ställning till de vetenskapliga\r\nförutsättningarna för en dokumentation. Det är\r\nupp till andra att göra. Men jag är beredd att\r\nmycket positivt pröva en ansökan, dvs. i klartext att\r\nbevilja tillstånd, därest de som har kvalifikationer\r\natt göra den vetenskapliga bedömningen kan säga\r\natt dokumentationen är tillfredsställande.</pre><pre>Anf. 109 LARS AHLSTRÖM (m):</pre><pre>Herr talman! Då kommer jag att ta kontakt med\r\nStiftelsen Ostindienfararen Götheborg och\r\nmeddela detta svar, samtidigt som jag uppmanar\r\nstiftelsen att inkomma med en förnyad ansökan.</pre><pre>Överläggningen var härmed avslutad.</pre><pre>21 § Svar på fråga  1990/91:689 om den s.k.\r\nCOMETT-avgiften</pre><pre>Anf. 110 Utrikesminister BENGT\r\nGÖRANSSON (s):</pre><pre>Herr talman! Lars Leijonborg har frågat mig om\r\nden högre COMETT-avgiften -- som han beräknar\r\ntill drygt 13 milj.kr. -- kommer att tas ur medel som\r\nriksdagen anslagit för högskolans\r\ninternationalisering.</pre><pre>COMETT är ett utbildningsprogram inom EG för\r\natt underlätta kunskapsöverföring mellan högskola\r\noch näringsliv. Sverige har, tillsammans med övriga\r\nEFTA-stater, ingått avtal med EG om anslutning\r\ntill programmets andra fas, som började 1990. Det\r\nförsta årets resultat har ur svensk synpunkt varit\r\nframgångsrikt, med kvalitativt goda ansökningar\r\nfrån högskolor och näringsliv i Sverige och med ett\r\nmycket gott utfall av ansökningarna.</pre><pre>Årskostnaden för Sveriges deltagande i COMETT-\r\nprogrammet har beräknats inom ramen för de\r\nsärskilda internationaliseringsmedel som\r\nuniversitets- och högskoleämbetet disponerar. I\r\ndetta anslag lades budgetåret 1989/90 in 5 milj.kr.\r\noch budgetåret 1990/91 ytterligare 5 milj.kr. för\r\nändamålet. Med den allmänna pris- och\r\nlöneomräkning som har skett av anslaget kan dessa\r\nmedel -- som inte särskiljts från övriga medel inom\r\nanslaget -- budgetåret 1991/92 beräknas uppgå till\r\nca 12 milj.kr.</pre><pre>Den faktiska kostnaden för Sveriges deltagande\r\nunder 1991 uppgår, enligt den ecu-kurs som gällde\r\nvid slutet av förra veckan, till 12 123 400 kr. Den\r\nkostnad detta innebär bör enligt min mening kunna\r\ninrymmas inom det berörda anslaget utan att detta\r\ngår ut över högskolans övriga insatser för\r\ninternationalisering av sin verksamhet.</pre><pre></pre><pre>Anf. 111 LARS LEIJONBORG (fp):</pre><pre>Herr talman! Jag ber att få tacka\r\nutbildningsministern för svaret. Det här kan tyckas\r\nvara en anslagsteknisk fråga, men bakom den ryms\r\nganska viktiga saker. Min inställning är att det är\r\nmycket bra att Sverige har kommit med i\r\nCOMETT. Sverige har också för en kort tid sedan\r\nkommit med i ett annat EG-program: ERASMUS.</pre><pre>Min inställning är att det bör finnas generöst\r\ntilltagna medel för den svenska högskolan att delta\r\ni det här internationella samarbetet. Det faktum att\r\nCOMETT-avgiften kommer att bli något högre än\r\nvad vi tidigare trott har inom högskolevärlden\r\nuppfattats så, att det kommer att drabba de medel\r\nsom i övrigt avsatts för högskolans\r\ninternationalisering.</pre><pre>Jag tycker att svaret är något svårtolkat.\r\nUtbildningsministern hänvisar till en pris- och\r\nlöneuppräkning. Jag har för det första litet svårt att\r\nförstå att 10 milj.kr. pris- och löneuppräknat skulle\r\nkunna bli 12 milj.kr.; så hög har väl ändå inte\r\ninflationen varit under den här tiden.</pre><pre>Det handlar om ganska små summor; skärvor för\r\natt återknyta till den förra frågedebatten. Men just\r\nför att Sverige skall kunna hävda sig i ERASMUS-\r\nsamarbetet är det viktigt att de ganska små medel\r\nsom har anslagits ograverat kan användas till\r\nsamarbete. Min förhoppning är att statsmakterna\r\nkan hitta en lösning så att medlemsavgiften i\r\nCOMETT betalas och att vi därutöver har de\r\nresurser vi ursprungligen hade tänkt oss. Jag frågar\r\ndärför igen: Finns det inte någon möjlighet att lösa\r\nden frågan?</pre><pre>Anf. 112 Utbildningsminister BENGT\r\nGÖRANSSON (s):</pre><pre>Herr talman! För att börja med att tala om\r\nanslagstekniken så är det faktiskt 15 miljoner; 5\r\nmiljoner under två år och 5 miljoner ett år. På så\r\nsätt är det inte orimligt att nå summan 12 miljoner\r\nmed de omräkningar som har gjorts.</pre><pre>När det gäller den andra frågan tycker jag att det\r\när en viktig princip att man inte har alltför många\r\nrelativt små öronmärkta anslag. Det är alltid\r\nfrestande när man inför nya anslag och nya ändamål\r\natt man lägger in specialanslag för att man aldrig\r\nskall behöva sätta in verksamheten i ett vidare\r\nperspektiv. Jag tycker att COMETT-\r\nverksamheten, liksom annan\r\nutbildningsverksamhet, är så viktig att den faktiskt\r\nbör finnas med inom de ramar som\r\nhögskoleväsendet disponerar för sin verksamhet\r\noch att man alltså kan göra en bedömning av\r\nverksamheten inom en vidare ram än den som\r\ninnebär att man för ut COMETT-verksamheten\r\nfrån internationaliseringsprogrammet, vilket det av\r\nLars Leijonborg förordade systemet skulle\r\ninnebära.</pre><pre>Anf. 113 LARS LEIJONBORG (fp):</pre><pre>Herr talman! Det är självfallet inte så att jag\r\nförordar att vi inte skall betala in COMETT-\r\navgiften. Det är naturligtvis mycket angeläget att vi\r\ngör det. Min grundsyn är att högskolans\r\ninternationalisering är en så viktig fråga att det\r\nfaktum att medlemsavgiften har blivit något högre\r\ninte bör leda till att vi trappar ner ambitionen att\r\ndelta i konkreta utbildningsprojekt. I\r\nhögskolevärlden -- både på ämbetsverket och ute\r\npå högskolorna -- har man uppfattningen att det\r\nkommer att bli konsekvensen. Min förhoppning är\r\natt det finns konstitutionella möjligheter att ta i\r\nanspråk medel som på annat sätt står till\r\nregeringens disposition, och se till att vi åtminstone\r\nklarar den ambitionsnivå som vi från början hade\r\ntänkt med det internationella samarbetet, utöver\r\nsjälva medlemsavgiften.</pre><pre>Överläggningen var härmed avslutad.</pre><pre>22 § Svar på fråga  1990/91:622 om\r\nupphandlingar av nya polisuniformer</pre><pre>Anf. 114 Civilminister BENGT K Å\r\nJOHANSSON (s):</pre><pre>Herr talman! Lennart Brunander har frågat mig\r\nvad jag avser att vidta för åtgärder för att\r\nupphandlingen av en eventuell ny polisuniform kan\r\nske från svenska företag.</pre><pre>Jag känner till att det inom polisen sedan lång tid\r\nhar förts diskussioner om en mer ändamålsenlig\r\nuniform. Rikspolisstyrelsen har i samarbete med de\r\nfackliga representanterna tagit fram en prototyp\r\nsom för närvarande är ute på s.k. bärprov. Jag har\r\nsjälv fått en presentation av den tilltänkta\r\nutrustningen.</pre><pre>Rikspolisstyrelsen ansvarar så som central\r\nförvaltningsmyndighet för utvecklingen av polisens\r\nuniform.</pre><pre>En eventuell upphandling av polisuniform har ännu\r\ninte aktualiserats, varför jag bara kan konstatera\r\natt frågan tycks vara väckt för tidigt.</pre><pre>Anf. 115 LENNART BRUNANDER (c):</pre><pre>Herr talman! Jag vill tacka för svaret, även om det\r\ninte stod särskilt mycket i det. Det verkar nästan\r\nsom om civilministern var litet överraskad över att\r\ndet över huvud taget tas fram en ny uniform. Men\r\ndet framgår ju senare i svaret att civilministern ändå\r\nkänner till det. Rikspolisstyrelsen har tagit fram\r\noch utvecklat uniformen. Det har man väl gjort i\r\nakt och mening att köpa en ny uniform, såvitt jag\r\nförstår. Man har gjort det i samarbete med svenska\r\nföretag, vilket jag tycker är bra. Risken är att detta\r\ngår samma väg som när man tog fram en ny uniform\r\nför försvaret. Huvuddelen av beställningen lades i\r\nandra länder, trots att vi bråkade en del om det.</pre><pre>Jag kan inte dela civilministerns uppfattning att\r\nfrågan är för tidigt ställd. I och med att uniformen\r\nhar tagits fram kommer det också att vara aktuellt\r\natt köpa den. Såvitt jag vet var väl tanken att man\r\nskulle börja den här processen någon gång nästa år.\r\nDet har dessutom kommit fram idéer om att man\r\nskulle köpa en mindre upplaga av uniformen att\r\nanvändas under fotbolls-EM nästa år. I så fall är\r\nfrågan mycket aktuell. Jag vet inte vad\r\ncivilministern säger om det, men vore det inte ett\r\nbra sätt att introducera uniformen att köpa in ett\r\nmindre antal och använda då?</pre><pre>Dessutom skulle jag vilja veta om civilministern\r\nändå inte har den uppfattningen att uniformen\r\nborde köpas i Sverige. Det måste väl ändå vara en\r\ntillgång att vi har en svensk tekoindustri som kan\r\nhjälpa till att utveckla sådant här? Vad gör vi den\r\ndag vi inte har det? Borde vi inte köpa uniformen i\r\nSverige?</pre><pre>Anf. 116 Civilminister BENGT K Å\r\nJOHANSSON (s):</pre><pre>Herr talman! Det är klart att jag som härstammar\r\nfrån Sjuhäradsbygden kan tycka att uniformen, när\r\nden en gång upphandlas, borde köpas och tillverkas\r\ni Sjuhäradsbygden och Sverige. Men frågan är för\r\ntidigt väckt på så sätt, Lennart Brunander, att det\r\nännu inte har bestämts att det skall upphandlas\r\nnågon uniform. Det har bedrivits ett\r\nutvecklingsarbete för hur en uniform skall se ut.\r\nMen vi har inte den situationen att man har fri\r\nuniform och att myndigheten därför skall\r\nupphandla uniformer för hela svenska\r\npolisväsendet. Det är först om det beslutas att\r\nuniformen skall ha ett annat utseende än nu som\r\nfrågan uppkommer vem som i så fall skall svara för\r\ndetta och när det kan ske.</pre><pre>Jag vill säga till Lennart Brunander att jag inte alls\r\när överraskad över den här frågan. Jag har mött den\r\ni åtskilliga sammanhang. Jag har t.o.m. fått prova\r\nuniformen. Men det hindrar inte att vi, när det\r\ngäller frågan om upphandling, måste se över frågan\r\nom när den skall ske, om utprovningen är färdig\r\noch vem som i så fall skall göra detta. Då har vi\r\nnaturligtvis upphandlingskungörelsen för alla\r\nstatliga myndigheter att följa. Men frågan om i\r\nvilka former upphandlingen skall ske är för tidigt\r\nväckt, Lennart Brunander.</pre><pre>Anf. 117 LENNART BRUNANDER (c):</pre><pre>Herr talman! Skall man få något resultat i en sådan\r\nhär fråga måste man börja innan man har klarat av\r\ndessa processer och köpt uniformen -- då är det för\r\nsent att komma och tala om detta. Därför har jag\r\nstartat redan nu. Jag vet att uniformen är utvecklad\r\noch den finns ute hos polisen. Det finns naturligtvis\r\nett brett intresse för att vi skall kunna köpa den i\r\nSverige; inte minst från Sjuhäradsbygden. Därifrån\r\nhar vi gemensamma erfarenheter.</pre><pre>Om nu uniformen inte skall vara fri utan poliserna\r\nskall köpa dem själva -- om jag förstod\r\ncivilministern rätt -- finns det ju ändå starkare\r\nmotiv för att den skall köpas i Sverige.</pre><pre>Jag tror att vi i Sverige är ganska ensamma om att\r\nvara så flata när det gäller att slå vakt om vårt\r\nnäringsliv och de människor som arbetar där. För\r\nmig är det ganska självklart att vi försöker göra\r\ndetta på ett sådant sätt att vi kan få en svensk\r\nuniform till polisen. När det gäller frågan om\r\nupphandlingen är det förmodligen så att ministern\r\neller regeringen i så fall på något sätt måste hjälpa\r\ntill.</pre><pre>Anf. 118 Civilminister BENGT K Å\r\nJOHANSSON (s):</pre><pre>Herr talman! Jag säger inte att det är för tidigt att\r\nställa frågan om hur detta skall gå till, men det är\r\nför tidigt att ge ett svar. Jag kan inte svara på hur\r\ndet här skall gå till. När frågan aktualiseras, dvs.\r\nnär utprovningen är färdig, kommer\r\nrikspolisstyrelsen att ta upp den. Det gäller då både\r\nfrågan om hur upphandlingen skall ske och frågan\r\nom det finns utrymme för en fri uniform. Polisen\r\nhar inte fri uniform nu, men den skall vara enhetlig.</pre><pre>Jag vill också svara på frågan om huruvida man kan\r\ntänka sig att man har en del av frågan avgjord i\r\nsamband med Europamästerskapet. Jag har inte\r\ntagit ställning till en sådan fråga. Det skulle nog\r\nvålla betydande problem om vi hade olika\r\nuniformer på den svenska polisen, även om det var\r\ni ett speciellt sammanhang. Vi diskuterar däremot\r\nannan utrustning; en nog så viktig fråga när det blir\r\naktuellt med fotbolls-EM.</pre><pre>Anf. 119 LENNART BRUNANDER (c):</pre><pre>Herr talman! Även om det är för tidigt för\r\ncivilministern att svara på hur det kommer att gå,\r\när det väl ändå inte för tidigt att svara på vilken vilja\r\ncivilministern har att medverka till att köpen kan\r\ngöras i Sverige. Om upphandlingskungörelsen skall\r\nföljas tror jag ändå att regeringen förr eller senare\r\nkommer att bli inblandad i köpet. Det är därför\r\nviktigt att veta hur civilministern ställer sig till den\r\nfrågan.</pre><pre>Så tillbaks till EM-frågan. Det var väl ändå inte en\r\nså tokig tanke att försöka hitta ett system för att\r\ntesta uniformen för de poliser som skall medverka i\r\nsamband med EM. I så fall måste civilministern\r\nsåvitt jag förstår ta ställning ganska snabbt.</pre><pre>Anf. 120 Civilminister BENGT K Å\r\nJOHANSSON (s):</pre><pre>Herr talman! Ja, men jag tycker nog att jag skulle\r\ngå litet väl långt om jag stollade mig här genom att\r\nrätt upp och ner säga att poliserna skall bära en\r\nannan uniform under Europamästerskapen, när det\r\nfinns så mycket kvar att planera för till det tillfället.</pre><pre>Jag kan i en sådan här fråga naturligtvis ha en\r\nuppfattning, men det är ganska olämpligt om jag\r\ndels går ut och talar om att en upphandling skall\r\nske, när vi inte har klarat ut frågan vem som skall\r\nanskaffa denna uniform, dels på något sätt antyder\r\natt man inte skulle gå den reguljära vägen, som när\r\nen statlig myndighet upphandlar är att följa\r\nupphandlingskungörelsen.</pre><pre>Lennart Brunander har ju själv hört att frågan kan\r\nbli föremål för litet olika bedömningar beroende av\r\nom uniformen anskaffas som ett enskilt initiativ,\r\näven om den skall vara enhetlig, eller om det är en\r\nstatlig myndighet som skall upphandla den.</pre><pre>Anf. 121 LENNART BRUNANDER (c):</pre><pre>Herr talman! Är det ändå inte så, civilministern,\r\natt det är ännu viktigare att det finns en tillverkare i\r\nSverige som kan tillhandahålla alla de olika nyanser\r\nsom kan behövas av uniformen, om varje polisman\r\nskall köpa sin uniform? Då kan beställningarna inte\r\nheller göras i så stora partier.</pre><pre>Jag får ungefär samma svar av civilministern som\r\njag fått från försvarsministern när jag tidigare\r\nfrågat om uniformer till försvaret, att det är\r\nupphandlingsförordningen som gäller. Jag vet det,\r\noch jag vet dessutom att om det finns en skillnad i\r\npris, måste regeringen gå in. Då kan myndigheten\r\ninte själv ta beslutet. Det är därför som jag har ställt\r\nfrågan, och jag vill att civilministern skall ha det här\r\ni åtanke när frågan kommer upp.</pre><pre>Överläggningen var härmed avslutad.</pre><pre>23 § Svar på fråga  1990/91:626 om kommunala\r\ntrafikövervakningar</pre><pre>Anf. 122 Civilminister BENGT K Å\r\nJOHANSSON (s):</pre><pre>Herr talman! Kerstin Ekman har frågat mig om när\r\nregeringen avser att lägga fram förslag som innebär\r\natt den kommunala trafikövervakningen\r\nförbättras.</pre><pre>Den 16 maj, samma dag som Kerstin Ekman ställde\r\nsin fråga, fick jag regeringens bemyndigande att\r\ntillkalla en särskild utredare för att se över polisens\r\ntrafikövervakning.</pre><pre>Huvuduppgiften för utredaren är att söka göra\r\npolisens trafikövervakning effektivare. Bland de\r\nfrågor som vi vill ha svar på återfinns frågan om\r\nkommunernas roll i trafikövervakningen och då\r\nsärskilt möjligheterna till ökad kommunal\r\nmedverkan på trafikområdet.</pre><pre>När regeringen på grundval av utredningsarbetet\r\nkan lägga fram förslag på detta område kan jag inte\r\nnu bedöma.</pre><pre>Anf. 123 KERSTIN EKMAN (fp):</pre><pre>Herr talman! Jag får tacka för svaret. Det är bra att\r\nnågonting har hänt. Det är naturligtvis också\r\npositivt för mig som ledamot att ha fått ett välvilligt\r\nsvar på den sista fråga som jag har ställt här i\r\nriksdagen och även att få gehör för krav som jag har\r\nställt för flera år sedan.</pre><pre>Men bortsett från det är det egentligen skandal att\r\nallvarliga olyckor skall behöva inträffa och den\r\nallmänna opinionen tvingas sätta press på\r\nregeringen för att någonting skall ske. Tillfälle att\r\ngöra någonting har funnits tidigare. Frågan om\r\ntrafikövervakningen i storstäderna har nämligen\r\naktualiserats för flera år sedan på grund av de\r\nallvarliga missförhållanden som rått. Folkpartiet\r\nhar såväl i Stockholm som i Göteborg rest krav på\r\ninrättande av kommunal gatupolis. Det skedde i\r\nStockholm 1987, med resultat att brev sändes till\r\ncivildepartementet med krav på åtgärder. I februari\r\n1990 väcktes en ny motion med anledning av\r\nfallande trafikmoral i Stockholm. I Göteborg tog\r\nfolkpartiet liberalerna upp frågan 1989.</pre><pre>Här i riksdagen väckte jag en motion 1990 med krav\r\npå att regeringen skulle utreda frågan om\r\nkommunal gatupolis. Motionens förslag togs upp i\r\nproposition 1989/90:155, Förnyelse av polisen, och\r\ndär sade faktiskt statsrådet: Jag avser att föreslå\r\nregeringen att en särskild utredare tillkallas för att\r\nse över ett antal frågor på\r\ntrafikövervakningsområdet om hur kommunal\r\nmedverkan i trafikövervakningen skall kunna\r\nutformas samt att i övrigt granska arbetsformerna,\r\norganisation m.m. för\r\ntrafikövervakningsverksamheten.</pre><pre>Utskottet tillstyrkte detta av regeringen framlagda\r\nförslag, men ingenting hände. Man spelade t.o.m.\r\noförstående på departementet vid förfrågan. År\r\noch människoliv har gått till spillo. Nu har det hänt\r\nnågot, och frågan är då: Kommer den särskilde\r\nutredaren att få möjlighet att arbeta snabbt och ges\r\ntillfälle att pröva alternativ som kan uppfattas som\r\nrealistiska av allmänheten? Det sistnämnda anser\r\njag vara oerhört viktigt. Enligt tidningsintervjuer i\r\nDagens Nyheter tycks rikspolisen inse att man\r\nmåste sätta in realistiska åtgärder, som allmänheten\r\nkan uppfatta som verkningsfulla.</pre><pre>Anf. 124 Civilminister BENGT K Å\r\nJOHANSSON (s):</pre><pre>Herr talman! Om jag uppfattade Kerstin Ekmans\r\nfråga rätt är svaret ja.</pre><pre>Anf. 125 KERSTIN EKMAN (fp):</pre><pre>Herr talman! Då ser jag fram emot resultatet av\r\nutredningen.</pre><pre>Överläggningen var härmed avslutad.</pre><pre>24 § Svar på fråga  1990/91:642 om\r\nförebyggande åtgärder mot bankrån etc.</pre><pre>Anf. 126 Civilminister BENGT K Å\r\nJOHANSSON (s):</pre><pre>Herr talman! Elver Jonsson har frågat mig om vilka\r\nåtgärder regeringen har vidtagit eller avser att vidta\r\nför att begränsa och undanröja möjligheten till våld\r\noch rån mot affärer, banker, postanstalter m.fl.\r\npenninginrättningar.</pre><pre>Som Elver Jonsson nämner har antalet rån mot\r\nbutiker och banker haft en oroväckande utveckling\r\nde senaste åren. Det är inte ovanligt att rånen sker\r\nmed vapen. Jag har noga följt den här utvecklingen.</pre><pre>Regeringen har i den senaste budgetpropositionen\r\nangett målen för polisens arbete. Där har särskilt\r\nbetonats att en central uppgift inom\r\nbrottsbekämpningen är att förebygga och förhindra\r\natt brott begås. Polisen skall särskilt inrikta sin\r\nverksamhet på åtgärder som går ut på att värna om\r\nmänniskans trygghet till liv och hälsa. Polisens\r\ninsatser när det gäller spaning och utredning skall\r\nsärskilt inriktas på bl.a. våldsbrott. Med andra ord\r\nhar statsmakterna utpekat just den här typen av\r\nbrottslighet som ett av de mest prioriterade\r\nområdena för polisens insatser.</pre><pre>I enlighet med statsmakternas prioriteringar har\r\npolisen vidtagit en rad åtgärder för att förhindra rån\r\nmot kvällsöppna butiker, mot värdetransporter och\r\nmot post och banker. Polisen satsar också stort på\r\natt avslöja gärningsmännen när sådana här brott\r\nhar begåtts. I praktiken är det ofta en relativt\r\nbegränsad grupp kriminella som står för ett stort\r\nantal av rånen. Polisen har på senaste tiden genom\r\nett framgångsrikt kriminaltekniskt arbete bundit\r\nsamme gärningsman till flera fall av rån mot butik.</pre><pre>Men det finns också andra åtgärder som det finns\r\nanledning att nämna. Riksdagen antog förra året\r\nregeringens proposition (1989/90:119) angående\r\nlag om övervakningskameror m.m. (SFS 1990:484),\r\nvilken bl.a. gör det lättare för post och banker att\r\nanvända sådan teknisk utrustning. Det verkar\r\navskräckande för presumtiva rånare.</pre><pre>Rikspolisstyrelsen har tidigare sammanställt en\r\nrapport om åtgärder mot butiksrån (RPS rapport\r\n1989:2). I rapporten har ett konkret\r\nhandlingsprogram sammanställts som bl.a. ligger\r\ntill grund för information till anställda inom\r\ndetaljhandeln. Motsvarande handlingsprogram\r\ndelges anställda vid post och banker.</pre><pre>Jag vill dessutom erinra om att regeringen i\r\nbudgetpropositionen särskilt betonat att polisen\r\nskall sätta dem som drabbats av brott i centrum för\r\npolisens uppmärksamhet och omsorg.</pre><pre>Slutligen vill jag konstatera -- i själva verket är det\r\nhelt centralt -- att hur många poliser som än arbetar\r\nmed brottsförebyggande och brottsuppklarande\r\nverksamhet på detta område, så eliminerar det inte\r\nrisken för sådana här brott. Det är därför\r\nnödvändigt att näringsidkarna -- var och en på sitt\r\nhåll -- vidtar alla de åtgärder som de kan för att\r\nminska riskerna för brott av detta slag.</pre><pre>Anf. 127 ELVER JONSSON (fp):</pre><pre>Herr talman! Jag tackar civilministern för svaret på\r\nmin fråga och för den redovisning som har givits när\r\ndet gäller regeringens avsikter och ambitioner. Det\r\när intressant att civilministern bejakar mitt\r\npåstående att den här brottsligheten har mycket\r\nstor omfattning. Läget är, som jag själv har skrivit,\r\nalarmerande. Många människors liv är i fara.\r\nStatsrådet berättar att regeringen vill förhindra och\r\nkomma till rätta med bl.a. våldsbrott.</pre><pre>Med anledning av den redovisning som Bengt K Å\r\nJohansson givit är min fråga om statsrådet anser att\r\ndet här räcker till. Jag har en känsla av att det skulle\r\nbehövas en del kompletteringar. Vad gör man t.ex.\r\nför att öka möjligheterna till upptäckt? Vad kan vi\r\ngöra för att polisen skall bli mera synlig? Jag tänker\r\ndå på kvarterspoliser och andra insatser. Vad skulle\r\nstatsrådet vilja göra för att förstärka attityderna i\r\nfrågor om vad som är rätt och fel och om vad som är\r\nmitt och ditt? Vad kan vi göra på ett grundläggande\r\nstadium i hem, skola och arbetsliv för att mera få\r\ningjutet i folksjälen att man inte skall göra några\r\ntillgrepp, varken med eller utan våld? Jag tror att\r\ndet här skulle ha mycket stor betydelse, och det\r\nskulle vara intressant att få del av civilministerns\r\nreaktion på den frågan.</pre><pre>Vad skulle man kunna göra utöver det som\r\nstatsrådet har redovisat i sitt frågesvar?</pre><pre>Anf. 128 Civilminister BENGT K Å\r\nJOHANSSON (s):</pre><pre>Herr talman! Jag har försökt att ge ett\r\nförhållandevis utförligt svar, men det är klart att det\r\nfinns oerhört mycket mer att säga om detta. Jag tror\r\ninte att vi har möjlighet att inom ramen för denna\r\nfråga gå in på hela den diskussionen.</pre><pre>Denna fråga var uppe till behandling i går på\r\nKöpmannaförbundets kongress, som jag gästade.\r\nDet förs en mycket intensiv debatt om detta,\r\nsärskilt bland de handelsanställda och inom\r\nbranschen i stort, bl.a. inom Köpmannaförbundet.</pre><pre>Det finns också en hel del uppslag till hur man skall\r\nkomma till rätta med en del av denna brottslighet,\r\ni meningen att ytterligare förebygga riskerna för att\r\nråka ut för ett sådant här rån, öka möjligheterna att\r\nlarma personal eller polis och så småningom också\r\nklara upp fallet.</pre><pre>Jag vill vidare säga till Elver Jonsson att den strävan\r\nsom vi har att göra polisen synlig osv. väl har ett\r\nbegränsat värde i detta sammanhang. Det är fråga\r\nom rutinerade och ganska så kalkylerande\r\npersoner, och jag tror därför inte att vare sig sådana\r\nåtgärder eller våra försök att påverka attityderna\r\nminskar riskerna för den här typen av brott på\r\nnågot radikalt sätt. Det är personer som ofta har\r\nvarit straffade tidigare. En del av dem som gör de\r\nhär tillgreppen eller rånen kommer utifrån till vårt\r\nland, och jag tror att det är viktigt att se till de\r\nförutsättningar som gäller. Vi måste gå in med de\r\nförebyggande åtgärder som är möjliga att vidta just\r\nför butiker. Jag tror inte att det här i första hand är\r\nen attitydfråga.</pre><pre>Anf. 129 ELVER JONSSON (fp):</pre><pre>Herr talman! Jag är först litet nyfiken på vad\r\nköpmännen sade efter civilministerns föredrag i\r\ngår. Var de nöjda?</pre><pre>Statsrådet säger vidare att det inte räcker med\r\nattityd- och opinionspåverkan, eftersom det är\r\nfråga om ganska avancerade brottslingar. Jag ger\r\nhonom rätt så till vida att det i slutfasen handlar om\r\nsådana personer. Men vi får inte glömma bort en\r\nsak. De mycket rutinerade brottslingarna\r\nrekryteras ur småsnattarledet och de kommer från\r\nen början av en brottslig bana som utvecklas\r\nalltmer åt fel håll. Det ligger en viss fara i att säga\r\natt det inte endast räcker med attityder. Jag tror att\r\nde är en viktig del i sammanhanget. Det behövs\r\nmycket avancerade insatser från polisens sida när\r\ndet gäller att ta tag i de svåra brotten. Det vore fel\r\natt säga att attitydinsatser skulle vara otjänliga i\r\nsammanhanget. Jag skulle gärna se att\r\ncivilministern håller ett större tal på det temat.</pre><pre>Anf. 130 Civilminister BENGT K Å\r\nJOHANSSON (s):</pre><pre>Herr talman! Jag kan försäkra Elver Jonsson att\r\njag har hållit många tal på det temat. Men jag tror\r\natt den länkningen blir litet ogripbar. Regeringen\r\nhar nu planerat för sommaren med intensiva\r\ninsatser i hela landet när det gäller att försöka\r\nförhindra gatulangning av narkotika i syfte att\r\ndärigenom motverka tillströmningen av fler nya fall\r\noch unga som blir beroende av narkotika. Vi har\r\nhaft goda erfarenheter av de insatser som har gjorts\r\npå en rad platser i landet, och vi vill nu intensifiera\r\nden verksamheten. Jag tror att det kan vara ett\r\nviktigt led att förhindra att fler blir beroende av\r\nnarkotika. Vi vet erfarenhetsmässigt att ganska\r\nmånga av dem som begår rån också gör det i sin jakt\r\nefter narkotika.</pre><pre>Anf. 131 ELVER JONSSON (fp):</pre><pre>Herr talman! Det är helt riktigt att\r\nnarkotikabrotten föder många tillgreppsbrott. Jag\r\ntror att det allra mesta i vårt samhälle har något\r\nsamband. Också en narkotikabrukare har ofta tagit\r\nsteget från att ha varit alkoholbrukare och\r\nmissbrukare. Det finns många samband.\r\nEgentligen gäller det att vi har grundvärderingar\r\nsom skulle innebära att ''rekryteringsgruppen''\r\nskulle bli betydligt mindre.</pre><pre>Herr talman! Det vore bra om vi från regeringens\r\noch riksdagens sida kunde säga att det är viktigt att\r\nvi alla engagerar oss i att hjälpa till när det gäller\r\nupptäcksrisken i så måtto att vi faktiskt kan ge\r\npolisen tips och råd när det händer saker. Vi skall\r\ninte ha den inställningen att det är fel att ''lägga sig\r\ni'' när det händer saker som inte är riktiga. Jag tror\r\natt vi är överens när det gäller grundfrågan, och jag\r\nönskar god lycka i sommararbetet. Samtidigt\r\nönskar jag en god sommar i övrigt.</pre><pre>Anf. 132 Civilminister BENGT K Å\r\nJOHANSSON (s):</pre><pre>Herr talman! Jag önskar Elver Jonsson detsamma.\r\nDet är viktigt att vi har klart för oss att de\r\nsituationer där hälften av brotten begås av en\r\nväpnad rånare utgör farliga situationer där man inte\r\nkan råda personer att ingripa utan vidare. Däremot\r\nhar jag naturligtvis ingenting emot den allmänna\r\ninställningen som Elver Jonsson har, nämligen att\r\nvi måste hjälpa polisen i deras arbete. Det är en\r\nutomordentligt viktig sak.</pre><pre>Överläggningen var härmed avslutad.</pre><pre>25 § Svar på fråga  1990/91:657 Om\r\narbetsfördelningen inom regeringen</pre><pre>Anf. 133 Civilminister BENGT K Å\r\nJOHANSSON (s):</pre><pre>Herr talman! Ulla Orring har frågat mig om en\r\nlandshövding får vända sig till landets statsminister\r\nmed ett ärende som tidigare avgjorts av en\r\nfackminister.</pre><pre>Jag vill först påminna Ulla Orring om regeringens\r\narbetsformer. Ärenden som kräver ett\r\nställningstagande av regeringen avgörs inte av\r\nnågot enskilt statsråd på egen hand utan kollektivt\r\nav regeringen med gemensamt ansvar för beslutet.\r\nSedan skall myndigheterna under regeringen --\r\nt.ex. länsstyrelserna -- lojalt verkställa regeringens\r\nbeslut. Detta hindrar inte att en landshövding tar\r\nkontakt med någon av regeringens ledamöter för\r\natt t.ex. diskutera fattade beslut. Sådana kontakter\r\nmåste emellertid ske med omdöme.</pre><pre>Anf. 134 ULLA ORRING (fp):</pre><pre>Herr talman! Jag ber att få tacka för svaret.</pre><pre>Frågan som jag har ställt grundar sig på att det\r\nråder oklarhet om beslutsordning och en\r\nlandshövdings befogenheter. Det är därför jag har\r\nställt frågan. Frågan reser ett par\r\nförvaltningsrättsliga frågor, som jag delvis har fått\r\nsvar på. Dock återstår frågan om landshövdingen är\r\nlänets företrädare i dess verkliga bemärkelse. Får\r\nhan eller hon i så fall vända sig till landets\r\nstatsminister när han eller hon inte har fått gehör i\r\nen sakfråga hos fackministern?</pre><pre>Statsrådet svarar att det är möjligt, men att sådana\r\nkontakter måste emellertid ske med omdöme. Då\r\nreses naturligtvis frågan vad det innebär att det\r\nskall ske med omdöme. Kan jag få en ytterligare\r\nförklaring till det?</pre><pre>Jag vill också ställa denna fråga ur länsbornas\r\nperspektiv. Är det en plikt för en landshövding att\r\nföra länets talan, dvs. i en hastigt uppkommen\r\nsamhällssituation? Dessa frågor är mycket\r\nväsentliga för vårt regionala och demokratiska\r\nsystem. Är det en omöjlig uppgift att kombinera\r\nrollen som länets främste företrädare, talesman, i\r\nett ärende där folkflertalets vilja inte fått gehör\r\ncentralt hos fackministern, samtidigt som\r\nlandshövdingen även skall vara regeringens\r\nförlängda arm? Hur ser statsrådet på uppgiften för\r\nen landshövding? Får han eller hon ställa upp för\r\nfolket? Det är viktigt att veta i den\r\ndecentraliseringsprocess som nu pågår. Det\r\nkommer säkert fler påfrestningar liknande den jag\r\nhar tänkt på.</pre><pre></pre><pre>Anf. 135 Civilminister BENGT K Å\r\nJOHANSSON (s):</pre><pre>Herr talman! Det finns inget generellt svar på\r\nfrågan vad omdöme innebär. Jag har gett ett\r\nprincipiellt svar på ett principiellt ställt spörsmål.\r\nSå bör det vara. Jag har i och för sig mina aningar\r\nvad bakgrunden till frågan är. Men det kommer upp\r\nsenare under frågestunden. Det är rimligt att\r\nstanna just vid den principiella frågan.</pre><pre>När det gäller en landshövdings ställning är han en\r\nstatlig tjänsteman. Han är chef för länsstyrelsen\r\nsom är en statlig myndighet. Därmed skiljer han sig\r\ninte från andra verkschefer. Länsstyrelsen utgör\r\nstatens regionala myndighet, och den skall\r\nlandshövdingen företräda.</pre><pre>Historiskt och på annat sätt har landshövdingen\r\nkommit att få en speciell ställning. Det finns mycket\r\natt säga om det. Det är viktigt att komma ihåg att\r\nlandshövdingen är chef för en statlig myndighet.\r\nDärmed skall han följa alla de regler i övrigt som\r\ngäller för statliga chefer.</pre><pre>Anf. 136 ULLA ORRING (fp):</pre><pre>Herr talman! Statsrådet skriver i svaret att en\r\nlandshövding får ta kontakt med någon av\r\nregeringens ledamöter för att t.ex. diskutera\r\nfattade beslut. Till regeringens ledamöter måste väl\r\nstatsministern höra? Var det då fel av en viss\r\nlandshövding att ställa en fråga till statsministern,\r\nvilket har påståtts av inte minst politiker i\r\nVästerbotten?</pre><pre>Anf. 137 Civilminister BENGT K Å\r\nJOHANSSON (s):</pre><pre>Herr talman! Jag har svarat på frågan i det svar som\r\nredan har redovisats.</pre><pre>Anf. 138 ULLA ORRING (fp):</pre><pre>Herr talman! Det finns ett ordspråk som säger att\r\ndet är bättre att fråga och verka okunnig än att\r\nförbli det. Jag tycker att det kan vara skäl för en\r\nlandshövding att ställa sig på länsbornas sida, vilket\r\nhar skett i detta fall. Jag tror att problemet kommer\r\natt uppstå på fler håll i landet i den\r\ndecentraliseringsprocess som pågår.</pre><pre>Överläggningen var härmed avslutad.</pre><pre>26 § Svar på fråga  1990/91:663 om ökad\r\nförståelse för problemen med bortrövade barn</pre><pre>Anf. 139 Statsrådet BENGT LINDQVIST\r\n(s):</pre><pre>Herr talman! Margareta Persson har frågat om\r\nsocialministern kommer att ta initiativ till att\r\nsocialtjänsten i kommunerna får större kunskap om\r\nfrågor som är förknippade med bortrövandet av\r\nbarn.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Det är viktigt att kvinnor som fått sina barn\r\nkidnappade av barnens utländska pappor eller som\r\nlever under hot om kidnappning får stöd av\r\nsamhället. Det finns i lagstiftningen inga hinder\r\nmot att bevilja ekonomiskt bistånd för att kunna\r\nutöva umgänge med barn som befinner sig\r\nutomlands. Men som Margareta Persson vet är det\r\nen fråga som måste avgöras från fall till fall. Det\r\nskall alltid ske en individuell behovsprövning.</pre><pre>Socialtjänsten kan också ge andra former av stöd\r\noch hjälp till en drabbad förälder. Inte minst viktigt\r\när det naturligtvis att på olika sätt försöka förhindra\r\natt barn olovligen bortförs. Socialtjänsten har\r\nsedan den 1 mars i år skyldighet att erbjuda\r\nföräldrar samarbetssamtal. Syftet med dessa samtal\r\när att nå enighet i frågor rörande vårdnad och\r\numgänge. Det är viktigt att socialtjänsten har\r\nkompetens att på ett sakkunnigt sätt bistå även i de\r\nkonflikter som kan uppstå mellan föräldrar av olika\r\nkulturell härkomst.</pre><pre>Socialstyrelsen kommer att på olika sätt följa upp\r\nde ändrade reglerna för vårdnad och umgänge,\r\nbl.a. genom att initiera och stödja metodutveckling\r\ninom området. Efter vad jag inhämtat, kommer\r\nstyrelsen att i det sammanhanget även\r\nuppmärksamma de problem som Margareta\r\nPersson tar upp i sin fråga.</pre><pre>Anf. 140 MARGARETA PERSSON (s):</pre><pre>Herr talman! Jag tackar för svaret.</pre><pre>Som alltid när s.k. nya frågor dyker upp står det\r\nsvenska samhället famlande. När man är osäker tar\r\nman fram regelboken och tittar i lagen. Regler och\r\nlagar är inte skrivna för de extrema situationer vi\r\ntalar om. Om man då som handläggare är för\r\nosäker är det risk för att agerandet blir helt galet.</pre><pre>Jag skall ta ett exempel. Jag träffade förra veckan\r\nen ung kvinna som begärt skilsmässa och nu fått\r\nhjälp av myndigheterna att gömma sig och det lilla\r\nbarnet på ett år, eftersom mannen misshandlat\r\nhenne och hotat döda henne. Han är utländsk\r\nmedborgare. Han har också hotat att döda barnet\r\noch klyva det på mitten, så att han kan få återföra\r\nsin andel till sitt hemland. Allt detta skall han göra\r\nom han inte får ta barnet själv.</pre><pre>Denna unga kvinna uppmanades av socialtjänsten\r\ni sin kommun att ändå lämna barnet till pappan i\r\nfredags, visserligen under överinseende av\r\nsocialtjänsten, därför att ett barn behöver sin\r\npappa. Man hade dessutom den ambitionen att få\r\nparterna att kunna tala bättre med varandra. ''Men\r\nom han tar barnet och sticker, kan ni hindra honom\r\ndå?'' frågade den stackars mamman. ''Nej, det kan\r\nvi inte'', svarade socialtjänsten.</pre><pre>Nu fick hon stöd av andra och vägrade att lämna ut\r\nbarnet under de villkor som råder.</pre><pre>Detta var ett exempel där jag menar att man har\r\nbristande kunskaper, förståelse och där man\r\ntydligen lever efter den nya regelboken för s.k.\r\nnormala skilsmässor. Samarbetssamtal i sådana här\r\nfall ter sig något bisarra. Enskilda handläggares\r\nbeteende kan få katastrofala följder.</pre><pre>Min fråga är då: Vad kommer regeringen att göra\r\nför att öka kunskaperna och försöka, som Bengt\r\nLindqvist själv säger, förhindra att barn bortförs?</pre><pre>Anf. 141 Statsrådet BENGT LINDQVIST\r\n(s):</pre><pre>Herr talman! Låt mig allra först slå fast att de fall\r\nsom Margareta Persson pekar på, där ett\r\nbortrövande faktiskt har skett, naturligtvis är\r\nutomordentligt tragiska. Vi måste göra allt vad vi\r\nkan för att förhindra detta. Samtidigt vet vi att det\r\nmellan två vuxna människor med barn kan\r\nförekomma mycket djupgående konflikter där\r\nbarnet lätt blir ett verktyg. Min erfarenhet är att de\r\nkan vara båda föräldrarna som använder barnet på\r\ndet här sättet i sådana konflikter. Ibland är det\r\nutomordentligt svårt för den tredje part som skall\r\nskydda barnets intressen att finna de rätta vägarna\r\nför att ge det effektiva stöd som barnen i de här\r\nfallen behöver.</pre><pre>Vi behöver öka kunskapen om de förhållanden som\r\nleder till den här typen av djupa konflikter mellan\r\ntvå vuxna människor, en man och en kvinna med\r\nbarn, och i mycket hög grad även när de vuxna\r\nkommer från olika kulturella bakgrunder. Det kan\r\nfinnas olika synsätt som ligger djupt nere i den\r\nvärderingsgrund som de båda vuxna har och som\r\nkan vara grunden till detta.</pre><pre>För att över huvud taget öka socialtjänstens\r\nkompetens i de här situationerna som gäller svårt\r\nutsatta barn, har regeringen anslagit en betydande\r\nresurs. Det är med dess hjälp som socialstyrelsen nu\r\nskall skapa större kunskap och större beredskap ute\r\ni socialtjänsten kring de här frågorna.</pre><pre>Jag kan gärna nämna för Margareta Persson att\r\nsocialstyrelsens avsikt är att redan i början av nästa\r\nmånad ta upp de här frågorna, som nu är aktuella\r\nmellan oss, på det möte som socialstyrelsen skall ha\r\nmed socialkonsulenterna kring barnfrågor.</pre><pre>Anf. 142 MARGARETA PERSSON (s):</pre><pre>Herr talman! Jag kan i mångt och mycket hålla med\r\nBengt Lindqvist om behovet av medling och\r\nsamarbetssamtal. Jag har själv varit tillskyndare av\r\ndet när det gäller skilsmässor. Men dessa frågor\r\nligger litet grand utanför detta. Jag tror att många\r\nav de kvinnor som har drabbats av nitiska\r\nsocialarbetare när det handlar om dödliga hot\r\nkanske inte riktigt förstår vad vi talar om.</pre><pre>Jag vill ta upp ett annat exempel. Det är det\r\nekonomiska biståndet som Bengt Lindqvist talade\r\nom. En kvinna fick sitt barn bortrövat till Indien.\r\nBarnet vistades hos mannens familj. Mannen\r\nfortsatte att leva i Sverige. Men familjen i Indien\r\naccepterade att kvinnan besökte barnet, men hon\r\nhade inte några ekonomiska medel för detta. Hon\r\nfick inte heller ekonomisk hjälp till att besöka\r\npojken. Förmodligen finns inte heller den här typen\r\nav frågor med i exempelsamlingar och liknande.\r\nAllt är ju ekonomiskt behovsprövat per person.</pre><pre>Jag tror att man kan ta initiativ, därför att om en\r\nsvensk domstol dömer att mamman skall ha\r\nvårdnaden, och det sedan sker ett brott. Då är ju\r\nhon ett brottsoffer. Därför menar jag att man kan\r\nta ett initiativ. Jag hoppas att vi får se det.</pre><pre>Anf. 143 Statsrådet BENGT LINDQVIST\r\n(s):</pre><pre>Herr talman! Det är här mycket tal om resurserna\r\nför att ge den förfördelade parten, som i de här\r\nfallen är kvinnorna, möjlighet att få umgänge med\r\nsina barn också när de befinner sig utomlands. Vi\r\nhar funderat ganska mycket på det här, och jag skall\r\nerkänna att det är en ny frågeställning för mig, och\r\njag tror även för socialdepartementet i stort, hur\r\nman skall lösa det här.</pre><pre>Frågan är om det skall ske genom generella\r\nordningar eller om man i de här oförutsägbara\r\nfallen där det sker en kidnappning skall räkna med\r\natt de är socialtjänsten och det ekonomiska\r\nbiståndet som är den möjlighet som står till vårt\r\nförfogande. Vi är naturligtvis inte färdiga med\r\ndetta, men mycket talar väl för att det är\r\nekonomiskt bistånd som är den rimligaste formen\r\nav stöd i de här sammanhangen för att kunna\r\nbesöka barnen. Detta får den fortsatta utredningen\r\nkring de här viktiga frågorna ge besked om.</pre><pre>Det är viktigt, det tycker jag precis som Margareta\r\nPersson, att vi flyttar fram positionerna både\r\nkunskapsmässigt och när det gäller de åtgärder vi\r\nsätter in.</pre><pre>Anf. 144 MARGARETA PERSSON (s):</pre><pre>Herr talman! Jag tackar för att Bengt Lindqvist slår\r\nfast, vilket vi redan vet, att det är en ny fråga och\r\natt man på departement och andra myndigheter\r\ninte har tillräcklig kunskap. Det är ju detta det\r\nhandlar om. Jag hoppas att man nu verkligen sätter\r\ni gång och arbetar speciellt med handläggningen av\r\numgängesrätten och det ekonomiska stödet.</pre><pre>Jag litar på att socialdepartementet nu kommer att\r\nsätta i gång det här, eftersom det är bråttom. Varje\r\nmånad som går, är som år för de berörda kvinnorna\r\noch barnen.</pre><pre>Överläggningen var härmed avslutad.</pre><pre>27 § Svar på frågorna 1990/91:681 och 682 om\r\nåtgärder för bostadslösa</pre><pre>Anf. 145 Statsrådet BENGT LINDQVIST\r\n(s):</pre><pre>Herr talman! Ragnhild Pohanka har ställt följande\r\ntvå olika frågor till mig:</pre><pre>Vilka åtgärder är statsrådet beredd att vidtaga, när\r\ndet gäller de bostadslösa?</pre><pre>Kan statsrådet tänka sig någon form av\r\ngruppboende med statsbidrag som mellanform för\r\nde bostadslösa, som behöver stöd och hjälp i sitt\r\nboende?</pre><pre>Jag besvarar båda dessa frågor i ett sammanhang.</pre><pre>Bostadslösheten är utan tvekan ett svårt problem.\r\nSom Ragnhild Pohanka vet är det ett ansvar som\r\nåvilar kommunerna. Jag har därför tagit reda på\r\nhur situationen är i våra storstäder.</pre><pre>Även om situationen är allvarlig för de hemlösa,\r\nvisar de efterforskningar jag gjort att man\r\nåtminstone i storstäderna är väl medveten om\r\nproblemen. Man har valt olika sätt att försöka möta\r\nde akuta behoven av tak över huvudet. Det finns\r\nockså i samtliga storstäder olika former av mer eller\r\nmindre skyddat boende, bl.a. träningslägenheter,\r\nförsökslägenheter och gruppboende av det slag som\r\nRagnhild Pohanka efterlyser. En utvidgning av\r\ndenna verksamhet planeras.</pre><pre>Jag kan i dag inte se att det finns behov av ett\r\nstatligt inripande i denna kommunala\r\nangelägenhet. Jag vill också erinra om att det står\r\nkommunerna fritt att använda medel även för dessa\r\nändamål inom ramen för statsbidraget till\r\nmissbrukarvård och ungdomsvård, som för\r\nnärvarande uppgår till 950 milj.kr. Förra året gick\r\n727 milj.kr. direkt till kommunerna. Det finns inget\r\nsom hindrar kommunerna från att använda en del\r\nav dessa medel till att utveckla alternativa vård- och\r\nboendeformer för den grupp hemlösa, som behöver\r\nstöd i sitt boende.</pre><pre>Anf. 146 RAGNHILD POHANKA (mp):</pre><pre>Herr talman! Jag får tacka för svaret, även om jag\r\nkanske inte tycker att det innehåller så mycket. Jag\r\nhar ställt en fråga om uteliggarna varje riksdagsår\r\ni tre år nu. Jag tror att statsrådet Lindqvist är mer\r\nmedveten om problemen än vad svaret visar.</pre><pre>Vi deltog tillsammans på A-lagstribunalen.\r\nStatsrådets yttranden där visade stor förståelse och\r\ninsikt om problemen. Bostadsbrist är inte det enda\r\nproblemet för de bostadslösa. En relativt stor grupp\r\nav dem kan åtminstone inte i början, en del kanske\r\naldrig, klara ett eget boende. Det finns många\r\nboendeformer, men långt ifrån i tillräckligt antal.\r\nStaten borde också ta sitt ansvar här eftersom vissa\r\nkommuner, bl.a. storstadskommunerna, drar till\r\nsig ett oproportionerligt stort antal bostadslösa män\r\noch kvinnor.</pre><pre>Problemet är långt större än vad vi hittills trott i\r\nmindre och mellanstora städer. Uppsökande\r\nverksamhet är en nödvändighet för att i någon mån\r\nfå bukt med dessa stora problem som endast utgör\r\ntoppen av isberget. Som bekant är sju tiondelar av\r\nberget under vattnet. Det finns inte resurser för\r\ndetta. Vi måste acceptera denna verklighet. Har vi\r\nråd att göra det? Har vi råd att låta bli? Nej, det är\r\nett stort slöseri med mänskliga resurser och kostar\r\noss mängder med pengar i form av sjukvård, ökad\r\nkriminalitet och missbruk.</pre><pre>Sedan står det i svaret att man är väl medveten om\r\nproblemen. Ja, jag tror att man är det. Man har\r\nengagerade socialarbetare och\r\nfrivilligorganisationer som deltar i det här arbetet,\r\nmen det finns alltså inte resurser. Man satsar inte\r\nför att komma åt de här problemen. Jag vill inte att\r\nstaten skall ingripa i kommunala angelägenheter.\r\nMin önskan är att staten ger ett erbjudande.</pre><pre>Anf. 147 Statsrådet BENGT LINDQVIST\r\n(s):</pre><pre>Herr talman! Den senaste tidens uppmärksamhet\r\nkring dessa frågor har lett till att man inom\r\nkommunerna börjat planera mer systematiskt för\r\natt lösa dessa problem så långt det över huvud taget\r\när möjligt. När jag för något år sedan samlade mig\r\ninför de diskussioner vi då förde om de hemlösas\r\nsituation, var det inte den bild av planer och\r\ninitiativ i storstäderna som jag nu ser som mötte\r\nmig. Denna debatt har gjort nytta.</pre><pre>Mitt intryck är nu att man planerar både\r\nförebyggande och tidigare insatser, där naturligtvis\r\nuppsökande verksamhet är en kärnpunkt. Utan att\r\nnå dessa människor och veta var de finns kan man\r\nheller inte hjälpa dem. Man planerar också olika\r\nboendeformer för utslussning och inte minst små\r\ngruppbostäder, och även permamentbostäder, om\r\ndetta visar sig nödvändigt.</pre><pre>Säkert krävs det en mycket lång tid för att de\r\nmänniskor som länge har befunnit sig utanför\r\nsamhällsgemenskapen skall komma tillbaka. Men\r\nman bör aldrig utesluta att de kan göra det. Jag\r\nhåller med Ragnhild Pohanka om att det måste\r\nfinnas möjligheter att bo länge i dessa skyddade\r\nformer för att steg för steg och litet försiktigt bygga\r\nupp den självtillit och de resurser hos de berörda\r\nsom behövs för att man skall klara sig på egen hand.</pre><pre>Det handlar naturligtvis också om mycket annat,\r\nt.ex. möjligheten att återgå i arbete, bryta de onda\r\ncirklar som ofta har att göra med missbruk och\r\nannat som inverkar på hela den totala situationen.</pre><pre>Anf. 148 RAGNHILD POHANKA (mp):</pre><pre>Herr talman! Fler än vi tror av de bostadslösa har\r\nett arbete. Men det är mycket svårt för dem att\r\nbehålla det när de ingen bostad har. Man hamnar\r\nlätt utanför och i missbruk.</pre><pre>Det vore tragiskt om man tog pengar från\r\nmissbrukarvård och ungdomsvård. De insatserna\r\nbehövs där, och det gäller särskilt förebyggande\r\nungdomsvård. Jag vill återigen fråga om statsrådet\r\nkan tänka sig att ge ett statligt erbjudande för att\r\nbygga upp dessa institutioner.</pre><pre>I min motion har jag inte krävt egna lägenheter.\r\nMen jag anser att det är en mänsklig rättighet att få\r\nen säng. Det är det första steget.</pre><pre>Anf. 149 Statsrådet BENGT LINDQVIST\r\n(s):</pre><pre>Herr talman! Om vi koncentrerar oss på frågan om\r\nmedel för gruppboendet, tillför staten genom det\r\nbeslut som fattades i höstas och det beslut som skall\r\nkomma om äldrereformen 2 miljarder kronor som\r\nskall sättas in under fem års tid, dvs. 400 milj.kr.\r\nom året, för byggande av gruppbostäder. Dessa är\r\navsedda för många grupper, framför allt de\r\nåldersdementa men också de fysiskt och psykiskt\r\nhandikappade i kommunerna och de\r\nutvecklingsstörda i landstingen.</pre><pre>De grupper vi nu talar om har nära anknytning till\r\nde andra grupperna, dvs gamla missbrukare,\r\nmänniskor som var patienter på mentalsjukhus osv.\r\nJag tror att det i och för sig redan i och med det\r\nstimulansstöd som nu utgår finns möjlighet att\r\nangripa också detta problem. Boendeformen som\r\nsådan, gruppbostaden, eller den lilla enheten\r\nkommer att betyda mycket för att åstadkomma ett\r\nskyddat boende.</pre><pre>Anf. 150 RAGNHILD POHANKA (mp):</pre><pre>Herr talman! När man sett hur människor bor och\r\natt man köar för att bo fjorton personer i ett rum,\r\nverkar den form av gruppboende som\r\nsocialministern talar om ganska avlägset. Jag\r\nmenar att man kanske först måste satsa på enkla\r\nformer av boende. Jag vet att dessa människor\r\nligger i kulvertar och trappuppgångar, och de skulle\r\nsäkert gärna vilja ha en säng att vila i, en säng till\r\nvilken de också kvällen därpå får komma tillbaka\r\ntill. Det är inte självklart att man får det i dessa\r\nlågtröskelhem.</pre><pre>Vi är överens i den här frågan, och det var också\r\nförra gången vi debatterade frågan. Men jag väntar\r\npå att det skall hända något, och såvitt jag känner\r\ntill har det inte hänt någonting än. Det händer för\r\nlitet.</pre><pre>Överläggningen var härmed avslutad.</pre><pre>28 § Svar på fråga  1990/91:581 om rätten till\r\nförtidspension i visst fall</pre><pre>Anf. 151 Socialminister INGELA THALÉN\r\n(s):</pre><pre>Herr talman! Hugo Hegeland har frågat mig om\r\njag är beredd att föreslå ändringar i gällande\r\nlagstiftning för att förhindra att en svensk\r\nmedborgare, som är förtidspensionär och som blivit\r\nvillkorligt frigiven efter ett fängelsestraff och flyttat\r\ntill sitt gamla hemland, får pensionen eftersänd.</pre><pre>En svensk medborgare som beviljats\r\ntilläggspension enligt lagen (1962:381) om allmän\r\nförsäkring och som bosätter sig utomlands är\r\nberättigad till folkpension i förhållande till det antal\r\når han tillgodoräknats pensionspoäng för allmän\r\ntilläggspension. Tilläggspension utges, oavsett var\r\npensionären är bosatt, i förhållande till dels antalet\r\npoängår, dels storleken av de intjänade\r\npensionspoängen. Jag utgår från att\r\nförsäkringskassans beslut i det ärende som föranlett\r\nHugo Hegelands fråga fattats med tillämpning av\r\ngällande regler.</pre><pre>Om en person begår brott skall han straffas enligt\r\ndet straffrättsliga regelsystemet. I vårt\r\nrättssamhälle kan man inte -- frånsett alldeles\r\nspeciella situationer -- ytterligare bestraffa en\r\nperson genom att dra in hans sociala förmåner. Jag\r\när därför inte beredd att föreslå några ändringar i\r\nlagstiftningen i den riktning Hugo Hegeland\r\nönskar.</pre><pre></pre><pre>Anf. 152 HUGO HEGELAND (m):</pre><pre>Herr talman! Jag tackar statsrådet för att jag i dag\r\nfått svar på min fråga, jag har ju väntat i 25 dagar.\r\nMen intet är som väntans tider, och jag skall därför\r\ninte hänga upp mig på det.</pre><pre>Det gör jag däremot på att statsrådet i sitt svar talar\r\nom en förtidspensionär som blivit villkorligt\r\nfrigiven efter ett fängelsestraff. Denne man har i\r\ntolv år begått brott och missbrukat. Han dömdes\r\nförsta gången 1979 till sex månaders fängelse för\r\nmisshandel, hemfridsbrott och otukt med barn.\r\nNästa gång han stod inför rätta dömdes han för\r\ngrovt narkotikabrott och narkotikasmuggling.\r\nDärefter har han stått inför skranket vid ytterligare\r\ntio tillfällen. Det har varit fråga om våldsbrott och\r\nstölder.</pre><pre>Om detta fall har den allmänne åklagaren i\r\nGöteborg sagt: Allmänt sett är fallet anstötligt,\r\näven om det finns grundläggande regler. Mannen\r\nhar begått brott och inte på något sätt tjänat ihop\r\ntill pensionen under sin tid i Sverige.</pre><pre>Det fantastiska är dessa regler som gör det möjligt\r\natt komma till Sverige, bedriva brottslig\r\nverksamhet i tolv år, och tjäna pensionspoäng på\r\ndet. Jag trodde inte att reglerna var så fantastiskt\r\notroliga. Det är därför jag ifrågasätter dem. Dessa\r\nregler måste väl omgående ändras?</pre><pre>Jag förstår att man har tillämpat reglerna. Det är\r\ninte det saken gäller. Det är uppåt väggarna att\r\ndetta skall ge pensionspoäng.</pre><pre>Inte nog med det. Det sägs i svaret att man inte får\r\npensionen ograverad vid utvandring. Här är det i\r\nrealiteten fråga om utvandring. Det är inte fråga\r\nom en svensk som flyttar utomlands därför att han\r\nvill njuta litet eller kanske få litet lägre skatter och\r\nfortfarande vara svensk, utan det är fråga om en\r\ninvandrare som kommit hit och bedrivit brottslig\r\nverksamhet under tolv år och sedan vill flytta\r\ntillbaka. Han åker tillbaka till sitt hemland, och då\r\nborde det väl ändå finnas möjlighet att tolka\r\nbestämmelserna på ett annat sätt.</pre><pre>Anf. 153 Socialminister INGELA THALÉN\r\n(s):</pre><pre>Herr talman! Jag kan självfallet inte i ett frågesvar\r\ngå in på en bedömning som en försäkringskassa har\r\ngjort i ett enskilt fall. Vad jag kan göra är att\r\nbedöma reglerna som sådana. Hitintills har de\r\nregler som gäller folkpension, förtidspension och\r\ntilläggspension fungerat alldeles utmärkt. I de fall\r\ndär någonting alldeles speciellt inträffar, t.ex. när\r\nen person uppsåtligen bragt någon om livet eller\r\nnågonting annat, kan denna person inte få\r\nefterlevandepension efter någon han har åsamkat\r\ndöden.</pre><pre>Men i detta fall har denna person, såvitt jag kan\r\nbedöma efter den beskrivning som gjorts, rätt till\r\nsin förtidspension. Han har avtjänat sitt straff och\r\nsonat det brott han har begått enligt våra\r\nstraffrättsliga regler. En person skall inte straffas\r\ntvå gånger genom att han dels får ta sitt straff, dels\r\nblir bestraffad en gång till genom att man drar in\r\nhans sociala förmåner. Det fungerar inte så i det\r\nsvenska rättssystemet.</pre><pre>Anf. 154 HUGO HEGELAND (m):</pre><pre>Herr talman! Det är inte alls detta jag ifrågasätter.\r\nJag ifrågasätter att man kan tjäna pensionspoäng\r\ngenom att bedriva kriminell verksamhet i Sverige\r\nett antal år. Hur kan han få några förmåner när han\r\nenbart bedriver denna verksamhet? Han har tjänat\r\nin förmåner, eftersom han varit här och bedrivit\r\nbrottslig verksamhet. Jag kan inte tänka mig något\r\nannat land i världen som har en sådan lagstiftning.</pre><pre>Det är detta som problemet gäller. Men statsrådet\r\nsvarar inte direkt på dessa frågor. Tycker verkligen\r\ninte statsrådet att detta är helt otroligt? Denna\r\nperson har kommit hit och bedrivit brottslig\r\nverksamhet i tolv år. Åklagaren anser, och han har\r\nverkligen på fötterna, att mannen har begått brott\r\noch inte på något sätt tjänat ihop till pensionen\r\nunder sin tid i Sverige. Sedan ger han sig i väg, och\r\nfår pengar eftersom han varit här och bedrivit\r\nbrottslig verksamhet. Detta kallar vi för\r\nförtidspension.</pre><pre>Men en förtidspension sammanhänger ändå med\r\natt man gjort en vettig insats i Sverige och i normala\r\nfall haft en inkomst som legat till grund för denna\r\npension.</pre><pre>Anf. 155 Socialminister INGELA THALÉN\r\n(s):</pre><pre>Herr talman! Hugo Hegeland sade inledningsvis\r\natt det har dröjt innan svaret kom. Förklaringen är\r\nnaturligtvis att frågan ställdes till justitieministern.\r\nDet som Hugo Hegeland nu ställer en fråga om står\r\ninte i den skriftliga fråga som Hugo Hegeland har\r\nställt. Jag svarar på den fråga som Hugo Hegeland\r\nhar ställt, nämligen: Kan man ändra lagstiftningen?\r\nKan man både ge honom straff och därutöver dra\r\nin hans sociala förmåner? På den frågan har jag\r\nsvarat, att det kan man inte göra.</pre><pre>En annan fråga är om han haft rätt till sin\r\nförtidspension. Det kan inte jag bedöma. Den\r\nfrågan måste gå till dem som gjort bedömningen om\r\nrätt till förtidspension. Jag utgår ifrån att de har\r\ngjort en korrekt bedömning.</pre><pre>Anf. 156 HUGO HEGELAND (m):</pre><pre>Herr talman! Jag begär alls inte att han skall ha\r\nytterligare ett straff. Jag kallar det inte för ett straff\r\natt man undersöker de regler som ger möjlighet till\r\npension efter det att man har bedrivit brottslig\r\nverksamhet och flyttat till utlandet. Jag tolkar detta\r\nmer som en lagfråga, och det var därför jag ställde\r\nfrågan till justitieministern. Det är inte mitt\r\nproblem om det tar ett par veckor att komma\r\nunderfund med vem som egentligen skall svara på\r\nfrågan. Jag har ju som sagt överlevt denna väntans\r\ntid -- jag har haft annat att göra under tiden, så det\r\nhar inte varit något problem.</pre><pre>Min ytterligare fråga beror på det svar som\r\nstatsrådet Thalén har lämnat. Jag tycker att det är\r\nunderligt att statsrådet inte reagerar på det. Jag\r\nbegär inte att man skall gå in och ändra i ett enskilt\r\nfall utan att man skall ändra de regler som tolkas på\r\ndetta konstiga sätt.</pre><pre>Överläggningen var härmed avslutad.</pre><pre>29 § Svar på frågorna 1990/91:623 och 647 om\r\nåtgärder för de sämst ställda pensionärerna\r\nm.m.</pre><pre>Anf. 157 Socialminister INGELA THALÉN\r\n(s):</pre><pre>Herr talman! Margit Gennser har frågat mig vad\r\njag avser att vidta för åtgärder för att få fram\r\nkorrektare siffror i framtiden med anledning av att\r\nkostnadsberäkningarna angående det särskilda\r\nkommunala bostadstillägget visat sig vara för höga.\r\nStina Eliasson har frågat mig vilka snara åtgärder\r\nregeringen ämnar vidta för att hjälpa de sämst\r\nställda pensionärerna. Jag besvarar frågorna i ett\r\nsammanhang.</pre><pre>De kraftiga hyreshöjningar som skedde i början av\r\ndet här året uppskattades uppgå till ca 24 %.\r\nUngefär hälften av höjningarna hade sin grund i\r\nskattereformen. De pensionärer som hade de lägsta\r\npensionerna och som därmed inte fick del av\r\nskattelättnaderna, eftersom de betalade liten eller\r\ningen skatt, kompenserades för effekterna av\r\nskattereformen med hjälp av höjda\r\npensionstillskott och höjda kommunala\r\nbostadstillägg (KBT).</pre><pre>Den del av hyreshöjningarna som inte berodde på\r\nskattereformen var dock så kraftig att regeringen\r\nansåg att särskilda åtgärder behövde sättas in för att\r\nse till att pensionärerna inte hamnade under\r\nsocialbidragsnormen till följd av hyreshöjningarna.\r\nDärför framlades förslaget om införande av särskilt\r\nkommunalt bostadstillägg.</pre><pre>En exakt beräkning av kostnaderna förutsatte en\r\ndatakörning av samtliga KBT-berättigade\r\npensionärer, dvs. ca 560 000. Detta var inte möjligt\r\npå kort sikt. Därför blev det nödvändigt att göra\r\nkostnadsberäkningen med utgångspunkt från ett\r\nantal antaganden. Till detta kommer att ett antal\r\nkommuner beslutat om extra höjningar av sina\r\nKBT för att kompensera pensionärerna för\r\nhyreshöjningarna, vilket försvårade\r\nkostnadsberäkningarna.</pre><pre>Den verkliga kostnaden för det särskilda\r\nkommunala bostadstillägget blev således väsentligt\r\nlägre än vad som beräknats. Det är positivt att så få\r\nsom 16 900 av totalt ca 2 000 000 pensionärer vid\r\nden retroaktiva utbetalningen i maj visade sig vara i\r\nbehov av det särskilda kommunala bostadstillägget,\r\näven om antalet kommer att stiga till ca 22 000\r\npersoner. Detta visar bl.a. att de kommunala\r\nbostadstilläggen fyller en betydelsefull funktion för\r\nde pensionärer som har de lägsta pensionerna.\r\nAntalet pensionärer som är beroende av\r\nsocialbidrag har också minskat kraftigt under\r\nsenare hälften av 1980-talet.</pre><pre>Vad beträffar pensionärernas ekonomi vill jag\r\ntillägga att regeringen nyligen har tillsatt en särskild\r\nutredning för att se över kommunala bostadstillägg\r\ni syfte att göra reglerna mera likformiga över\r\nlandet. Detta kommer sannolikt också att innebära\r\nförbättringar för de sämst ställda pensionärerna.</pre><pre>Anf. 158 MARGIT GENNSER (m):</pre><pre>Herr talman! Det är väldigt svårt för mig att tacka\r\nför det här svaret, för jag vet inte vilka delar jag\r\nskall tacka för. Det är en innovation att statsrådet i\r\ndag svarar på två helt olika frågor på en gång. Vi\r\nhar fått någonting som man skulle kunna kalla\r\nsimultant frågesvar här i kammaren. Jag är\r\nförvånad!</pre><pre>Jag har inte frågat vad vi skall göra för de sämst\r\nställda pensionärerna. Jag har frågat: Vad gör\r\nstatsrådet i sitt departement för att få fram ett\r\nnågorlunda fullgott beslutsunderlag till skillnad\r\nfrån det som vi har behandlat i\r\nsocialförsäkringsutskottet? Jag blir upprörd när\r\nsiffror slår fel med 400 %. Jag tycker inte alls att det\r\när positivt att få ett sådant faktaunderlag.</pre><pre>Kalkylerna har varit mycket dåliga. I propositionen\r\nstod det att man beräknade att 60 000 behövde den\r\nhär hjälpen. Det har visat sig att det är 15 000--\r\n16 000 -- jag har fått de siffrorna ur KBT-\r\nutredningen. En viss gråzon kan man ju acceptera,\r\nmen inte 400 %. Jag har då frågat statsrådet: Vad\r\ngör ni i departementet för att få fram bättre\r\nunderlag? Stickprovsundersökningar kan vara\r\nalldeles utmärkta, om man a) har bra modeller för\r\nvad man skall undersöka, och b) använder en\r\nordentlig urvalsteknik.</pre><pre>Jag har här fått till svar att verkligheten är så svår\r\natt förstå att socialministern över huvud taget inte\r\nanalyserar den -- hon är nöjd när hennes gissningar\r\ninte leder till alltför stora katastrofer.</pre><pre>Anf. 159 STINA ELIASSON (c):</pre><pre>Herr talman! Jag tackar statsrådet för att jag har\r\nfått svar på min fråga.</pre><pre>Det är ju ett stort antal pensionärer som lever\r\nunder mycket små ekonomiska omständigheter.\r\nDet är känt att de mest utsatta grupperna är\r\npensionärer med låg eller ingen ATP. Det är de\r\nallra äldsta och därmed mest vårdkrävande och de\r\nensamstående, som till övervägande del är äldre\r\nkvinnor.</pre><pre>Pensionärerna lovades kompensation efter den\r\nstora skatteomläggningen. När den kom visade det\r\nsig att den inte gav så mycket. Från början var det\r\nett stort antal pensionärer som fanns med i\r\nberäkningen. Antalet flyttades från 300 000 till\r\n60 000, och i slutändan blev det ungefär 16 000.</pre><pre>Det här retar folk. Jag kan ge ett exempel. I en av\r\nJämtlands läns kommuner blev det -- efter\r\nregelboken, efter många samtal och efter en dyr\r\noch byråkratisk administration -- så att fyra\r\npensionärer fick den här kompensationen; två fick\r\n5 kr. var och de andra två fick mellan 20 och 25 kr.\r\nDe som ingenting fick och som också lever på\r\nmarginalen blev både ledsna och besvikna för det,\r\noch de som fick de här stackars kronorna blev också\r\nganska besvikna för att inte säga arga.</pre><pre>I svaret nämner statsrådet att här har tillsatts en\r\nsärskild utredning för att se över KBT--systemet.\r\nDet tror jag är nödvändigt. Modellen för\r\nkompensation måste omprövas. Men är det det\r\nenda som man har att bjuda den som frågar -- att\r\ndet skall göras en utredning?</pre><pre>Anf. 160 Socialminister INGELA THALÉN\r\n(s):</pre><pre>Herr talman! Låt mig säga att jag har mycket stor\r\nförståelse för att enskilda pensionärer, äldre\r\nmänniskor och andra som inte deltar i den dagliga\r\npolitiska debatten tycker som debattörerna här,\r\ninte minst med hänsyn till den snuttifiering som\r\nman kan se i den offentliga debatten av den här\r\ntypen av frågor. Men jag har ingen som helst\r\nförståelse för att människor som sedan länge är\r\nriksdagsledamöter inte kan skilja den ena\r\nsifferuppgiften från den andra.</pre><pre>Det har utomordentligt tydligt sagts ifrån att det rör\r\nsig om 560 000 KBT-berättigade pensionärer. Ur\r\ndet materialet har vi beräknat -- det har också\r\nredovisats i riksdagen -- att det maximalt kunde\r\nröra sig om 55 000 hushåll. Dessa beräkningar har\r\ngjorts på basis av det stickprovsunderlag som har\r\ntagits fram. Det skulle ha tagit för lång tid att köra\r\nigenom hela materialet omfattande 560 000\r\nenskilda individer. Därför valde vi att göra en sådan\r\nberäkning.</pre><pre>Till skillnad från både Margit Gennser och Stina\r\nEliasson vidhåller jag att det är utomordentligt bra\r\natt det inte är fler som behöver detta särskilda\r\nbostadstillägg.</pre><pre>Sedan kan det väl knappast vara så att de enbart har\r\nfått 5 kr. eller 20--25 kr. Möjligen har de fått\r\nytterligare 5 kr. och ytterligare 20--25 kr., eftersom\r\nen av grundvalarna för den här kompensationen är\r\natt man har KBT från början.</pre><pre>Det är, Stina Eliasson, naturligtvis inte så att det\r\nenda som görs är en KBT-utredning. Det jag nu har\r\nredovisat är tillägget till det vi tidigare har gjort,\r\nnämligen genomförande av ÄDEL-reformen, de\r\nåtgärder som vidtas när det gäller inflationen och\r\nde åtgärder som vidtas när det gäller omvårdnaden\r\noch på den sociala sidan. Det är alldeles självklart\r\natt ekonomin, prispressen, omvårdnadsreformen\r\noch KBT-systemet tillsammans har betydelse för\r\npensionärerna.</pre><pre></pre><pre>Anf. 161 MARGIT GENNSER (m):</pre><pre>Herr talman! För klarhetens skull vill jag säga att\r\njag inte deltar i debatten med statsrådet och Stina\r\nEliasson. Jag för en helt annan debatt med\r\nstatsrådet, och den gäller alltså underlaget för våra\r\nbeslut här i riksdagen.</pre><pre>Vad jag kräver av ett sådant underlag är att det icke\r\nskall ha alltför stor felmarginal. 400 % tycker jag är\r\nför mycket. Det är väldigt viktigt --\r\nfinansdepartementet finansierade ju sedan det här\r\nbeslutet med 300 milj.kr., som man drog ned vissa\r\nstöd till bostadsbyggandet med. Sedan har man i\r\nutskotten fått ändra de siffrorna.</pre><pre>Det är därför jag frågor: Vad gör ni på\r\nsocialdepartementet för att få fram bättre\r\nunderlag? Det finns stickprovsanalyser som är bra,\r\nom man har rätt modeller och urvalsteknik. Man\r\nbehöver inte köra igenom ett helt material.</pre><pre>Anf. 162 STINA ELIASSON (c):</pre><pre>Herr talman! I svaret har statsrådet ju beskrivit de\r\nolika turerna med antalet pensionärer, så det\r\nlämnar jag därhän. Det var ungefär 16 000 som\r\nslutligen fick del av kompensationen.</pre><pre>Om det var 5 kr. eller två gånger 5 kr. har så liten\r\nbetydelse.</pre><pre>Sedan har ju pensionärerna också fått\r\nrekommendationen att söka socialbidrag. Det är\r\nfaktiskt så att antalet pensionärer som söker\r\nsocialbidrag har ökat, men många pensionärer drar\r\nsig i det längsta för det, därför att de tycker att det\r\när stötande. De som i hela sitt liv har gjort rätt för\r\nsig skall inte behöva stå med mössan i hand som på\r\nden tiden när grevar och baroner styrde Sverige,\r\noch de skall inte behöva uppleva att\r\nsocialbidragsnivån skall vara en godtagbar\r\nlevnadsstandard!</pre><pre>Att man inte har större kö på socialbidragssidan\r\nhittills tyder antagligen på att pensionärerna nu har\r\nlevt upp sina besparingar och till slut ändå tvingas\r\nsöka socialbidrag.</pre><pre>Anf. 163 Socialminister INGELA THALÉN\r\n(s):</pre><pre>Herr talman! Till Margit Gennser vill jag säga att\r\nvi har använt de metoder som hon förespråkar för\r\natt få fram materialet. Före och strax efter\r\nårsskiftet, i december och i januari, har det skett\r\nförskjutningar, t.ex. höjningar av de kommunala\r\nbostadstilläggen, i flera av de kommuner som\r\nberörts.</pre><pre>Man kan naturligtvis också konstatera att\r\nstickprovsundersökningar och andra\r\ngenomsnittliga material som har använts inte riktigt\r\nredovisar de hyreskostnader som pensionärer haft.\r\nVad man kan säga är möjligen att de flesta\r\npensionärer har något lägre hyra än vad\r\ngenomsnittsberäkningen visar.</pre><pre>Till Stina Eliasson vill jag säga: Jag vet inte vem\r\nsom har rekommenderat pensionärer att söka\r\nsocialbidrag. Jag kan bara konstatera att\r\nriksdagen -- i varje fall en majoritet i riksdagen --\r\nfattade beslut om kompensationen just för att\r\npensionärerna inte skulle behöva långvarigt få\r\nsocialbidrag. Det var grunden för beslutet om\r\nsärskilt kommunalt bostadstillägg.</pre><pre>Anf. 164 MARGIT GENNSER (m):</pre><pre>Herr talman! Det lär nog vara så att man ute i\r\nkommunerna både fattat beslut om socialbidrag\r\noch beslut om KBT i samband med\r\nbudgetbehandlingen, och den brukar äga rum i\r\nnovember. Det måste man nämligen fatta beslut om\r\ni samband med budgeten -- det påverkar ju bl.a.\r\nKBT-anslaget i budgeten för socialförvaltningen.\r\nDet materialet lär alltså ha funnits tillgängligt.</pre><pre>Det finns stora möjligheter att ha modeller. Det var\r\ndärför jag inte bara nämnde urvalsteknik utan\r\nockså modeller. Dem borde man egentligen ha\r\ngjort upp redan när man skrev propositionen -- det\r\nhade visat att en del av reglerna är mycket\r\nsvårhanterliga och egentligen befängda.</pre><pre>Jag är ledsen att man inte har lärt sig så mycket av\r\nmodern teknik och modernt tänkande i\r\nsocialdepartementet. Då får man ett så dåligt\r\nbeslutsunderlag och då får man så egendomliga\r\nbehandlingar bl.a. från finansdepartementets sida.</pre><pre>Anf. 165 STINA ELIASSON (c):</pre><pre>Herr talman! Som statsrådet påminner om har\r\nriksdagen fattat beslut, men jag tror att statsrådet\r\nockså känner till centerns uppfattning i\r\npensionsfrågan. Vårt förslag är en rejäl, höjd\r\ngrundpension, lika för alla. När frågan om\r\nkompensationen var uppe till behandling framförde\r\nvi motionsledes och i debatten också att alla de som\r\nhade ett litet pensionstillägg borde komma med i\r\nkompensationssvängen.</pre><pre>Det är faktiskt inte bara hyrorna som har höjts och\r\nsom har gjort det besvärligt för många pensionärer.\r\nDet är också höjda avgifter och taxor, på t.ex.\r\nläkarbesök och färdtjänst. Allt detta är en effekt av\r\nskatteomläggningen.</pre><pre>Det här kostar också kommunerna väldigt mycket.\r\nJag kan ge exempel från Åre kommun, där man\r\nberäknar att förslaget innebär kostnader på ungefär\r\nen halv miljon. Om det är meningen att staten skall\r\nklara sina sparmål på detta sätt, går kommunerna\r\nverkligen ingen ljus framtid till mötes, och det gör\r\ninte pensionärerna heller.</pre><pre>Anf. 166 Socialminister INGELA THALÉN\r\n(s):</pre><pre>Herr talman! Centerns uppfattning när det gäller\r\ngrundpension är mycket väl känd, Stina Eliasson,\r\noch just den frågan kanske vi kommer att debattera\r\ni ett annat sammanhang. Men eftersom detta ändå\r\nberördes i anslutning till frågan om kommunalt\r\nbostadstillägg måste jag säga att denna\r\ngrundpension måste ligga mellan 200 000 och\r\n250 000 kr. om året för att det skall vara möjligt för\r\npensionärer att klara av de hyreskostnaderman har\r\ni vissa delar av landet, vilka i dag täcks av de\r\nkommunala bostadstilläggen. De kommunala\r\nbostadstilläggen går alltså direkt till pensionärer, så\r\natt det blir möjligt för dem att bo i en modern\r\nbostad. Med tanke på att det tidigare förslaget om\r\ngrundpension inte var finansierat, kan jag inte inse\r\nhur detta nya förslag skulle kunna ha en bättre\r\nfinansiering.</pre><pre>Anf. 167 STINA ELIASSON (c):</pre><pre>Herr talman! Jag ser med glädje fram emot en\r\ndebatt om centerns förslag om grundpension.</pre><pre>Låt mig ändå till sist säga, att vi i centern inte anser\r\natt det är för dyrt med rättvisa i Sverige. Vi bör\r\nåtminstone kunna vara överens om att vi kanske\r\nborde se på möjligheten till en kursändring när det\r\ngäller pensionssystemet. Detta är det första steget i\r\nvårt krav. Utred detta! Det kommer då att framgå\r\natt vi i stället för alla de nuvarande olika\r\nbidragssystemen -- detta byråkratiska, dyra och\r\nkonstiga system -- kan få ett rejält\r\ngrundpensionssystem, som blir rättvist för alla, inte\r\nminst för dem som har det sämst ställt.</pre><pre>Anf. 168 Socialminister INGELA THALÉN\r\n(s):</pre><pre>Herr talman! Jag måste bestämt tillbakavisa Stina\r\nEliassons senast formulering, att systemet skulle\r\nvara dyrt och orättvist. Vårt system är varken dyrt\r\neller orättvist, utan de kommunala bostadstilläggen\r\nträffar i pensionärernas plånböcker och ger de äldre\r\nmöjlighet till ett rättvist boende, och detta är fallet\r\ntrots de skillnader som finns mellan kommunerna.\r\nTar vi bort det kommunala bostadstillägget för att\r\nfinansiera en grundpension, räcker det inte till att\r\nge rättvisa, såvida man inte tänker skaffa sig en helt\r\nannan typ av finansiering.</pre><pre>Anf. 169 STINA ELIASSON (c):</pre><pre>Herr talman! Det nuvarande systemet är\r\nbyråkratiskt, det är mycket splittrat, och bara detta\r\ngör att det kostar onödigt mycket pengar. Vårt\r\nförslag om en rättvis grundpension till alla är det\r\nmest rättvisa och det bästa.</pre><pre>Anf. 170 MARGIT GENNSER (m):</pre><pre>Herr talman! Jag får tacka så mycket för att jag får\r\ntillåtelse att delta i denna andra simultana debatt.\r\nJag är ju egentligen inte med i debatten, men jag\r\ntänkte att jag kunde vara skiljedomare. Det är klart\r\natt man kan klara av det här problemet dels på fru\r\nThaléns vis, dels på Stina Eliassons vis. Det är bara\r\nen fråga om systemtänkande. Jag tyckte att jag\r\nskulle få tillfälle att säga detta, med tanke på denna\r\negendomliga debatt.</pre><pre>Överläggningen var härmed avslutad.</pre><pre>30 § Svar på fråga  1990/91:668 om de nya\r\nreglerna om sjukersättning</pre><pre>Anf. 171 Socialminister INGELA THALÉN\r\n(s):</pre><pre>Herr talman! Margit Gennser har frågat mig vad\r\njag avser att vidta för åtgärder för att återföra\r\ntillämpningen av de nya sjukersättningsreglerna så\r\natt följsamheten till riksdagens beslut blir större.\r\nFrågan gäller personer som på grund av ett större\r\nantal sjukperioder skall få den högre\r\nsjukpenningersättningen redan från första dagen i\r\nett sjukdomsfall.</pre><pre>De sjukpenningregler som gäller sedan den 1 mars\r\ni år innefattar bestämmelser som avser att skydda\r\npersoner med särskilt frekvent sjukfrånvaro. En\r\nförsäkringskassa kan på ansökan av en försäkrad\r\nbesluta att sjukpenning skall utges efter en\r\nkompensationsgrad av 80 % även för de första tre\r\nersättningsdagarna i en sjukperiod. Ett sådant\r\nbeslut får meddelas endast om personen i fråga\r\nlider av sjukdom som kan antas medföra ett större\r\nantal sjukperioder under en tolvmånadersperiod.\r\nEnligt motiven till den aktuella paragrafen, sådana\r\nde redovisades i regeringens proposition\r\n1990/91:59, krävs för att ett sådant beslut skall\r\nkunna fattas att den försäkrade till följd av sin\r\nsjukdom kan förväntas drabbas av betydligt fler\r\nkortvariga sjukdomsfall under ett år än vad som är\r\nnormalt. I lagtextens uttryck ''större antal'' bör\r\nenligt motiveringen ligga att antalet avslutade\r\nsjukdomsfall under en tolvmånadersperiod kan\r\nbedömas överstiga tio stycken.</pre><pre>Vid riksdagsbehandlingen av propositionen i\r\nlagstiftningsärendet framhöll\r\nsocialförsäkringsutskottet i sitt av riksdagen\r\ngodkända betänkande (SfU9) att man enligt\r\nutskottets uppfattning borde vara restriktiv vid\r\ntillämpningen och avgränsa den grupp försäkrade\r\nsom kan beviljas ersättning på den högre nivån så\r\natt endast försäkrade med medicinskt\r\nväldokumenterade sjukdomstillstånd beviljas den\r\nhögre nivån. Den tillämpning Margit Gennser\r\nbeskriver i sin fråga tycks alltså stämma överens\r\nmed förarbetena till de bestämmelser som gäller i\r\ndet här avseendet. Oavsett detta är det dock min\r\navsikt att ge riksförsäkringsverket i uppdrag att\r\ngöra en uppföljning av hur reglerna tillämpats.</pre><pre>Anf. 172 MARGIT GENNSER (m):</pre><pre>Herr talman! Detta är en mycket svår fråga, och\r\njag har själv varit med om att behandla den i\r\nutskottet. Man kan nog läsa den nämnda passusen\r\ni utskottsbetänkandet litet olika. Själv uppfattade\r\njag det som att man skulle vara restriktiv på så sätt\r\natt det skulle finnas vissa avgränsade medicinska\r\ndiagnoser men att restriktiviteten inte skulle vara\r\nabsolut kopplad till tio eller fler fall av frånvaro\r\nunder ett kalenderår.</pre><pre>I propositionen är detta inte heller så precist\r\nuttryckt. Det hänvisas till att det i lagtexten talas\r\nom ett ''större antal'', och vad som står om tio\r\nstycken sjukdomsfall har jag uppfattat som ett\r\nexempel.</pre><pre>Orsaken till att utskottets yttrande var ganska\r\nutförligt på den här punkten står att finna på nästa\r\nsida i propositionen, där det konstateras att det kan\r\nvara svårt att bestämma medicinska faktorer. Det\r\nvar på den punkten vi ville vara restriktiva.</pre><pre>Jag har nu fått ganska många synpunkter på detta,\r\ndels från försäkringskassetjänstemän, dels från\r\npersoner som är kroniker, dels från läkare som bl.a.\r\nsysslar med reumatiker. De menar att detta är ett\r\nproblem. Jag välkomnar därför att socialministern\r\nskall låta riksförsäkringsverket se över frågan så att\r\nvi får bra regler.</pre><pre>Anf. 173 Socialminister INGELA THALÉN\r\n(s):</pre><pre>Herr talman! Detta är alldeles riktigt. Jag skall inte\r\ngå in i någon debatt med Margit Gennser på den här\r\npunkten, utan jag vill bara lägga till att det finns\r\nytterligare en aspekt som man enligt min mening\r\nmåste ha med när man gör uppföljningen, nämligen\r\narbetsprövningsaspekten. Detta får inte innebära\r\nett hinder i arbetsprövningen, och jag tror inte\r\nheller att detta är vare sig utskottets eller\r\nregeringens avsikt. Man bör i stället ha en öppen\r\nattityd vad gäller möjligheten till denna\r\nbedömning. Det är också vår avsikt i samband med\r\natt vi tittar på tillämpningen av reglerna.</pre><pre>Anf. 174 MARGIT GENNSER (m):</pre><pre>Herr talman! Jag får tacka för de synpunkterna.\r\nVad jag kände mycket starkt i samband med\r\nutskottsbehandlingen var att försäkringarna skall\r\nvara till för dem med stora risker, exempelvis våra\r\nkroniker. De som egentligen inte har särskilt stora\r\nrisker kan däremot ofta bära en självrisk ganska\r\nbra. Anledningen till att man har självrisker i\r\nförsäkringarna är att man skall minska på fusk och\r\nett alltför felaktigt utnyttjande av försäkringarna --\r\nsådant förekommer. Det är därför mycket viktigt\r\natt man studerar frågan så att vi kan hjälpa\r\nkronikerna men får så avgränsande regler att dessa\r\ninte -- i värsta fall -- kan missbrukas.</pre><pre>Överläggningen var härmed avslutad.</pre><pre></pre><pre>31 § Svar på fråga  1990/91:688 om rätten för\r\nbarn att få veta sitt ursprung</pre><pre>Anf. 175 Socialminister INGELA THALÉN\r\n(s):</pre><pre>Herr talman! Ingrid Ronne-Björkqvist har fråga\r\njustitieministern vilka åtgärder som avses vidtas för\r\natt också barn som tillkommit genom\r\ngivarinsemination skall få rätt att veta sitt ursprung.\r\nArbetet inom regeringen är så fördelat att det är jag\r\nsom skall svara på frågan.</pre><pre>Enligt lagen (1984:1140) om insemination, som\r\nträdde i kraft år 1985, får en insemination endast\r\nutföras om kvinnans make eller sambo skriftligen\r\nhar samtyckt till inseminationen.</pre><pre>Bestämmelser om faderskap till barn som\r\ntillkommit genom insemination finns i\r\nföräldrabalken. Vid givarinsemination skall\r\nmannen i äktenskapet eller kvinnans sambo anses\r\nvara far till barnet, om han samtyckt till\r\ninseminationen och det är sannolikt att barnet\r\nkommit till vid denna.</pre><pre>Barnets rätt att få kunskap om sitt ursprung\r\nregleras i inseminationslagen. Enligt lagen skall ett\r\nbarn som tillkommit genom givarinsemination ha\r\nrätt att få del av de uppgifter om spermagivaren\r\nsom har antecknats i journalen. En förutsättning är\r\nenligt lagen att barnet uppnått tillräcklig mognad. I\r\nlagen anges inte någon ålder för detta, men i\r\nförarbetena talar man om de övre tonåren.</pre><pre>Enligt inseminationslagen har socialnämnden\r\nålagts en skyldighet att på begäran hjälpa barnet\r\nmed att skaffa fram de uppgifter som finns\r\nantecknade om givaren.</pre><pre>Det finns däremot inte någon lagstadgad skyldighet\r\nför föräldrarna att berätta för sitt barn hur det\r\nkommit till. Det ansågs inte lämpligt att reglera\r\ndetta lagstiftningsvägen. I förarbetena till lagen\r\nframhölls att det måste vara föräldrarnas sak att\r\ntala om detta för barnet. Det betonas där hur\r\nviktigt det är för ett barns positiva utveckling med\r\nett öppet och ärligt förhållande mellan föräldrar\r\noch barn. Man understryker därför starkt vikten av\r\natt föräldrarna -- så tidigt som det kan anses möjligt\r\noch lämpligt och därefter fortlöpande -- talar med\r\nbarnet om hur det kommit till.</pre><pre>Före inseminationslagens tillkomst omgärdades\r\ninseminationer med stor sekretess.\r\nInseminationsutredningens förslag om att barnet\r\nskulle få kunskap om sitt ursprung väckte stor\r\nuppmärksamhet och blev föremål för omfattande\r\ndebatt.</pre><pre>Vid riksdagsbehandlingen uttalade lagutskottet att\r\nutgångspunkten måste vara att så långt som möjligt\r\ntillvarata barnets intressen. Utskottet instämde i\r\nbedömningen att det ytterst endast är föräldrarna\r\nsom kan besluta huruvida och när barnet bör\r\nunderrättas om hur det har kommit till.</pre><pre>Mot den bakgrund jag har beskrivit anser jag inte\r\natt det nu finns någon anledning att ompröva de\r\nställningstaganden som gjordes när\r\ninseminationslagen infördes.</pre><pre>Anf. 176 INGRID RONNE-BJÖRKQVIST\r\n(fp):</pre><pre>Herr talman! Jag ber att få tacka för svaret. Jag\r\nställde frågan med anledning av att\r\njustitieministern i samband med frågedebatten i\r\ntorsdags på frågan när svenska ungdomar kommer\r\natt få obetingad rätt att få veta vem som är deras\r\nbiologiska förälder, svarade: ''Mitt svar är att min\r\nuppfattning är att alla barn i Sverige skall ha rätt att\r\nfå veta vem som är deras förälder.'' Hon sade vidare\r\natt ''vi kommer att lägga fram förslag så fort det är\r\nmöjligt''.</pre><pre>Är det verkligen socialministerns uppfattning att\r\nbarn som tillkommit genom givarinsemination skall\r\nundanhållas sanningen genom samhällets försorg?\r\nHär sanktioneras ju en medvetet lögnaktig\r\nbokföring i och med att moderns sambo eller make\r\nuppges vara biologisk far. Ingen skall tvingas att\r\nleva på en livslögn, och detta gäller även barn som\r\nhar kommit till genom givarinsemination.</pre><pre>Anf. 177 Socialminister INGELA THALÉN\r\n(s):</pre><pre>Herr talman! Detta är utomordentligt känsligt, det\r\nråder inget tvivel om det. Med tanke på den mycket\r\nomfattande debatt som förekom i samband med att\r\ninseminationslagen ändrades och -- om man\r\nuttrycker det så -- öppnades i förhållande till vad\r\nsom tidigare gällde, tycker jag ändå att man med\r\nlagstiftningens hjälp har klarat en ganska bra balans\r\nnär det gäller förhållandet mellan de föräldrar som\r\npå detta sätt vill skaffa sig ett barn och barnet, med\r\ndess rätt att få reda på vem som är den biologiske\r\nfadern.</pre><pre>Jag kan inte, i varje fall inte för närvarande, se\r\nnågon annan möjlighet att hantera en sådan känslig\r\nsituation än just genom den lagstiftning vi har i\r\ninseminationslagen, genom föräldrarnas ansvar och\r\ngenom de sociala myndigheternas skyldighet att\r\nhjälpa barn att gå in i de journalanteckningar som\r\nfinns för att ta reda på vem som är spermagivare.\r\nFör närvarande har jag inte för avsikt att lägga fram\r\nnågot förslag om ändringar i inseminationslagen.</pre><pre>Anf. 178 INGRID RONNE-BJÖRKQVIST\r\n(fp):</pre><pre>Herr talman! Jag håller med om att det här är\r\nkänsligt. Det är emellertid inte så länge sedan de\r\nflesta ansåg att man inte heller skulle tala om för\r\nadoptivbarn hur det var med deras ursprung. Den\r\nattityden har lyckligtvis helt ändrats. Jag tror att det\r\nhar förändrats även på den här punkten.</pre><pre>År 1983 föreslog inseminationsutredningen att man\r\ninte skulle undanhålla det här i kyrkböckerna med\r\nen notering om att den biologiska fadern inte\r\nangavs. Det är märkligt att vi har medvetna lögner\r\ni våra kyrkböcker. Jag fastnade för att\r\nsocialministern sade att det nu inte finns anledning\r\natt ompröva detta, och jag skulle vilja vädja till\r\nsocialministern att ta initiativ till att en sådan\r\nomprövning trots allt skulle göras i samband med\r\natt den lagstiftning som Laila Freivalds talade om i\r\ntorsdags övervägs.</pre><pre>Anf. 179 Socialminister INGELA THALÉN\r\n(s):</pre><pre>Herr talman! Precis som Ingrid Ronne-Björkqvist\r\när jag naturligtvis oerhört medveten om att\r\nsamhället förändras. I takt med att vi får kunskap\r\noch information påverkas vi på många olika sätt,\r\nkulturellt och socialt. Som nation och som individer\r\nkan vi bära olika typer av kunskaper. Jag är dock\r\ninte riktigt lika övertygad om att vi är mogna --\r\ndetta är ingen partipolitisk fråga -- för en förändring\r\ni lagstiftningen i den här frågan. Jag har därför\r\nsvarat att jag inte är beredd att ändra\r\ninseminationslagen.</pre><pre>Anf. 180 INGRID RONNE-BJÖRKQVIST\r\n(fp):</pre><pre>Herr talman! Jag är i alla fall övertygad om att\r\nmånga barn är mogna att få veta sitt ursprung och\r\natt det finns barn som går och funderar över hur det\r\nligger till och känner sig oroade och rotlösa. Man\r\nbör få kunna veta sitt ursprung. Jag tycker att man\r\ni första hand bör se till barnets behov. Även här\r\nmåste huvudregeln att alla barn ha rätt att få veta\r\nsitt ursprung gälla.</pre><pre>Anf. 181 Socialminister INGELA THALÉN\r\n(s):</pre><pre>Herr talman! På den här punkten kan jag delvis\r\nhålla med Ingrid Ronne-Björkqvist. Det finns dock\r\nflera sätt att trygga barns uppväxt och skapa rötter\r\nför barn. Ett av dem är att barnets föräldrar är\r\ntrygga i sin föräldraroll. Den far som har accepterat\r\natt få barn genom insemination och den mor som\r\nbarnet har skall också vara trygga i sin föräldraroll.\r\nDet kan också skapa trygghet för barnet. När vi\r\ndiskuterar frågan om sekretess eller information\r\noch inseminationslag skall man se till helheten --\r\nbarnet och dess föräldrar.</pre><pre>Anf. 182 INGRID RONNE-BJÖRKQVIST\r\n(fp):</pre><pre>Herr talman! Ja, det håller jag med om. Det är\r\nriktigt. Däremot tror jag inte alls att man blir mera\r\notrygg i sin föräldraroll om man vet om att dessa\r\nförhållanden gäller när inseminationen sker och när\r\nman accepterar behandlingen under de\r\nförutsättningarna. Med dagens lagstiftning ger man\r\nen falsk signal om att insemination är konstigare\r\noch skamligare än något annat i samhället. Om man\r\nändrar sig på den här punkten ger man också signal\r\nom att man inte godtar lögner i bokföringen. Det\r\nhär är inget att skämmas för. Vi måste våga tala\r\nöppet om att det är fråga om en insemination.</pre><pre>Överläggningen var härmed avslutad.</pre><pre>32 § Svar på frågorna 1990/91:619 och 680 om\r\nbiståndssamarbetet med Kina</pre><pre>Anf. 183 Statsrådet LENA HJELM-WALLÉN\r\n(s):</pre><pre>Herr talman! Ylva Annerstedt och Håkan\r\nHolmberg har frågat mig vilka överväganden\r\nregeringen gjort som motiverar ett återupptagande\r\nav biståndsgivningen till Kina.</pre><pre>Under 1980-talet öppnade sig Kina mot omvärlden\r\noch inledde ett omfattande samarbete med ett stort\r\nantal västländer, däribland Sverige. Kontakterna\r\nomfattade både bistånd och andra former av\r\nekonomiskt, kulturellt och tekniskt/vetenskapligt\r\nsamarbete. Den kunskap som på detta sätt\r\nförmedlades om andra länders samhällssystem\r\nbidrog också till framväxten av demokratiska\r\nkrafter i Kina och till krav på politiska reformer.</pre><pre>För Sverige, liksom för övriga västländer, blev\r\nkrossandet av demokratirörelsen i juni 1989 en\r\nchock och en stor besvikelse. Vi frös då med\r\nomedelbar verkan alla besök på hög nivå och allt\r\nnytt biståndssamarbete med Kina. Avsikten var att\r\nge uttryck för vår bestörtning och vårt\r\navståndstagande från det inträffade, men inte att\r\npermanent isolera Kina. Regeringen har sedan dess\r\nsynnerligen noga och i nära samråd med i första\r\nhand övriga nordiska länder följt utvecklingen i\r\nKina. Vi har noterat att den kinesiska regeringen\r\nfortsatt den öppna ekonomiska politiken mot\r\nomvärlden och att den interna ekonomiska\r\nreformprocessen visar tecken att åter komma i\r\ngång. Samtidigt fortsätter den hårda politiken mot\r\noliktänkande. Mot detta har Sverige protesterat,\r\nbl.a. i samband med rättegångarna i februari mot\r\ndemokratirörelsens aktivister. Vi för en\r\nfortlöpande dialog med den kinesiska regeringen\r\nom mänskliga rättigheter.</pre><pre>Vår bedömning är, inte minst mot bakgrund av vad\r\njag redan har sagt om de viktiga impulser som\r\nkontrakten med omvärlden inneburit för\r\ndemokratirörelsen i Kina, att en fortsatt isolering\r\ninte gagnar de demokratiska krafterna. Regeringen\r\nhar därför inlett en försiktig och successiv\r\nupptrappning av förbindelserna med Kina. Jag\r\nanser för min del att också bistånd till Kina i dess\r\nansträngningar att övervinna fattigdomsproblemen\r\nmåste ingå som ett element i våra relationer.</pre><pre>Andra länder har gjort samma bedömning. De\r\nflesta OECD-länder har nu återupptagit\r\nbiståndssamarbetet med Kina.</pre><pre>Det är mot denna bakgrund regeringen givit BITS i\r\nuppdrag att med restriktivitet återuppta beredning\r\nav biståndsinsatser i Kina. Vid en bedömning av\r\nvilka sektorer som i framtiden kan bli föremål för\r\nsvenska insatser skall bl.a. särskild vikt läggas vid\r\nprojekt som främjar en sund hushållning med\r\nnaturresurser och som utgör stöd i utvecklingen\r\nmot ett mera öppet samhälle, reformer i ekonomin\r\noch därmed sammanhängande förbättringar i\r\ninfrastrukturen.</pre><pre>Anf. 184 YLVA ANNERSTEDT (fp):</pre><pre>Herr talman! Jag får tacka statsrådet för svaret. Jag\r\nskulle vilja anknyta till ett av uttalandena i svaret,\r\nnämligen att den hårda politiken mot oliktänkande\r\nfortsätter. Här vill jag referera till Amnesty\r\nInternationals senaste rapport, som förutom att\r\nden refererar 32 domar mot oliktänkande från juni\r\n1989 också påpekar att det finns hundratals andra\r\nsom sitter i fängelse utan rannsakan och dom för sin\r\nregimkritik och som inte alls har kommit till\r\nbehandling. Man talar i Amnestys rapport om att\r\ndet nu har inträtt a new stage in repression, ett nytt\r\nstadium i förtrycket. Med detta menar man ingen\r\nförbättring, utan snarare tvärtom.</pre><pre>I statsrådets svar tycker jag inte att man finner\r\nnågot som indikerar att det har hänt någonting som\r\nmotiverar ett återupptagande av samarbetet med\r\nKina. Andra länder har inte oreserverat\r\nåterupptagit biståndsarbetet, utan man har tagit\r\nupp enstaka projekt som tidigare hade kommit\r\nmycket långt.</pre><pre>Jag skulle också vara tacksam om statsrådet ville\r\ndefiniera vad restriktivitet egentligen är. Det talas\r\nhär om sund hushållning med naturresurser, stöd i\r\nutvecklingen mot ett mera öppet samhälle,\r\nreformer i ekonomin och förbättringar i\r\ninfrastrukturen. Vad är det för projekt som inte\r\ninnefattas i den uppräkningen?</pre><pre>Anf. 185 HÅKAN HOLMBERG (fp):</pre><pre>Herr talman! Jag får tacka statsrådet för svaret.\r\nPrecis som Ylva Annerstedt har konstaterat gällde\r\nfrågorna egentligen inte överväganden i största\r\nallmänhet utan bedömningen av situationen när det\r\ngäller mänskliga rättigheter. Statsrådet\r\nkonstaterade i sitt svar att det inte har skett någon\r\negentlig förbättring. Hon hänvisar tvärtom till de\r\nrättegångar som ägde rum i februari i skuggan av\r\nGulfkriget. Man tyckte naturligtvis att det var en\r\nlagom tid att passa på när världens uppmärksamhet\r\nvar riktad åt ett annat håll. Jag kan inte se att\r\nförhållandena när det gäller mänskliga rättigheter\r\npå något sätt har förändrats till det bättre. Tvärtom\r\nfinns det tecken på att utvecklingen i själva verket\r\ngår åt andra hållet.</pre><pre>Regeringens bedömning bygger uppenbarligen på\r\nett resonemang om ett samband mellan ekonomisk\r\noch politisk öppenhet. Det ena skall leda till det\r\nandra. Det är klart att det ofta finns en typ av\r\nsamband av det här slaget. Frågan är dock om man\r\nverkligen har analyserat situationen i Kina\r\ntillräckligt seriöst, eftersom man har kommit fram\r\ntill bedömningen att kan man sätta i gång igen.</pre><pre>Efter militärkuppen i Chile år 1973 inleddes ganska\r\nsnart en utveckling mot något som man skulle\r\nkunna kalla för ekonomisk öppenhet, ett slags\r\nextremkapitalistisk politik. Det svenska biståndet\r\nåterupptogs minsann inte, därför att situationen\r\nnär det gäller demokrati och mänskliga rättigheter\r\nicke förbättrades på något sätt.</pre><pre>Jag tror att mycket talar för att Kina i dag befinner\r\nsig ungefär i den position där en fortsatt ekonomisk\r\nliberalisering utöver det som har uppnåtts under 80-\r\ntalet förutsätter samtidig politisk liberalisering. Det\r\nvisar man inga tecken till att genomföra. Därför\r\nkvarstår frågorna. Vad talar för att situationen när\r\ndet gäller de mänskliga rättigheterna kommer att\r\nförbättras under överskådlig tid? Varför skall just\r\nKina få denna typ av signaler när andra länder inte\r\nhar fått det?</pre><pre>Anf. 186 Statsrådet LENA HJELM-WALLÉN\r\n(s):</pre><pre>Herr talman! Det framgår redan av svaret att det\r\nförhållandet att vi nu försiktigt återupptar\r\nbiståndsgivningen till Kina inte beror på att vi har\r\nkonstaterat ett avsevärt förbättrat läge vad gäller\r\nmänskliga rättigheter. Det är i stället fråga om att\r\nleva upp till det vi sade redan från början, nämligen\r\natt vi inte avsåg att på sikt isolera Kina. Det är inte\r\nförenligt med demokratikrafternas önskemål och\r\nanda att vi gör det. Man behöver stödet utifrån, och\r\nman behöver också hjälp av att vi finns med som\r\npartner i utvecklingen i Kina och den dialog vi\r\ndärmed kan bidra till med de kinesiska\r\nmyndigheterna.</pre><pre>Situationen i Chile var en annan. Man bedömde då\r\natt det över huvud taget inte var meningsfullt med\r\nbistånd. Det kunde inte göra någon nytta inne i\r\nChile. Vi bedömder dock att biståndet kan göra\r\nnytta i den situation som Kina befinner sig i.</pre><pre>Det är inte fråga om något oreserverat\r\nbiståndsgivande. Som jag har framhållit börjar nu\r\nplaneringen, och den skall ske med stor\r\nrestriktivitet. Tidigare var det svenska biståndet\r\nuppbyggt inom många olika sektorer. Vi skall nu\r\nvara mycket striktare med det antal sektorer som vi\r\nskall ha biståndssamarbete inom. Det gäller miljö,\r\nsociala sektorer och sådant som kan leda till ett mer\r\nöppet demokratiskt samhälle. Vi skall också börja\r\nmed en mycket mindre volym än det var fråga om\r\ntidigare. Jag vill bara konstatera att det som vi har\r\ngjort från svensk sida är detsamma som man har\r\ngjort från andra länder. Jag tror t.o.m. att vi är sist\r\ni kön när vi nu också försiktigt inleder det här\r\nsamarbetet igen.</pre><pre>Anf. 187 YLVA ANNERSTEDT (fp):</pre><pre>Herr talman! Det är väl inte så att andra länder\r\nutan vidare har släppt sina beredningar av nya\r\nprojekt. De har släppt projekt som har varit mycket\r\nlångt gångna tidigare. Världsbanken har t.ex. givit\r\nlån till katastrofhjälp när det gäller återuppbyggnad\r\nefter jordbävningar.</pre><pre>Det var intressant att statsrådet nämnde en\r\nförsiktig upptrappning och restriktivitet. Men med\r\nden uppräkning som finns här är restriktiviteten\r\ninte särskilt stor. Det är en händelse som ser ut som\r\nen tanke att det projekt som man skall ta upp och\r\nsom jag tror nämns i ett pressmeddelande är ett\r\nEricsson-projekt när det gäller\r\ntelekommunikation. Man måste då fråga sig om 800\r\nmilj.kr. verkligen är restriktivt. Är det inte så att\r\ndet faktiskt inte har hänt någonting utan att\r\nregeringen har fallit undan för ett svenskt\r\nstorföretags påtryckningar?</pre><pre>Anf. 188 HÅKAN HOLMBERG (fp):</pre><pre>Herr talman! Ylva Annerstedts sista fråga är väl\r\nvärd att ställa, också om man jämför Kina med\r\nexempelvis Chile eller andra länder som behandlats\r\nannorlunda under likartade regimer. Kina är en\r\ngigantisk marknad, medan Chile är en marknad av\r\nganska måttlig omfattning.</pre><pre>Kopplingen mellan ekonomisk och politisk\r\nliberalisering är intressant i många fall. Det finns\r\nexempel på hur ekonomisk liberalisering så\r\nsmåningom skapar en situation där politisk\r\nliberalisering blir nödvändig. I vissa fall ger då\r\nregimerna upp. Detta har hänt i många\r\nlatinamerikanska länder. Så småningom kan man\r\ngå framåt på båda dessa fronter.</pre><pre>I Kina gav regimen inte upp -- den slog tvärtom\r\ntillbaka. Sannolikt har vi nu en situation i Kina där\r\ndet inte går att genomföra några meningsfulla\r\nekonomiska liberaliseringar utan samtidiga krav på\r\npolitiska liberaliseringar. Det vore rysligt intressant\r\natt få veta på vilket sätt, mera bestämt, de\r\ndemokratiska krafterna kan få stöd i sitt arbete av\r\ndetta projekt, som nu skall återupptas.</pre><pre>Anf. 189 Statsrådet LENA HJELM-WALLÉN\r\n(s):</pre><pre>Herr talman! Jag vill ta upp Ylva Annerstedts\r\npåståenden om Världsbanken och andra länder.\r\nDessa påståenden, Ylva Annerstedt, är felaktiga.\r\nSåväl de multilaterala organen inkl. Världsbanken\r\nsom de bilaterala givarländer som jag känner till\r\nhar återupptagit biståndsgivningen till Kina.</pre><pre>Ylva Annerstedt sitter själv i styrelsen för BITS och\r\nvet därför att denna teleorder är just ett Ericsson-\r\nprojekt. Detta är någonting som har pågått mycket\r\nlänge. Projektet har legat till sig i åtskilliga år just\r\npå grund av denna frysning. Detta hör alltså till de\r\näldre projekt som BITS nu återigen skall bereda.\r\nVad BITS kommer fram till vet jag inte i dag. Det\r\nborde ligga närmare till hands för Ylva Annerstedt\r\nän för mig att känna till det, eftersom hon sitter i\r\nstyrelsen.</pre><pre>Anf. 190 YLVA ANNERSTEDT (fp):</pre><pre>Herr talman! Den koppling som statsrådet gjorde\r\ntill det projekt som det talats om var intressant. Det\r\när inte alls så att det projektet redan är berett.\r\nDetta är i så fall en ny fråga som man skall ta itu\r\nmed.</pre><pre>Det är intressant att Ericssons ansvarige för detta\r\nprojekt i Dagens Industri faktiskt säger att man här\r\nchansar. Man säljer linjer i Guandong innan lånen\r\när klara och chansar på att regeringen skall släppa\r\nrestriktionerna. Här har man tydligen fått sin vilja\r\nfram, och jag kan bara beklaga att regeringen inte\r\nhar mer av vilja att försöka stödja de mänskliga\r\nrättigheterna i Kina. Alldeles uppenbart är det så\r\natt detta är en utomordentligt hård kommunistisk\r\ndiktatur, som man nu skall stryka medhårs.</pre><pre>Anf. 191 HÅKAN HOLMBERG (fp):</pre><pre>Herr talman! Om det skulle gå att visa ett rimligt\r\nsamband mellan dessa svenska eventuella\r\nbiståndsinsatser eller andra och möjligheten att ge\r\nden politiska oppositionen mot regimen framgång\r\ntycker jag att det skulle kunna vara värt att\r\növerväga den typen av projekt. Men jag har nu två\r\ngånger efterlyst på vilket sätt detta samband skulle\r\nkunna finnas i just detta fall. Det förefaller som om\r\ndet inte finns något samband, och jag har svårt att\r\nförstå hur det skulle kunna finnas. Jag tycker att det\r\när rimligt att ställa kravet på regimer av alla de slag\r\nsom våldför sig på mänskliga rättigheter att insatser\r\ni form av bistånd från Sverige och andra håll skall\r\nha någon sorts koppling till någon typ av\r\nåtaganden, medgivanden eller liberaliseringar från\r\nregimernas sida i syfte att åtminstone i någon\r\nutsträckning förbättra förhållandena när det gäller\r\nmänskliga rättigheter. Detta är ett numera allmänt\r\naccepterat synsätt när det gäller alla andra länder\r\nän Kina. Varför det?</pre><pre></pre><pre>Anf. 192 Statsrådet LENA HJELM-WALLÉN\r\n(s):</pre><pre>Herr talman! Det är något underligt att man\r\nutdömer biståndsprojekt och den biståndsdialog vi\r\nkan ha när vi samarbetar om projekt innan de ens\r\nhar beretts av myndigheterna. Det kanske blir\r\nprecis så som Håkan Holmberg säger. Det är i dag\r\ningenting som tyder på någonting annat, och min\r\ninriktning är just att vi skall använda vårt\r\nbiståndssamarbete för en dialog för att vi skall\r\nklargöra var vi står i dessa viktiga frågor. Det är\r\ndärför vi säger att isoleringen av Kina inte är någon\r\nväg på sikt för att förbättra demokratin i Kina. Vi\r\nbör i stället vara med och påverka, och det kan vi\r\ngöra på det här sättet.</pre><pre>Anf. 193 YLVA ANNERSTEDT (fp):</pre><pre>Herr talman! Jag håller med statsrådet om att vi\r\nskall använda vårt bistånd till att påverka till det\r\nbättre. Men då krävs det faktiskt att det kommer\r\nnågra indikationer på att det finns en viljeinriktning\r\ni Kina att följa den vägen. Detta är definitivt inte\r\nfallet när det gäller Kina -- inga sådana signaler har\r\nkommit.</pre><pre>Man kan då fråga sig varför Kina skall behandlas på\r\nett annat sätt än andra diktaturer.</pre><pre>Det är intressant att statsrådet i svaret säger att vi\r\nför en fortlöpande dialog med den kinesiska\r\nregeringen om mänskliga rättigheter. Vilka\r\ninstruktioner har då t.ex.\r\nkommunikationsministern fått? Vilka frågor skall\r\nhan ta upp vid sitt besök i Kina?</pre><pre>Anf. 194 HÅKAN HOLMBERG (fp):</pre><pre>Herr talman! Jag tar fasta på statsrådets sista\r\ninlägg, nämligen att resultatet av den prövning som\r\nskall ske mycket väl kan bli det som jag finner vara\r\nganska rimligt mot bakgrund av vad vi nu vet. Jag\r\nutgår från att man från regeringens sida kommer att\r\ngöra sitt yttersta för att efterlysa klara tecken på\r\nförbättringar vad gäller mänskliga rättigheter i\r\nKina. Annars skall vi inte vara med om detta.</pre><pre>Överläggningen var härmed avslutad.</pre><pre>33 § Svar på frågorna 1990/91:641 och 658 om\r\nbistånd till Bangladesh</pre><pre>Anf. 195 Statsrådet LENA HJELM-WALLÉN\r\n(s):</pre><pre>Herr talman! Marianne Andersson i Vårgårda har\r\nfrågat mig om regeringen är beredd att bidra med\r\nlivsmedelsbistånd för att lindra nöden i Bangladesh\r\nsom drabbats av den förödande naturkatastrofen.\r\nCharlotte Branting har frågat mig om regeringen är\r\nberedd att ge ytterligare katastrofbistånd till\r\nBangladesh samt om förutsättningar för mer\r\ndirekta katastrofinsatser av det slag som förekom\r\nvid stödet till kurderna.</pre><pre>Officiella uppgifter talar om 140 000 döda som en\r\ndirekt effekt av katastrofen. Det verkliga antalet\r\nblir förmodligen aldrig känt. Bebyggelse och\r\ntransporter har raserats. Människor dör nu också\r\nav de sjukdomar som blir följden av brist på mat,\r\nrent vatten och ordnade hygieniska förhållanden.\r\nSverige har till att börja med avsatt 20 milj.kr. som\r\nkatastrofhjälp. Dessa har kanaliserats via svenska\r\noch lokala enskilda organisationer, såsom Röda\r\nkorset, Lutherhjälpen, Pingsmissionens U-\r\nlandshjälp, Diakonia och Proshika, och främst\r\nanvänts till akuta hjälpinsatser i form av\r\nmatdistribution, kläder, vatten och\r\nvattenreningstabletter, mediciner och ved.</pre><pre>De enskilda organisationerna samarbetar med den\r\nlokala administrationen och deFN-organ som sedan\r\nlänge är representerade i Bangladesh.\r\nHjälpinsatserna har försvårats av fortsatt dåligt\r\nväder.</pre><pre>FNs jordbruks- och livsmedelsorganisation, World\r\nFood Programme, utför just nu en utvärdering av\r\nhur stora skador cyklonen har åstadkommit på\r\nskörden, och vilka behov som kan förutses under\r\nåret. I avvaktan på resultatet av denna studie\r\ngenomförs ett hjälpprogram med livsmedel donerat\r\nav Världslivsmedelsprogrammet.</pre><pre>Sverige ger sedan tidigare ett omfattande bistånd\r\ntill Bangladesh vilket även omfattar\r\nkatastrofförebyggande insatser. Mot bakgrund av\r\nden omfattande katastrof som Bangladesh drabbats\r\nav anser jag att möjligheten att omfördela medel\r\ninom landramen bör undersökas. Vi diskuterar för\r\nnärvarande med Bangladesh en sådan\r\nomfördelning för att ytterligare kunna bistå dem\r\nsom drabbats av cyklonen.</pre><pre>Anf. 196 MARIANNE ANDERSSON i\r\nVårgårda (c):</pre><pre>Herr talman! Jag vill tacka biståndsministern för\r\nsvaret, även om jag tycker att det innehåller väl\r\nmycket av ''utvärderingar'', ''undersökningar'',\r\n''möjligheter'' osv. Det är ju faktiskt nu som\r\nhjälpen behövs -- behoven behöver kanske inte\r\nundersökas så mycket mer. Det är nu som\r\nmänniskor dör på grund av brist på det allra\r\nnödvändigaste.</pre><pre>Gång på gång inträffar naturkatastrofer eller andra\r\ntyper av katastrofer. Den cyklon som drabbade\r\nBangladesh nyligen är en av de värsta.\r\nSvältkatastrofen i Afrika och situationen för\r\nkurderna är andra exempel. Ingenting tyder på att\r\nbehovet av akutinsatser vid sådana tillfällen skall\r\nminska i framtiden -- snarare tvärtom.</pre><pre>Trots denna vetskap står världssamfundet ganska\r\nhandfallet varje gång en katastrof inträffar. De\r\nresurser som sätts in är otillräckliga och tar alltför\r\nlång tid.</pre><pre>Jag valde att ställa min fråga utifrån\r\nlivsmedelsbehovet, därför att detta kanske är den\r\nmest komplicerade och kontroversiella frågan. För\r\nde flesta människor är det obegripligt att livsmedel\r\nkan vara ett överskottsproblem samtidigt som det\r\när ett stort bristproblem i stora områden av världen.</pre><pre>Vi i centern anser att ökad beredskap måste till för\r\natt ge livsmedelsbistånd i akuta situationer. Därför\r\nhar vi krävt att anslaget till livsmedelshjälp via\r\nVärldslivsmedelsprogrammet skall ökas med 50\r\nmiljoner. Vi har också föreslagit att ytterligare 50\r\nmiljoner skall anslås till katastrofbistånd.</pre><pre>Dessutom har centerpartisterna Karin Söder och\r\nGunnar Björk i Nordiska rådet föreslagit att de\r\nnordiska länderna skall gå samman för att\r\ngemensamt snabbt kunna undsätta vid\r\ninternationella katastrofer. Jag vill ställa ytterligare\r\nnågra frågor:</pre><pre>Vad ämnar regeringen egentligen göra för att\r\nomgående öka livsmedelsbiståndet till Bangladesh\r\nbåde från Sverige direkt och via internationella\r\npåtryckningar?</pre><pre>Kan regeringen tänka sig att öka anslaget till\r\nlivsmedels- och katastrofbistånd?</pre><pre>Jag återkommer med ytterligare några frågor i\r\nnästa anförande.</pre><pre>Anf. 197 CHARLOTTE BRANTING (fp):</pre><pre>Herr talman! Jag tackar för svaret.</pre><pre>Bangladesh är nu ett land i vattnets våld. Ett av\r\nvärldens allra fattigaste länder utkämpar ett\r\ntvåfrontskrig mot gigantiska naturkatastrofer.</pre><pre>Cykloner över Indiska oceanen vräker in skyhöga\r\nstormvågor, som sopar bort bostäder, djur och\r\nmänniskor från öar och låga kuster. Samtidigt sätter\r\nmonsunregnen och två av världens största och\r\noregerliga floder -- Ganges och Brahmaputra --\r\nvarje år minst en femtedel av landets yta under\r\nvatten vid översvämningar som kostar liv och gör\r\nhundratusentals människor hemlösa.</pre><pre>Vi i den rika världen kan naturligtvis inte se på\r\ndetta utan att verkligen gå in och göra rejäla\r\ninsatser.</pre><pre>Nu gäller det den sista cyklonen som varade i nio\r\ntimmar och åstadkom en oerhörd förödelse.</pre><pre>Statsrådet hänvisade i svaret till det bistånd som vi\r\nger till Bangladesh. Om jag inte missminner mig är\r\ndet 145 milj.kr. Detta anslag har vi varit överens\r\nom. Jag är emellertid tveksam till en omfördelning\r\nav den landramen. Det behövs faktiskt mer pengar\r\ni den här situationen. Varför då inte utnyttja den\r\nmöjlighet som statsrådet fick när man efter\r\ndiskussionerna om kurderna fattade beslutet att\r\nman skulle kunna ta av reserven i\r\nkatastrofbiståndet? Detta är faktiskt en katastrof,\r\noch Bangladesh behöver säkerligen de redan\r\nbeslutade pengarna till det som dessa var planerade\r\nför. Efter vad jag förstår är det\r\nsysselsättningsskapande åtgärder och sociala\r\nprojekt som landramen går till. Dessa pengar\r\nbehövs i allra högsta grad också i denna situation.\r\nDet behövs mer pengar, statsrådet, och det är den\r\nmöjligheten vi i folkpartiet liberalerna har pekat\r\npå.</pre><pre>Anf. 198 Statsrådet LENA HJELM-WALLÉN\r\n(s):</pre><pre>Herr talman! Situationen i Bangladesh är ju\r\nmycket allvarlig. Man skall dock inte säga annat än\r\natt länder som Bangladesh som ofta är utsatta för\r\nkatastrofer har en fantastisk förmåga att återhämta\r\nsig. Man har när man undersökt läget funnit att det\r\nredan i dag finns tillräckligt med livsmedel i\r\nområdet. De fattiga människorna kanske inte har\r\ntillfälle att köpa dessa livsmedel, eftersom det\r\nsaknas pengar. Det är då fråga om det vanliga\r\nutvecklingsproblemet -- fattigdomsproblemet. Men\r\ni dag behövs det alltså inte något tillskott av\r\nlivsmedel utifrån. Detta är inte det stora\r\nproblemet.</pre><pre>Hjälparbetet i Bangladesh är nu inne i sin andra fas,\r\ndär det mera handlar om att bygga upp det som\r\nförstördes i samband med katastrofen. Då tycker\r\njag inte att det är särskilt konstigt att vi precis när\r\nvi går in i förhandlingar med den bangladeshiska\r\nregeringen om samarbetsprogrammet för det\r\nkommande året pekar på att där det finns\r\nreservationer i det samarbetsprogrammet kan dessa\r\nanvändas för att faktiskt göra mera när det gäller\r\nräddningsarbetet och återuppbyggnadsarbetet. Det\r\när alltså inte så att vi därmed drar in på andra\r\nprogram, utan det är naturligtvis de pengar som\r\nfinns till förfogande som vi använder till detta. Och\r\ndet är det som vi i första hand vill titta på. Sedan får\r\nvi naturligtvis titta överallt var det finns för\r\nreservationer för att göra ytterligare insatser när\r\ndet gäller katastrofhjälp i Bangladesh och i andra\r\nländer.</pre><pre>Anf. 199 CHARLOTTE BRANTING (fp):</pre><pre>Herr talman! Jag hoppas att jag kan ta fasta på det\r\nsom statsrådet nu sade, nämligen att det förutsätter\r\natt denna omfördelning inom landramen inte\r\ninnebär att andra viktiga projekt som är planerade\r\ni Bangladesh krymps.</pre><pre>Detta är onekligen en katastrof av en omfattning\r\nsom vi har svårt att över huvud taget föreställa oss.\r\nJag läste att Chittagongs hamn var helt förstörd, att\r\näven flygplatsen är förstörd och att hela hamnen är\r\nfull av sjunkna skepp. Det finns inte heller några\r\nmöjligheter att få TV, satelliter eller andra\r\nkommunikationer att fungera.</pre><pre>Jag tycker att det är viktigt att vi också funderar\r\növer vad vi kan göra på längre sikt.</pre><pre>Harry Bökstedt skrev i Svenska Dagbladet i\r\nsöndags att det är viktigt att man ger\r\nvarningssignaler vid sådana här katastrofer i\r\nBangladesh och att man kanske också ger möjlighet\r\ntill byggande av båtar som människor skulle kunna\r\nanvända eller att ge dem möjlighet att komma upp\r\npå högland. Har statsrådet funderat vidare på vad\r\nvi på längre sikt kan göra för Bangladesh?</pre><pre>Anf. 200 MARIANNE ANDERSSON i\r\nVårgårda (c):</pre><pre>Herr talman! Det är tillfredsställande att höra att\r\ndet nu skulle finnas tillräckligt mycket livsmedel i\r\nBangladesh. Jag hoppas att det verkligen är på det\r\nsättet. Jag undrar då om Sverige medverkar till att\r\ndet blir en rättvis fördelning av dessa livsmedel, så\r\natt de kommer alla människor till del.</pre><pre>Jag vill även haka på det som Charlotte Branting\r\nsade angående artikeln i Svenska Dagbladet i\r\nsöndags. Där kritiseras starkt den inriktning av\r\nbistånd som nu planeras. Man tänker bygga vallar\r\nför floderna Ganges och Brahmaputra. Det gör\r\nman med avsikten att skydda städerna, att skydda\r\nkapital och att skydda de stora jordägarna, medan\r\nman lämnar de allra fattigaste som bor utefter\r\nkusterna åt sitt öde. Det är ganska ohyggligt att\r\nbiståndsmedel används på det sättet. Allt fler\r\nexperter börjar nu ifrågasätta detta.</pre><pre>Jag skulle vilja fråga om Sverige skulle kunna\r\npåverka på ett sådant sätt att biståndet får en sådan\r\ninriktning att de fattigaste skyddas.</pre><pre>Anf. 201 Statsrådet LENA HJELM-WALLÉN\r\n(s):</pre><pre>Herr talman! Hela vårt bistånd till Bangladesh\r\ninriktas på att hjälpa de fattiga. Det finns knappast\r\nnågot annat land där inriktningen av det svenska\r\nbiståndet på de fattiga är så påtaglig som i\r\nBangladesh.</pre><pre>I dag är inte det allra viktigaste att man ger\r\nytterligare livsmedelshjälp, utan nu handlar det\r\nom, vilket båda frågeställarna var inne på,\r\nförebyggande insatser och naturligtvis\r\nåteruppbyggnad. Då tror jag att vallar inte är det\r\nallra viktigaste för den här gruppen av människor.\r\nFör dessa människor är det viktigast att man får\r\nfram cyklonskydd. Det kan vara fråga om\r\nskogsplanteringar och över huvud taget effektivare\r\nvarningssystem. Det är sådana förebyggande\r\nåtgärder som är väsentliga. I fråga om detta tycker\r\njag att alla biståndsgivare skall göra sin insats och\r\nvara med och hjälpa till med detta. Sedan kan vallar\r\nvara något som också kan ha betydelse i andra delar\r\nav landet. Och det byggs faktiskt vallar inom ramen\r\nför det svenska programet som en del av\r\nlandsbygdsutvecklingssektorn.</pre><pre>Anf. 202 TREDJE VICE TALMANNEN:</pre><pre>Jag får uppmana de som deltar i frågedebatten att\r\nhålla sig inom de angivna tidsgränserna.</pre><pre>Anf. 203 MARIANNE ANDERSSON i\r\nVårgårda (c):</pre><pre>Herr talman! Det kan naturligtvis vara på det sättet\r\natt vallar behövs i det här området. Detta är ju\r\nmycket komplicerat. Men det är intressant när man\r\nfrån fler och fler experter får rapporter i vilka det\r\nplanerade biståndet ifrågasätts. Då är det mycket\r\nviktigt att Sverige går in och försöker påverka så att\r\ndet verkligen blir skydd för de fattigaste\r\nmänniskorna som bor i de låglänta delarna.</pre><pre>Jag tog upp en fråga i mitt inledningsanförande som\r\ngällde inrättandet av en nordisk katastrofstyrka.\r\nJag skulle vilja fråga statsrådet om hon kan tänka\r\nsig att medverka till inrättandet av en sådan för att\r\nman skall kunna rycka ut snabbare vid sådana\r\ntillfällen.</pre><pre>Anf. 204 CHARLOTTE BRANTING (fp):</pre><pre>Herr talman! Nu har vi alla tre pekat på de\r\noerhörda behov som vi är övertygade om finns i\r\nBangladesh. Och då skulle jag vilja ge statsrådet\r\nrådet att ytterligare fundera över om det inte vore\r\nklokt att utnyttja det bemyndigande som statsrådet\r\nhar att ta av reserverna för katastrofbidrag och se\r\ntill att Sverige kan ge mer pengar nu.</pre><pre>Jag har sett en sammanställning där det framgår att\r\nSverige har gett 20 miljoner. Vårt grannland Norge\r\nhar gett 45 miljoner. Det finns ett behov på 18\r\nmiljarder enligt vissa beräkningar. Detta är\r\nangeläget, statsrådet!</pre><pre>Överläggningen var härmed avslutad.</pre><pre>34 § Svar på fråga  1990/91:671 om biståndet till\r\nEtiopien</pre><pre>Anf. 205 Statsrådet LENA HJELM-WALLÉN\r\n(s):</pre><pre>Herr talman! Inger Koch har frågat mig om\r\nregeringen avser att åter förnya biståndskontraktet\r\nmed den etiopiska regeringen när detta nu löper ut.</pre><pre>Som Inger Koch helt riktigt påpekar i sin fråga är\r\nsituationen i Etiopien mycket komplicerad. Av allt\r\natt döma pågår fortfarande strider i huvudstaden\r\nAddis Abeba. Viktiga punkter såsom\r\npresidentpalatset, radion och flygplatsen förefaller\r\natt kontrolleras av det Etiopiska folkets\r\nrevolutionära demokratiska front (EPRDF), men\r\nfickor av motstånd förekommer alltjämt.</pre><pre>Den svenska regeringen följer noga den fortsatta\r\nutvecklingen i landet. Förutsättningarna för en\r\nförlängning av pågående svenska biståndsinsatser\r\nkommer att prövas så snart läget har klarnat. Tills\r\nvidare anser jag att vi bör avvakta med beslut om\r\ndet fortsatta samarbetet med Etiopien.</pre><pre>Svältsituationen i Etiopien förvärras nu. Det är\r\ndärför mycket angeläget att situationen i landet\r\nstabiliseras så att hjälpinsatser för drabbade\r\ngrupper kan återupptas. Regeringen har under\r\nvåren beslutat om ett flertal katastrofinsatser i\r\nEtiopien och avser att ha hög beredskap för det\r\nfortsatta arbetet.</pre><pre></pre><pre>Anf. 206 INGER KOCH (m):</pre><pre>Herr talman! Jag ber att få tacka biståndsministern\r\nför svaret på min fråga. Biståndsministern har ju\r\nredogjort för bakgrunden och anledningen till\r\ndenna fråga.</pre><pre>Vi får hoppas att de fredssamtal som nu inletts i\r\nLondon mellan gerillagrupperna och den etiopiske\r\npremiärministern leder till vapenvila och så\r\nsmåningom också kanske fred mellan de stridande\r\nparterna och ett slut på 30 års lidande för det\r\netiopiska folket. Men hjälpbehovet i landet är nu\r\nstort, och det krävs mycket hjälp för att man skall\r\nkunna avvärja och lindra svärtkatastrofen.\r\nBiståndsministern påpekar också att\r\nsvältsituationen förvärras dag för dag.</pre><pre>Är biståndsministern, med tanke på dagens osäkra\r\npolitiska situation, nu beredd att medverka till att\r\nde 100 miljoner som har avsatts inom landramen för\r\nutvecklingssamarbete kan användas för akut\r\nnödhjälp och humanitära insatser? Vi måste\r\nnaturligtvis ha en beredskap i kommande budget\r\nför att kunna återuppta vårt biståndssamarbete\r\nmed en framtida demokratisk etiopisk regering, en\r\nregering som, i motsats till den nuvarande, har\r\nrespekt för mänskliga rättigheter.</pre><pre>Anf. 207 Statsrådet LENA HJELM-WALLÉN\r\n(s):</pre><pre>Herr talman! Jag föreslog för drygt ett år sedan att\r\nvi skulle minska biståndsramen till Etiopien från\r\n145 till 100 milj.kr. för att just få utrymme för\r\nkatastrofinsatser och förebyggande\r\nkatastrofåtgärder. Vad vi nu har kvar är långsiktiga\r\nprogram som skulle skadas väldigt mycket om man\r\navbröt dem, vilket Inger Koch sade. Och det skulle\r\ni så fall ske redan den 1 juli, eftersom avtalet då\r\nlöper ut. Det skulle exempelvis skada barnen i\r\nskolorna, där Sverige i hög grad medverkar, osv.\r\nJag är inte säker på att det är det lämpligaste att\r\ngöra. Jag utgår ifrån att vi inom katastrofanslaget\r\nkommer att ha utrymme för de katastrofinsatser\r\nsom kan behöva göras och som skulle kunna vidtas.\r\nFörhoppningsvis gäller detta också\r\nåteruppbyggnadsverksamheten.</pre><pre>Anf. 208 INGER KOCH (m):</pre><pre>Herr talman! Jag får tacka för det svaret. Det låter\r\nlovande för det etiopiska folket. Man jag vill\r\nsamtidigt fråga: Är det möjligt att bedriva ett\r\nlångsiktigt hjälparbete i dagens Etiopien?</pre><pre>Anf. 209 Statsrådet LENA HJELM-WALLÉN\r\n(s):</pre><pre>Herr talman! Hur det är just i dag eller just nu är\r\nnaturligtvis omöljigt att svar på. Vi får se om läget\r\nklarnar under de närmaste veckorna och hur vi då\r\nskall hantera situationen. Vi står alltså inför ett läge\r\ndär vi skall ha överläggningar i biståndsfrågor med\r\nden regering som skall företräda Etiopien under\r\nden kommande månaden. Vi får se vilka vi har att\r\ntala med.</pre><pre>Anf. 210 INGER KOCH (m):</pre><pre>Herr talman! Det är just det som är problemet. Vi\r\nfår se vilka regeringen har att tala med. Det verkar\r\nju som om det inte skulle finnas någon regering\r\nkvar. Om det inte finns någon part att förhandla\r\nmed, är biståndsministern då beredd att sätta in\r\ndessa pengar där de så väl behövs, dvs. inom\r\nkatastrofanslaget?</pre><pre>Överläggningen var härmed avslutad.</pre><pre>35 § Svar på fråga  1990/91:669 om fördelningen\r\nav medel för ökad kvinnorepresentation till\r\npolitiska uppdrag</pre><pre>Anf. 211 Statsrådet MARGOT WALLSTRÖM\r\n(s):</pre><pre>Herr talman! Margit Gennser har frågat mig hur\r\njag motiverar att projektpengar för ökad\r\nkvinnorepresentation som hon ser det så ensidigt\r\nkanaliseras till politiska intressen som står mig\r\nnära.</pre><pre>Jag vill först redogöra för bakgrunden till den\r\nprojektverksamhet som har pågått under tre år för\r\natt öka andelen kvinnor i styrelserna för de statliga\r\norganen.</pre><pre>På grundval av betänkandet (SOU 1987:19)\r\nVarannan Damernas föreslog regeringen i\r\npropositionen om jämställdhetspolitiken inför 90-\r\ntalet (prop. 1987/88:105) att konkreta tidsbestämda\r\nmål för andelen kvinnor i statliga organ skulle sättas\r\nupp. För att underlätta för nominerande\r\norganisationer att öka andelen kvinnor bland sina\r\nföreträdare i de statliga organen föreslogs också att\r\nmedel skulle avsättas för en treårig\r\nprojektverksamhet.</pre><pre>Under de senaste tre budgetåren har således\r\nriksdagen avsatt 3 milj.kr. per år att användas för\r\nolika projekt. Syftet har varit att i enlighet med\r\npropositionen få fram nya och okonventionella\r\nmetoder för att öka andelen kvinnor i statliga\r\nstyrelser och kommittéer på central och regional\r\nnivå. Intresset för projektverksamheten har varit\r\nstort, och ett betydande antal organisationer, bl.a.\r\npolitiska och fackliga, har beviljats medel för att\r\ninom sina resp. organisationer arbeta för att på\r\nolika sätt främja en ökad kvinnorepresentation.\r\nTotalt har ansökningar för över 62 milj.kr. kommit\r\nin under treårsperioden.</pre><pre>Utformningen av projektverksamheten har skett i\r\nsamråd med de organisationer som ingår i\r\njämställdhetsrådet. Rådet har också beretts\r\nmöjlighet att lämna synpunkter på ansökningarna\r\ninför varje beslutsomgång.</pre><pre>Låt mig nu närmare redogöra för fördelningen av\r\nprojektmedel vid det senaste ansökningstillfället.\r\nTotalt kom 25 ansökningar in, vilket var betydligt\r\nfärre än tidigare. Endast ett mindre antal\r\nansökningar innehöll förslag till nya och\r\nokonventionella metoder för en ökad\r\nkvinnorepresentation. Den 14 maj fördelade jag,\r\nefter att ha berett jämställdhetsrådet tillfälle att ge\r\nsina synpunkter på ansökningarna, drygt 1 milj.kr.\r\ntill åtta angelägna projekt.</pre><pre>Margit Gennser frågar nu om skattepengar skall\r\nkunna nyttjas på ett sätt som enligt hennes\r\nuppfattning flagrant gynnar en viss politisk\r\npartigruppering i anslutning till riksdagsval och\r\nkommunala val.</pre><pre>Svaret på Margit Gennsers fråga är självfallet nej.\r\nI själva verket förhåller det sig så att de politiska\r\nriksdagspartierna under de tre år som\r\nprojektverksamheten har pågått har erhållit\r\nsammanlagt 2,6 milj.kr. för att öka sin\r\nkvinnorepresentation. T.ex. har Margit Gennsers\r\nparti, moderata samlingspartiet, erhållit\r\nsammanlagt 317 000 kr., folkpartiet 581 000 kr. och\r\ncentern 695 000 kr. Socialdemokraterna har erhållit\r\nsammanlagt 869 000 kr. De borgerliga partierna har\r\nsåledes fått mer än 1,5 milj.kr. för att öka sin\r\nkvinnorepresentation.</pre><pre>Det är glädjande att kunna konstatera att andelen\r\nkvinnor i de statliga organen har ökat från 16 % år\r\n1986 till 24 % år 1990. Det finns således goda\r\nförutsättningar för att det uppsatta målet om 30 %\r\nkvinnor skall kunna nås under år 1992.</pre><pre>Anf. 212 MARGIT GENNSER (m):</pre><pre>Herr talman! Jag ber att få tacka statsrådet för\r\nsvaret.</pre><pre>Det finns en gammal sentens som säger att Caesars\r\nhustru aldrig får misstänkas, dvs. att man aldrig\r\nskall misstänka att det inte har funnits goda motiv\r\nbakom, t.ex. fördelningen av pengar. Jag skulle\r\nfaktiskt vilja fråga statsrådet: Är det inte litet\r\nobetänksamt att fördela de här pengarna så nära en\r\nvalrörelse som den 14 maj, i synnerhet som det blev\r\nden här litet sneda fördelningsprofilen?</pre><pre>En annan reflexion som jag gjorde när jag läste\r\nsvaret gäller bedömningsgrunderna. Jag vet sedan\r\ngammalt att det alltid är svårt att göra\r\nbedömningar. Man är alltid litet subjektiv, men\r\nman skall alltid sträva efter att vara objektiv. I\r\nsvaret står det: ''Totalt kom 25 ansökningar in,\r\nvilket var betydligt färre än tidigare. Endast ett\r\nmindre antal ansökningar innehöll förslag till nya\r\noch okonventionella metoder för en ökad\r\nkvinnorepresentation.'' Jag tycker att det skulle\r\nvara mycket svårt att ha denna bedömningsgrund.\r\nHuvudsaken är väl att man använder bra metoder,\r\nom man vill uppnå sitt syfte. Vi är överens om att\r\nman skall vara rädd om skattepengar, men efter att\r\nha läst det här papperet är jag inte riktigt säker på\r\natt det är fråga om den bästa användningen av\r\nskattepengar. Statlig verksamhet är någonting\r\nmycket allvarligt. Vi måste hitta de mest\r\nkompetenta personerna oberoende av kön, ålder,\r\nsocialklass, religion osv. Jag ställer mig litet\r\nfrågande till om man är bra bara för att man är\r\nkvinna. Många kvinnor är mycket bättre än män,\r\nmen jag tycker att urvalsmetoden är litet\r\negendomlig.</pre><pre>Anf. 213 Statsrådet MARGOT WALLSTRÖM\r\n(s):</pre><pre>Herr talman! Jag föredrar att med tystnad förbigå\r\nde sista anmärkningarna från Margit Gennser. Vi\r\nsom arbetar med jämställdhetsfrågor vet att man\r\nfår höra det där från olika håll. Det är det som ofta\r\nsätter käppar i hjulet för jämställdhetsarbetet.</pre><pre>Man kan naturligtvis tycka att det här inte är det\r\nrätta sättet att använda statliga pengar på. Det är\r\nriktigt att det är en grannlaga uppgift att dela ut\r\nprojektpengar. Här har emellertid allt skett helt\r\nöppet. Det finns tillgång till alla handlingar, och jag\r\nskall med glädje med Margit Gennser gå igenom\r\nhur ansökningarna såg ut och också beskriva de\r\nkriterier som vi har använt oss av.</pre><pre>Låt mig bara i korthet redogöra för vilka riktlinjer\r\noch kriterier som också jämställdhetsrådet har\r\ngodkänt. Här har moderaterna varit\r\nrepresenterade av två ledamöter, som har varit med\r\noch diskuterat och godkänt det hela.</pre><pre>Syftet är att pröva nya och okonventionella\r\nmetoder och arbetsformer i projektet.\r\nAnsökningar från de politiska partierna, deras\r\nkvinnoförbund och arbetsmarknadens parter har\r\nprioriterats. Det skall vara led i en långsiktig\r\nstrategi, och det skall vara ett åtgärdsinriktat\r\nförändringsarbete, som på sikt kan ingå i den\r\nordinarie verksamheten. Det skall spridas\r\ninformation om försöken, och man skall lämna en\r\nslutrapport. Detta innebär att medel inte har\r\nbeviljats för så att säga normalt jämställdhetsarbete\r\nsom bedrivs i olika organisationer, inte heller för\r\nenstaka kurser eller konferenser. Det har i så fall\r\nkrävts långsiktiga utbildningar. Medel har inte\r\nbeviljats för samma projekt flera gånger i följd.\r\nIndividuellt inriktade projekt som handlar om att\r\nstärka självförtroendet hos kvinnor har under\r\nprojektverksamhetens senare del inte beviljats\r\nmedel. I stället har förslag att förändra\r\norganisationen eller skapa förnyade arbetsformer\r\nprioriterats.</pre><pre>Det här säger jag för att något beskriva vilka\r\nkriterier som vi har använt vid bedömningarna. Det\r\ngår utmärkt väl att läsa om detta, och jag skäms inte\r\nett dugg över den fördelning som jag har gjort. Den\r\när ganska rättvis.</pre><pre>Anf. 214 MARGIT GENNSER (m):</pre><pre>Herr talman! Det här mycket intressant. Jag har\r\nläst de där papperna och har också räknat och sett\r\nom det är riktiga siffror. De är någorlunda riktiga.\r\nFortfarande har jag inte fått någon som helst\r\nförklaring på vad nya, okonventionella metoder är\r\nför någonting. Det enda konkreta är att kvinnornas\r\nsjälvförtroende skall stärkas och att det skall röra\r\nsig om långsiktiga åtgärder. Det bästa sättet att\r\nstärka kvinnornas självförtroende är att se till att\r\nkvinnorna får en bra utbildning och bra kunskaper.\r\nDet är sådant som i och för sig kräver mycket stora\r\ninsatser av eget arbete. Men det är faktiskt så man\r\nfår jämställdhet, inte genom kurser där man talar\r\nom okonventionella metoder.</pre><pre>Jag är ledsen. Jag har naturligtvis en avvikande syn\r\npå jämställdhetsarbetet. Egentligen är jag för\r\npersonval och individuell syn även på politiken. Jag\r\nvet att moderaternas kvinnoförbund, liksom andra\r\nkvinnoförbund, har sökt pengar. Vem söker inte få\r\npengar?</pre><pre>Anf. 215 Statsrådet MARGOT WALLSTRÖM\r\n(s):</pre><pre>Herr talman! Om det nu är svårt att föreställa sig\r\nvad nya arbetsformer kan vara, kan jag väl säga att\r\nt.ex. fackliga organisationer som försöker nå\r\nkvinnor för att få dem engagerade i fackligt arbete,\r\ngör det på helt nya tider, anordnar barnpassning,\r\nfunderar över arbetsformer, språk och över huvud\r\ntaget formerna för det fackliga arbetet -- alltså\r\ndelvis nya och okonventionella metoder -- verkar\r\nför sådana som projektpengarna faktiskt skall\r\nanvändas till. Det handlar om att anpassa sig efter\r\nkvinnornas villkor och därmed engagera många fler\r\nkvinnor. När vi har fördelat de här pengarna -- jag\r\nkan som sagt stå för det -- har det blivit en ganska\r\njämn fördelning över de här tre åren. Vi har att\r\nbedöma på basis av de ansökningar som har\r\nkommit in. Vi ser på kvalitet och behov. Enligt vår\r\nåsikt har projektverksamheten satt i gång många\r\nbra processer, och det har uppnåtts många goda\r\nresultat.</pre><pre>Anf. 216 MARGIT GENNSER (m):</pre><pre>Herr talman! Att okonventionella metoder bl.a. är\r\natt man eventuellt skall bistå med barnpassning för\r\nbarnfamiljer eller att man skall söka upp\r\nmänniskorna där de möjligen är tillgängliga är inte\r\nokonventionellt för mig, men jag har väl som\r\ncivilekonom en okonventionell kvinnlig utbildning.\r\nI den utbildningen lärde man sig bl.a.\r\nmarknadsföring, varvid det gällde att anpassa sig\r\ntill konsumenterna.</pre><pre>Sedan till det som frågan gällde -- tiden. Jag tycker\r\natt det är felaktigt att utdela projektbidrag precis\r\nföre valrörelsen. Det var egentligen detta som min\r\nfråga gällde. Jag tycker att man borde ha nöjt sig\r\nmed att dela ut pengarna i januari. Därefter skulle\r\nman ha låtit bli att dela ut pengar. Det här uppfattas\r\nmycket lätt som ett dolt selektivt partistöd i en\r\nvalrörelse.</pre><pre>Anf. 217 Statsrådet MARGOT WALLSTRÖM\r\n(s):</pre><pre>Herr talman! Nu har Margit Gennser läst på dåligt.\r\nHär rör det sig om den sista ansökningsomgången.\r\nVi har ju en mängd ansökningar att ta ställning till.\r\nDet är klart att vi skall göra detta och avsluta hela\r\nprojektverksamheten som har pågått i tre år. Det är\r\nen fullt öppen process. Jämställdhetsrådet har varit\r\ninblandat. Självfallet skall vi fullfölja arbetet.\r\nSedan kan ju Margit Gennser och andra ha\r\nsynpunkter på hur den slutliga fördelningen blev. I\r\njämställdhetsrådet har två av Margit Gennsers\r\npartikamrater suttit med och haft tillfälle att se på\r\nde hela. Det finns inget dolt eller konstigt, utan vi\r\nfullföljer en projektverksamhet som tvärtom är\r\nmycket bra, eftersom den förhoppningsvis kan\r\npåverka representationen, så att det framdeles fler\r\nkvinnor. Om Margit Gennser inte har upptäckt det\r\nförut blir kan jag säga att många av de fackliga\r\norganisationerna arbetar oerhört traditionellt. De\r\nhar inte alls sett på vilka kvinnliga behov som kan\r\nfinnas.</pre><pre>Anf. 218 MARGIT GENNSER (m):</pre><pre>Herr talman! Det finns ju en möjlighet att se till att\r\nansökningstillfällena inte inträffar vid den här\r\ntidpunkten. Jag måste säga att det här inte heller\r\nser bra ut från skattebetalarnas synpunkt. Det\r\nkommer att uppfattas på ett visst sätt, och det är\r\nmöjligt att det skall uppfattas så. Fru Wallström kan\r\nhävda vad som helst, och jag kan hävda någonting\r\nannat. Ingenting kan bevisas. Det var alltså den\r\nsista fördelningen. Jag tycker att man inför ett val\r\nborde ha varit återhållsam. Man kunde ha delat ut\r\npengarna till hösten. Det hade gått utmärkt.</pre><pre>Anf. 219 Statsrådet MARGOT WALLSTRÖM\r\n(s):</pre><pre>Herr talman! Nu har Margit Gennser något slags\r\nkonspirationsteorier. Jag säger att jag fullt öppet\r\nkan redovisa både ansökningar, resultat av\r\nansökningarna och våra bedömningar. Jag kan stå\r\nför detta till hundra procent. För att ge väljarna\r\nmöjlighet att bedöma om det har funnits en\r\nsnedfördelning ber jag att få överlämna till Margit\r\nGennser en sammanställning som visar\r\nförhållandet mellan de politiska organisationerna\r\noch mellan beviljade medel och sökta medel. Då\r\nfinner Margit Gennser att det faktiskt är en ganska\r\njämn fördelning mellan de politiska partierna. Här\r\nhar inte någon vare sig gynnats eller missgynnats.\r\nJag skulle kunna säga att vi tidigare har haft mycket\r\ndåliga ansökningar från det socialdemokratiska\r\nhållet, och därför tar vi naturligtvis chansen att\r\nstödja när det sedan kommer bra ansökningar. Så\r\nhar det också vid olika ansökningstillfällen varit\r\nbeträffande moderata samlingspartiet.</pre><pre></pre><pre>Anf. 220 MARGIT GENNSER (m):</pre><pre>Herr talman! Jag vidhåller vad jag tidigare har sagt\r\nom tidpunkten. Jag tycker alltså att denna är\r\nolämplig. Det här blir som ett partibidrag.</pre><pre>När det gäller representationen kommer det nya\r\nsynpunkter efter valet. Jag har sett de olika\r\nsammanställningarna, och jag har faktiskt också\r\nläst den redogörelse som finns i det här\r\nsammanhanget. Det handlar om en stor dossier.</pre><pre>Inom parentes vill jag dessutom säga att jag är\r\nsynnerligen skeptisk till att människors\r\nskattepengar används på det här viset. I andra\r\nsammanhang är det ju mycket knappt om pengar.</pre><pre>Överläggningen var härmed avslutad.</pre><pre>36 § Svar på fråga  1990/91:576 om vården av\r\npsykiskt sjuka flyktingar</pre><pre>Anf. 221 Statsrådet MAJ-LIS LÖÖW (s):</pre><pre>Herr talman! Barbro Westerholm har frågat mig\r\nom verkställighet i avvisnings- och\r\nutvisningsärenden beträffande psykiskt sjuka\r\nflyktingar som vårdas enligt lagen (1966:293) om\r\nberedande av sluten psykiatrisk vård i vissa fall.</pre><pre>Jag utgår från att Barbro Westerholm menar\r\nasylsökande. En flykting har ju definitionsmässigt\r\nstöd att vistas i landet. Frågan är ställd mot\r\nbakgrund av ett verkställighetsärende beträffande\r\nen asylsökande.</pre><pre>Vården som sådan är inte ett hinder för\r\nverkställighet. En regel av denna innebörd infördes\r\ni lagen om beredande av sluten psykiatrisk vård år\r\n1980. I samband med detta uttalades i\r\npropositionen att ''verkställighet av ett\r\navslägsnandebeslut i princip skall kunna bryta vård\r\nenligt LSPV. En annan ordning skulle nämligen\r\ninnebära att verkställighet inte kan ske förrän\r\npatienten skrivits ut slutligt. Eftersom vården syftar\r\ntill att anpassa patienten till det svenska samhället,\r\nbl.a. med hjälp av försöksutskrivningar,\r\nuppkommer lätt en anknytning hit som sedan kan\r\nomöjliggöra verkställigheten av\r\navlägsnandebeslutet. Frågan när verkställighet\r\nskall ske får enligt kommittén avgöras mot\r\nbakgrund av när sjukdomsbilden tillåter\r\nverkställighet.'' Detta blev också riksdagens beslut.</pre><pre>Detta har också kommit till uttryck i den regel i\r\nföreskrifterna som Barbro Westerholm hänfört sig\r\ntill. En annan sak är att sjukdomen kan vara av så\r\nallvarlig art att verkställighet inte bör ske. I sådana\r\nfall har den asylsökande beviljats uppehållstillstånd\r\nav humanitära skäl.</pre><pre>Jag har inte för avsikt att verka för en ändring av de\r\nregler som nu finns på området.</pre><pre>Anf. 222 BARBRO WESTERHOLM (fp):</pre><pre>Herr talman! Jag tackar statsrådet för svaret. Det\r\när klart att en människa som flyr från sitt land alltid\r\nkänner sig hotad. En flykt är en traumatisk\r\nupplevelse, och en människas tillvaro i exil innebär\r\nen rad förluster och separationer. Både viktiga\r\npersonliga och sociala relationer går förlorade. Om\r\nen person dessutom drabbas av en mycket svår\r\npsykisk sjukdom och den här personen inte frivilligt\r\nsöker vård -- i stället blir det fråga om tvångsvård --\r\nblir situationen ännu mera bekymmersam för den\r\nhär personen.</pre><pre>Genom de allmänna råd som socialstyrelsen har\r\nutfärdat har det blivit möjligt att utvisa flyktingar\r\nsom vårdas i enlighet med lagen om sluten\r\npsykiatrisk vård. Nyligen verkställdes ett sådant\r\nutvisningsbeslut i Falun. En psykiskt svårt sjuk\r\nflykting utvisades. Sittande i rullstol flögs den här\r\npersonen till sitt hemland. Denna händelse har\r\nbeskrivits som en tragedi för den enskilde. Men det\r\nvar pressande också för personalen.</pre><pre>Det är uppenbart att det i det här fallet rådde\r\ndelade meningar om de hälsomässiga risker som\r\npersonen i fråga löpte i och med utvisningen.</pre><pre>Invandrarministern kan inte tänka sig att ändra på\r\nlagen. Det hade jag nog inte heller väntat mig att\r\nhon skulle vara beredd att göra. Men jag undrar:\r\nKan invandrarministern tänka sig att initiera en\r\nuppföljning, så att vi får reda på hur det går i sådana\r\nhär fall? Det kanske blir en lagändring senare, om\r\ndet skulle visa sig att den här lagen hälsomässigt\r\nrent av är farlig för en människa.</pre><pre>Anf. 223 Statsrådet MAJ-LIS LÖÖW (s):</pre><pre>Herr talman! Jag håller med om att en flykt i sig,\r\noch kanske framför allt den situation som utlöser en\r\nflykt, i kombination med en många gånger osäker\r\nväntan i Sverige kan vålla allvarliga psykiska\r\nproblem. Det är dessutom ganska vanligt att sådant\r\nhär utgör ett humanitärt skäl för att människor skall\r\nfå stanna i vårt land. Men det är också ibland ett\r\nhinder för verkställighet av beslut. En bedömning\r\nmåste göras i varje enskilt fall.</pre><pre>Ibland får sådana här utvisningar ganska stor\r\nuppmärksamhet. Självfallet gör vi uppföljningar.\r\nFramför allt har jag i en tidningsartikel läst om hur\r\ndet blev med verkställigheten i just det här fallet,\r\noch det gick trots allt bra.</pre><pre>Det är viktigt att vi skapar oss en bild av\r\nförhållandena och att en uppföljning sker. Jag kan\r\nlova Barbro Westerholm att vi med\r\nuppmärksamhet, naturligtvis, kommer att göra en\r\nuppföljning. Men ofta handlar det, som sagt, om\r\nolika bedömningar från olika läkare. Jag kan bara\r\nkonstatera att det i de fall som jag har försökt att\r\nfölja upp har gått bra, trots att vi har så att säga\r\nframhärdat och utvisat människor.</pre><pre>Anf. 224 BARBRO WESTERHOLM (fp):</pre><pre>Herr talman! Vi verkar vara överens i det här\r\nsammanhanget. Jag tror att det är mycket viktigt\r\njust att en uppföljning görs. Det gäller ju att lära av\r\nvad man redan har gjort. Jag tackar än en gång för\r\nsvaret.</pre><pre>Överläggningen var härmed avslutad.</pre><pre>37 § Svar på fråga  1990/91:621 om praxis i\r\nutvisningsärenden</pre><pre>Anf. 225 Statsrådet MAJ-LIS LÖÖW (s):</pre><pre>Herr talman! Paul Ciszuk har frågat mig om\r\nSverige utvisar människor som hotas av dödsstraff.</pre><pre>Svaret är: Nej!</pre><pre>Anf. 226 PAUL CISZUK (mp):</pre><pre>Herr talman! Jag får tacka så mycket för ett rakt\r\noch bra svar. Jag ställde frågan, därför att jag då\r\noch då får rapporter som oroar mig och som tyder\r\npå att sådant här kan ske på grund av att praxis är\r\ndålig i sådana här ärenden. Jag undrar: Är det\r\nverkligen så, att handläggarna inte ger en person\r\ntillfälle att muntligt framlägga sin sak? Är det alltså\r\nbara det första polisförhöret som gäller?</pre><pre>Det kan ju handla om en person som har varit aktiv\r\ni mujahedin i Iran. Kanske nämner vederbörande\r\ninte detta vid det första polisförhöret av rädsla för\r\natt bli terroriststämplad. Sedan har det ju skett en\r\nskärpning av asylpolitiken. Den här personen blir\r\nsenare dömd till döden i Iran. Men vederbörande\r\nfår inte framlägga sin sak inför någon handläggare\r\npå vare sig det berörda departementet eller hos\r\ninvandrarverket. Rättar man sig verkligen endast\r\nefter det första polisförhöret? Det kan ju ha skett\r\nett och ett halvt år tillbaka i tiden. Den 16 maj\r\nvägrade regeringen att gå med på en överprövning.\r\nKan det gå till på det sättet?</pre><pre>Kan alltså det första polisförhöret vara så tungt\r\nvägande i ett så här allvarligt fall som gäller ett\r\nåtersändande av en dödsdömd till Iran? Jag förstår\r\natt vi inte kan diskutera enskilda fall här i\r\nkammaren. Men jag undrar om en person som\r\nbefaras vara dödsdömd kan utvisas på grundval av\r\nett polisförhör som hölls för snart två år sedan utan\r\natt handläggaren efter detta har talat med personen\r\ni fråga. Kan man inte ordna så, att det blir ett nytt\r\npolisförhör varvid en handläggare är närvarande\r\nt.ex.?</pre><pre>Anf. 227 Statsrådet MAJ-LIS LÖÖW (s):</pre><pre>Herr talman! Jag skall gärna vid tillfälle ta mig tid\r\noch mycket noggrant gå igenom med Paul Ciszuk\r\nhur det går till i ett utvisningsärende och visa på de\r\nmöjligheter som finns när det gäller att göra\r\nkompletteringar.</pre><pre>Helt kort vill jag bara säga följande. Om ett ärende\r\nhar varit föremål för behandling i ett och ett halvt\r\når, och då har ärendet kanske tagits upp i flera\r\ninstanser och överklagats ändå upp till regeringen,\r\nhar det -- inte minst genom att personen i fråga har\r\nhaft ett juridiskt ombud -- alltsedan det första\r\npolisförhöret funnits rikligt med chanser att göra\r\nkompletteringar.</pre><pre>Jag har många gånger här i kammaren talat om att\r\njag har full förståelse, och detta måste vi inse, att\r\ninte allting som är väsentligt i ett ärende kommer\r\nfram vid det första polisförhöret. Det beror dels på\r\natt man kanske inte riktigt vet vad man skall\r\nberätta, dels på att man inte vågar berätta allting.</pre><pre>Den ursprungliga frågan kvarstår: Utvisar vi\r\nmänniskor som hotas av dödsstraff? Om vi\r\nbedömer att det finns en risk för dödsstraff, skall\r\npersonen i fråga, så står det faktiskt i lagen, beviljas\r\nasyl. Den här personen skall t.o.m.\r\nflyktingförklaras här.</pre><pre>Anf. 228 PAUL CISZUK (mp):</pre><pre>Herr talman! Också jag förstår att det handlar om\r\nsvåra bedömningar i det här sammanhanget. Men\r\njag känner inte till hur det i detalj fungerar när det\r\ngäller praxis. Det som oroar mig när jag tar del av\r\nrapporter av det här slaget är att man inte tycks vilja\r\nlåta den enskilde framlägga sin sak muntligt, trots\r\natt ett juridiskt ombud upprepade gånger har krävt\r\natt detta skall vara möjligt. Ändå får man alltså inte\r\nframlägga sin sak. På något sätt tycks man från\r\nhandläggarnas sida vara rädd för att konfronteras\r\nmed personen i fråga. Så får det inte vara, även om\r\ndet handlar om svåra saker.</pre><pre>Även i det enklaste brottmål har man ju rätt att\r\nframlägga sin sak muntligt. Jag tror att det så att\r\nsäga har mentalhygienisk betydelse för den\r\nenskilde att vederbörande känner att de är tillåtet\r\natt framlägga sin sak. Om det sedan finns skäl som\r\ngör att man inte tror på vederbörande är en annan\r\nsak. Vad jag är har talat om tror jag emellertid är\r\nen viktig bit.</pre><pre>Överläggningen var härmed avslutad.</pre><pre>38 § Svar på frågorna 1990/91:634 och 650 om\r\nflyktingbarns rättigheter</pre><pre>Anf. 229 Statsrådet MAJ-LIS LÖÖW (s):</pre><pre>Herr talman! Annika Åhnberg har till mig ställt en\r\nfråga som har sin bakgrund i att en familj i\r\nSödertälje med fyra barn skall utvisas.</pre><pre>Annika Åhnberg hänvisar till att ett beslut om\r\nutvisning och återkallellse av uppehållstillstånd kan\r\nhävas om det finns ''tillräckliga humanitära skäl av\r\nsynnerlig art'' och har frågat vilka skäl regeringen\r\nanser vara tillräckliga i ett sådant fall som det här\r\nangivna.</pre><pre>Ylva Annerstedt har ställt en liknande fråga och\r\nundrar vilka omständigheter som skall föreligga för\r\natt ''tillräckliga humanitära skäl av synnerlig art''\r\nskall föreligga.</pre><pre>Jag har valt att besvara frågorna i ett sammanhang.</pre><pre>Det är utomordentligt svårt att här i kammaren\r\ndiskutera enskilda fall, därför att sekretessen\r\nhindrar mig att redovisa hela bakgrunden. I det här\r\närendet känns en sådan begränsning extra svår. En\r\nhel del är emellertid redan känt via media. Så har\r\ndär bl.a. framgått att föräldrarna vid inresan\r\nförnekade att de hade pass, vilka dock senare\r\npåträffades, samt att de felaktigt anförde att de var\r\nstatslösa, medan de i själva verket var syriska\r\nmedborgare. De har ljugit medvetet. Om de hade\r\nlämnat korrekta uppgifter hade de inte beviljats\r\nuppehållstillstånd.</pre><pre>Enligt utlänningslagen, i den lydelse lagen hade när\r\ndetta ärende avgjordes, kan ett uppehålls- och\r\narbetstillstånd återkallas om utlänningen har\r\nlämnat oriktiga uppgifter om sin identitet eller\r\nandra omständigheter. I dag, i den lydelse av lagen\r\nsom Annika Åhnberg och Ylva Annerstedt varit\r\nmed och beslutat, står det att sådant tillstånd skall\r\nåterkallas.</pre><pre>När det finns ett lagakraftvunnet avlägsnandebeslut\r\noch utlänningen gör en ny ansökan om\r\nuppehållstillstånd, får en sådan ansökan enligt\r\nutlänningslagen bifallas bara om ansökan grundar\r\nsig på omständigheter som inte har prövats förut i\r\närendet och om utlänningen har rätt till asyl här\r\neller det annars finns synnerliga skäl av humanitär\r\nart. Som exempel på skäl av humanitär art nämns i\r\nmotiven till lagen att det skall finnas allvarlig fara\r\nför utlänningens liv eller hälsa. Det sägs likaså i\r\nmotiven att humanitära skäl också kan finnas i\r\nandra situationer, t.ex. om verkställandet av\r\navlägsnandebeslutet har fördröjts under avsevärd\r\ntid på grund av omständigheter som utlänningen\r\ninte har kunnat råda över.</pre><pre>Låt mig också till sist kommentera en uppgift i Ylva\r\nAnnerstedt fråga -- som jag också sett i\r\ntidningsartiklar om den här familjen -- nämligen att\r\nvi i Sverige skulle ha en regel som säger att\r\nbarnfamiljer som vistats här mer än ett år skall\r\nbeviljas uppehållstillstånd. Detta är fel.\r\nRegeringen har genom beslut bildat den s.k.\r\nbarnpraxisen, vilken innebär att en barnfamilj som\r\ninte fått sitt första beslut inom ett år får stanna, om\r\ninget särskilt talar emot. Detta har inget som helst\r\nmed det här ärendet att göra.</pre><pre>Anf. 230 ANNIKA ÅHNBERG (v):</pre><pre>Herr talman! Jag ber att få tacka för svaret på\r\nfrågan, som dock egentligen knappast är ett svar på\r\nmin fråga.</pre><pre>Låt mig först säga att det skrämmer mig när våra\r\nord om solidaritet med flyktingar alltmer reduceras\r\ntill att bli ord som inte åtföljs av handling. Jag\r\ntycker att det här konkreta fallet, som vi nu delvis\r\ndiskuterar, är ett exempel på hur våra ord om\r\nsolidaritet, om stöd till flyktingbarn, om\r\nhumanitärt bistånd urholkas och inte motsvaras av\r\nden önskvärda handlingen.</pre><pre>Låt mig också säga att statsrådet i sitt svar påpekar\r\natt barnpraxisen tillämpas när beslut inte har fattats\r\ni första instans. Låt mig då påpeka att från början\r\navsåg barnpraxisen, när den infördes våren 1989,\r\natt gälla när regeringen inte hade fattat beslut inom\r\nett år. Så ändrades så småningom innebörden i\r\nbarnpraxisen, som om det ur barnens synvinkel inte\r\nskulle spela någon roll i vilken instans beslut\r\nfattades. Det viktiga ur barnens synpunkt måste\r\nvara hur länge de har vistats i det här landet.</pre><pre>Låt mig vidare säga att det faktum att man har varit\r\nnärvarande i kammaren när ett beslut har fattats\r\ninte behöver betyda att man stödjer beslutet, i det\r\nhär fallet alltså att ordet kan har ändrats till skall.\r\nJag delar inte uppfattningen att det skall vara så.</pre><pre>Egentligen gäller frågan när man kan anse att det\r\nföreligger synnerliga skäl. På den frågan svarar inte\r\nstatsrådet. Däremot sägs i svaret att man skall\r\nkomma in med ny ansökan. Jag vet inte om\r\nstatsrådet menar att man i det här fallet skall göra\r\ndet.</pre><pre>Jag skulle kort vilja hänvisa till vad statsministern\r\nsade i torsdags när jag ställde en fråga till honom\r\nsom handlade om flyktingbarn, liksom den här\r\nfrågan handlar om. Han sade: ''Jag anser att det\r\nfaktum att vi har skrivit under FN-konventionen\r\nom barnens rättigheter gör att vi har ytterligare\r\nanledning att mycket noga följa varje särskilt fall\r\noch se om vi brister. I så fall får vi undersöka vad vi\r\nkan göra för att situationen skall bli bättre.''</pre><pre>Jag anser inte att regeringen har gjort det i det här\r\nkonkreta fallet. Jag tycker att det är skrämmande\r\natt man kan skriva under konventioner och sedan\r\ninte ta hänsyn till dem i sitt arbete.</pre><pre>Anf. 231 TREDJE VICE TALMANNEN:</pre><pre>Jag får upprepa min tidigare uppmaning till\r\nkammarens ledamöter att hålla de tider som enligt\r\nriksdagsordningen gäller för debatter av detta slag.</pre><pre>Anf. 232 YLVA ANNERSTEDT (fp):</pre><pre>Herr talman! Jag ber att få tacka statsrådet för\r\nsvaret. Som Annika Åhnberg säger är det här\r\negentligen inget svar på de frågor som vi har ställt,\r\nutan det hela handlar om vad vi kan göra nu. Men\r\nhär är det fråga om en familj i stor nöd och inte\r\nminst med fyra barn, som har rotat sig i Sverige\r\nunder tre och ett halvt år och som nu skall ryckas\r\nupp ur den enda trygga tillvaro som de har just nu.\r\nÄven om föräldrarna medvetet har ljugit, som\r\nstatsrådet säger, måste man fråga sig: Vilken\r\nmänniska på flykt skulle inte göra det om man har\r\nsådana erfarenheter av myndigheter som de flesta\r\nflyktingar har som kommer till vårt land? I\r\nflyktingkonventionen sägs tydligt ifrån att barn inte\r\nskall straffas för föräldrarnas handlingar. Här\r\ntycker jag att det föreligger ett fall som i allra högsta\r\ngrad motiverar att man tar hänsyn till humanitära\r\nskäl. Dessa fyra barn behöver det stöd som en\r\nhumanitär behandling i Sverige skulle ge dem.</pre><pre>Jag tycker att man skall behandla barn anständigt.\r\nDet är inte anständigt att slänga ut dessa fyra barn,\r\näven om föräldrarna medvetet har ljugit och fört\r\nmyndigheterna bakom ljuset. Här finns tillräckligt\r\nmed humanitära skäl för att regeringen skulle\r\nkunna ändra sitt beslut, utan att några prejudikat\r\nskulle skapas.</pre><pre>Anf. 233 Statsrådet MAJ-LIS LÖÖW (s):</pre><pre>Herr talman! Jag skulle gärna ta en debatt om\r\nanständighet just nu. Det åligger regeringen att\r\npröva mot de lagar som riksdagen har stiftat. Om\r\nman sedan inte ställer upp på de lagar som man har\r\nvarit med om att stifta här i riksdagen får står för en\r\nsjälv.</pre><pre>Jag kan förstå att det kan vara svårt när det uppstår\r\nen lokal opinion eller någon ber en riksdagsledamot\r\natt engagera sig i ett enskilt fall. Jag har själv\r\nupplevt det som riksdagsledamot, för man har inte\r\nalltid hela bakgrunden i ett ärende klar för sig. Men\r\nman gör det ju otroligt lätt för sig om man bara\r\nskjuter hela skulden på ett statsråd, som bara har\r\natt tillämpa de lagar som riksdagen har stiftat, och\r\nbörja tala om bristen på solidaritet!</pre><pre>Jag har nämligen ansvaret för -- jag är knappast\r\nensam om det i denna debatt -- att tillämpningen av\r\nlagen också blir trovärdig och rättvis, även\r\ngentemot dem som inte kan mobilisera en lokal\r\nopinion eller väcka frågor i riksdagen. Det skulle\r\ninte vara rättvist, Ylva Annerstedt och Annika\r\nÅhnberg, om man först skulle kunna lämna\r\nfelaktiga uppgifter för att få ett uppehålls- och\r\narbetstillstånd och därefter, sedan tillståndet\r\nåterkallats och avvisningsbeslut meddelas, kunna\r\ngömma sig i landet och begära omprövning av\r\närendet och till sist anföra lång vistelse som\r\nhumanitärt skäl. Lika orimligt tycker jag faktiskt\r\natt det är att hänvisa till barn. Annika Åhnberg\r\nsäger att det här handlar om flyktingbarn. Vi hade\r\ninte ansett att det handlar om flyktingar om vi hade\r\nfått de riktiga uppgifterna från början. Då hade\r\nfamiljen inte fått uppehållstillstånd som flyktingar.</pre><pre>Anf. 234 ANNIKA ÅHNBERG (v):</pre><pre>Herr talman! Jag hoppas i alla fall att statsrådet och\r\njag är överens om att det handlar om barn. Jag\r\nhoppas också att vi kan vara överens om att Sverige\r\nhar ratificerat FNs konvention om barnens\r\nrättigheter. I denna konvention sägs t.ex. att\r\nkonventionsstaterna skall tillförsäkra det barn som\r\när i stånd att bilda egna åsikter rätten att fritt\r\nuttrycka dessa i alla frågor som rör barnet, varvid\r\nbarnets åsikter skall tillmätas betydelse i\r\nförhållande till barnets ålder och mognad.</pre><pre>Jag undrar om man har gjort det i detta fall. Gör\r\nman det i sådana här fall? Jag ifrågasätter det. Jag\r\ntycker också att statsministerns svar på min fråga i\r\ntorsdags antydde att han inte heller var riktigt säker\r\npå att man verkligen hade gjort detta i det här\r\nfallet, och kanske även i andra ärenden, med\r\nutgångspunkt i konventionen om barnens\r\nrättigheter, som vi alltså ställt oss bakom.</pre><pre>Låt mig också säga att det i det här konkreta fallet\r\nfaktiskt var så att det även efter det att det avslöjats\r\natt familjen kommit hit under uppgivande av falska\r\nuppgifter om identitet tog väldigt lång tid innan\r\ninvandrarverket fattade sitt beslut. Det var i sig ett\r\nskäl till att man skulle ha kunnat tillämpa\r\nbarnpraxisen.</pre><pre>Anf. 235 YLVA ANNERSTEDT (fp):</pre><pre>Herr talman! Statsrådet hänvisar till att man inte\r\nkan ha hela bilden klar för sig. Det är naturligtvis\r\nså. Men frågan gäller inte bara den här enskilda\r\nfamiljen. Fallet med den här familjen illustrerar hur\r\nbarn kommer i kläm, därför att föräldrarna har\r\nlämnat oriktiga uppgifter. Men vi borde kunna följa\r\nbarnkonventionen, där det sägs att barn inte skall\r\nbehöva lida för föräldrarnas handlingar.</pre><pre>Nu är situationen som den är, även om vi inte har\r\nhela bilden klar för oss. Barnen finns här och har\r\nvarit här i tre och ett halvt år. Det är omänskligt att\r\nslita upp dem ur sin miljö.</pre><pre>Anf. 236 Statsrådet MAJ-LIS LÖÖW (s):</pre><pre>Herr talman! Vi är överens om att det handlar om\r\nbarn. Låt oss också vara överens om att det här\r\nfallet inte har någonting med barnpraxisen att göra,\r\nvarken så som den var formulerad när jag en gång i\r\ntiden införde den eller så som den är formulerad i\r\ndag. Den skulle ändå inte ha tillämpats. Den här\r\nfamiljen fick uppehållstillstånd inom ett år. Men\r\ndet är inte detta det handlar om, utan barnpraxisen\r\nhandlar om att se till att inte myndigheternas\r\ntillkortakommanden när det gäller att snabbt fatta\r\nbeslut skall drabba barnfamiljer. Men här skulle vi\r\nskapa en praxis som innebär att barnfamiljer inte\r\nbehöver vara sanningsenliga om sitt ursprung. I\r\nslutändan kan de ändå räkna med ett\r\nuppehållstillstånd därför att, som Ylva Annerstedt\r\nsäger, barn inte skall behöva lida därför att\r\nföräldrarna har ljugit.</pre><pre>Man kan tycka vad man vill om just den här\r\nfamiljen och andra, och man kan tycka hur mycket\r\nsom helst om just dessa barn eller andra barn, men\r\nvi måste inse att beslut i det här fallet om fortsatt\r\nuppehållstillstånd skulle bilda praxis att tillämpas i\r\nalla andra liknande ärenden. Då skulle vi få en\r\norimlig situation.</pre><pre></pre><pre>Anf. 237 ANNIKA ÅHNBERG (v):</pre><pre>Herr talman! Det är en oerhörd cynism som\r\nstatsrådet visar upp. Jag vägrar att acceptera eller\r\natt tro att några föräldrar med berått mod skulle\r\nutsätta sin familj för det lidande som den här\r\nfamiljen har fått utstå genom den långa ovissa\r\nväntetiden och genom att hålla sig gömd. Det är\r\nsjälvklart att detta inte kommer att skapa en sådan\r\npraxis att ett antal familjer kommer att göra på\r\nsamma sätt med berått mod.</pre><pre>Den här familjen har av olyckliga omständigheter\r\nhamnat i denna situation. Det är vår uppgift att\r\nförsöka rätta till missförhålladena. Efter\r\ndiskussionerna i detta och flera andra ärenden tror\r\njag att det för alla parter står fullständigt klart att\r\nuppgivandet av falska uppgifter om identiteten är\r\nnågonting som vi inte accepterar. I den frågan är vi\r\nfullkomligt överens, statsrådet och jag. Man skall\r\ninte acceptera att människor inte lämnar de\r\nuppgifter som är nödvändiga. Men man måste\r\nockså förstå att det kan vara oerhörda problem som\r\ngör att människor hamnar i den här situationen.</pre><pre>Anf. 238 YLVA ANNERSTEDT (fp):</pre><pre>Herr talman! Jag är helt ense med statsrådet om att\r\nman inte skall lämna oriktiga uppgifter. Men\r\ngenom olyckliga omständigheter kan tidsutdräkten\r\nbli sådan att vistelsen blir så långvarig att det är\r\nfullständigt omänskligt att slänga ut en familj med\r\nfyra barn.</pre><pre>Vad gäller om man skall ha en barnpraxis eller inte,\r\nmåste man ställa sig frågan: Skall vi ha en\r\nbarnpraxis för myndigheternas skull eller för\r\nbarnens? Här är det barnen som blir utsatta när de\r\nolika omständigheterna har medfört att familjen\r\nhar vistats här i tre och ett halvt år. Här finns i allra\r\nhögsta grad de synnerliga skäl av humanitär art som\r\nkan motivera ett annat ställningstagande\r\nbeträffande den här familjen.</pre><pre>Överläggningen var härmed avslutad.</pre><pre>39 § Svar på fråga  1990/91:651 om kristna\r\nasylsökande från islamiska länder</pre><pre>Anf. 239 Statsrådet MAJ-LIS LÖÖW (s):</pre><pre>Herr talman! Mot bakgrund av dels ett enskilt\r\närende, dels de hot som stundom vilar över kristna\r\nfrån islamska länder, har Görel Bohlin frågat mig\r\nvarför hänsyn inte tas till lagstiftning och tradition\r\ni de asylsökandes hemländer vid bedömningen av\r\nasylärenden.</pre><pre>Görel Bohlin har i sin fråga hänvisat till ett\r\navvisningsärende, där beslut har fattats av\r\ninvandrarverket. Som Görel Bohlin känner till kan\r\njag aldrig uttala mig om omständigheterna i ett\r\nenskilt fall.</pre><pre>Såväl invandrarverket som regeringen tar\r\nnaturligtvis hänsyn till lagstiftning och traditioner i\r\nde asylsökandes hemländer vid sin bedömning.</pre><pre>Det innebär att ingen avvisas till länder där de\r\nriskerar att utsättas för tortyr och förföljelse. Beslut\r\nom avvisning av personer som tillhör religiösa\r\ngrupper -- liksom av andra asylsökande -- sker\r\nendast i de fall där utredningen i de enskilda fallen\r\nvisar att det inte finns risk för förföljelse.</pre><pre>Anf. 240 GÖREL BOHLIN (m):</pre><pre>Herr talman! Jag tackar för svaret. För inte så\r\nlänge sedan ställde jag en fråga om ett liknande\r\närende. Nu är det fråga om ett antal ärenden. Jag\r\nhar alltså inte utgått från ett enskilt fall, utan det rör\r\nsig om flera stycken som förföljs för sin kristna tro,\r\nom de skickas tillbaka igen för att de inte får stanna\r\nkvar i Sverige.</pre><pre>Herr talman! Jag har stor förståelse för\r\ninvandrarverkets dilemma att skilja de genuina\r\nflyktingfallen från dem som har syftet att via\r\nflyktingstatus uppnå ekonomisk trygghet. Jag har\r\nockså stor förståelse för invandrarministerns\r\nganska svåra situation när det gäller många av de\r\nfrågor som kommer upp i riksdagen.</pre><pre>Här är det faktiskt fråga om en princip, om de som\r\nförföljs för sin kristna tro i länder där trycket mot\r\nde kristna har ökat. I samtliga av dessa fall är det\r\nfråga om Egypten. Som jag ser det finns det starka\r\nbevis för att dessa människor kommer att råka\r\noerhört illa ut, om de skickas tillbaka till Egypten.</pre><pre>Jag skall berätta litet grand om några av dessa\r\närenden.</pre><pre>Ett av ärendena handlar om en familj som har varit\r\nhär i flera år. Familjens yngsta barn är fött i Sverige.\r\nMan har konverterat från islam till en form av\r\nkristendom. Traditionen i Egypten är bjuder att om\r\nfamiljen kommer tillbaka, kommer barnen att tas\r\nifrån familjen och pappan kommer att dödas, inte\r\npå grund av Egyptens lag utan på grund av den\r\ntradition som man har vid byte av religiös tro.</pre><pre>Jag vill fråga ministern om man på invandrarverket\r\när beredd att gå igenom dessa fall ytterligare, för\r\njag tror att situationen har förändrats.</pre><pre>Anf. 241 Statsrådet MAJ-LIS LÖÖW (s):</pre><pre>Herr talman! Jag skall fatta mig mycket kort. På\r\ninvandrarverket handlägger man dessa ärenden\r\nsjälvständigt. När de ärenden som har överklagats\r\nkommer till mig, går vi på departementet igenom\r\ndem mycket nogrant.</pre><pre>Anf. 242 GÖREL BOHLIN (m)</pre><pre>Herr talman! Jag förutsätter att man även på\r\ninvandrarverket försöker ta reda på de\r\nförändringar som sker i de länder som det kommer\r\nflyktingar ifrån.</pre><pre>En del överklagningsärenden skulle inte behöva\r\nkomma upp till statsrådet Lööw, om man var\r\nmedveten om förändringarna och tillämpade lagen\r\npå ett annat sätt. Lagen säger ju att de som förföljs\r\nför sin kristna tro eller för sin politiska övertygelse\r\nhar rätt att stanna i Sverige. Här finns många\r\nvittnesmål, och jag kan överlämna de uppgifter som\r\njag har till statsrådet om vad dessa människor råkar\r\nut för.</pre><pre>Det är alltså fråga om en mängd ärenden som\r\nhandlar om människor som har konverterat från\r\nislam till kristendom. Dessa människor blir väldigt\r\nutsatta, om de skickas tillbaka till sina hemländer.\r\nDet finns också bevis, som härrör sig från senare\r\ntid, för de otäckheter som har inträffat.</pre><pre>Överläggningen var härmed avslutad.</pre><pre>40 § Svar på frågorna 1990/91:609 och 617 om\r\nturistnäringen i Norrlands inland</pre><pre>Anf. 243 Industriminister RUNE MOLIN\r\n(s):</pre><pre>Herr talman! Leo Persson har frågat mig om hans\r\ntolkning av hur länsanslagen kan disponeras är\r\nfelaktig, och om jag i så fall är villig att vidta\r\nåtgärder så att det blir möjligt att använda medel\r\nför turisttrafik på inlandsbanan.</pre><pre>Bakgrunden till frågan är enligt Leo Persson att\r\nlänsstyrelserna i Norrbottens, Västerbottens och\r\nJämtlands län är beredda att anslå medel för\r\nstödjande av turisttrafik på inlandsbanan.</pre><pre>Vidare har Per-Ola Eriksson frågat mig vilka\r\nåtgärder jag är beredd att vidta för fortsatt trafik på\r\ninlandsbanan under sommarens turistsäsong, så att\r\nturistnäringen i Norrlands inland skall kunna\r\nutvecklas.</pre><pre>Jag besvarar frågorna i ett sammanhang.</pre><pre>Genom beslut här i kammaren tidigare i dag har\r\nriksdagen, efter förslag från ett enhälligt\r\narbetsmarknadsutskott, uttalat att det kan finnas\r\nskäl att med befintliga regionalpolitiska medel bistå\r\nprojektet Sommartrafik -91 på inlandsbanan. Det\r\nfår enligt riksdagen ankomma på regeringen att\r\npröva hur berörda länsstyrelser skall kunna lämna\r\nstöd till projektet.</pre><pre>Länsstyrelserna har, som Leo Persson påpekar, stor\r\nfrihet att använda länsanslagen för\r\nutvecklingsinsatser i länen. Vissa principiella\r\nriktlinjer har dock fastställts. Bl.a. får medlen inte\r\nersätta ordinarie statlig finansiering eller användas\r\nsom reguljära driftsstöd. Dessa riktlinjer är enligt\r\nmin uppfattning självklara minimikrav, och jag\r\navser därför inte föreslå regeringen att göra några\r\ngenerella förändringar vad avser användningen av\r\nlänsanslagen.</pre><pre>Regeringen har den 11 april i år, med stöd av\r\nriksdagens beslut med anledning av prop.\r\n1989/90:76 om regionalpolitiken, beslutat tillföra\r\nlänsstyrelserna i Norrbottens, Västerbottens och\r\nJämtlands län sammanlagt 180 milj.kr. Medlen\r\navser särskilda regionalpolitiska\r\ninfrastrukturåtgärder i stödområde 1.\r\nLänsstyrelserna i de tre länen har på regeringens\r\nuppdrag utarbetat ett program för användningen av\r\nmedlen. I programmet har länsstyrelserna tagit upp\r\nturismen som ett område där insatser bör göras.\r\nDet projekt om sommartrafik på inlandsbanan som\r\nnu har aktualiserats finns inte upptaget i\r\nprogrammet.</pre><pre>Mot bakgrund av det beslut som riksdagen fattade\r\ntidigare i dag kommer jag att föreslå regeringen att\r\nmedge att länsstyrelserna i Norrbottens,\r\nVästerbottens och Jämtlands län får lämna stöd till\r\nprojektet Sommartrafik -91 på inlandsbanan från\r\ndet nämnda anslaget för regionalpolitiska\r\ninfrastrukturåtgärder. Det förutsätter dock att de\r\nberörda länsstyrelserna är överens om att prioritera\r\ndetta projekt inom befintlig medelsram.</pre><pre>Jag kommer också att föreslå regeringen att, med\r\nundantag från gällande riktlinjer, medge att\r\nlänsstyrelsen i Kopparbergs län får lämna stöd till\r\nsamma projekt från länsanslaget. Även i detta fall\r\nförutsätter det att länsstyrelsen prioriterar\r\nprojektet inom ramen för de medel som den\r\ndisponerar.</pre><pre>Anf. 244 LEO PERSSON (s):</pre><pre>Herr talman! Jag vill tacka industriministern för\r\nsvaret, som faktiskt innebär att det blir möjligt att\r\nförverkliga projektet Sommartrafik -91 på\r\ninlandsbanan.</pre><pre>Det finns trots allt ett litet problem, och det är\r\ntidsaspekten. Den 10 juni -- och dit är det inte så\r\nlångt -- skall trafiken vara i gång. Som\r\nindustriministern säger i svaret ankommer det på\r\nlänsstyrelserna att hinna med att handlägga dessa\r\närenden. Jag vill då fråga industriministern om det\r\nändå inte vore lämpligt att använda en del av de hos\r\nregeringen förvaltade regionalpolitiska medlen,\r\nsom är avsedda bl.a. för infrastruktursatsningar i\r\ninlandet. Jag tänker bl.a. på de\r\nmarknadsföringsinsatser som behövs.</pre><pre>Anf. 245 PER-OLA ERIKSSON (c):</pre><pre>Herr talman! Artigheten bjuder ju att man tackar\r\nstatsrådet för svaret på den fråga som man har\r\nställt. Genom att industriministern svarar ett par\r\nveckor efter det att jag ställde frågan, hade han en\r\nlätt uppgift. Industriministern kan hänvisa till\r\nbeslutet med anledning av\r\narbetsmarknadsutskottets skrivning.</pre><pre>Egentligen borde industriministern tacka\r\ncenterpartiet för att han kunde lämna sitt svar i dag,\r\neftersom det var centern som i\r\narbetsmarknadsutskottet tog initiativ till det beslut\r\nsom riksdagen i dag fattade i total enighet.</pre><pre>Rune Molin hänvisar i sitt svar till ett enhälligt\r\narbetsmarknadsutskott, men han utelämnar förstås\r\nvem som var initiativtagare. Vi skall nu inte bråka\r\nom det.</pre><pre>Det är viktigt att trafiken kommer i gång och att alla\r\nde som ser inlandsbanan som en viktig trafikled när\r\ndet gäller att ta sig till Norrlands inland också kan\r\nutnyttja inlandsbanan i sommar.</pre><pre>Det här beslutet har möjliggjort att de som driver\r\nturistanläggningar i denna region kan se positivt på\r\nframtiden.</pre><pre>Jag tycker, liksom Leo Persson, att regeringen nu\r\nsnabbt måste skrida till verket, så att vi inte först\r\nfår en omgång via länsstyrelserna innan frågan skall\r\ndras ett varv till. Regeringen har pengar. Utnyttja\r\nden möjligheten och se till att trafiken löper fr.o.m.\r\nden 10 juni, då den annars skulle läggas ned!</pre><pre>Jag vill ställa en kompletterande fråga till\r\nindustriministern. Trafiken på inlandsbanan skall\r\nju köras i sommar. Är regeringen beredd -- om\r\nindustriministern heter Rune Molin efter den 15\r\nseptember -- att se till att trafiken på inlandsbanan\r\nkommer att löpa också i framtiden? Detta är en\r\nviktig fråga som alla de som driver\r\nturistanläggningar i Norrlands inland har anledning\r\natt få svar på i dag.</pre><pre>Anf. 246 Industriminister RUNE MOLIN\r\n(s):</pre><pre>Herr talman! Regeringen kommer att handla\r\nsnabbt. Redan på torsdag kommer regeringen att\r\nfatta sitt beslut som ger länsstyrelserna möjlighet\r\natt fatta beslut i denna fråga. Sedan måste också\r\nlänsstyrelserna handla snabbt. Att man nu inte har\r\nplanerat sammanträden för att klara denna fråga\r\nfår inte förhindra att man tar itu med den\r\nomedelbart. Om FN kan kalla ihop säkerhetsrådet\r\növer en natt för att klara viktiga frågor, vore det väl\r\nsjuttsingen om inte länsstyrelserna i Sverige skall\r\nkunna klara det. Därmed får vi också den prövning\r\nsom jag tycker är den riktiga i detta sammanhang.</pre><pre>Länsstyrelserna skall pröva om detta är den\r\nviktigaste satsningen man kan göra på turismen\r\neller om det finns andra satsningar som är viktigare,\r\nnär man nu har dessa resurser till förfogande. Det\r\när länsstyrelsen som skall göra den prövningen.</pre><pre>Decentralisering har ju varit ett slagord från\r\ncenterns sida. Vi har gjort det till verklighet genom\r\natt delegera beslutsrätten till länsstyrelserna. Nu\r\nhar de chansen att visa att de kan använda den när\r\ndet krävs snabba ingrepp.</pre><pre>Anf. 247 PER-OLA ERIKSSON (c):</pre><pre>Herr talman! Industriministern har centern att\r\ntacka för denna snabbhet. Den beror nämligen på\r\nvårt initiativ. Norrbottens läns länsstyrelse, där jag\r\nför övrigt medverkade i ett sammanträde för någon\r\nvecka sedan, har redan tagit ett initiativ. Vi ville\r\nanvända pengarna. Också länsstyrelserna i\r\nVästerbottens län, i Kopparbergs län m.fl. har varit\r\nframme.</pre><pre>Vad som nu är viktigt är vilka signaler som\r\nregeringen, och industriministern såsom ytterst\r\nansvarig för turistnäringen, är beredd att ge till\r\nturistnäringen i Norrlands inland till hösten.\r\nKommer trafiken på inlandsbanan bara att finnas i\r\nsommar? Eller kan man med stöd av detta se att det\r\nnu går att få liv i bygderna och låta inlandsbanan\r\nleva vidare? Ge ett besked i dag, herr\r\nindustriminister!</pre><pre>Anf. 248 LEO PERSSON (s):</pre><pre>Herr talman! Jag vill fråga industriministern om\r\nhan uppfattar riksdagsbeslutet av i dag så, att det\r\nfinns någonting som hindrar regeringen att besluta\r\nom bemyndigande av andra medel än länsanslagen\r\ni detta sammanhang. Jag menar att regeringen\r\nfaktiskt kan anslå ytterligare medel till de berörda\r\nlänen, enskilt eller samlat, till ett gemensamt\r\nprojekt typ sommartrafik på inlandsbanan, om man\r\ntycker att det är viktigt.</pre><pre>Anf. 249 Industriminister RUNE MOLIN\r\n(s):</pre><pre>Herr talman! Länsstyrelserna har pengar för att de\r\nkan klara denna fråga, om de nu prioriterar den.\r\nDet skall länsstyrelserna ta ställning till. De har\r\npengarna.</pre><pre>Trafiken på inlandsbanan i framtiden har varit\r\nföremål för mycken diskussion här i riksdagen. Det\r\nfinns riksdagsbeslut. De besluten kommer\r\nregeringen naturligtvis att följa. Riksdagen har\r\ntagit ställning till anslagsfrågan. Man har i\r\nförhandlingarna kommit fram till att det inte är\r\nmöjligt att driva inlandsbanan mer reguljärt med de\r\nmedlen. Om det blir en förändring i höst kan inte\r\njag bedöma. Det är riksdagens beslut som avgör om\r\ndet är möjligt att fortsätta driften på inlandsbanan.</pre><pre>Anf. 250 PER-OLA ERIKSSON (c):</pre><pre>Herr talman! Det är nästan på gränsen till\r\növergrepp, herr industriminister, att säga att\r\nlänsstyrelserna har pengar. Länsstyrelserna ville\r\nanvända sina pengar till detta ändamål. Men då fick\r\nde inte det. Då kom det signaler från regeringen att\r\npengarna inte fick användas på detta sätt.</pre><pre>När riksdagen nu i dag har fattat ett beslut kan\r\nindustriministern stå här och säga att det finns\r\npengar. Men varför fick man inte använda dessa\r\npengar tidigare? Vi fick ett besked till Norrbottens\r\nläns länsstyrelse: Länsanslagen får icke användas i\r\ndetta sammanhang. Jag tycker faktiskt att man bör\r\nkunna kräva någon rätlinjighet i denna fråga av\r\nregeringen.</pre><pre>Anf. 251 Industriminister RUNE MOLIN\r\n(s):</pre><pre>Herr talman! Per-Ola Eriksson har väl inte sovit\r\nden senaste veckan, när riksdagen har gett\r\nanvisningar om att dessa pengar kan användas?\r\nRegeringens tolkning, som jag nyss har redovisat,\r\när att länsanslagen inte kan användas för att gå in\r\ndär statliga anslag redan finns eller för att täcka\r\ndriftsunderskott. Riksdagen har nu öppnat vägen\r\nför det, och det är därför som det finns möjligheter\r\nnu som inte fanns det tidigare.</pre><pre>Överläggningen var härmed avslutad.</pre><pre>41 § Svar på fråga  1990/91:674 om\r\nsysselsättningen vid ABB Ludvika</pre><pre>Anf. 252 Industriminister RUNE MOLIN\r\n(s):</pre><pre>Herr talman! Lars-Ove Hagberg har frågat\r\narbetsmarknadsministern vilka åtgärder regeringen\r\nämnar vidta för att sysselsättningsnivån vid ABB i\r\nLudvika skall ligga på samma nivå som i december\r\n1987. Arbetet inom regeringen är så fördelat att det\r\när jag som skall vara på frågan.</pre><pre>I början av december år 1987 presenterade\r\nregeringen ett program för regionalpolitiska\r\ninsatser i bl.a. Bergslagen. Insatserna i Bergslagen\r\nomfattade en rad projekt och uppgick till totalt ca\r\n700 milj.kr. Till detta kom flera utlokaliseringar av\r\nstatlig verksamhet till Ludvika och Borlänge.</pre><pre>För Ludvika hade då regeringen träffat en\r\növerenskommelse med Asea att expandera kraftigt\r\ni Ludvika, vilket skulle ge 500 nya jobb de\r\nkommande tre åren. Denna överenskommelse kom\r\ntill stånd efter diskussioner som regeringen hade\r\nfört med dåvarande Asea under mer än ett års tid. I\r\ntakt med att dessa nya jobb skulle komma till stånd\r\nskulle regionalpolitiskt och\r\narbetsmarknadspolitiskt stöd utgå med sammanlagt\r\nhögst 200 milj.kr. Aseas åtagande var inte någon\r\nförutsättning för att regeringen skulle godkänna\r\nsamgåendet med Brown Boveri.</pre><pre>I början av förra året tog regeringen initiativ till en\r\nomförhandling av överenskommelsen, eftersom\r\nman då kunde konstatera att ABB inte hade haft\r\nmöjlighet att genomföra den tidigare planerade\r\nexpansionen. Av stödet hade endast en mycket\r\nliten del tagits i anspråk.</pre><pre>Revideringen av åtgärderna innebar en strävan att\r\nbredda arbetsmarknaden, decentralisera ansvaret\r\noch lägga ansvaret gemensamt på näringsliv och\r\nsamhälle. I sammanhanget åtog sig ABB att\r\nanstränga sig att försöka återgå till 1987 års nivå och\r\ndärmed öka sysselsättningen med omkring 200\r\narbetstillfällen i Ludvika. ABB och staten satsade\r\n15 milj.kr. vardera till en utvecklingsgrupp för\r\nLudvika, och staten utfäste sig att bidra med\r\nlokaliseringsbidrag, utvecklingsbidrag etc. som kan\r\nbidra till att 300 arbetstillfällen skapas i regionen.\r\nSyftet med insatserna är att bredda\r\narbetsmarknaden.</pre><pre>ABB har nu rapporterat att det finns en\r\növertalighet vid transformatorverksamheten i\r\nLudvika. Skälet uppges vara bristande orderingång\r\nfrån den svenska och den internationella\r\nmarknaden. Viss ytterligare övertalighet har så sent\r\nsom i går blivit känd.</pre><pre>Regeringen har alltså hittills satsat offensivt för att\r\nstärka utvecklingen i Ludvika. Utöver de 30\r\nmilj.kr. som utvecklingsgruppen disponerar finns\r\n143 milj.kr. anslagna för utvecklingsinsatser i\r\nLudvika kommun. Jag kommer inom kort att ta\r\nkontakt med utvecklingsgruppen för att höra vilken\r\nsyn den har på den nu uppkomna situationen. Jag\r\nförutsätter att den och ABB kan göra ytterligare\r\nansträngningar i enlighet med det överenskomna\r\nsyftet att bredda arbetsmarknaden, så att\r\nverkningarna av de nu aktuella\r\npersonalminskningarna blir så begränsade som\r\nmöjligt för Ludvika.</pre><pre>Anf. 253 LARS-OVE HAGBERG (v):</pre><pre>Herr talman! Jag får tacka för svaret på frågan.\r\nSedan jag har ställt frågan har man från ABBs\r\nverksamhet avseende strömväxlare sagt att man\r\nskall minska personalen med 130 anställda. Det\r\nbetyder att man från ABBs verksamheter i Ludvika\r\nhar sagt att 230 anställda skall försvinna före årets\r\nslut. Det är naturligtvis ett hårt slag mot en bygd\r\nsom redan har det besvärligt.</pre><pre>Man kan fundera över om det här varit fråga om en\r\nallmosa, om det inte fanns någon form av villkor\r\nfrån regeringen att Asea skulle göra en insats i\r\nSverige efter samgåendet med Brown Boveri. Att i\r\ndag förneka att det skulle ha funnits ett sådant\r\nvillkor är väl ändå att göra våld på\r\nhistorieskrivningen. ABB, tidigare Asea, har\r\nlämnat ett löfte. Frågan är nu om regeringen kan\r\ngöra någonting för att ABB skall infria det i dag.\r\nVad som skulle behövas är att ett tillverkningsbolag\r\nsom ABB driver någon annanstans i världen\r\nförlades till Ludvika. Det säger också de anställda\r\npå ABB. Det är vad som borde göras, om man\r\nmenade allvar vid det tidigare tillfället. Regeringen\r\nhar tydligen goda kontakter med ABB. Detta\r\nborde vara ett intressant projekt.</pre><pre>Arbetsmarknaden i Ludvika är bedrövlig. De\r\ninsatser som regeringen har gjort, som\r\nvänsterpartiet från början ville att man skulle göra,\r\nräcker kanske till för att bredda arbetsmarknaden.\r\nMen i takt med dessa insatser minskar ABBs\r\nverksamhet. Då behövs också där utökade insatser.</pre><pre>Det som intresserar mig -- och också de anställda på\r\nABB i Ludvika -- är om regeringen kan göra\r\nnågonting för att ABB skall utöka sin satsning i\r\nLudvika.</pre><pre>Anf. 254 Industriminister RUNE MOLIN\r\n(s):</pre><pre>Herr talman! För det första är det inte fråga om\r\nnågon allmosa. Det är ett regionalpolitiskt anslag\r\nsom skall användas för att utveckla\r\narbetsmarknaden i Ludvika. Detta är en satsning\r\npå en kommun som är större än någon annan\r\nsatsning i landet. Det finns resurser för att\r\ngenomföra olika projekt och skapa sysselsättning.\r\nDet var inget villkor i förhandlingarna med Asea\r\nnär bolaget skulle gå sammans med Brown Boveri.\r\nDet är bara att konstatera att det inte var så.</pre><pre>Självfallet är vi oroade när det gäller läget i\r\nLudvika. Vi kommer att göra allt vad vi kan\r\ntillsammans med utvecklingsgruppen, i diskussion\r\nmed Asea Brown Boveri, för att försöka\r\nåstadkomma åtgärder som skall leda till en ökad\r\nsysselsättning. Därvidlag finns det resurser att\r\narbeta med. Dem kommer vi naturligtvis att\r\nanvända.</pre><pre></pre><pre>Anf. 255 LARS-OVE HAGBERG (v):</pre><pre>Herr talman! När jag talar om allmosor menar jag\r\nalltså att Asea knappast flott skulle ha sagt att man\r\nskulle ordna 500 jobb, även om regeringen inte\r\nhade ställt upp det som ett villkor. Jag har litet svårt\r\natt förstå att Asea skulle göra den gesten bara för\r\natt man gick ihop med ett schweiziskt bolag. Det\r\nhar väl allmänt uppfattats som ett villkor. Jag tror\r\nt.o.m. att kommunalråden i Ludvika, som har hand\r\nom kommunen dagligdags, har uppfattat det så.</pre><pre>Det intressanta är om industriministern har någon\r\nuppfattning om ifall ABB kan göra någon egen\r\nsatsning i Sverige. Vad tror industriministern och\r\nregeringen om det? Är det möjligt att få ABB att\r\nsatsa här? De pengar som redan finns behöver\r\nsäkert kompletteras, för att bredda\r\narbetsmarknaden och motverka att 200\r\ngruvarbetare blir utan arbete. Här handlar det om\r\ndem som blir arbetslösa vid ABB.</pre><pre>Anf. 256 Industriminister RUNE MOLIN\r\n(s):</pre><pre>Herr talman! Problemet för ABB är att företaget\r\ninte har den orderingång som är nödvändig för att\r\nupprätthålla verksamheten på den tidigare nivån.\r\nDet gäller order från både den svenska och den\r\ninternationella marknaden. Samtidigt finns det\r\nmånga projekt som berör de produkter företaget\r\ntillverkar. Därför har man en ganska ljus syn på\r\nframtiden. I nuvarande läge finns det emellertid\r\nbetydande problem att klara sysselsättningen.</pre><pre>Vi kommer att göra allt vi kan för att försöka få till\r\nstånd sysselsättning, i diskussioner med ABB och\r\nmed andra. Men vi har ingen kommandoekonomi.\r\nRegeringen kan inte kommendera fram jobb. Man\r\nfår söka sig till andra samhällen för att finna den\r\nmetoden.</pre><pre>Anf. 257 LARS-OVE HAGBERG (v):</pre><pre>Herr talman! Det enda kommando som finns här\r\när väl när ABB säger att jobben tar slut och att\r\nföretaget flyttar tillverkningen till andra delar av\r\nvärlden. Percy Barnevik, ABBs överhuvud, säger\r\natt företaget kan satsa på Östeuropa, på miljön osv.\r\nDet är i dessa sammanhang man funderar över vilka\r\nmöjligheter regeringen har. ABB expanderar ju på\r\nalla energi- och miljöområden. Med tanke på att\r\nföretaget finns i Ludvika och att det tidigare var så\r\ngeneröst och ville skapa 500 jobb, kanske man\r\nkunde fundera på om inte ABB också i detta läge\r\nkunde vara litet generöst mot Ludvika.</pre><pre>Jag kan bara konstatera att regeringen säger att den\r\ninte har några möjligheter. Det är väl vad som\r\ninnefattas i det industriministern säger om\r\nkommando. Litet balans mellan kommandona\r\nborde det finnas. Det är vad de anställda känner i\r\ndag. De reagerar naturligtvis med oerhört stor\r\nförtvivlan över bakslaget med förlusten av 230\r\njobb, när man trodde att man skulle komma upp till\r\n1987 års nivå.</pre><pre>Överläggningen var härmed avslutad.</pre><pre>42 § Svar på fråga  1990/91:690 om den nya\r\nnäringspolitiska myndigheten</pre><pre>Anf. 258 Industriminister RUNE MOLIN\r\n(s):</pre><pre>Herr talman! Krister Skånberg har frågat mig om\r\nden nya näringspolitiska myndigheten kommer att\r\nges erforderliga personalresurser för att klara de\r\nuppgifter myndigheten åläggs i\r\nenergipropositionen.</pre><pre>De åtgärder som har föreslagits i\r\nenergipropositionen (prop. 1990/91:88) ställer\r\nbetydande krav på insatser från den ansvariga\r\nmyndigheten. Hittills har regeringen gett statens\r\nenergiverk i uppdrag att utreda ett antal frågor om\r\nbl.a. energihushållning, elmarknaden och\r\ntillkomsten av ny elproduktion. Resultatet av dessa\r\nuppdrag kommer att läggas till grund för årliga\r\nredovisningar till riksdagen av de energipolitiska\r\nprogrammen för omställning och utveckling av\r\nenergisystemet.</pre><pre>De uppdrag som har lämnats till energiverket\r\növertas av den nya näringspolitiska myndigheten\r\nnär denna inrättas den 1 juli i år. Förslag om\r\nmyndighetens dimensionering och uppgifter i stort\r\nlades fram av regeringen i tillväxtpropositionen\r\n(prop. 1990/91:87) i februari, dvs. ungefär\r\nsamtidigt med energipropositionen. Båda\r\npropositionerna har beretts parallellt av\r\nnäringsutskottet, och riksdagen kommer att\r\nslutbehandla dem inom den närmaste tiden.</pre><pre>Under våren har en särskild utredare arbetat med\r\nfrågan om den nya myndighetens organisation. I\r\ndirektiven till utredaren (dir. 1991:15) framhölls att\r\nde förslag till åtgärder som lades fram i\r\nenergipropositionen kommer att innebära vissa\r\nytterligare uppgifter för myndigheten. Behovet av\r\npersonalresurser för dessa uppgifter beaktades\r\nockså i direktiven.</pre><pre>Anf. 259 KRISTER SKÅNBERG (mp):</pre><pre>Herr talman! Jag får tacka industriministern för\r\nsvaret. Jag har via industridepartementet tagit del\r\nav utredarens förslag och också av ett särskilt\r\nyttrande från generaldirektören i statens\r\nenergiverk.</pre><pre>Det behövs en ökad långsiktighet i energipolitiken.\r\nDet har saknats länge. Jag tycker att det är\r\nansvarslöst av regering och riksdag att det har varit\r\npå det sättet. Under tiden har i stället de stora\r\nkraftföretagen med Vattenfall i spetsen drivit en\r\negen energipolitik. Det har egentligen inte gynnat\r\nnågra satsningar på vare sig effektivare\r\nenergianvändning eller förnybara och miljövänliga\r\nbränslen, även om man har talat mycket om det.</pre><pre>Man har under några år studerat och lärt sig en del\r\nom vad som behövs och hur man kan göra. Men det\r\nbreda arbetet har inte kommit i gång. Både från\r\nVattenfalls och Sydkrafts sida verkar man nu vara\r\nmycket tveksam, eller rent av avvisande till\r\nkraftfulla satsningar på effektivare\r\nenergianvändning. Jag har träffat representanter\r\nför energiverk ute i kommunerna de senaste\r\ndagarna. De säger sig ha fått signaler från t.ex.\r\nSydkraft att nu gäller det att sälja kraft igen. Detta\r\när mycket allvarligt.</pre><pre>Däremot har de grupper på Vattenfall och statens\r\nenergiverk som har ansvaret för effektivare\r\nenergianvändning enligt min uppfattning tagit sitt\r\nansvar. Det är viktigt att dessa personers kunnande\r\noch erfarenhet nu tas till vara i det nya verket.</pre><pre>Min fråga är: Tänker sig industriministern ett\r\nnäringspolitiskt verk som i detta avseende är en\r\nmålmedveten, kraftfull, energisk aktör, eller skall\r\nverket bli mera av en bidragsgivare och utredare,\r\nsom betraktar vad som händer och låter det ske?</pre><pre>Anf. 260 Industriminister RUNE MOLIN\r\n(s):</pre><pre>Herr talman! Krister Skånberg var med vid\r\nnäringsutskottets behandling av dessa frågor, och\r\nhan känner till intentionerna i propositionen. De är\r\nnaturligtvis att vi skall fullgöra de uppgifter som vi\r\nhar lagt fram för riksdagen i energipropositionen\r\noch tillväxtpropositionen.</pre><pre>Anf. 261 KRISTER SKÅNBERG (mp):</pre><pre>Herr talman! Texten i propositionen är lovande på\r\nså sätt att man uttryckligen talar om att man skall\r\nsatsa på förnybara bränslen och effektivare\r\nenergianvändning, även om där sägs att man kan\r\ntvingas använda även fossila bränslen osv. Från\r\nmiljöpartiets sida hade vi efterlyst mera kraftfulla\r\nskrivningar. Men det som står är, om det kan\r\nförverkligas, hoppingivande. Frågan är då hur det\r\nnya näringspolitiska verket aktivt skall kunna\r\nmedverka till att fullfölja dessa intentioner.</pre><pre>När jag läser handlingarna noterar jag att den som\r\nhar lämnat ett särskilt yttrande är tveksam till om\r\nden nya organisationen blir tillräckligt slagkraftig,\r\nom den verkligen innebär att man kommer att\r\nagera. Det gör mig bekymrad.</pre><pre>Jag vill fråga industriministern ännu en gång: Är\r\ndet meningen att det nya verket skall agera eller\r\niaktta?</pre><pre>Överläggningen var härmed avslutad.</pre><pre>43 § Svar på frågorna 1990/91:631 och 632 om\r\narbetslösheten i Norrbottens och Gävleborgs län</pre><pre>Anf. 262 Arbetsmarknadsminister MONA\r\nSAHLIN (s):</pre><pre>Herr talman! Bengt Hurtig har frågat mig vilka\r\nåtgärder regeringen avser att vidta för att reducera\r\narbetslösheten i Norrbotten.</pre><pre>Bertil Måbrink har frågat mig om jag avser att\r\ntillföra ytterligare resurser till Gävleborg utöver de\r\ni kompletteringspropositionen aviserade medlen.</pre><pre>Jag besvarar båda frågorna i ett sammanhang.</pre><pre>För att långsiktigt värna den fulla sysselsättningen\r\nkrävs en god ekonomisk utveckling genom ökad\r\ntillväxt och bekämpning av inflationen. Det kräver\r\nen fortsatt stram finanspolitik.</pre><pre>Som ett led i denna politik ingår Rehnberg-\r\ngruppens arbete, vilket verksamt har bidragit till att\r\npris- och lönekostnadsutvecklingen nu ser ut att\r\nkunna dämpas. Regeringen har vidare nyligen\r\nfattat beslut om att knyta den svenska kronan till\r\necun samt att föreslå en sänkning av momsen på\r\nmat.</pre><pre>I nuvarande konjunkturläge har antalet varsel ökat\r\nmycket snabbt. Omfattande strukturförändringar\r\nmed personalminskningar och nedläggningar har\r\nfått till följd att 97 000 personer, eller 2,1 % av\r\narbetskraften, var arbetslösa i slutet av april. I\r\nskogslänen var arbetslösheten 2,7 %.\r\nArbetslösheten i genomsnitt för riket har därmed\r\nstigit med en procentenhet jämfört med samma\r\nmånad förra året. Vid en internationell jämförelse\r\nhar vi en mycket låg men för Sverige oacceptabel\r\nnivå på arbetslsheten. Jag är väl medveten om att\r\nproblemen på arbetsmarknaden är störst i\r\nNorrbottens och Gävleborgs län.</pre><pre>Regeringen har i årets kompletteringsproposition\r\n(1990/91:150) föreslagit en mycket kraftig\r\nförstärkning av de arbetsmarknadspolitiska\r\nåtgärderna, främst med inriktning mot\r\nutbudsstimulerande insatser.</pre><pre>Förutsättningen för en ökad produktivitet, som\r\nställer krav på en ökad flexibilitet och\r\nförändringstakt, är att arbetskraftens\r\nutbildningsnivå höjs. Det gäller därför framför allt\r\natt stärka kompetensutvecklingen i näringslivet och\r\noffentlig verksamhet och samtidigt erbjuda aktiva\r\ninsater för dem som blivit arbetslösa.</pre><pre>Utbildningsvikariaten är den åtgärd som jag tror\r\noch hoppas mycket på. Den ger arbetsgivarna\r\nmöjlighet att göra de nödvändiga satsningarna på\r\npersonalutbildning. Samtidigt ger den de arbetslösa\r\nungdomarna en chans att få arbetslivserfarenhet\r\noch därmed ökad kompetens, så att de står rustade\r\ninför nästa uppgång i konjunkturen.</pre><pre>När det gäller fördelningen av resurserna för de\r\narbetsmarknadspolitiska åtgärderna är det helt och\r\nhållet AMS ansvar att fördela dem med hänsyn\r\ntaget till behovet i olika delar av landet.</pre><pre>Någon definitiv fördelning är inte gjord, eftersom\r\nriksdagen ännu inte har fattat beslut om alla medel\r\nför arbetsmarknadspolitiska insatser under nästa\r\nbudgetår.</pre><pre>Några ytterligare resurser utöver vad som är\r\naviserat i budgetpropositionen och\r\nkompletteringspropositionen avser regeringen inte\r\natt anslå. Det viktiga är nu att en samordning av\r\nresurserna sker på regional och lokal nivå. Likaså\r\natt samverkan sker såväl mellan de olika\r\nlänsmyndigheterna som med näringslivet och den\r\noffentliga sektorn.</pre><pre>Anf. 263 BENGT HURTIG (v):</pre><pre>Herr talman! Jag får tacka för svaret. Jag har litet\r\nsvårt att se hur den strama finanspolitiken,\r\nRehnbergsuppgörelsen och anknytningen till ecun\r\nskulle ha kunnat få några effekter i Norrbotten i\r\nform av större intresse för investeringar där.\r\nTecknen tyder snarare på att det går i motsatt\r\nriktning. Den strama finanspolitiken har inneburit\r\natt man har betydligt mindre resurser i\r\nkommunerna och i landstinget för att fullgöra sina\r\nuppgifter.</pre><pre>Vi har i dag fått siffror om ungdomsarbetslöshet på\r\n20 % i Karesuando, 10,7 % i Gällivare, 11,7 % i\r\nKiruna och 10,2 % i Övertorneå för ungdomar\r\nmellan 18 och 24 år. Jag anser att det är förödande\r\nför utvecklingen om vi på något sätt accepterar\r\nsådana nivåer, som närmar sig rena EG-nivåer.</pre><pre>Jag tycker givetvis att utbildningsinsatser är bra,\r\nmen man måste också noga följa upp att dessa\r\ninsatser blir meningsfulla. Jag har haft\r\ntelefonsamtal från personer som får utbildningar i\r\nsådant som de redan tidigare varit utbildade på och\r\narbetat i många år med. Utbildningen måste\r\nbedrivas med syfte att verkligen åstadkomma en\r\nförbättring och en utveckling av arbetskraften. Jag\r\nhar för min del också tyckt att vi börjar komma i\r\nden situationen att arbetsmarknadsåtgärder i form\r\nav beredskapsarbeten blir nödvändiga. Vi har\r\nbehov av satsningar på infrastruktur, gator och\r\nvägar, järnvägar och offentliga byggnader i den här\r\ndelen av landet, något som kan ge en hel del jobb\r\nåt de ca 16 % av byggnadsarbetarna som för\r\nnärvarande är arbetslösa.</pre><pre>Anf. 264 BERTIL MÅBRINK (v):</pre><pre>Herr talman! Jag tackar arbetsmarknadsministern\r\nför svaret. Utöver vad Bengt Hurtig har sagt kan\r\njag här peka på att även när vi har s.k.\r\nhögkonjunktur i vårt land ligger arbetslösheten\r\nhögre i exempelvis mitt hemlän, i Norrlandslänen\r\noch i Bergslagen än vad den gör i andra delar av\r\nlandet. Jag vill speciellt understryka att situationen\r\när dålig för kvinnorna och ungdomen även vid\r\nhögkonjunktur. Även då är det en hög arbetslöshet\r\ninom de här två kategorierna.</pre><pre>Som Mona Sahlin säger i sitt svar har skogslänen i\r\nnuvarande situation en hög arbetslöshet jämfört\r\nmed riket i dess helhet, och då är trycket på just\r\nkvinnorna och ungdomen ännu hårdare. Sandviken\r\nhar snart inga unga tjejer kvar, eftersom det inte\r\nfinns några jobb där. De tvingas ned till de s.k.\r\növerhettade områdena, och det är ingen bra\r\nsituation. Det är bra att man då satsar på\r\nutbildning, men jag tror inte att det är tillräckligt\r\nför våra län.</pre><pre>Jag är litet besviken över att Mona Sahlin här sade\r\natt resurser utöver vad som har anslagits i\r\nbudgetpropositioen och\r\nkompletteringspropositionen inte skall tillföras.\r\nSom bekant begärde AMS 10 miljarder kronor och\r\nfick något över 6 miljarder. Jag tycker nog att\r\narbetsmarknadsministern borde kunna ge ett\r\nbesked att om inte de åtgärder som redovisas för att\r\nklara situationen i Gävleborgs län, speciellt när det\r\ngäller kvinnor och ungdom, inte hjälper, skall\r\nregeringen vara beredd att tillföra ytterligare\r\nresurser.</pre><pre>Anf. 265 Arbetsmarknadsminister MONA\r\nSAHLIN (s):</pre><pre>Herr talman! Får jag först säga till Bengt Hurtig att\r\nefter anknytningen till ecun har räntorna gått ned\r\nganska ordentligt. Jag tycker att Bengt Hurtig\r\nnågot kunde efterforska hur mycket lägre räntor\r\nbetyder också i Norrbotten för möjligheterna att\r\ninvestera liksom också hur mycket en sänkning av\r\nräntorna betyder för dem som bor där och för deras\r\nboendekostnader.</pre><pre>Annars vill jag understryka och instämma i mycket\r\nav det som både Bengt Hurtig och Bertil Måbrink\r\nsade. Allt det tal som förekommer om den låga\r\narbetslösheten i landet som helhet är förrädiskt,\r\neftersom vi vet att arbetslösheten drabbar vissa\r\ngrupper, framför allt ungdomar, och vissa regioner,\r\nbl.a. Norrbotten och Gävleborg.</pre><pre>Det är därför som vi inte heller bara kan se till\r\narbetsmarknadspolitiken. För att klara av\r\nutvecklingen måste vi också se hur\r\nindustripolitiken, regionalpolitiken, utbildningen\r\noch investeringarna i infrastruktur gestaltar sig på\r\nde berörda orterna. Jag vill också betona behovet\r\nav att regionalt och lokalt ha en överblick över och\r\nsamordning av alla dessa insatser. Jag vet att båda\r\nde här länen, som dess värre har en lång erfarenhet\r\nav bekämpning av arbetslösheten, är duktiga på att\r\nhitta nya och okonventionella metoder.</pre><pre>Jag hoppas att jag i dessa avseenden också\r\nfortsättningsvis skall kunna bidra med extra\r\ninsatser för den typ av utveckling som vi för\r\nnärvarande arbetar för.</pre><pre>Jag vill också säga att det inte är tillräckligt med\r\nutbildning. Det vet även regeringen. Det är därför\r\nsom AMS nu också har fått möjlighet att använda\r\nalla de åtgärder som man har på det sätt som man\r\ntycker är mest lämpligt i varje region. Men\r\nutbildningsnivån är låg i inte minst de två län som\r\nde två frågorna berör. Inte minst kvinnornas behov\r\nav att få vidga sin kompetens är stort.</pre><pre>Jag vill till sist säga att jag inte nu har något beslut\r\ni regeringen om ytterligare resurser att redovisa.\r\nMen som jag också tidigare har sagt måste en\r\nansvarsfull regering -- förhoppningsvis en\r\nsocialdemokratisk sådan -- i den mån\r\narbetsmarknaden utvecklas annorlunda under\r\nhösten se över medelsbehoven på detta område.</pre><pre>Anf. 266 BENGT HURTIG (v):</pre><pre>Herr talman! För 20 år sedan hade vi 50 000\r\nungdomar i Norrbottens län. Om utvecklingen\r\nfortsätter som hittills är vi snart nere i 30 000\r\nungdomar. Skulle vi så småningom få en litet bättre\r\nkonjunktur, kan detta tillsammans med det ökade\r\nantalet äldre innebära att vi får brist på arbetskraft\r\noch svårigheter att upprätthålla servicen i vissa\r\nkommuner.</pre><pre>För närvarande går mellan 10 och uppemot 20 %\r\narbetslösa, och vi vet att både pojkar och flickor\r\nmår psykiskt dåligt av detta. Det leder också till en\r\nökning av alkoholkonsumtionen. Detta har visats\r\nbl.a. i en doktorsavhandling som kom för något år\r\nsedan. Man kan alltså inte ta lätt på dessa problem\r\noch hoppas att de blir lösta med övergripande\r\nnationalekonomiska metoder. De måste i stället\r\nföljas med stor nogrannhet, och nödvändidga\r\nåtgärder måste vidtas så snart som möjligt.\r\nUngdomsarbetslösheten ligger på en helt\r\noacceptabel nivå.</pre><pre></pre><pre>Anf. 267 BERTIL MÅBRINK (v):</pre><pre>Herr talman! Jag tackar för den sista\r\nkompletteringen som arbetsministern gjorde. Jag\r\ntolkar det som att det här finns en möjlighet att få\r\nytterligare resurser.</pre><pre>Gävleborg har den lägsta utbildningsgraden av\r\nsamtliga län i vårt land. Bara det säger att det måste\r\ntill ordentliga resurser på utbildningsområdet.\r\nSedan finns det ett annat problem, som har uppstått\r\nförst nu, nämligen att den offentliga sektorn i ett\r\nsådant län som Gävleborg, som har haft betydelse\r\ninte minst för kvinnorna när det gäller att få arbete,\r\nhar börjat minska sin personalstyrka. Det rör sig\r\nom 800 personer. Det är ytterligare ett argument\r\nsom man inte bara kan bortse från.</pre><pre>Vi hoppas också att vi får en ansvarsfull regering till\r\nhösten och att det då tillförs ytterligare resurser.</pre><pre>Överläggningen var härmed avslutad.</pre><pre>44 § Svar på fråga  1990/91:643 om\r\nberedskapsarbeten</pre><pre>Anf. 268 Arbetsmarknadsminister MONA\r\nSAHLIN (s):</pre><pre>Herr talman! Karl-Erik Persson har frågat mig om\r\njag delar arbetsmarknadsutskottets mening från\r\nmars i år att beredskapsarbeten kan vara den mest\r\nändamålsenliga åtgärden för vissa grupper av\r\narbetslösa.</pre><pre>I dag är det en allmän strävan från statsmakternas\r\nsida att styra arbetsmarknadspolitiken med mål i\r\nstället för med regler. Den nya åtgärdsstrukturen\r\ninom arbetsmarknadspolitiken är ett uttryck för\r\ndenna målsättning.</pre><pre>En effekt av målstyrningen är att riksdagens,\r\nregeringens och arbetsmarknadsverkets roller\r\nförändras. I den nya modellen skall statsmakterna\r\nange målen medan arbetsmarknadsstyrelsen både\r\nhar friheten och ansvaret att fördela resurserna på\r\nlänen och olika grupper på arbetsmarknaden samt\r\nutforma en lämplig arbetsmetodik. Meningen är att\r\ndet ytterst skall vara den lokala arbetsförmedlingen\r\nsom skall disponera huvuddelen av de\r\narbetsmarknadspolitiska resurserna. Det får till\r\nföljd att det blir arbetsförmedlingen som, utifrån\r\nstatsmakternas riktlinjer, avgör vilken åtgärd som\r\när lämpligast i varje enskilt fall.</pre><pre>I sitt arbete skall förmedlingen hävda arbetslinjen.\r\nDenna princip bygger på en självklarhet, nämligen\r\natt ett riktigt arbete eller en utbildning är att\r\nföredra framför ett beredskapsarbete.</pre><pre>När det inte finns något arbete att erbjuda och\r\narbetsmarknadsutbildning inte är den mest\r\nändamålsenliga åtgärden, måste naturligtvis andra\r\nåtgärder som exempelvis beredskapsarbete\r\ntillgripas. Jag vill även påminna om att riksdagen\r\nför nästa budgetår har anslagit mycket stora\r\nresurser som bör tillgodose de olika behoven hos de\r\narbetssökande.</pre><pre>Jag vill dock avsluta med att understryka att\r\narbetsförmedlingens insatser för en arbetssökande\r\ninte får stanna vid ett beredskapsarbete, utan\r\nåtgärden måste självklart följas upp med antingen\r\nett arbetserbjudande, en\r\narbetsmarknadsutbildning eller annan lämplig\r\nåtgärd.</pre><pre>Anf. 269 KARL-ERIK PERSSON (v):</pre><pre>Herr talman! Jag får tacka\r\narbetsmarknadsministern för svaret.</pre><pre>Jag delar helt och fullt det sista statsrådet sade, dvs.\r\natt åtgärderna får inte stanna enbart vid\r\nberedskapsarbeten. Men låt mig få rätta en sak i\r\nsammanhanget. Arbetsmarknadsutskottet talade\r\ninte om att det skulle vara mest ändamålsenligt med\r\nberedskapsarbeten. Frågan bygger egentligen på\r\natt det i kompletteringspropositionen inte står\r\nnågot om beredskapsarbeten. Den 27 mars tog\r\nriksdagen ställning till arbetsmarknadsutskottets\r\nbetänkande 11. I det betänkandet talas det om\r\nberedskapsarbeten för vissa grupper. Riksdagen\r\nslog fast att man inte skulle underskatta betydelsen\r\nav beredskapsarbete.</pre><pre>Nu satsas rätt och slätt på utbildning och mycket\r\nlitet på övriga delen. Vi är inte emot utbildning.\r\nMen frågan är vad som händer efter utbildningen.\r\nMånga kommer nu i denna situation. Risken finns\r\natt det blir en genomströmningsarbetslöshet. Vi\r\nskall också vara medvetna om att i dagarna lämnar\r\nen stor grupp ungdomar gymnasieskolan och skall\r\nut på arbetsmarknaden. Vi har också de som har\r\nfullgjort sin värnpliktstjänstgöring och som skall ut\r\noch konkurrera på arbetsmarknaden. Dessa\r\ngrupper skall ha meningsfulla och bra\r\nberedskapsarbeten.</pre><pre>Det finns en risk att vi kommer att få världens bäst\r\nutbildade arbetslösa i vårt land om inte något görs.\r\nJag tycker, precis som det står i utskottets\r\nbetänkande, att för vissa grupper är\r\nberedskapsarbeten ett bra alternativ tills det skapas\r\nfasta arbeten.</pre><pre>Anf. 270 Arbetsmarknadsminister MONA\r\nSAHLIN (s):</pre><pre>Herr talman! Jag betonar att utskottet skrev i\r\nbetänkandet att det var viktigt att stödja\r\ninflationsbekämpningen genom en aktiv\r\narbetsmarknadspolitik i form av\r\nkompetenshöjande insatser, t.ex. utbildning, och\r\nandra offensiva åtgärder samt någon form av\r\nberedskapsarbeten.</pre><pre>Jag vill också understryka det jag sade i svaret och\r\nsom jag inte vet om Karl-Erik Persson riktigt\r\nförstod. Karl-Erik Persson säger att regeringen\r\nsatsar litet på beredskapsarbeten. Jag har sagt att\r\nregeringen har förändrat hela anslagsstrukturen så\r\natt det ankommer på AMS och den lokala\r\narbetsförmedlingen att i varje enskilt fall välja den\r\nåtgärd som är den riktiga. Det är väl så långt man\r\nkan komma när det gäller att ta hänsyn till den\r\nenskilda individens behov och vad han eller hon\r\nbehöver för att snabbast möjligt få erfarenhet eller\r\nutbildning, för ett riktigt arbete. I den arsenalen av\r\nåtgärder finns beredskapsarbeten. De skall\r\nanvändas om det är den åtgärd som\r\narbetsförmedlingen bedömer som mest lämplig.</pre><pre>Jag vill dock understryka att det inte alls är alldeles\r\nsjälvklart att det är så lika enkelt eller ens lika\r\nriktigt i dag som för 20 år sedan att satsa så mycket\r\npå beredskapsarbeten. Det är ett annat ekonomiskt\r\nläge i kommunerna. Precis som Karl-Erik Persson\r\nsjälv underströk är det många som har för låg\r\nutbildning och som i första hand skall pröva\r\nberedskapsarbeten om det inte finns annat arbete\r\natt tillgå.</pre><pre>Anf. 271 KARL-ERIK PERSSON (v):</pre><pre>Herr talman! Om jag inte förstår det här eller ej är\r\negentligen ointressant. Det intressanta är att de\r\nsom skall handha de medel som står till förfogande\r\nförstår vilka möjligheter de skall satsa på.</pre><pre>Det är kompletteringspropositionens innehåll när\r\ndet gäller arbetsmarknadspolitiker som jag tycker\r\när för liten i förhållande till de siffror som finns när\r\ndet gäller arbetslösheten. Jag tror också att Mona\r\nSahlin känner till att det finns meningsfulla arbeten\r\ni kommunerna. Det är kommunernas möjligheter\r\ntill aktiva åtgärder som är begränsade. Därför\r\nkommer det att bli problem i kommunerna när den\r\nhöga arbetslösheten skall tas om hand och\r\nkommunerna inte får fortsatta medel. Att medlen\r\nsedan kan användas på olika sätt sägs det inte så\r\nmycket om i kompletteringspropositionen. Där\r\ntalar man i stort sett endast om utbildning. Jag är\r\ninte emot utbildning, men jag tror inte att det\r\nräcker för vissa grupper.</pre><pre>Överläggningen var härmed avslutad.</pre><pre>45 § Svar på fråga  1990/91:675 om\r\nsysselsättningen i Avesta m.fl. bruksorter</pre><pre>Anf. 272 Arbetsmarknadsminister MONA\r\nSAHLIN (s):</pre><pre>Herr talman! Lars-Ove Hagberg har frågat mig\r\nvilka åtgärder regeringen tänker vidta för att skapa\r\narbete i Avesta, Långshyttan, Degerfors och\r\nTorshälla med anledning av beskedet från Avesta\r\nAB om att 800 jobb skall bort inom koncernen.</pre><pre>Nuvarande konjunkturläge med omfattande\r\nstrukturförändringar och krav på rationaliseringar\r\nmed personalminskningar och nedläggningar som\r\nföljd innebär att antalet varsel ökar snabbt.</pre><pre>Avesta AB, som planerar omfattande\r\nrationaliseringar, spelar en central roll för\r\nsysselsättningen på de fyra nämnda orterna.\r\nEventuella uppsägningar från företaget får\r\nallvarliga konsekvenser i Avesta, Långshyttan,\r\nDegerfors och Torshälla. För att möta denna\r\nsituation är det nödvändigt med både kort- och\r\nlångsiktiga åtgärder.</pre><pre>Målet för den nuvarande ekonomiska politiken,\r\nsom ger goda förutsättningar för en ökad\r\nproduktivitet och tillväxt samtidigt som inflationen\r\nbekämpas, är full sysselsättning. Mot slutet av året\r\nförväntas en vändning av konjunkturen vilken med\r\nen viss fördröjning kommer att få en positiv\r\ngenomslagskraft på arbetsmarknaden.</pre><pre>Denna bedömning grundar sig på att pris- och\r\nlönekostnadsutvecklingen har dämpats de senaste\r\nmånaderna. Rehnberggruppens arbete har haft\r\ninflytande på de avtal som slutits på\r\narbetsmarknaden. Det av regeringen nyligen tagna\r\nbeslutet om kronans anknytning till ecun samt\r\nförslaget om sänkt moms på mat är ytterligare\r\nåtgärder som påverkar den ekonomiska\r\nutvecklingen i Sverige.</pre><pre>I avvaktan på denna konjunkturförändring är det\r\nviktigt att statens såväl regionalpolitiska som\r\narbetsmarknadspolitiska instrument används på ett\r\nför både samhället och den enskilda människan\r\neffektivt och bra sätt. En samordning mellan olika\r\nlänsorgan, kommuner, företag och fackliga\r\norganisationer måste komma till stånd. Kunskap\r\nmåste tas fram om inom vilka branscher\r\nnäringslivet kan breddas och vilken kompetens hos\r\narbetskraften denna breddning av\r\narbetsmarknaden kräver.</pre><pre>Regionalpolitiskt har länsstyrelserna både ansvar,\r\nbefogenheter och resurser för att snabbt starta ett\r\nutvecklingsarbete. Vidare ingår Avesta permanent\r\ni stödområde 2, och Degerfors är temporärt t.o.m.\r\njuni 1992 inplacerat i stödområde.</pre><pre>Mot den ökande arbetslösheten har regeringen i\r\nkompletteringspropositionen (1990/91:150)\r\nföreslagit ökade insatser om drygt 6 miljarder\r\nkronor till aktiva åtgärder under nästa budgetår.\r\nDe skall främst användas till kompetenshöjande\r\ninsatser som arbetsmarknadsutbildning och\r\nutbildningsvikariat.</pre><pre>Självfallet kommer detta orterna Avesta,\r\nLångshyttan, Degerfors och Torshälla till del.</pre><pre>Det är arbetsmarknadsstyrelsen som gör\r\nfördelningen av de arbetsmarknadspolitiska\r\nmedlen inte bara mellan de olika länen utan även\r\nmellan olika grupper på arbetsmarknaden och\r\nbranscher utifrån de övergripande mål som\r\nstatsmakterna fastställt.</pre><pre>De pågående strukturrationaliseringarna innebär\r\natt det uppstår strukturproblem som man måste ta\r\nsig igenom. Enligt länsarbetsnämnderna i berörda\r\norter finns det en beredskap för eventuella\r\nuppsägningar från det aktuella företaget. Det gäller\r\nframför allt kompetenshöjande utbildning.</pre><pre>Anf. 273 LARS-OVE HAGBERG (v):</pre><pre>Herr talman! Jag tackar för svaret. Det är ju under\r\nkort tid nu som vi i Dalarna har mött flera varsel.\r\nMan kan säga att allt detta händer inom\r\nbasindustrierna i Ludvika och Avesta. Detta är\r\nnaturligtvis förödande för Avesta AB med dess\r\ndominerande ställning på minst fyra bruksorter. Ett\r\nstort bolag strukturrationaliserar hastigt etappvis,\r\noch ingenting händer i stället. Detta är allvarligt i\r\ndet här läget. Det gäller 200--300 arbeten i Avesta\r\noch Långshyttan samt 300 arbeten i Degerfors,\r\nsäger man.</pre><pre>För Avesta kommun, som ligger mig närmast,\r\ngäller det inte bara järnverket utan även posten,\r\nsom har försvunnit, och SJ. Regeringen har ett visst\r\nansvar här och dessutom ett visst ekonomiskt\r\nansvar för landstingens verksamhet. Nu hotas t.ex.\r\nverksamheten vid lasarettet i Avesta. Det är\r\nförödande.</pre><pre>När det gäller investeringar i infrastukturen går de\r\noss förbi. Om man skall bygga en järnväg till\r\nDalarna för snabbtåg, då skall den gå förbi Avesta.\r\nAvesta är som kommun oerhört utsatt och befinner\r\nsig i ett oerhört allvarligt läge. Man behöver\r\nextraordinära insatser från regeringens sida. Det\r\nkrävs nya arbeten. Både på kort och lång sikt är det\r\nnya arbeten det handlar om. Vem skall fixa dessa\r\njobb?</pre><pre>Det handlar naturligtvis även om utbildning. Det är\r\njättebra med en bred utbildning, men när man är\r\nklar med utbildningen skall det finnas arbete. Är\r\ndet marknaden som skall fixa de offensiva\r\nsatsningarna. Det måste vara någonting alldeles\r\nspeciellt för Avesta, annars försvinner den orten,\r\nsom industriort, från kartan snart. Har regeringen\r\nnågonting som kan ge Avesta ett hopp?</pre><pre>Anf. 274 Arbetsmarknadsminister MONA\r\nSAHLIN (s):</pre><pre>Herr talman! Får jag bara understryka att både jag\r\noch regeringen är mycket väl medvetna om vilket\r\njobbigt och allvarligt läge Avesta befinner sig i. Det\r\när bl.a. därför som man är inplacerad i stödområde\r\n2. Man skall även den vägen kunna få möjligheter\r\natt bistå, satsa och utveckla företagen regionalt.</pre><pre>Än så länge är arbetslösheten just nu i Avesta\r\n1,9 %, dvs. klart under genomsnittet för landet.\r\nMen precis som Lars-Ove Hagberg påpekar har\r\nman många varsel, drygt 1 000 just nu, efter vad jag\r\nhar fått fram. Men alla varsel leder inte till\r\nuppsägningar. Vi har ett exempel i Långshyttan där\r\ndet var 150 varsel, varav 25 ledde till uppsägning.\r\nDen typen av strukturomvandlingar av ett helt län\r\nmed bruksorter skapar långsiktigt stora problem,\r\nsom också Lars-Ove Hagberg påpekar.</pre><pre>Samhället präglas av traditionella mansyrken.\r\nArbetslösheten har ökat med 70 % för männen och\r\nmed 23 % för kvinnorna, och det speglar ju den\r\nensidiga arbetsmarknaden. Det är därför man nu\r\nsätter in ökade resurser, bl.a. till utbildning och\r\nkompetensutveckling. Det skall tillsammans med\r\ndet som regional- och industripolitiken kan bidra\r\nmed skapa bättre förutsättningar i Avesta.\r\nKunskapen finns i den här delen av landet.\r\nResurserna och förutsättningarna måste staten,\r\nlänsmyndigheterna och företagen bidra med.</pre><pre>Anf. 275 LARS-OVE HAGBERG (v):</pre><pre>Herr talman! Ja, men detta känns så oerhört\r\nhopplöst, t.ex. beträffande södra Dalarna. Det kan\r\nju knappast bero på låga löneavtal, ecun eller\r\nnågonting annat.</pre><pre>Det är inte bara detta att Avesta ligger Bergslagen,\r\nutan det ligger i kläm mellan olika centra här. Det\r\när därför jag talar om extraordinära åtgärder. Man\r\nåker förbi Avesta på olika sätt. Man klagar mycket\r\nbittert i den här regionen över detta. Man har under\r\nlång tid byggt hela sin verksamhet på Avesta AB.\r\nVad kan regeringen göra?</pre><pre>Arbetsmarknadsministern har ansvar för sitt\r\nområde, men vad är det för industrisatsningar och\r\nandra satsningar som kan ske där? Man ser en\r\nminskning av den offentliga verksamheten när det\r\ngäller landstinget och lasarettet. Det är ännu mer\r\nförödande i dagens läge. Det jag får fram nu är att\r\nde politiska makthavarna i samhället inte kan ge\r\nmänniskorna något besked. Det tror jag ökar\r\npolitikerföraktet i samhället.</pre><pre>Anf. 276 Arbetsmarknadsminister MONA\r\nSAHLIN (s):</pre><pre>Herr talman! Får jag understryka, och det tror jag\r\nLars-Ove Hagberg är väl medveten om, att jag inte\r\ni någon gömma på arbetsmarknadsdepartementet\r\nhar ett kassaskåp med industriarbeten som jag kan\r\nplocka fram vid lämpligt tillfälle. Jag har ansvaret\r\nför att se till den ekonomiska utvecklingen, t.ex.\r\nräntorna, som man inte får underskatta när det\r\ngäller dessa orter i Bergslagen. Ju lägre de är och\r\nju mindre av klippsatsningar, desto mer får man av\r\nindustriella satsningar som är lönsamma och som\r\ngynnar hela vår industri. Staten måste\r\ntillhandahålla medel, resurser, ansvar och\r\nförutsättningar, men kunskapen och ansvaret skall\r\nläggas i handen på regionerna. Jag vet att det pågår\r\nmycket arbete på de här orterna. I den mån\r\nregeringen och statsmakterna kan bidra till den här\r\nutvecklingen gör vi det också och kommer att göra\r\ndet i fortsättningen. Men underskatta inte de\r\nlångsiktiga satsningarna som räntorna! Därför har\r\näven ecun betydelse för en liten ort som\r\nLångshyttan.</pre><pre>Anf. 277 LARS-OVE HAGBERG (v):</pre><pre>Herr talman! Vi skall inte ha någon ekonomisk\r\ndebatt, men det kan också vara oerhört farligt att\r\nknyta sig till marken, som man gör med ecun. Det\r\nkan även slå tillbaka. Vi är inte säkra på det. Just\r\nnu är det lägre räntor och bättre investeringsklimat.</pre><pre>Jag hade naturligtvis någonstans hoppats att en\r\nsocialdemokratisk minister ändå skulle säga att nu\r\nhar vi dessa AP-fonder och vi skall försöka att tänja\r\nså långt vi kan i Statsföretags ansvar när\r\nJonssonföretaget Avseta AB sviker den här\r\nmarknaden så kapitalt. Men det kanske var detta\r\nsom skulle kunna vara räddningen på medellång\r\nsikt. På kort sikt behövs det mycket\r\nutbildningsinsatser, det behövs insatser från\r\nlänsstyrelsen för att se till att människor inte\r\nbehöver gå arbetslösa en längre tid när de är\r\nberedda att nya jobb.</pre><pre>Men vad händer i nästa skede? Där ser jag inga\r\naktörer på marknaden som kan komma in. Det\r\nfinns för närvarande inga lämpliga aktörer där. De\r\naktörer som finns gör praktiskt taget ingenting utan\r\nde lägger ned.</pre><pre>Överläggningen var härmed avslutad.</pre><pre>46 § Svar på fråga  1990/91:582 om\r\ntaxiverksamheten</pre><pre>Anf.278 Kommunikationsminister GEORG\r\nANDERSSON (s):</pre><pre>Herr talman! Berndt Ekholm har frågat mig vilka\r\nåtgärder jag är beredd att vidta för att komma till\r\nrätta med de kraftiga prishöjningarna i\r\ntaxibranschen, förbättra kundens möjligheter till\r\nprisjämförelser och motverka utvecklingen av\r\noseriös verksamhet. Bakgrunden till frågan är att\r\ntransportrådet nyligen lämnat en rapport om hur\r\navregleringen fallit ut under det första halvåret.</pre><pre>Före avregleringen av taxi förekom många\r\nklagomål över taxibranschens sätt att sköta\r\nverksamheten, särskilt i storstadsområdena.\r\nKlagomålen gällde framför allt svårigheterna att\r\nkomma fram till beställningscentralerna och att\r\növer huvud taget få tag i taxi vissa tider. Vidare\r\nställde vissa större kundgrupper krav på att\r\ntaxitrafiken skulle stå till tjänst med bättre service,\r\nstörre kapacitet och tillgänglighet, samverkan med\r\nandra färdmedel och möjlighet att utföra nya\r\ntransportuppdrag.</pre><pre>Bakom beslutet om avreglering låg ett\r\nkonstaterande av att regleringen var ett trubbigt\r\nmedel att uppnå en god trafikförsörjning och ett\r\nhinder för de nya idéer som började utvecklas inom\r\ntaxibranschen. Det på sikt gynnsammaste för\r\ntaxibranschens utveckling mot större effektivitet\r\noch serviceförmåga bedömdes vara att det\r\nskapades en konkurrenssituation genom en friare\r\netableringsrätt och taxesättning.</pre><pre>Av transportrådets rapport framgår att taxiresorna\r\nblivit dyrare och att prisjämförelser mellan olika\r\ntaxiföretag är svåra att göra. Rapporten visar\r\nemellertid att det viktigaste motivet för\r\navregleringen, nämligen en bättre tillgång på\r\ntaxibilar och en bättre service, har uppfyllts.</pre><pre>Avregleringen av taxi skedde för mindre än ett år\r\nsedan. Mot bakgrund av erfarenheterna från\r\ntidigare avregleringar på yrkestrafikområdet var\r\ndet att vänta att det skulle bli en viss turbulens\r\nunder en tid efter avregleringen. Utövarna inom\r\nbranschen och berörda myndigheter -- hit räknar\r\njag även trafikhuvudmännen, kommuner och\r\nlandsting som alla har fått uppgifter i det nya\r\nsystemet -- måste få pröva sig fram för att finna sina\r\nformer i detta.</pre><pre>Jag följer utvecklingen inom taxinäringen med\r\nintresse. Redan före avregleringen bestämdes att\r\nen uppföljning skulle ske av denna.\r\nTransportrådets rapport och andra rapporter om\r\nföljderna av avregleringen kommer att ligga till\r\ngrund för denna utvärdering. Jag räknar med att\r\ndet arbetet kan påbörjas redan under år 1991. Jag\r\när självfallet beredd att vidta åtgärder om\r\nutvärderingen visar att det föreligger behov därav.</pre><pre>Anf. 279 BERNDT EKHOLM (s):</pre><pre>Herr talman! Jag tackar först statsrådet för svaret.</pre><pre>Jag tror att många haft på känn det som\r\ntransportrådets utredning har verifierat, nämligen\r\natt taxis priser har gått upp mycket kraftigt. I\r\nsamband med det trafikpolitiska beslutet 1988, då\r\nbeslutet om avreglering fattades, framfördes det\r\nklagomål mot den höga nivån på taxan som då\r\nrådde, och det sades att ökad konkurrens skulle\r\nvara till gagn för kunderna. Hitintills har resultatet\r\nvar mycket magert. Jag kan inte låta bli att\r\nfilosofera något kring att marknadsekonomiska\r\nlösningar är bra, men de har trots allt sina\r\nbegränsningar. Detta är ett område som visar att\r\ndet finns begränsningar och att regleringar i viss\r\nutsträckning kan vara nödvändiga.</pre><pre>Vi kan nu se att taxi har utnyttjat situationen till att\r\nhöja sina priser. Mig förvånar det inte. Enligt\r\ntransportrådet har man höjt priserna med 15 %\r\nmedan kostnadsutvecklingen bara har varit 5 %.\r\nDetta gäller enbart andra halvåret 1990. Då är inte\r\nmomspålägget inräknat, eftersom det kom först\r\n1991.</pre><pre>Ser man till konsumentresorna har priserna ökat\r\nmed 19 % och i glesbygden med 25 %. Jag menar\r\natt avregleringen delvis har öppnat för dessa rejäla\r\nprishöjningar. Hur skall det för övrigt vara möjligt\r\natt uppnå en fungerande konkurrens i glesbygden\r\nmed kanske ett till tre företag? Hur skall det vara\r\nmöjligt att få en väl fungerande prisinformation när\r\nman har bråttom och skall välja en taxibil?</pre><pre>Visst finns det positiva effekter, bl.a. de som\r\nstatsrådet nämnde. Vi har exempelvis fått många\r\nfler bilar, särskilt i Stockholm. Nu har vi trots allt\r\nvalt avregleringsvägen. Jag noterar att statsrådet i\r\nsitt svar sade att det kommer att ske en utvärdering,\r\noch det är mycket positivt. Samtidigt är det bråttom\r\nmed åtgärder för en ökad prispress. Har statsrådet\r\nnågon åsikt om vilka åtgärder man kan tänkas vidta\r\nför att få ner priserna i glesbygden och kunna göra\r\nprisjämförelser osv.?</pre><pre>Anf. 280 Kommunikationsminister GEORG\r\nANDERSSON (s):</pre><pre>Herr talman! Det är, precis som Berndt Ekholm\r\npåpekar, ett bekymmer att priserna har gått upp.\r\nMan kan säga att det visat sig att den fria\r\nmarknaden inte har fungerat som vi hade hoppats,\r\nnämligen att en prispress skulle åstadkommas\r\ngenom konkurrens.</pre><pre>På Berndt Ekholms fråga kan jag svara att det gått\r\nrelativt kort tid och att vi inte än kan slutgiltigt\r\nbedöma om detta är ett bestående resultat. Jag\r\nhoppas fortfarande att den fria marknaden även\r\ninom trafiksektorn liksom på så många andra\r\nområden, skall visa sig få den effekten att man\r\ngenom konkurrens kan pressa priserna. Här gäller\r\ndet naturligtvis för kunderna att så långt möjligt ta\r\nreda på priset och ställa frågor. Det behövs en ökad\r\nprismedvetenhet. Här finns naturligtvis en ovana,\r\neftersom detta har varit en reglerad sektor under så\r\nlång tid.</pre><pre>Sedan måste naturligtvis de institutionella organ\r\nsom har prisövervakningsuppgifter hårt bevaka\r\ndetta område. Detta är de två instrument som vi\r\nkan arbeta med tills vidare innan vi får\r\nutvärderingsresultaten och mer ingående kan\r\nbedöma effekten.</pre><pre>Anf. 281 BERNDT EKHOLM (s):</pre><pre>Herr talman! Det är bra att statsrådet har noterat\r\ndessa problem och att en utvärdering kommer till\r\nstånd. Jag är mycket angelägen om att man tar\r\nallvarligt på denna utvärdering och letar efter alla\r\nmöjligheter att verkligen få en prispress till stånd.</pre><pre>Man måste dessutom observera alla andra frågor\r\nsom tagits upp i transportrådets utredning, t.ex.\r\nrisken för oseriös verksamhet i och med den\r\nutveckling som lett till så många företag. Den hårda\r\nkonkurrensen mellan företagen innebär att det\r\nfinns en risk för fusk.</pre><pre>Man måste se om det behövs\r\nkonkurrensbegränsande åtgärder. Det finns\r\nproblem med områdesindelning, man talar om\r\nfysiska hinder och kartellbildningar osv. Jag skall\r\ninte här förlänga debatten, eftersom väl både\r\nstatsrådet och jag skall åka till vårmiddagen. Mot\r\nbakgrund av debattens innehåll hoppas jag att\r\nstatsrådet och jag skulle kunna dela på en bil till\r\nfesten, så att det skulle kunna bli litet billigare.\r\nTack för ordet.</pre><pre>Överläggningen var härmed avslutad.</pre><pre>47 § Svar på fråga  1990/91:670 om sambandet\r\nmellan alkohol och trafikolyckor</pre><pre>Anf. 282 Kommunikationsminister GEORG\r\nANDERSSON (s):</pre><pre>Herr talman! Elver Jonsson har frågat mig vilka\r\nåtgärder jag avser att vidta med anledning av\r\nrapporterna om mycket höga olyckstal för\r\nalkoholpåverkade i trafiken. Bakgrunden till\r\nfrågan är att trafiksäkerhetsverket i en\r\nundersökning i samarbete med statens rättskemiska\r\nlaboratorium kommit fram till att andelen\r\nomkomna i trafiken på grund av alkohol är högre\r\nän man tidigare ansett.</pre><pre>Det är viktigt att undersökningar av det här slaget\r\ngenomförs. De uppgifter som nu har kommit fram\r\nmåste givetvis tas på stort allvar.</pre><pre>Riksdagen har antagit en ny lag om\r\ntrafiknykterhetsbrotten, som trädde i kraft för\r\nmindre än ett år sedan. Den innebär som bekant\r\nbl.a. att den högsta tillåtna promillegränsen sänktes\r\nfrån 0,5 till 0,2 promille. Regeringen avser att inom\r\nden närmaste tiden lämna ett uppdrag om\r\nutvärdering av den reformen. Även om den\r\nundersökning som Elver Jonsson refererar till inte\r\ndirekt berör den nya lagstiftningen, utgår jag från\r\natt resultatet av undersökningen kommer att\r\nbeaktas i det sammanhanget.</pre><pre>Det är väl dokumenterat att risken för upptäkt är\r\nen av de viktigaste faktorerna när det gäller att\r\nförmå människor att efterleva trafikreglerna. Detta\r\ntorde också gälla beträffande bilkörning i\r\nalkoholpåverkat tillstånd.</pre><pre>Regeringen har nyligen beslutat om direktiv till en\r\nutredning med syfte att uppnå en större effektivitet\r\ni polisens trafikövervakande verksamhet. Jag har\r\ngoda förhoppningar om att både den nya\r\ntrafiknykterhetslagstiftningen och en effektiviserad\r\ntrafikövervakning på sikt kommer att nedbringa de\r\nhöga olyckstalen för alkoholpåverkade i trafiken.</pre><pre></pre><pre>Anf. 283 ELVER JONSSON (fp):</pre><pre>Herr talman! Jag tackar kommunikationsministern\r\nför svaret.</pre><pre>Låt mig först säga att kommunikation är något\r\nmycket positivt. Vi hörde nyss att statsrådet och en\r\nav de socialdemokratiska riksdagsledamöterna\r\nkommer att göra en gemensam resa till något\r\ntrevligt i kväll. Samtidigt måste man säga att\r\ntrafiken också har ett högt pris genom de alltför\r\nmånga olyckor som leder till svåra skador och död.</pre><pre>Nu har det kommit en rapport som säger att den\r\nstörsta enskilda faktorn är alkoholen, och det är\r\ndärför viktigt att göra någonting åt det. Statsrådet\r\ninstämmer i detta, något som jag både uppskattar\r\noch förväntade mig.</pre><pre>Självfallet finns det brister. En sådan brist är den\r\nsignal vi fått när det gäller påföljder för grovt\r\nrattfylleri. Antalet människor som dömts till\r\nfängelsepåföljd för detta brott har drastiskt\r\nminskat. Många har dömts till annan påföljd, som\r\nbetraktats som mindre sträng, och jag tror inte att\r\ndetta är bra.</pre><pre>Statsrådet nämnde den kontrollerande uppgiften.\r\nDet finns alltför för få rörliga poliser samtidigt som\r\ndet finns många gånger fler lapplisor, som givetvis\r\nhar sin uppgift, men jag anser att vi skall lägga\r\ntyngdpunkten på annat. En annan viktig sak är det\r\nförebyggande arbetet, och där bör frågan om\r\nnykterhet på väg aktualiseras ännu mer.</pre><pre>Jag anser att det måste till ett helt batteri av\r\nåtgärder och att det finns mer att göra när det gäller\r\nutbildning och annat. Men framför allt måste man\r\nangripa de stora och tunga olycksfaktorerna, och\r\ndit hör alkoholen. En fördel med att dra ner antalet\r\ntrafikolyckor via en bättre nykterhet är att detta\r\ninte belastar budgeten. Det är någonting som både\r\nkommunikationsministern och finansministern\r\nkommer att uppskatta. Jag skulle gärna se att\r\nkommunikationsministern skulle säga att han är\r\nberedd att ta nya fräscha tag i denna fråga. Ett\r\nsådant löfte skulle jag uppskatta.</pre><pre>Anf. 284 Kommunikationsminister GEORG\r\nANDERSSON (s):</pre><pre>Herr talman! Jag är beredd att ta nya fräscha tag\r\noch är öppen för initiativ och idéer på detta område.\r\nDet pågår, som Elver Jonsson väl känner till, en\r\ntotal översyn av hela\r\ntrafiksäkerhetsorganisationen. Detta betraktar\r\nregeringen som ett viktigt initiativ för att höja\r\ntrafiksäkerheten.</pre><pre>När vi diskuterar dessa problem är det ändå viktigt\r\natt notera att olyckstalen till vår stora glädje har\r\nsänkts under det senaste året. Utvecklingen har\r\nbrutits, och jag hoppas att det är en bestående\r\ntrend. Till detta skall också läggas att Sverige\r\nändock är ett av de allra trafiksäkraste länderna i\r\nvärlden. Det är viktigt att också få detta sagt.\r\nSamtidigt måste vi anstränga oss för att göra\r\ntrafiken ännu säkrare.</pre><pre>Den rapport som kommit om det mycket stora antal\r\ntrafikolyckor där det kan påvisas att det har\r\nförekommit onykterhet i sammanhanget är mycket\r\noroande. Man kan därmed inte med säkerhet säga\r\natt det i varje enskilt fall är onykterheten som varit\r\norsak till olyckan. Men det är ändå utomordentligt\r\nalarmerande.</pre><pre>Det behövs alla möjliga initiativ för att nedbringa\r\nförekomsten av bilkörning i samband med\r\nalkoholförtäring. Övervakning är ett instrument,\r\noch upplysning och information är naturligtvis ett\r\nannat viktigt instrument, vilket säkert Elver\r\nJonsson och jag är överens om som engagerade i\r\nfolkrörelser och vana vid att lita till\r\nfolkupplysningen och undervisningen som ett\r\nviktigt instrument.</pre><pre>Anf. 285 ELVER JONSSON (fp):</pre><pre>Herr talman! Det är naturligtvis riktigt, som\r\nkommunikationsministern säger, att Sverige\r\nuppvisar en relativt bra bild när det gäller antalet\r\nolyckor. Men det är klart att vi också har en del\r\nfördelar som gör det möjligt.</pre><pre>Vad som är oroande och som jag har tagit upp i min\r\nfråga är den nya bild som växer fram -- andelen\r\nalkoholpåverkade är långt större än myndigheter\r\noch politiker trott; därför behövs det särskilda\r\ninsatser.</pre><pre>Nu nämnde statsrådet här att en viktig väg är\r\nfolkupplysning. Jag skulle gärna se att statsrådet i\r\nnågot av sina stora sommartal tar upp betydelsen av\r\nen bättre trafiknykterhet -- det är, som jag sade,\r\nden enskilda insats utan budgetbelastning som\r\nskulle förbättra trafiksäkerheten mest. Det är väl\r\nnågonting som vi gemensamt borde ta tag i.</pre><pre>Överläggningen var härmed avslutad.</pre><pre>48 § Svar på fråga  1990/91:683 om ökad\r\nsäkerhet på järnväg</pre><pre>Anf. 286 Kommunikationsminister GEORG\r\nANDERSSON (s):</pre><pre>Herr talman! Viola Claesson har frågat mig om\r\nregeringen tänker vidta några åtgärder i syfte att\r\nförstärka de resurser som leder till ökad\r\njärnvägssäkerhet.</pre><pre>Järnvägen är i dag det säkraste\r\nmarktransportmedlet, men trafiksäkerheten kan\r\noch bör naturligtvis fortlöpande förbättras. Inom\r\nbanverket har dessa frågor en mycket hög prioritet,\r\noch verket arbetar löpande med att förbättra de\r\nolika säkerhetssystemen.</pre><pre>Då det gäller olyckan i Sköldinge var det, som\r\nViola Claesson nämner, fel på en balis.\r\nSäkerhetssystemet för automatisk\r\ntåghastighetskontroll, ATC, fungerar på det viset\r\natt det automatiskt bromsar tåget, om det t.ex.\r\nuppstår fel på en balis. Vid Sköldingeolyckan\r\nkopplade föraren emellertid ur det automatiska\r\nsystemet. För att undvika den här typen av olyckor\r\npågår nu framtagandet av en vidareutvecklad\r\nvariant av ATC-systemet. Det nya systemet\r\nkommer successivt att tas i bruk med början i juni\r\når 1992.</pre><pre>Vid den årliga vidareutbildningen av lokförare\r\ninom SJ har ATC-frågorna fått ökad tyngd.\r\nDessutom har man infört en kompletterande\r\nutbildning för instruktionsförare.</pre><pre>Det största säkerhetsproblemet inom\r\njärnvägssektorn är risken för kollisioner mellan tåg\r\noch vägfordon. Banverkets plan för investeringar i\r\nstomjärnvägar innehåller därför ett särskilt\r\nprogram för byggande av planskilda korsningar.\r\nMålet är att minst 300 plankorsningar skall byggas\r\nbort per år.</pre><pre>Ombyggnader av plankorsningar och andra\r\nsäkerhetsinvesteringar görs oftast i samband med\r\nspårbyten och linjeombyggnader. Den omfattande\r\nsatsning på investeringar i bl.a. järnvägens\r\ninfrastruktur som kammaren beslutade om i förra\r\nveckan kommer därför i hög grad att bidra till att\r\nförbättra säkerheten inom järnvägssektorn.</pre><pre>Anf. 287 VIOLA CLAESSON (v):</pre><pre>Herr talman! Tack för svaret, Georg Andersson.</pre><pre>Jag har velat koncentrera den här frågan på ett\r\nmycket svårt område inom säkerheten i\r\njärnvägstrafiken, nämligen ATC. Jag håller med\r\nGeorg Andersson om att järnvägen är det säkraste\r\nlandtransportmedlet. Det är bl.a. därför som jag\r\noch mitt parti pläderar så starkt för järnvägen och\r\nvill ha mer pengar till den. Det var tyvärr inte så\r\natt vi förra veckan fick reda på hur mycket pengar\r\njärnvägen skall få. Där är vi inte överens.</pre><pre>Sköldingeolyckan handlade om ett balisfel. Det var\r\nen mikroskopisk spricka i ett litet stift i balisen, som\r\nfalerade. Datorerna reagerade på felet med ett\r\nlarm om balisfel, precis det som skulle ske, alltså\r\nmed en speciell ton. Driftbromsen träder då i kraft,\r\nmen så släcks också ATC-panelen -- det är också\r\nvad som skall ske. När ATC-panelen släcks är en\r\nförare som är ovan vid att föra fram ett tåg som har\r\nATC-system illa ute. Han hamnar då ofta i det\r\nATC-beteende som jag här har velat aktualisera.\r\nAtt jag har tagit upp det beror på mina många\r\nkontakter på senare tid med lokförare som är\r\nallvarligt oroade.</pre><pre>Om man nu utvecklar, kanske t.o.m. forcerar,\r\nATC-systemet som Georg Andersson här tar upp\r\noch det sker en utveckling i ett steg två så snabbt\r\nsom nu kommer att ske utan att man har utvärderat\r\nbl.a. de fel som kan inträffa i ATC-systemet och\r\nlokförarnas ATC-beteende kan man bygga in\r\nytterligare fel i systemet. Vi kommer nämligen inte\r\natt klara av att i det här landet ha enbart\r\njärnvägstrafik som är beroende av ATC, utan vi\r\nkommer parallellt med detta att ha kvar det gamla\r\noptiska systemet.</pre><pre>Anf. 288 Kommunikationsminister GEORG\r\nANDERSSON (s):</pre><pre>Herr talman! Detta blir mitt sista inlägg i en\r\nfrågedebatt i år och för den här sessionen, och jag\r\nvill då påpeka att även jag pläderar för en stor\r\nsatsning på järnvägsutbyggnad. Vad vi talade om i\r\ndebatten i förra veckan och vad jag har framhållit i\r\nmitt förslag till riksdagen är att en summa på\r\nungefär 30 miljarder skall satsas på nyinvesteringar\r\nunder 90-talet. Må det ändå vara sagt här i\r\nkammaren. Det kommer naturligtvis att medverka\r\ntill en modernisering av järnvägssystemet med\r\nökad säkerhet som följd, både tekniskt och\r\ninfrastrukturellt i fråga om t.ex. plankorsningar,\r\nsom kommer att byggas bort.</pre><pre>Jag är faktiskt inte kapabel att ge mig in på en\r\ndiskussion om ATC-systemet och dess tekniska\r\nkonstruktion, utan jag får förlita mig på dem som\r\när experter på det området. Jag konstaterar att\r\nATC är ett viktigt framsteg när det gäller att öka\r\nsäkerheten i järnvägstrafiken. Men här finns också\r\nen mänsklig faktor som måste beaktas, och det är\r\ndå i väldigt hög grad fråga om att genom utbildning\r\noch fortbildning se till att människan fungerar\r\ntillsammans med det tekniska systemet på ett så\r\neffektivt och säkert sätt som möjligt.</pre><pre>Anf. 289 VIOLA CLAESSON (v):</pre><pre>Herr talman! Det är precis riktigt, Georg\r\nAndersson. Sköldingeolyckan visade nämligen att\r\nden lokförare som drabbades genom både de\r\nmänskliga och de tekniska felen och de människor\r\nsom drabbades av olyckan var utsatta för vad jag\r\nskulle vilja kalla den nya teknikens besvärligheter.</pre><pre>Det finns också andra inslag i Sköldingeolyckan\r\nsom visar att vidareutbildningen är otroligt viktig.\r\nDetta hävdar också lokförarna. Just den aktuelle\r\nlokföraren tillhörde nämligen den grupp som inte\r\nhade fått den vidareutbildning som skulle ha gett\r\nhonom den erfarenhet han behövde i det här fallet.</pre><pre>Även om vi inte skall diskutera krångliga tekniska\r\ndetaljer -- det är svårt, nästan hopplöst, att göra i\r\nen frågedebatt -- vore det bra om Georg Andersson\r\nmedgav att man innan man alltför snabbt går vidare\r\nmed ATC-systemet bör utvärdera vad som har\r\nskett. Det räcker inte enbart med ekonomiska\r\nresurser för detta, utan det handlar om att tillåta att\r\nen sådan utvärdering görs. Detta är också vad\r\nlokförarna har bett mig framföra till Georg\r\nAndersson.</pre><pre>Överläggningen var härmed avslutad.</pre><pre>49 § Bordläggning</pre><pre>Anmäldes och bordlades</pre><pre>Proposition</pre><pre>1990/91:195 Aktiv flykting- och\r\nimmigrationspolitik m.m.</pre><pre>Skatteutskottets betänkande</pre><pre>1990/91:SkU39 Överenskommelse med Polen i\r\ntullfrågor</pre><pre>Justitieutskottets betänkande</pre><pre>1990/91:JuU34 Psykiskt störda lagöverträdare</pre><pre>Lagutskottets betänkanden</pre><pre>1990/91:LU34 Följdlagstiftning med anledning av\r\nden nya summariska processen</pre><pre>1990/91:LU35 Sjöfylleri m.m.</pre><pre>1990/91:LU36 Prisinformation</pre><pre>1990/91:LU37 Den lokala\r\nkonsumentverksamheten</pre><pre>Socialutskottets betänkanden</pre><pre>1990/91:SoU13 Psykiatrisk tvångsvård m.m.</pre><pre>1990/91:SoU16 Rättsmedicinsk verksamhet m.m.</pre><pre>Bostadsutskottets betänkande</pre><pre>1990/91:BoU15 Bostadsförmedlingen m.m.</pre><pre>50 § Kammaren åtskildes kl. 19.08.</pre><pre>Förhandlingarna leddes</pre><pre>av talmannen från sammanträdets början t.o.m.\r\nanf. 1,</pre><pre>av förste vice talmannen därefter t.o.m. 9 § anf. 26\r\n(delvis),</pre><pre>av talmannen därefter t.o.m. 13 § anf. 64 (delvis),</pre><pre>av andre vice talmannen därefter t.o.m. 28 § anf.\r\n156 (delvis),</pre><pre>av tredje vice talmannen därefter t.o.m. 43 § anf.\r\n265 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}