{"dokumentstatus":{"dokument":{"hangar_id":"2349363","dok_id":"GH0998","rm":"1993/94","beteckning":"98","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"98","slutnummer":"0","datum":"1994-04-28 00:00:00","systemdatum":"2005-10-27 13:42:06","publicerad":"1994-04-28 00:00:00","titel":"Riksdagens snabbprotokoll 1993/94:98 Torsdagen den 28 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{A56EB653-E552-450C-8AFD-68B5961DDB3F}","dokument_url_text":"http://data.riksdagen.se/dokument/GH0998/text","dokument_url_html":"http://data.riksdagen.se/dokument/GH0998","dokumentstatus_url_xml":"http://data.riksdagen.se/dokumentstatus/GH0998","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:98</div>\r\n<div class=\"sidhuvud_datum\">Torsdagen den 28 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 22 april.</pre><pre>2 §  Meddelande om arbetsplenum fredagen den\r\n29 april</pre><pre>Andre vice talmannen meddelade att fredagen den\r\n29  april skulle beslut fattas endast i eventuellt\r\nåterstående ärenden från dagens sammanträde och\r\ni utrikesutskottets ärende om säkerhetspolitiska\r\nfrågor. Övriga voteringar skulle äga rum onsdagen\r\nden 4  maj.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1993/94:216 till näringsutskottet</pre><pre>Motionerna</pre><pre>1993/94:So64--So66 till socialutskottet</pre><pre>1993/94:Kr4--Kr13 till kulturutskottet</pre><pre>1993/94:So60--So63 till socialutskottet</pre><pre>1993/94:Sf45 och Sf46 till socialförsäkringsutskottet</pre><pre>1993/94:Ub88 och Ub89 till utbildningsutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Utrikesutskottets betänkande 1993/94:UU18</pre><pre>Socialförsäkringsutskottets betänkande\r\n1993/94:SfU12</pre><pre>5 §  Beslut rörande utskottsbetänkande som\r\nslutdebatterats den 27  april</pre><pre>JoU24 Vissa fiskeripolitiska frågor</pre><pre>Mom. 1 (flexibla fartygslicenser)</pre><pre>1. utskottet</pre><pre>2. res. 1 (s)</pre><pre>Kammaren biföll utskottets hemställan med\r\nacklamation.</pre><pre>Mom. 3 (individuella kvoter)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>274 för utskottet</pre><pre>21 för res. 2</pre><pre>54 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 72 m, 27 fp, 24 c, 21 kds, 11 v, 3 -</pre><pre>För res. 2:</pre><pre>21 nyd</pre><pre>Frånvarande:</pre><pre>22 s, 8 m, 6 fp, 7 c, 5 kds, 2 nyd, 3 v, 1 -</pre><pre>Mom. 11 (fisket och fiskerinäringen)</pre><pre>1. utskottet</pre><pre>2. res. 3 (s)</pre><pre>Votering:</pre><pre>166 för utskottet</pre><pre>128 för res. 3</pre><pre>55 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 24 c, 21 kds, 21 nyd, 1 -</pre><pre>För res. 3:</pre><pre>116 s, 10 v, 2 -</pre><pre>Frånvarande:</pre><pre>22 s, 8 m, 6 fp, 7 c, 5 kds, 2 nyd, 4 v, 1 -</pre><pre>Mom. 14 (miljökonsekvensbeskrivningar)</pre><pre>1. utskottet</pre><pre>2. res. 4 (s)</pre><pre>Votering:</pre><pre>166 för utskottet</pre><pre>127 för res. 4</pre><pre>1 avstod</pre><pre>55 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 27 fp, 24 c, 21 kds, 21 nyd, 1 -</pre><pre>För res. 4:</pre><pre>114 s, 11 v, 2 -</pre><pre>Avstod:</pre><pre>1 s</pre><pre>Frånvarande:</pre><pre>23 s, 8 m, 6 fp, 7 c, 5 kds, 2 nyd, 3 v, 1 -</pre><pre>Mom. 18 (fredningstiderna vid Norrbottenskusten)</pre><pre>1. utskottet</pre><pre>2. mot. Jo414 (m)</pre><pre>Kammaren biföll utskottets hemställan med\r\nacklamation.</pre><pre>Mom. 23 (information om sjukdomsförekomst\r\nm.m.)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>273 för utskottet</pre><pre>19 för res. 5</pre><pre>57 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 71 m, 27 fp, 24 c, 21 kds, 1 nyd, 11 v, 3 -</pre><pre>För res. 5:</pre><pre>19 nyd</pre><pre>Frånvarande:</pre><pre>23 s, 9 m, 6 fp, 7 c, 5 kds, 3 nyd, 3 v, 1 -</pre><pre>Mom. 27 (stödåtgärder vid fiskebegränsning)</pre><pre>1. utskottet</pre><pre>2. res. 6 (nyd)</pre><pre>Votering:</pre><pre>272 för utskottet</pre><pre>21 för res. 6</pre><pre>56 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 71 m, 27 fp, 24 c, 21 kds, 1 nyd, 10 v, 3 -</pre><pre>För res. 6:</pre><pre>20 nyd, 1 v</pre><pre>Frånvarande:</pre><pre>23 s, 9 m, 6 fp, 7 c, 5 kds, 2 nyd, 3 v, 1 -</pre><pre>Mom. 30 (allmän fiskevårdsavgift)</pre><pre>1. utskottet</pre><pre>2. res. 7 (s)</pre><pre>Votering:</pre><pre>161 för utskottet</pre><pre>129 för res. 7</pre><pre>4 avstod</pre><pre>55 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 24 c, 20 kds, 18 nyd, 1 -</pre><pre>För res. 7:</pre><pre>113 s, 3 nyd, 11 v, 2 -</pre><pre>Avstod:</pre><pre>2 s, 1 fp, 1 kds</pre><pre>Frånvarande:</pre><pre>23 s, 8 m, 6 fp, 7 c, 5 kds, 2 nyd, 3 v, 1 -</pre><pre>Mom. 33 -- 35(fiskelicens m.m.)</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till mot. Jo417 (s)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>6 §  Grundlagsändringar inför ett svenskt\r\nmedlemskap i Europeiska unionen</pre><pre>Föredrogs</pre><pre>konstitutionsutskottets betänkande</pre><pre>1993/94:KU21 Grundlagsändringar inför ett\r\nsvenskt medlemskap i Europeiska unionen (prop.\r\n1993/94:114).</pre><pre>Anf. 1  BENGT HURTIG (v):</pre><pre>Herr talman! Svensk demokrati vilar på vår\r\nnationella suveränitet. Ingen skall kunna ställa sig\r\növer folkets eller riksdagens mening. Så har det\r\nvarit sedan Gustav Vasas dagar. Vi har beslutat om\r\nlagar giltiga i vårt land, och vi har fattat de besluten\r\ninom landet. I 500 år har Sverige varit en suverän\r\nnation. Landet har bara varit ockuperat till vissa\r\ndelar.</pre><pre>En stor majoritet i Sveriges riksdag vill nu att den\r\nhär suveräniteten skall få ett slut. Det är bara\r\nfolkomröstningen i höst som ser ut att kunna hindra\r\nden här utvecklingen. Om EU-förespråkarna\r\nlyckas få in Sverige i Europeiska unionen är det\r\nEG:s och EU:s regler som kommer att styra här i\r\nlandet.</pre><pre>Huvudprincipen är att inom fördragsområdet, som\r\nhela tiden vidgas, kommer EG-rätten att gälla här i\r\nlandet. Om EU-rätten skulle strida mot svensk rätt\r\nviker den svenska rätten. Om detta undervisas nu\r\ndet svenska folket av den politiska eliten i vårt land.\r\nJa-sidan försöker visst att trolla med orden och\r\nhävda att genom att svenska ministrar i Bryssel får\r\n4--5 % av makten över franska bönder och de andra\r\nländernas ministrar får 95 % av makten över\r\nSveriges bönder samtidigt som riksdagens makt\r\növer svensk jordbrukspolitik i stort sett försvinner\r\nhar Sveriges suveränitet i själva verket ökat. Ja-\r\nsidan kommer inte att vinna det svenska folkets\r\nförtroende med en sådan -- lite tillspetsat--\r\nhalvimperialistisk advokatyr.</pre><pre>Sveriges grundlag präglas av folksuveränitetens\r\nprinciper. All offentlig makt utgår från folket\r\ngenom riksdagen som är dess främsta företrädare.\r\nStatsmakten utövas under lagarna och dessa kan\r\nbara stiftas av riksdagen som är direkt ansvarig\r\ninför folket. Suveränitetens upplösning innebär att\r\nprincipen om att all offentlig makt utgår från folket\r\nupphör att gälla i hela sin vidd. Då upphör också,\r\nenligt min mening, riksdagen att vara folkets\r\nfrämsta företrädare.</pre><pre>Även om vårt system inte är perfekt och präglas av\r\nsociala och politiska klasskillnader och har starka\r\ntendenser mot politisk elitism har det baserats på\r\nett folkligt inflytande över staten. Men de problem\r\nvi i dag kan kalla demokratins problem kommer\r\ninte att minska utan att öka med ett EU-\r\nmedlemskap.</pre><pre>Redan EES-avtalet, såsom det hittills börjat\r\ntillämpas, innebär minskade möjligheter att\r\npåverka och minskade möjligheter till insyn --\r\nvilket vi i vårt parti påpekat nyligen i en särskild\r\nmotion.</pre><pre>EG/EU utgår inte från folksuveränitetens princip.\r\nEG/EU har under några decennier vuxit fram som\r\nen organisation för överenskommelser mellan\r\nregeringar. Efter hand som EG/EU-rättens område\r\nhar vidgats har inflytandet för den byråkrati som är\r\nuppbyggd kring detta ökat. Kommissionen\r\nutarbetar förslag, bereder och följer upp beslut\r\nmed näst intill formell ensamrätt. Den tillåter bara\r\nden insyn den själv vill ha. Domstolen har alltmer\r\nblivit en författningsdomstol.</pre><pre>Man kan säga att EG/EU innebär den upplysta\r\neuropeiska förhandlingsbyråkratins suveränitet.\r\nDet är inte att förvåna sig äver att entusiasmen för\r\nett EU-medlemskap är stor också i vår\r\nstatsbyråkrati. De löner och anställningsvillkor som\r\nEG/EU:s institutioner erbjuder är givetvis starkt\r\nlockande. EG/EU kommer sannolikt inte att ha\r\nnågra svårigheter att rekrytera svenska byråkrater\r\ntill topptjänsterna i Bryssel.</pre><pre>Vi står också inför en systemskifte när det gäller\r\nrättskulturen. Våra lagar är normalt omsorgsfullt\r\nförarbetade från idé till förverkligande. De är\r\ngranskade i en offentlig debatt. Vi har fått hyggligt\r\npregnanta lagar. Där själva lagtexten inte ger\r\nklarhet finns förarbeten som kan vägleda kring\r\navsikten med lagen och ge tolkningsmöjligheter av\r\nlagen.</pre><pre>I EG/EU växer lagarna fram utan den systematiska\r\noffentlighet vi är vana vid. I avgörande skeden\r\nfaller normskapandet under utrikessekretessens\r\nprinciper. Förslagen bereds i kommissionen under\r\nlobbyisternas tryck och blir sedan föremål för\r\nförhandlingar mellan regeringar. Ofta blir\r\nprodukten kompromisser som präglas av både\r\noklarhet och mångtydighet. Genom det oändliga\r\nkompromissandet mellan olika regeringar,\r\nbranschintressen, storföretag, arbetsgivar- och\r\narbetstagarintressen blir lagstiftningen otydlig och\r\nsvårtolkad. Den präglas av en snårskog av tillägg\r\noch protokoll kring olika detaljer. I stället för att\r\nskriva om lagen väljer man att lägga till protokoll.\r\nRegelverket växer därför med inbyggd automatik.</pre><pre>De som skall tillämpa bestämmelserna vet ofta inte\r\nhur de skall tolka lagarna och väljer inte sällan\r\nvägen att helt strunta i dem tills någon domstol\r\nbeslutar att de måste följas. Det är alltså ett sådant\r\nrättssystem, herr talman, som ja-sidan nu kämpar\r\nför att dra in det svenska näringslivet i. Detta\r\nrättssystem kommer att bli ett eldorado för jurister.</pre><pre>Vi överger ett system med någorlunda juridisk\r\nklarhet för ett system som skapar ständiga\r\ntolkningskonflikter. Över det vakar en domstol vars\r\ndomar inte är prejudicerande på samma sätt som i\r\nvår rättsuppfattning, eftersom domstolen skall\r\nverka för gemenskapens fördjupning.</pre><pre>Utskottet anser liksom regeringen att en\r\növerlåtelse av statsorganens beslutanderätt till EU\r\nskall ske utan fastlagda begränsningar. En\r\növerlåtelse av statsorganens beslutanderätt kan låta\r\nsom om vår statsbyråkrati lämnar över\r\nbeslutanderätten till en annan byråkrati. Men\r\nstatsorganen är här ett annat ord för framför allt\r\nriksdagen. Det är den folkvalda riksdagen -- folkets\r\nfrämsta företrädare -- som skall lämna över sin\r\nbeslutanderätt till EU:s instanser, och detta skall\r\nske utan fastlagda begränsningar.</pre><pre>Men när riksdagen lämnar över en\r\nlagstiftningsbefogenhet eller tvärtom när vi går in i\r\nett system vars rätt står över den svenska rätten och\r\ndär vid en konflikt den svenska rätten får vika då\r\nhar vi, enligt min mening, upphävt en stor del av\r\nvår suveränitet och vår självbestämmanderätt på\r\nalla de områden EU-rätten omfattar.</pre><pre>Vi kringgärdar grundlagar med en särskild\r\nbeslutsordning därför att det inte utan vidare skall\r\ngå att ändra de grundläggande spelreglerna. Men\r\nvid ett medlemskap i EU kan en dom av EU:s\r\ndomstol medföra åsidosättande t.o.m. av svensk\r\ngrundlag. Grundlagen kan då i något avseende\r\nhävas av ett domstolsbeslut, av en instans, där våra\r\nnationella intressen inte ens får tas tillvara av en av\r\nSverige utsedd domare. Det blir skillnaden i det\r\nsystemet jämfört med det vi har nu, som innebär att\r\ntvå likalydande beslut skall fattas med val emellan.</pre><pre>Även utskottsmajoriteten tycks inse detta. Den\r\nskriver: ''Om en regel i en förordning eller ett\r\ndirektiv -- -- -- framstår som konstitutionellt\r\noacceptabel, bör enligt utskottet den svenska\r\nhållningen inte vara att tala om en konflikt mellan\r\nEG-rätt och nationell rätt.'' I sådan konflikt har ju\r\nEG-rätten företräde.</pre><pre>I stället skall Sverige då söka driva att EG-beslutet\r\nligger utanför det område där beslutanderätten\r\növerlåtits. Man kan fråga sig vem som skall avgöra\r\ndetta. Men om det nu inte ligger utanför det här\r\nområdet? Då är det ju klart att EU-rätten står över\r\nden svenska rätten. EU:s instanser står över den\r\nsvenska riksdagen. Därmed upphör Sveriges\r\nriksdag att vara den framstående företrädaren för\r\ndet svenska folket som vi har avsett att den skall\r\nvara.</pre><pre>Detta skiljer EU från allt annat internationellt\r\nsamarbete. EU är inte bara ett mellanstatligt utan\r\nockså ett överstatligt samarbete där\r\növerstatligheten blir alltmer markerad.</pre><pre>Utskottet försöker emellertid att krypa bakom den\r\ntyska författningsdomstolens tolkningar och säger\r\natt dessa skulle gälla för Sverige. Varför skulle de\r\ngälla för Sverige men inte för en rad andra\r\nmedlemsländer? Konflikten mellan EU:s rätt och\r\nden tyska författningsdomstolens syn är inte på\r\nnågot sätt löst. Sveriges position som nytillträdande\r\nstat i EU:s utkant är en annan än det stora\r\nTysklands, EU:s starkaste medlemsstat.</pre><pre>Men om den tyska författningsdomstolens utslag\r\ngäller i Tyskland och Sverige, måste de väl\r\nrimligtvis gälla också i andra länder? Var hamnar vi\r\ndå? Jo, i påståendet att EG-domstolens eventuella\r\nbeslut om utvidgning av EU-rätten inte gäller i\r\nnågot land. Det hade varit rimligt om Sverige hade\r\nfört fram detta i förhandlingarna. Har den här\r\ntolkningen godtagits av Europeiska unionen?</pre><pre>Herr talman! Detta betänkande har en något\r\nmärklig förhistoria. I grundlagsutredningen inför\r\nEG var alla partier utom Vänsterpartiet och\r\nexperten från Miljöpartiet överens om att i\r\ngrundlagen skriva in att EU-rätt har företräde\r\nframför svensk rätt. Vår representant betraktade\r\ndetta som en plattläggningsparagraf, och den\r\nefterföljande debatten har gett oss rätt på den\r\npunkten.</pre><pre>Utredningen sade i klarspråk vad som gäller för\r\nmedlemsländer och ville ha inskrivet att Sverige\r\nunderdånigt skulle acceptera detta. Men den här\r\nplattläggningen blev för mycket för regeringen,\r\nsom bara efter någon veckas offentlig diskussion\r\ntillsatte en grupp för att göra plattläggningen\r\nmindre tydlig.</pre><pre>När nu propositionen har kommit kan vi se att\r\nplattläggningen har stuvats undan i\r\nregeringsformens 10 kap. 5 §. Där står det att\r\nfrånsett fri och rättigheter skall ett i princip\r\ngränslöst överlämnande av beslutsbefogenheter\r\nske. Därmed har man dolt den formella\r\nplattläggningen.</pre><pre>Den politiska grundståndpunkt som ja-\r\nrepresentanterna intog i utredningen har emellertid\r\ninte förändrats, och ingen har heller bestridit\r\nutredningens sakmaterial. EU-rätten står över\r\nnationell rätt, inklusive våra grundlagar. Ett\r\nmedlemskap med obegränsad beslutsöverlåtelse\r\ninnebär en underkastelse i stort sett samma\r\nomfattning som utredningen angav i sin paragraf.</pre><pre>Vi har, herr talman i vår motion och i\r\nmeningsyttringen till betänkandet pekat på de\r\nundantag från beslutsöverlåtelsen som Sverige\r\nborde markera för att kunna bevara viktiga delar av\r\nsin suveränitet. Jag vill säga att ett bifall till denna\r\nlinje kanske skulle kunna stärka Sveriges\r\nkonstitutionella ställning inom EU, men inte ens då\r\nskulle några garantier föreligga. EU:s domstol och\r\növriga instanser skulle hävda sin överhöghet, och\r\nmaktpolitiskt skulle vi troligen tvingas ge vika även\r\nmed vårt lagförslag.</pre><pre>Det säkraste sättet att slå vakt om demokratin är att\r\nslå vakt om nationellt självbestämmande och om att\r\nstaten skall styras efter folksuveränitetsprincipen\r\nmed riksdagen som folkets främsta företrädare.\r\nSlutsatsen av detta blir att Sverige inte bör bli\r\nmedlem av den europeiska unionen.</pre><pre>Samarbete i Europa bör så långt som möjligt\r\ngrundas på folkstyresprinciper. Det kan ingen\r\nhävda att Europeiska unionen gör.</pre><pre>Medlemskapet innebär uppgivande av viktiga delar\r\nav vårt självbestämmande, oavsett hur vi skriver\r\nvår grundlag. Men vi kan värna suveräniteten\r\nbättre eller sämre, och jag menar att den lösning\r\nsom Vänsterpartiet förespråkar skulle kunna vara\r\nlitet effektivare.</pre><pre>Oavsett vilka förändringar av regeringsformen som\r\nriksdagen beslutar om nu anser vi att det andra\r\nbeslutet skall läggas på riksdagens bord först efter\r\nfolkomröstningen -- och endast om det i\r\nfolkomröstningen skulle bli ett ja. Vår grundlag bör\r\ninte innehålla formuleringar som bäddar för ett\r\nmedlemskap i EU om majoriteten av svenska folket\r\nskulle vara emot ett sådant.</pre><pre>Jag har i meningsyttringen särskilt markerat detta\r\nvid momentet om val till EU-parlamentet, men\r\nansluter mig i den här delen till den ståndpunkt som\r\nHans Göran Franck uttrycker i sitt särskilda\r\nyttrande.</pre><pre>När det gäller övriga förslag som tas upp i\r\nbetänkandet har jag funnit det angeläget att\r\nmarkera att vi inte bör göra eftergifter när det gäller\r\nförhandsgranskning av tryckt skrift. I EU har man\r\ninte samma klara prinicp mot detta. Jag har också\r\nvelat göra en markering mot den förändring som\r\nunderlättar för internationella mediakoncerner att\r\nlägga under sig svensk press.</pre><pre>Herr talman! Med hänvisning till det som jag nu har\r\nsagt yrkar jag bifall till samtliga moment i min\r\nmeningsyttring.</pre><pre>Anf. 2  BIRGER HAGÅRD (m):</pre><pre>Herr talman! Med det beslut som vi i dag står i\r\nbegrepp att ta skapar vi det instrument som behövs\r\nför att Sverige skall kunna träda in i den europeiska\r\nunionen och bli en fullvärdig medlem i den stora\r\neuropeiska kretsen av stater.</pre><pre>Tyvärr har Sverige inte varit med i detta samarbete\r\nfrån början. Länge, alltför länge, stod vi utanför,\r\nendast till glädje för kommunister och för sådana\r\nsom ställde sig negativa till det europeiska\r\nsamarbetet. De förstod inte vad det betydde att\r\nfolken i Europa slog sig samman på frivillig grund\r\noch bildade en enhet som skulle integreras och\r\nverka på det ena fältet efter det andra -- allt i syfte\r\natt nå det stora målet: Aldrig mera krig i Europa.\r\nAldrig mera krig mellan broderfolken.</pre><pre>Sverige var inte med. Sverige har kommit på\r\nefterkälken, liksom de andra nordiska länderna\r\nmed undantag av Danmark. Likväl har vi haft en\r\nbestämmelse som har gjort det möjligt att överlåta\r\nbefogenheter till en internationell organisation,\r\nmen den har begränsats just av det lilla\r\nuttryckssättet att befogenheterna bara kan\r\növerlåtas i begränsad omfattning.</pre><pre>Det fanns klara strävanden redan före förra valet\r\natt få till stånd en grundlagsändring. Många\r\nutredningar har under senare tid verkat för detta,\r\noch vi står nu inför situationen att för första gången\r\nbesluta om ett tillägg till vår författning. Det är ett\r\nstycke som skjuts in i 10 kap. 5 § i regeringsformen.</pre><pre>Stycket kommer att lyda: ''Riksdagen kan överlåta\r\nbeslutanderätt till Europeiska gemenskaperna så\r\nlänge som dessa har ett rättighetsskydd\r\nmotsvarande det som ges i denna regeringsform och\r\ni den europeiska konventionen angående skydd för\r\nde mänskliga rättigheterna och de grundläggande\r\nfriheterna. Riksdagen beslutar om sådan\r\növerlåtelse genom beslut, varom minst tre\r\nfjärdedelar av de röstande förenar sig. Riksdagens\r\nbeslut kan också fattas i den ordning som gäller för\r\nstiftande av grundlag.''</pre><pre>Där har vi fått instrumentet för att kunna träda in i\r\nde europeiska staternas gemenskap. EU, den\r\neuropeiska unionen, är en sällsynt företeelse.\r\nAldrig tidigare har det hänt att så många stater på\r\nfrivillig grund har slutit sig samman, fast beredda\r\natt verka för sina gemensamma intressen.</pre><pre>EU, den europeiska unionen, uppvisar, vilket har\r\nframhållits i betänkandet och också togs fram av\r\nBengt Hurtig, en unik blandning av mellanstatliga\r\noch överstatliga drag. Inget av de gamla\r\nuttryckssätten eller definitionerna passar in på EU.\r\nÄr det en förbundsstat? Är det ett statsförbund,\r\neller vad är det? Den tyska författningsdomstolen\r\nhar använt det tyska uttrycket ''Staatenverbund'',\r\nsom närmast skall översättas med ''en förening av\r\nstater''. Men det är alltså inte en förbundsstat, och\r\ndet är heller inte ett löst statsförbund.</pre><pre>Som jag sade finns det mellanstatliga och\r\növerstatliga drag i den europeiska unionen. De\r\nmellanstatliga dragen kommer framför allt till\r\nuttryck i att det är de olika medlemsstaterna som\r\nutser Rådet, EU:s viktigaste organ. Men där kan i\r\nvissa fall beslut också fattas med kvalificerad\r\nmajoritet.</pre><pre>De överstatliga dragen finner vi framför allt i\r\nEuropaparlamentet och i EG-domstolen.\r\nEuropaparlamentet är direktvalt, men det hade --\r\ni varje fall innan den europeiska unionen trädde i\r\nkraft -- ytterligt begränsade befogenheter.\r\nParlamentet har ännu i dag begränsade\r\nbefogenheter, men det finns anledning att tro att\r\nparlamentet kommer att fortsätta på den inslagna\r\nvägen och successivt tillvälla sig allt större\r\nmöjligheter att gripa in på olika områden.</pre><pre>EG-domstolen var det andra av de exempel som jag\r\nville anföra på överstatliga drag i Europeiska\r\nunionen. EG-domstolen kan genom allmänna\r\nuttalanden vid sidan av de domar som den\r\navkunnar få stor betydelse för utvecklingen inom\r\ngemenskaperna.</pre><pre>Det är naturligtvis alldeles riktigt, som Bengt\r\nHurtig säger, att vi ger upp en del av den folkliga\r\nsuveräniteten över Sverige i det ögonblick som vi\r\nträder in i den stora europeiska gemenskapen.\r\nOckså konsekvensutredningen, som studerade\r\ndessa frågor, konstaterade att Sverige visst kommer\r\natt förlora suveränitet i de fall där vi lämnar över\r\nbefogenheter till de gemensamma organen. Men\r\nsamtidigt vinner vi suveränitet. Vi avstår en viss\r\nbeslutanderätt över våra egna angelägenheter men\r\nfår i gengäld också ett inflytande på och möjlighet\r\natt gripa in i de andra medlemsländernas göranden\r\noch låtanden. Man kan alltså säga att suveräniteten\r\nfinns där men förflyttas. Suveräniteten får i detta\r\nsammanhang andra objekt.</pre><pre>Bengt Hurtig var negativ till ett inträde i den\r\neuropeiska unionen, och det skall han självfallet\r\nvara från sina utgångspunkter. Man har från\r\nVänsterpartiets sida alltid bekämpat ett\r\ninternationellt samarbete mellan Sverige och i\r\nförsta hand de västeuropeiska staterna. Nu när det\r\nkommunistiska oket väl är avkastat är\r\nförhoppningen den att också de central- och\r\nösteuropeiska staterna så småningom skall kunna\r\nknytas ännu närmare till den europeiska\r\ngemenskapen. Ungern, Tjeckien, Polen och\r\ndärutöver i första hand de baltiska staterna står och\r\nknackar på dörren, och det är min förhoppning att\r\nvi också där skall kunna se en utveckling som gör\r\ndet möjligt för dessa stater att etablera ett fast\r\nsamarbete med den europeiska unionen.</pre><pre>Vi går in i en ny era. Vi står i beredskap för att\r\nförverkliga det som stora delar av min generation\r\nalltid har drömt om. Alltför länge var det bara en\r\ndröm, men nu är den på väg att kunna förverkligas.\r\nVi såg under vår uppväxt och i tonåren ett\r\nfullständigt sönderslaget Europa med lemlästade\r\nmänniskor och hemlösa människor som i sin\r\nförtvivlan inte visste vad de skulle ta sig till i\r\nframtiden. Vi sade oss då att detta aldrig får hända\r\nigen. Vi följde de många som under århundraden\r\nhade talat för en sammansmältning av Europa till\r\nen enhet.</pre><pre>Nu har vi skapat instrumenten. Det är positivt, herr\r\ntalman. Nu kan vi med stort eftertryck säga ja till\r\nEuropa och ja till framtiden.</pre><pre>Anf. 3  BENGT HURTIG (v) replik:</pre><pre>Herr talman! Jag talade i mitt inledningsanförande\r\nom vikten av samarbete i Europa och om att detta\r\nskulle baseras på nationernas demokratiska\r\nbeslutsmekanismer. Vi är naturligtvis positiva till\r\nsamarbete i Europa. Vi tycker att samarbete inom\r\nESK, FN, Europarådet och andra internationella\r\norganisationer är oerhört viktigt, och det är vi\r\npositiva till.</pre><pre>Jag skulle vilja ställa några andra frågor till Birger\r\nHagård. Det har varit en strävan från\r\nkonstitutionsutskottet att det när det lägger fram\r\nförslag till Sveriges riksdag skall vara kristallklart\r\nvad man beslutar om. På s. 16 i betänkandet heter\r\ndet: ''Tolkningarna av gällande rättsläge vad\r\nbeträffar relationerna mellan EU och\r\nmedlemsstaterna är som framgått av det\r\nföregående delvis motstridiga.'' Dessutom\r\nframhålls att ''Maastrichtöverenskommelsen\r\nnyligen genomgått stora förändringar, vars\r\nkonsekvenser för utvecklingen av förhållandet\r\nmellan EU och medlemsstaterna det ännu är för\r\ntidigt att uttala sig om''. Man skriver längre ned:\r\n''Denna s.k. legalitetsprincip innebär dock inte,\r\nsom närmare utvecklats ovan, att\r\nbeslutsbefogenheterna låter sig lätt fastställas.''</pre><pre>Längre fram i betänkandet, under rubriken\r\n''Överlåtelse av beslutanderätt'', anför man att EU-\r\norganens beslutsbefogenheter inte låter sig lätt\r\nfastställas.</pre><pre>Är det tillfredsställande att lämna ifrån sig ett\r\nbetänkande till Sveriges riksdag med sådana här\r\nuttryckligen angivna oklarheter?</pre><pre>Anf. 4  BIRGER HAGÅRD (m) replik:</pre><pre>Herr talman! Visst kunde man möjligen önska att\r\ndet hade kunnat skrivas kristallklart på varje punkt.\r\nDet kan man nu inte göra, Bengt Hurtig, eftersom\r\nhela EU är en enda stor dynamisk process, där\r\nförhållandena förändras. Den europeiska union\r\nsom vi förhoppningsvis kommer att inträda i den 1\r\njanuari 1995 ser då sannolikt inte riktigt ut på\r\nsamma sätt som den gör i dag. Vi träder in i och ger\r\nvårt bidrag till denna ständigt fortgående\r\nutveckling, och det är positivt.</pre><pre>Man har skapat olika instrument för att lösa de\r\nproblem som naturligtvis uppstår när så många\r\nländer frivilligt sluter sig samman och skall\r\nsamordna sina rättssystem. Instrumenten finns\r\nalltså där. Hittills har det i en del fall hankat sig\r\nfram, i andra fall gått betydligt lättare.</pre><pre>Samarbete kan många gånger vara svårt. Vi ser en\r\nrest av det i det tidigare kommunistiska\r\nslavsamhället Jugoslavien. Vi ser hur man där inte\r\när van vid detta samarbete och har fallit varandra i\r\nstrupen, och vi skådar där några av de värsta\r\nskändligheter och grymheter som har begåtts i vår\r\ntidsålder. Det är detta som skall undvikas. Det kan\r\nmånga gånger bli besvärligt i\r\nsammanträdesrummen, men det finns en vilja att\r\nkomma överens och att tillhandahålla de\r\ninstrument som behövs, och det är det centrala.</pre><pre>Herr talman! Jag glömde i mitt tidigare inlägg att\r\nyrka bifall till utskottets hemställan. Jag ber att få\r\nreparera detta nu.</pre><pre>Anf. 5  BENGT HURTIG (v) replik:</pre><pre>Herr talman! Det är tydligt att vårt normsystem\r\nskall anslutas till denna dynamiska process. Jag\r\nhade i mitt inledningsanförande några frågor om\r\nvarför man lyfter fram den tyska\r\nförfattningsdomstolen och säger att dess synsätt bör\r\ngälla också för Sveriges vidkommande. Varför just\r\nför Sverige? Det måste väl då rimligtvis gälla också\r\nför andra länders vidkommande?</pre><pre>Det betyder i så fall att vi har tagit ställning för den\r\ntyska författningsdomstolen gentemot EU-\r\ndomstolen, som hävdar sitt tolkningsföreträde\r\ninom hela EU-området. Har man berört de här\r\nförhållandena i samband med de förhandlingar som\r\nhar bedrivits med den europeiska unionen?</pre><pre>Anf. 6  BIRGER HAGÅRD (m) replik:</pre><pre>Herr talman! Som Bengt Hurtig vet har jag haft\r\nsamma roll som Bengt Hurtig själv i de\r\nförhandlingar som har förevarit, snarast en roll som\r\nrådgivare eller som den som haft möjlighet att bli\r\ninformerad om vad som hände. Men varken Bengt\r\nHurtig eller jag har direkt deltagit i några\r\nförhandlingar. Vi får väl lämna därhän vad som har\r\nsagts och inte har sagts i dessa frågor.</pre><pre>Det är alldeles självfallet oavsett detta väldigt\r\nintressant. Tyskland är precis som Bengt Hurtig\r\nsade den mäktigaste delen av den europeiska\r\nunionen. Vad dess författningsdomstol säger är\r\nnaturligtvis någonting som man vill lyssna till.\r\nÄnnu har det inte uppstått någon konflikt mellan\r\nden tyska författningsdomstolen och EU-\r\ndomstolen. Vi får se om någon sådan över huvud\r\ntaget dyker upp i framtiden.</pre><pre>Men också detta är som jag sade ett led i den\r\ndynamiska process där tankar utbytes mellan olika\r\norgan, folk och stater. Ur det hela kommer det fram\r\nsynteser som i sin tur bäddar för framtiden. Något\r\nsvar på alla detaljfrågor ges inte nu. De får\r\nframtiden utvisa.</pre><pre>Anf. 7  CATARINA RÖNNUNG (s):</pre><pre>Herr talman! Världen har sedan 1989 bevittnat hur\r\ndet forna Sovjetväldet med sina kommunistiska\r\nlydstater kollapsat. De europeiska stater och\r\netniska grupper som tvingats samman med våld av\r\nen totalitär ideologi håller på att frigöra sig -- icke\r\nutan stor vånda.</pre><pre>Samtidigt pågår i Västeuropa ett omfattande\r\nprojekt där suveräna demokratiska stater närmar\r\nsig varandra och går samman. Denna process\r\ninleddes med kol- och stålunionen mellan Tyskland\r\noch Frankrike 1951. Efter andra världskrigets slut\r\nskulle den ha en freds- och stabiliseringsskapande\r\neffekt mellan två tidigare vid upprepade tillfällen\r\nmed varandra krigförande länder. 1957 slöts\r\nfördragen om de europeiska ekonomiska\r\ngemenskaperna -- EEG. Genom\r\nMaastrichtfördraget 1993 har den europeiska\r\nunionen bildats.</pre><pre>Det är alldeles för tidigt att i dag ha någon mening\r\nom hur långt denna integrationsprocess kan gå.\r\nMan kan endast spekulera i om utvecklingen drivs\r\nvidare mot en mer federativ statsbildning. Unionen\r\nbygger på principen om att den har begränsade\r\nkompetenser. Unionen har inte kompetens att själv\r\nbestämma om omfattningen av sina\r\nbeslutsområden. Utökade uppgifter och\r\nbefogenheter för EU kommer till stånd endast om\r\nde nationella parlamenten har beslutat om\r\nfördragsförändringar i denna riktning.</pre><pre>Vad innebär Europeiska unionen ytterligare? Vi\r\nhar ansökt om medlemskap i en sammanslutning av\r\nsuveräna stater. Denna sammanslutning har inslag\r\nav både överstatlig och mellanstatlig karaktär.\r\nVidare kan man säga att vi avhänder oss en del av\r\nvår formella suveränitet, men vi vinner i faktisk\r\nsuveränitet genom att vi som medlemsnation har\r\ninflytande över organisationens gemensamma\r\nbeslut.</pre><pre>Det svenska folket har i den folkomröstning som\r\näger rum den 13 november det slutgiltiga\r\navgörandet om det förhandlingsresultat som\r\nuppnåddes sedan Sverige ansökt om medlemskap\r\nskall godtas.</pre><pre>I dag skall vi i kammaren debattera och rösta om\r\ngrundlagsändringar inför ett svenskt medlemskap.\r\nMer specifikt handlar det om en ändring av\r\nbestämmelsen i 10 kap. 5 § i regeringsformen som\r\nskall göra det möjligt att överlåta beslutanderätt till\r\nde europeiska gemenskaperna.</pre><pre>Utskottet föreslår den 1 december 1994 som ett\r\nmöjligt ikraftträdandedatum när det gäller en\r\nförändring i regeringsformen och\r\ntryckfrihetsförordningen.</pre><pre>Med anledning av en socialdemokratisk motion\r\nuttalar KU också mer exakt på vilka områden det\r\ninte går att överlåta beslutanderätt utan att\r\nsamtidigt ändra svensk grundlag. I propositionen\r\nanges inte någon precis gräns för detta. Det sägs\r\nendast att den föreslagna bestämmelsen inte\r\nmedger att beslutanderätt överlåts i sådan\r\nutsträckning och med sådant innehåll att\r\nbestämmelserna om statsskickets grunder upphör\r\natt vara giltiga.</pre><pre>Detta anser vi socialdemokrater vara en alltför vag\r\noch otydlig formulering. Inte bara riksdagens\r\nställning som det främsta statsorganet, rösträtten,\r\nval till riksdagen och regeringens\r\nbeslutsbefogenheter är av betydelse. En\r\ngrundläggande och för oss mycket viktig princip i\r\nkonstitutionen är den fria åsiktsbildningen. I\r\nregeringsformens 1 kap. 1 § heter det: ''Den\r\nsvenska folkstyrelsen bygger på fri åsiktsbildning\r\noch på allmän och lika rösträtt.''\r\nOffentlighetsprincipen med sin meddelarfrihet,\r\ncensurförbudet, skyddet av uppgiftslämnare,\r\nansvarighetssystemet och andra bestämmelser i\r\ntryckfrihetsförordningen och\r\nyttrandefrihetsgrundlagen garanterar den fria\r\nåsiktsbildningen. Detta bör klart framgå i\r\nmotivtexten.</pre><pre>Vi har i den socialdemokratiska motionen också\r\nhävdat att våra grundlagsskyddade fri- och\r\nrättigheter på två punkter går längre än de\r\neuropeiska gemenskapernas. Allemansrätten\r\nkommer att bli skyddad i grundlag. Vårt fri -och\r\nrättighetsskydd på tryckfrihets- och\r\nyttrandefrihetsområdena, vilket jag tidigare\r\nredogjorde för, är mer långtgående.</pre><pre>Vid jämförelse mellan de bägge rättsordningarna\r\nhar utskottet stannat vid att ordet ''motsvarar'' är\r\ndet lämpligaste ordet för att förklara att de står i\r\nnivå med varandra utan att till alla delar vara\r\nidentiska. Det är riksdagen som har att göra den\r\nbedömningen i samband med överlåtelse.</pre><pre>Vi medger också att det genom ett beslut skall vara\r\nmöjligt att överlåta beslutanderätt med enkel\r\nmajoritet efter de båda grundlagsomröstningarna.</pre><pre>Detta skall föregås av en folkomröstning, vars\r\nresultat i enlighet med partiöverenskommelsen\r\nskall anses bindande. Om det blir aktuellt med\r\nytterligare överlåtelse får en framtida riksdag\r\navgöra om beslutet skall fattas med två beslut med\r\nval emellan eller med tre fjärdedels majoritet vid\r\nett tillfälle.</pre><pre>Herr talman! Jag yrkar bifall till hemställan i\r\nutskottets betänkande, där den socialdemokratiska\r\nmotionens förslag tillgodosetts.</pre><pre>Anf. 8  BENGT HURTIG (v) replik:</pre><pre>Herr talman! Jag uppfattade Catarina Rönnung så,\r\natt EG:s institutioner inte kan vidga sina\r\nbefogenheter. På s. 6 i betänkandet talas det om\r\nlegalitetsprincipen. Det står att Romfördraget är\r\nett ramfördrag med påfallande allmänt angivna\r\nmålsättningar. Fördraget fylls fortfarande ut genom\r\nEG-domstolens rättsskapande verksamhet.</pre><pre>Ett exempel på det är att det är EG-domstolen som\r\nhar fattat beslut om hur lagarna skall rangordnas\r\ninom unionen. Det är inga politiska organ som har\r\nfattat det beslutet. Domstolen har alltså lagt fast\r\ndenna ordning mellan olika lagar.</pre><pre>Dessutom finns artikel 35 i Romfördraget. Den ger\r\nrådet möjligheter att besluta om åtgärder som från\r\ngemenskapens sida är nödvändiga för att\r\nförverkliga gemenskapens mål.</pre><pre>Denna information sprids fortfarande i Sverige. Jag\r\nundrar om ni tänker ställa till med någon ändring\r\nav det.</pre><pre>Det sägs på s. 15 i betänkandet att alla förhållanden\r\nskall redovisas öppet. Varför redovisas då inte t.ex.\r\nartikel 240 i Romfördraget i betänkandet? Den\r\nanger att medlemsskapet skall vara för evigt.\r\nVarför redovisas inte vilka villkor som enligt\r\nWienkonventionen skall gälla för utträde? Varför\r\nredovisas inte det som skrivs om EES-avtalet, dvs.\r\natt vi faktiskt genom detta system har vetorätt och\r\nmöjlighet till utträde och att det också finns en\r\nbeslutsmekanism där parlamentariker är\r\ninblandade inom EES-systemet? Jag tycker att\r\nutskottet borde ha kostat på sig att ge dessa faktiska\r\nupplysningar om vad det är som gäller.</pre><pre>Anf. 9  CATARINA RÖNNUNG (s) replik:</pre><pre>Herr talman! Jag skall uttrycka mig litet tydligare\r\noch säga så här: Uppgifter och befogenheter som\r\ningår i nuvarande fördrag ligger fast. Om man skall\r\nutöka uppgifter och befogenheter som inte finns i\r\nnuvarande fördrag måste de nationella\r\nparlamenten besluta om fördragsförändringar.</pre><pre>Det var min mening att uttrycka mig så. Bengt\r\nHurtig nickar. Vi är överens på den punkten.</pre><pre>Anf. 10  BENGT HURTIG (v) replik:</pre><pre>Herr talman! Ja, inom de fördrag som gäller kan\r\nnya uppgifter tillfalla EG:s myndigheter, men det\r\nvar inte det som var min huvudfråga, utan det var\r\nden som jag från början tänkte ställa så här: Varför\r\nredovisar man inte vad som står i artikel 240, att\r\nmedlemskapet skall vara för evigt, principerna för\r\nutträde som finns enligt folkrätten och också\r\nprinciperna för hur EES fungerar?</pre><pre>Det var detta min fråga huvudsakligen gällde, och\r\npå det svarade inte Catarina Rönnung.</pre><pre>Anf. 11  Tredje vice talman BERTIL\r\nFISKESJÖ (c):</pre><pre>Herr talman! När man har lyssnat på de tidigare\r\ninläggen här, skulle man nästan kunna tro att vi i\r\ndag skall besluta om att gå med eller ej i Europeiska\r\nunionen -- man har angett fördelar med att vara\r\nmed och nackdelar med att vara med -- men den\r\nfråga det gäller i dag är ju inte denna. Vad frågan\r\ngäller är om vår författning skall ha en sådan\r\nutformning att det blir möjligt för Sverige att gå\r\nmed i Europeiska unionen, om svenska folket säger\r\nja i den folkomröstning som alla är överens om att\r\nvi skall hålla.</pre><pre>Här är det ju då viktigt att grundlagen inte lägger\r\nhinder i vägen för att förverkliga folkviljan. Det\r\ninnebär att om man följer det förslag som har lagts\r\nom avslag på propositionen, finns det inte\r\ngrundlagsmässiga möjligheter att förverkliga ett ja\r\ni folkomröstningen. Det betyder att det skulle\r\nuppkomma en mycket konstig situation, om\r\nriksdagen biträdde det avslagsyrkande som finns.</pre><pre>Alltså: Förslaget som vi i dag behandlar syftar till\r\natt möjliggöra ett inträde. Skulle svenska folket\r\nsäga nej i en omröstning, vilket jag personligen\r\nhoppas att man inte gör, gör paragrafen såvitt jag\r\nkan förstå i den utformning som den här har fått\r\ningen som helst skada. Det är ju\r\nfolkomröstningsresultatet som skall gälla.</pre><pre>För den skull är det enligt min mening inte särskilt\r\nrelevant att i det här sammanhanget alltför mycket\r\nfördjupa sig i argumenten för eller emot EU. Den\r\ndebatten får vi tillfälle att föra i många andra\r\nsammanhang.</pre><pre>Men själva den omständigheten att frågan har\r\nkommit på tal och att vi ansökt om medlemskap och\r\nlyckats träffa avtal under betydande enighet mellan\r\nolika partier i den svenska riksdagen är ju ett\r\nsymptom, ett viktigt sådant, på att världen\r\nförändrats och att vi måste förändras med den.</pre><pre>Här sägs det i mycket fosterländska ordalag att den\r\nsvenska demokratin vilar på vår suveränitet och att\r\nvi nu är beredda att sälja ut denna. Det intressanta\r\ntycker jag är vad man har kunnat uppleva under\r\nsärskilt de senaste 20 åren, i vilken snabb takt som\r\ndet internationella beroendet har utvecklats och\r\nmanifesterats.</pre><pre>Det gäller hela vårt näringsliv. Det gäller grunderna\r\nför vårt materiella välstånd. Det gäller\r\ninformationsspridning, kunskapen om vad som\r\nhänder i olika delar av världen. Det är alldeles givet\r\natt allt detta påverkar vår reella suveränitet.</pre><pre>Detta är, kan man säga indirekt. Men även direkt är\r\ndet ju på det sättet att Sverige har biträtt en mängd\r\ninternationella konventioner i de mest skilda\r\nämnen som innebär åtaganden från vår sida. Det\r\nhär gäller inte bara Sverige, utan det gäller alla\r\nmöjliga andra länder också, självklart.</pre><pre>En del länder hyllar den s.k. monistiska principen,\r\ndvs. har man skrivit på ett internationellt avtal så är\r\ndet en del av den nationella rätten. Vi har inte\r\nhyllat den principen, utan Sverige har tillhört de\r\nländer som i de här avseendena brukar kallas för\r\ndualistiska, dvs. vi har tillämpat principen att vi\r\nskall transformera till svensk lag de förpliktelser\r\nsom vi åtar oss i internationella avtal.</pre><pre>Det här kan diskuteras, och jag har i olika\r\nsammanhang diskuterat vad som är rätt. Det är\r\nklart att om man tillämpar den monistiska\r\nprincipen, blir man mera noggrann med att granska\r\nvad man verkligen skriver på. Helt allmänt har vi\r\nden uppfattningen i Sverige att har vi skrivit på ett\r\ninternationellt avtal av något slag, skall vi också\r\nfölja det.</pre><pre>Men sedan har vi också formella bindningar som\r\nsällan nämns men som jag brukar ta fram. Sverige\r\när med i FN. Det är enligt min mening mycket\r\ndiskutabelt om det är i god överensstämmelse med\r\ngällande grundlag. Säkerhetsrådet kan fatta en lång\r\nrad beslut å medlemmarnas vägnar som utan tvivel\r\ngriper över den nationella suveräniteten.</pre><pre>Vi är med i Europarådet, och vi har åtagit oss att\r\nfölja Europadomstolens utslag, vilket vi också har\r\ngjort i en lång rad frågor. Det är klart att detta är\r\nen formell inskränkning av vår suveränitet som vi\r\nså att säga en passant har godkänt.</pre><pre>Numera har vi också EES-avtalet. Jag tycker att det\r\nvar bra att det kom till stånd, men det gör att vi blir\r\ntvungna att följa beslut som fattas inom EU utan att\r\nvi har haft någon möjlighet att påverka dem.</pre><pre>Vi är alltså, inte minst på det europeiska planet,\r\nredan inne i ett mycket integrerat samarbete. En\r\nformell anslutning till EU är, som jag ser det, inte\r\nalls så dramatisk som nejsägarna vill framställa det.\r\nDet är en naturlig konsekvens av den utveckling\r\nsom har varit. Det är också en klok åtgärd, om vi\r\nvill utöka våra möjligheter att påverka beslut på\r\növernationellt plan som vi är väldigt beroende av.</pre><pre>Jag har uttryckt det på följande sätt i min enkla\r\nmarknadsföring och ser nu till att det också\r\nkommer in i kammarens protokoll: Min politiska\r\nerfarenhet har lärt mig att det alltid är bättre att\r\nsitta med vid det bord där besluten fattas än att sitta\r\ni farstun och vänta på besked om innehållet i beslut\r\nsom man ändå måste följa.</pre><pre>Jag ser alltså ett medlemskap i EU som ett sätt att\r\nvidga våra möjligheter att påverka sådana saker\r\nsom direkt angår oss själva.</pre><pre>Sedan tycker jag att det i och för sig är rimligt att\r\nockså framhålla ett mera altruistiskt motiv. I\r\nförlängningen är det också egoistiskt, men i varje\r\nfall ytligt sett är det altruistiskt. Varför skall inte vi\r\nfrån svensk sida bidra till en någorlunda harmonisk\r\nutveckling i Västeuropa och i Europa som helhet?\r\nVarför skall inte vi vara med och hjälpa till att\r\nsäkerställa goda relationer i ett område som har\r\nvarit sargat sedan tidernas begynnelse av de mest\r\nförödande konflikter och krig som ägt rum\r\nnågonstans i hela världen?</pre><pre></pre><pre>Det bör vara en inspirerande uppgift, inte minst för\r\nunga människor att kunna arbeta inte bara på det\r\nnationella planet utan också på ett europeiskt plan.</pre><pre>Jag skulle vilja ta upp några saker som ligger litet\r\nvid sidan av dagens förslag, nämligen på vilket sätt\r\nvi i grundlag skall markera hur vi skall möjliggöra\r\nett lagenligt inträde i EU; det har ju diskuterats i\r\nolika sammanhang, och det har funnit olika förslag.\r\nDet är alldeles givet att innebörden, även i den\r\nutformning som föreligger här och som till en del\r\nskiljer sig från den som utredningen om grundlagen\r\noch EU föreslog, är att vi skall kunna se det\r\nförenligt med svensk grundlag att följa beslut inom\r\nen överstatlig organisation som Sverige är medlem\r\ni.</pre><pre>Det är många som då säger: Detta är ju ett elände!\r\nSom jag tidigare påpekat är det till stor del en\r\nformell historia, men den kan naturligtvis bli reell.\r\nJag skulle vilja fråga dem som är kritiska: Vad är\r\nalternativet? Är alternativet att vi på varje område\r\ndär det kan uppkomma konflikter mellan vad vi gör\r\noch vad man inom den europeiska unionen gör skall\r\nsätta i gång ett intrikat, tidsödande byråkratiskt\r\nförhandlingsarbete?</pre><pre>Det har yttrats farhågor om att EU tar över allting.\r\nDet kommer ju inte att ske. Det är en felaktig\r\nvarubeskrivning. Det finns angivet vad EU skall\r\nsyssla med. Det är inte för alla tider givet,\r\nsjälvfallet inte. Detta är en organisation som kan\r\nvara dynamisk. Visserligen kan den stelna också,\r\noch det vet vi. Men den kan vara dynamisk och gå\r\nvidare. Huvudparten av alla de beslut som rör\r\nsvenska medborgare kommer dock fortfarande att\r\nfattas i detta hus. För min del tror jag att det\r\nkommer att så förbli. Kanske tror jag t.o.m. att\r\nman så småningom inom EU aktar sig för att hamna\r\ni problem med detaljfrågor av olika slag, helt enkelt\r\ndärför att en övernationell organisation av detta\r\nslag inte orkar med ett alltför vidgat fält. Det är helt\r\nenkelt inte praktiskt. Det är också direkt uttryckt i\r\nMaastrichtfördraget att besluten inte skall läggas på\r\nhögre nivå än vad som är praktiskt och nödvändigt\r\nfrån gemenskapens synpunkt.</pre><pre>Herr talman! Jag ber att få yrka bifall till\r\nkonstitutionsutskottets hemställan.</pre><pre>Anf. 12  BENGT HURTIG (v) replik:</pre><pre>Herr talman! Det finns mycket att säga efter ett\r\nsådant här anförande. Man får nästan intrycket att\r\nSverige skall gå med i EU för att upplösa det.</pre><pre>I inledningen sägs det att hela vårt näringsliv är mer\r\noch mer beroende. Om man granskar påståendet\r\nfinner man att Sverige vid sekelskiftet hade ungefär\r\nsamma andel utrikeshandel av BNP som nu.\r\nNaturligtvis har vi ökat vår inhemska produktion\r\noch ekonomi i samma omfattning. De gjorda\r\npåståendena behöver alltså granskas.</pre><pre>I betänkandet säger utskottsmajoriteten: ''I de\r\nfördrag som Sverige tillträder vid ett medlemskap\r\när enligt utskottets bedömning gemenskapernas\r\nbeslutsbefogenheter på de områden där\r\ngrundläggande principer i vårt konstitutionella\r\nsystem berörs utomordentligt begränsade.'' Nu\r\nskall ju Sverige anslutas till t.ex. artikel 109 E. I den\r\nsägs det som skall gälla från början av tredje fasen,\r\nsom skall kunna inledas redan 1996--1997 om allt\r\ngår bra. Beträffande utövandet av de befogenheter\r\nsamt fullgörandet av de uppgifter och förpliktelser\r\nsom tilldelats den europeiska centralbanken, med\r\ndess banksystem, gäller att man inte skall fatta\r\nbeslut och att man skall ledas av ECBS:s råd. Dessa\r\nråd består av cheferna för de nationella\r\ncentralbankerna.</pre><pre>Låt oss delta i den europeiska debatten. För någon\r\ntid sedan sade chefredaktören för tidningen Le\r\nMonde Diplomatiques, Ignacio Ramonet, att:\r\n''Dessa uteslutande monetaristiska kriterier som --\r\n-- --  ska göra det möjligt att överlåta makten över\r\nden gemensamma valutan till en centralbank\r\noberoende av varje politisk myndighet och\r\ndemokratisk påverkan. Det är en mycket tydlig\r\nförsmak av medborgarnas framtida belägenhet,\r\nutlämnade åt bankdirektörer som inte är\r\nredovisningsskyldiga inför någon.'' Det säger alltså\r\nen ledande fransk debattör. Det handlar väl ändå\r\nom att överlåta viktiga befogenheter som rör\r\npenning- , valuta- och räntepolitik till det centrala\r\nbankorganet. Denna process har redan inletts inom\r\nEU.</pre><pre>Anf. 13  Tredje vice talman BERTIL\r\nFISKESJÖ (c) replik:</pre><pre>Herr talman! Jag hoppas att mitt anförande inte gav\r\nintrycket att jag menade att Sverige skulle gå med i\r\nEU för att upplösa detsamma. Det får stå för Bengt\r\nHurtigs tolkning.</pre><pre>Jag tycker att vi skall gå med i EU med liv och lust,\r\nför att ta till vara de samverkansfördelar som där\r\nfinns och för att vidareutveckla EU, inte minst i de\r\navseenden där vi i Sverige anser oss ha kommit litet\r\nlängre. Vad gäller hela offentlighetssidan bedömer\r\njag att en utveckling i vår riktning vad gäller\r\nprincipen om offentlighet redan är på gång inom\r\nEU. Men som medlemmar kan naturligtvis Sverige\r\nskjutsa på ytterligare. Jag tror att vi inom\r\nmiljöområdet kan göra en hel del insatser inom\r\nEU. Och jag förutsätter att vi på område efter\r\nområde är beredda till positiva insatser inom EU.</pre><pre>Men det intressanta är, om man nu skall gå in denna\r\ndebatt, att på huvudparten av de områden där man\r\nsäger att den svenska suveräniteten nu överlämnas\r\ntill en överstatlig organisation är vi redan fast. Vi\r\nhar ett sådant rejält beroende att vi inte är suveräna\r\noch inte kan handla sjävständigt, om vi inte vill\r\nrasera grunderna för vår välfärd och lägga om hela\r\nstrukturen på exempelvis vår utrikeshandel. Från\r\nden synpunkten, över vida fält, är det inte särskilt\r\ndramatiskt att Sverige är med i EU. Det är inget\r\ndramatiskt upphävande av nationell suveränitet,\r\neftersom Sverige redan står i detta\r\nberoendeförhållande.</pre><pre>Vad gäller andra frågor som har med valutaunion\r\noch gemensam centralbank och annat att göra, är\r\ndet ju så att vi kan påverka de framtida besluten om\r\nvi är med i unionen. Det ligger för övrigt långt in i\r\nframtiden om detta kommer att realiseras, vilket är\r\nytterligt osäkert. Det är ju få länder, om ens något\r\nland, som för närvarande har en sådan ekonomisk\r\nställning att villkoren uppfylls för en gemensam\r\nvalutaunion -- möjligen Luxemburg fortfarande.\r\nMen det ligger långt in i framtiden.</pre><pre>Det är klart att det kan bli så att man på område\r\nefter område bygger ut samverkan. Vad är det för\r\nmärkligt med det? På flertalet av de områden som\r\nkan bli aktuella krävs det ju enhälliga beslut. Vad\r\när det då för fel på att gå med på att utvidga\r\nsamarbetet på de områden som vi själva tycker är\r\nbra att utvidga det på?</pre><pre>Anf. 14  BENGT HURTIG (v) replik:</pre><pre>Herr talman! Ett samarbete för att komma fram till\r\nden ekonomiska och monetära unionen inleddes\r\nredan den 1 januari 1994. Det är ju bara fråga om\r\natt vi skall ansluta oss till den här processen. Det\r\nstår klart i Maastrichtfördraget hur det skall gå till,\r\noch det är alltså redan på gång.</pre><pre>Det är mycket märkligt om det är så att vi först\r\nansluter oss till ett fördrag som vi senare skall\r\navgöra om vi skall tillämpa. Det framgår klart av\r\ndebatten att det här skall tillämpas. Den frågan har\r\nvarit uppe också när vi har diskuterat med de andra\r\nparlamenten.</pre><pre>Jag skulle vilja ge ett exempel på hur den dubbla\r\ninformationen kan ta sig uttryck. Regeringsorganet\r\nSekretariatet för Europainformation skickar ut sina\r\nskrifter från Utrikesdepartementet för att\r\nundervisa svenska folket. Man säger t.ex. i nr\r\n15/1993: EG-domstolens uppgift är att säkerställa\r\nen enhetlig tolkning av EG-reglerna i alla\r\nmedlemsländer. Domstolarna i Sverige, även\r\nHögsta domstolen, måste därför rätta sig efter EG-\r\ndomstolens tolkning av EG-rätten. Det är EG-\r\ndomstolen som avgör om EG:s rättsakter\r\növerensstämmer med EG:s fördrag eller om de\r\nskall förklaras ogiltiga.</pre><pre>Det är alltså EG-domstolen som avgör. I det här\r\nbetänkandet hävdar man ju att vi i Sverige skall\r\navgöra vilket som står högst när det gäller\r\ngrundlagen, om det är den svenska konstitutionen\r\noch lagstiftningen eller om det är EG-rätten.</pre><pre>Sekretariatet för Europainformation säger vidare:\r\nTrots att EG:s lagstiftning skall utgöra en del av den\r\nsvenska rättsordningen kommer Högsta domstolen\r\ni Sverige att sakna behörighet att ogiltigförklara\r\nsådana delar av vår lagstiftning.</pre><pre>Tänker man sig nu att gå ut med annan information\r\nän den som Europainformation försörjer svenska\r\nfolket med?</pre><pre>Anf. 15  Tredje vice talman BERTIL\r\nFISKESJÖ (c) replik:</pre><pre>Herr talman! Det är ingen som har förnekat eller\r\nförsökt dölja att ett medlemskap i EU kommer att\r\ninnebära formella suveränitetsinskränkningar. Det\r\när det grundläggande skälet till att vi måste ändra i\r\nvår egen grundlag, dvs. för att på ett korrekt sätt\r\nmöjliggöra vårt inträde i EU och för att möjliggöra\r\nvårt medlemskap.</pre><pre>Sedan kan jag tillägga att det inte kan vara så\r\nförfärligt, när medlemskapet uthärdas med sådant\r\ntålamod av alla de stater som redan är med i EU\r\noch när den ena staten efter den andra i det tidigare\r\nÖsteuropa står i kö för att komma med i EU.</pre><pre>Från nej-sägarnas sida framställs EU som en\r\nondskefull organisation, som vi mer eller mindre\r\ntvingas in i, för att därmed också i fortsättningen\r\ndelta i denna organisations ondskefulla\r\nkonspirationer. EU är ju en demokratiskt\r\nuppbyggd organisation, bestående av demokratiska\r\nstater i Europa, som har funnit det klokt att\r\nsamarbeta över vida fält och att ge detta samarbete\r\nen viss institutionell utformning. Den har\r\nnaturligtvis också brister, och jag har kritik, som jag\r\ndock inte kan gå in på här. Organisationen kan\r\nsjälvklart förändras.</pre><pre>Jag vill gå tillbaka till den fråga som den här\r\ndebatten egentligen gäller, om vi verkligen håller\r\noss till ämnet, nämligen förslaget till ändring av\r\nframför allt 10 kap. 5 § regeringsformen. Hur\r\nmenar Bengt Hurtig och andra att man skall bete\r\nsig om ert förslag vinner och detta avslås? Skall vi\r\nförverkliga folkomröstningsresultatet i alla fall, om\r\ndet nu händelsevis skulle bli ett ja?</pre><pre>Anf. 16  YLVA ANNERSTEDT (fp):</pre><pre>Herr talman! När man lyssnar till Bengt Hurtig här i\r\ndag och i andra sammanhang, liksom till andra nej-\r\nsägare, får man intrycket av att demokratin i\r\nSverige skulle ha varit fastlagd i evärdlig tid och för\r\nall framtid. Men så är det inte alls.</pre><pre>Demokratins uttrycks- och beslutsformer i Sverige\r\npräglas ju av en ständig utveckling. De senaste 50\r\nåren har vi t.ex. gått från beslut på sockennivå till\r\nkommunreformerna på 70-talet. De små\r\nkommunerna klarade inte av att lösa en ny tids\r\nutmaningar, de stora satsningarna på utbildning och\r\npå infrastruktur. Så småningom blev också de stora\r\nkommunerna för små för att lösa utbyggnaden av\r\nsjukvården, och landstingen kom till.</pre><pre>Vissa frågor har vi lyckats lösa i samarbete med\r\nvåra nordiska grannar. Vi har uppnått en\r\npassfrihet. Vi har uppnått en gemensam\r\narbetsmarknad. Vi har försökt att ta bort\r\nhandelshinder, men långtifrån lyckats med det.</pre><pre>Den här processen har inte alls varit utan problem,\r\noch det kommer inte samarbetet med övriga\r\nEuropa att bli i fortsättningen heller. Men stegen\r\nhar varit nödvändiga för att lösa de stora problemen\r\nför framtiden.</pre><pre>Nu står vi inför nästa steg i utvecklingen. Vi har\r\nfunnit att varken vårt eget land eller de nordiska\r\nländerna tillsammans klarar de utmaningar som\r\nligger framför oss. Då är det självklart att vi väljer\r\nvåra närmaste grannar i Europa för samarbete.</pre><pre>De här utmaningarna är i sanning enorma. Hur\r\nskall vi säkerställa en fredlig och demokratisk\r\nutveckling i Öst- och Centraleuropa, utan\r\ngemensamt handlande och utan gemensamma\r\nansträngningar? Hur skall vi gå vidare i arbetet för\r\nen bättre miljö, om vi inte tillsammans utformar\r\nreglerna med resten av Europa? Hur skall vi säkra\r\njobben och välfärden i Sverige, om vi inte\r\ntillsammans med övriga europeiska stater lägger\r\nfast gemensamma regler och ramar för hur den s.k.\r\nmarknaden skall få agera?</pre><pre>Herr talman! Att som fullvärdig medlem utforma\r\nframtiden i Europa och de politiska reglerna för\r\nsamarbetet för både Öst- och Västeuropa är\r\nfaktiskt inte att förlora sin suveränitet. Det är i\r\nstället att lägga en del av sin suveränitet där den får\r\nstörst effekt, nämligen där de viktiga\r\nframtidsbesluten fattas.</pre><pre>För oss fattas de viktigaste besluten i den\r\neuropeiska unionen. Det är därför vi skall sitta med\r\ni deras beslutande församlingar. Vi kan inte, som\r\ntredje vice talmannen framhöll, sitta utanför och\r\nvara tvungna att anpassa oss efter regler som vi inte\r\nhar haft möjlighet att påverka.</pre><pre>I det här skedet är det viktigaste sättet att utöva vår\r\nsuveränitet på att lägga ihop den tillsammans med\r\nde övriga staterna i Europa och i den europeiska\r\nunionen. Det är alldeles uppenbart att det är flera\r\nän de tolv som tycker att det här samarbetet är\r\nutomordentligt framgångsrikt. Det är mängder av\r\nstater som vill vara med här -- det finns en lång kö\r\nav ansökningar om medlemskap, inte minst från de\r\nstater som äntligen har lyckats kasta av sig det\r\nkommunistiska oket. För dem är det självklart att\r\nden europeiska unionen är garanten för en fredlig\r\noch demokratisk utveckling. Man kan också se hur\r\nden europeiska unionen på många områden och i\r\nstor omfattning medverkar till att stärka den här\r\nutvecklingen. Vi har också sett hur man nu vill\r\nmedverka till att stänga Tjernobyl och satsa på nya\r\noch säkrare kärnkraftverk.</pre><pre>På det ena området efter det andra finner man\r\nalltså att det är den europeiska unionen som lyckas\r\nklara framtidsutmaningarna eller åtminstone att ta\r\nrätt steg i den här riktningen.</pre><pre>Jag vill understryka att jag tycker att Sverige har\r\nmycket att komma med i det här sammanhanget. Vi\r\nhar på många områden nått en utveckling där vi kan\r\ndela med oss av metoder och modeller, som skulle\r\ngagna många delar av det europeiska samarbetet.\r\nMen detta kan vi inte göra utifrån. Det måste finnas\r\nregler och bestämmelser som gör det möjligt för oss\r\natt sitta med i de beslutande församlingarna.</pre><pre>Herr talman! Med det beslut som vi fattar i dag gör\r\nvi det möjligt för Sverige att delta i det viktiga\r\nsamarbetet -- om det svenska folket säger ja i\r\nfolkomröstningen i höst, vilket jag verkligen\r\nhoppas. Som jag har sagt är det i de beslutande\r\nförsamlingarna som vi kan påverka framtiden i\r\nEuropa och världen i övrigt. Den europeiska\r\nunionen står ju också för ett ökat internationellt\r\nsamarbete.</pre><pre>Herr talman! Jag yrkar bifall till hemställan i detta\r\nbetänkande.</pre><pre>Anf. 17  BENGT HURTIG (v) replik:</pre><pre>Herr talman! När vi tidigare diskuterade EES slog\r\nbåde regeringen och ja-anhängare i riksdagen fast\r\natt EES-avtalet stod på egna ben.</pre><pre>När Jacques Delors var här fick han en fråga om\r\nvad som skulle hända med EES-avtalet om det\r\nsvenska folket sade nej. Han svarade att det\r\nnaturligtvis skulle bestå även i fortsättningen.</pre><pre>Det finns länder som har ett starkt intresse av att\r\nförbättra demokratin och möjligheten att delta i\r\nbeslutsprocessen i EES. Island har valt att stå\r\nutanför, och Schweiz får förmodligen ett liknande\r\navtal. Jag kan inte heller se att EU skulle ha något\r\nintresse av att inte förankra besluten inom EES\r\nockså i parlamenten.</pre><pre>Diskussionen om hur EES skall förbättras borde\r\nredan föras, med hänsyn till hur folkopinionen är i\r\ndetta land.</pre><pre>I betänkandet står det:</pre><pre>''Utskottet vill framhålla att risken för kollisioner\r\npå fri- och rättighetsområdet minskar om de\r\nbestämmelser som finns i Maastrichtfördragets\r\ninledning följs. -- -- -- När det gäller\r\ntryckfrihetsförordningen och\r\nyttrandefrihetsgrundlagen med sina detaljrika\r\nregler är konfliktriskerna enligt utskottets\r\nuppfattning större.''</pre><pre>Vi vet att detta har varit ett stort problem i\r\nförhandlingarna. Nu har regeringen gjort en\r\ndeklaration, och EU har gjort en motdeklaration\r\ndär det sägs att man förutsätter att Sverige följer\r\ndet gemensamma regelverket också på detta\r\nområde.</pre><pre>Vad tycker Ylva Annerstedt om att utskottet måste\r\nskriva så här när det gäller tryckfrihetsförordningen\r\noch yttrandefrihetsgrundlagen?</pre><pre>Anf. 18  YLVA ANNERSTEDT (fp) replik:</pre><pre>Herr talman! Vi kan först titta på vad som händer\r\nmed EES-avtalet.</pre><pre>Bengt Hurtig, om majoriteten av de länder som har\r\ningått ett avtal plötsligt faller bort därför att de har\r\nansökt om medlemskap i den europeiska unionen\r\när det klart att man måste ompröva om avtalet över\r\nhuvud taget håller.</pre><pre>Folkpartiet har på grund av att EES-avtalet inte\r\nmedför något inflytande på besluten aldrig ansett\r\natt det är tillräckligt. Vi har inte kunnat vara med\r\nom att utforma reglerna i tillräckligt stor\r\nomfattning. Det är inte relevant att i detta\r\nsammanhang ta upp Island som har 250 000\r\ninvånare och en ekonomi som till 90 % är baserad\r\npå fiske.</pre><pre>75--80 % av Sveriges export går till EU-länderna.\r\nDet gör att Sverige är i en väsentligt annorlunda\r\nsituation jämfört med Island.</pre><pre>Vi har skrivit att det finns konfliktrisker. Det har\r\nvi gjort eftersom EU i dag inte har exakt lika stor\r\noffentlighet som vi har i vårt samhälle. Vi har också\r\ntalat om att vår offentlighetsprincip icke är\r\nförhandlingsbar. Därför har vi inte haft med det i\r\nförhandlingarna. Vi har uttalat att vi i\r\nfortsättningen tänker använda\r\noffentlighetsprincipen på samma sätt som vi har\r\ngjort de senaste 200 åren.</pre><pre>Det kan inte heller vara okänt för Bengt Hurtig att\r\nvår offentlighetsprincip har tjänat som modell för\r\nde riktlinjer som den europeiska kommissionen har\r\nlagt fast för det fortsatta arbetet när det gäller\r\nhandlingar och beslut i EU.</pre><pre>Att man inte omedelbart har tagit över vår modell\r\nkan man möjligen ha förståelse för när man vet att\r\ndet i den europeiska unionen både finns länder som\r\nhar nästan samma offentlighetsprincip som vi och\r\nländer där allting är hemligt om inget annat sägs.</pre><pre>Det är självklart att man också i dessa sammanhang\r\nfår ta ett steg i taget. Jag tycker att man har nått\r\nmycket långt när man har lagt fast de\r\noffentlighetsregler som man har gjort. Det fanns ju\r\nett klart uttalande i Maastrichtavtalet om att\r\noffentlighet och öppenhet skall råda så långt det är\r\nmöjligt.</pre><pre>Anf. 19  BENGT HURTIG (v) replik:</pre><pre>Herr talman! Den fråga som jag ställde berörde\r\nnärmast vad Ylva Annerstedt tyckte om den\r\nmotdeklaration som kom från EU:s sida. Där slås\r\ndet fast att man förutsätter att Sverige följer EU:s\r\nregelverk på detta område.</pre><pre>Anf. 20  YLVA ANNERSTEDT (fp) replik:</pre><pre>Herr talman! Man visste från början att EU skulle\r\nkomma med en kommentar. Vi sade klart ifrån att\r\nvi inte tänker vika ifrån vår offentlighetsprincip. Vi\r\nhar inte några kommentarer till\r\noffentlighetsprincipen i avtalet. Det betyder att\r\nEG-domstolen inte har någon jurisdiktion över vår\r\noffentlighetsprincip.</pre><pre>Anf. 21  INGVAR SVENSSON (kds):</pre><pre>Herr talman! Den här dagen är mycket viktig för\r\nSverige. Det beslut som vi skall fatta lägger den\r\nlagliga grunden för ett medlemskap i den\r\neuropeiska unionen; jag säger hellre de europeiska\r\ngemenskaperna.</pre><pre>I detta beslut lägger vi stor vikt vid den\r\nfolkomröstning som skall hållas senare i november.\r\nGenom en särskild övergångsbestämmelse betonar\r\nvi att den har en alldeles speciell betydelse när det\r\ngäller överlåtelse av beslutsbefogenheter.</pre><pre>Som Birger Hagård tidigare var inne på skall de\r\neuropeiska gemenskaperna bygga upp freden i ett\r\nsöndertrasat Europa. Under århundraden har det\r\nfunnits ständiga konflikthärdar och krig mellan\r\nTyskland och Frankrike. Efter andra världskriget\r\nfanns det en känsla av att vi nu måste göra något\r\nradikalt för att undvika kommande krig.</pre><pre>Det var faktiskt tre betydelsefulla kristdemokrater\r\nsom tog initiativ till det som vi sedan har sett i form\r\nav EG och EU. Det var Alcide de Gasperi från\r\nItalien, Konrad Adenauer från Tyskland och\r\nRobert Schumann från Frankrike som tillsammans\r\nkom på att freden skulle kunna bevaras genom att\r\nEuropa integrerades ekonomiskt. Att binda ihop\r\nländerna skulle skapa sådana beroenden att man\r\ninte utan vidare kastade sig i krig med varandra.</pre><pre>Detta är den viktiga idén bakom EU. EU är framför\r\nallt en fredens union.</pre><pre>En stor del av det här betänkandet handlar om\r\nsuveränitetsfrågorna. De har redan förekommit\r\nmycket i debatten, och den debatten kommer väl\r\natt accentueras inför folkomröstningen.</pre><pre>Frågan om suveräniteten är viktig. Kommer vi att\r\nbehålla ett rimligt mått av suveränitet vid ett\r\nmedlemskap? Varje gång man ingår ett\r\nsamarbetsavtal, oberoende av på vilken nivå det\r\ngäller, avhänder man sig suveräniteten. Om\r\npersonen A och jag ingår ett samarbetsavtal kan jag\r\nsedan säga att jag har kvar min individuella\r\nsuveränitet. Men när det kommer till kritan -- om\r\ndet blir en konflikt -- kommer det att visa sig att det\r\när avtalet som gäller. Det är alltså en inskränkning\r\nav suveräniteten.</pre><pre>Att teckna ett avtal är ju helt frivilligt. Man\r\navhänder sig suveräniteten helt frivilligt. Det är\r\nlikadant i ett äktenskap. Det är ett typiskt sådant\r\navtal. När man ingår ett äktenskap avhänder man\r\nsig en del av sin individuella suveränitet. Det är\r\ninget konstigt med det. Vill man inte avhända sig\r\nsuveränitet, får man leva i ett slags isolering, både\r\nsom individ eller som stat. Jag tror inte att det är en\r\nlycklig utveckling.</pre><pre>Jag tror att det är nödvändigt att vi går in i de\r\neuropeiska gemenskaperna. Det innebär att vi\r\navhänder en viss, men avgränsad, suveränitet till de\r\ngemensamma organen. Det är inget konstigt med\r\ndet.</pre><pre>Egentligen ville jag ha en betydligt klarare\r\nskrivning på den punkten redan i första kapitlet i\r\nregeringsformen. Grundlagsutredningen inför EG\r\nhade också lagt fram ett förslag om det. Bengt\r\nHurtig kallade det för en plattläggningsparagraf.\r\nEgentligen var det en ärlig deklaration om hur det\r\nfaktiskt ligger till, dvs. en frivillig överlåtelse av\r\nsuveränitet.</pre><pre>De europeiska gemenskaperna brukar anklagas för\r\ncentralism, maktkoncentration, klåfingrighet,\r\nbyråkrati osv. Herr talman! Det är inget typiskt\r\nEG/EU-problem. Det är ett typiskt mänskligt\r\nproblem. Det är ett problem som finns i Sverige, i\r\nbygemenskaperna, i partierna osv. Det finns ett\r\nnaturligt mänskligt intresse att utöka sina\r\nmaktbefogenheter. Det gäller bara att bygga in\r\nmaktbalanser i det hela.</pre><pre>Jag kan ta fram ett exempel. Häromdagen fattade\r\nriksdagen ett beslut om att framlägga synpunkter\r\npå hur regeringen fördelar sitt arbete. Det kan vara\r\nett intressant uttalande. Men det hade ingen\r\nspeciell laglig grund. Det var ett slags klåfingrighet.\r\nMen riksdagen hade egentligen ingen laglig\r\nkompetens för att fastställa att det skulle vara så.\r\nInom EG/EU finns den typen av verksamheter. Jag\r\nkonfronterades häromdagen med ett\r\nfamiljerättsligt uttalande från EU-parlamentet. Jag\r\ntillfrågades av en tidning hur jag såg på detta\r\nuttalande om Sverige skulle bli medlem i EU. Det\r\nvar lätt att konstatera att familjerätten inte ligger\r\ninom gemenskapsrätten. Därför är det helt\r\nointressant ur juridisk synvinkel att EU-\r\nparlamentet har gjort detta uttalande. Det ligger\r\ninte inom de befogenheter som gemenskapen ger i\r\njuridisk mening.</pre><pre>I Maastrichtfördraget har ett mycket viktigt\r\nkorrektiv byggts in gentemot denna typ av\r\nklåfingrighet. Grundlagsutredningen inför EG\r\nbesökte EG-domstolen i samband med\r\nutredningsarbetet. Domstolen uttryckte stor glädje\r\növer att subsidiaritetsprincipen skrivs in i fördraget.\r\nDet blir ett korrektiv för EG-domstolen riktat mot\r\ndem som vill vidga sina maktbefogenheter inom\r\nEG/EU:s organ. Det blir ett viktigt korrektiv.</pre><pre>Inom parentes vill jag uttrycka en viss tacksamhet\r\növer att både regeringen och konstitutionsutskottet\r\nhar låtit bli att översätta närhetsprincipen. T.ex.\r\nutrikesutskottet använder det begreppet.\r\nNärhetsprincipen är en irrelevant beteckning för\r\nsubsidiaritetsprincipen. Jag kallar det för en\r\nspråklig bastard.</pre><pre>Jag är tacksam för att konstitutionsutskottet har\r\nlyssnat på mig när det gäller frågan om\r\nikraftträdande. Inom Grundlagsutredningen inför\r\nEG ville man skapa en konstitutionell innovation så\r\ntill vida att ikraftträdandet av\r\ngrundlagsförändringarna inte skulle anges i form av\r\ndatum utan i stället med hjälp av en enkel lag. Jag\r\nhar hela tiden tyckt att det är konstigt att riksdagen\r\nskall besluta om grundlagsförändringar men inte\r\nveta när de skall träda i kraft. Jag är tacksam för att\r\nutskottet har lyssnat på den argumenteringen så att\r\nvi därför slipper ifrån dessa konstigheter i den\r\nkommande debatten om medlemskap.</pre><pre>Herr talman! Vi kan ha olika uppfattningar om\r\nvarför vi skall gå med i den europeiska unionen/de\r\neuropeiska gemenskaperna. Jag hade en häftig\r\nideologisk debatt med en företrädare för det norska\r\nkristelig folkparti för ett par år sedan. Han var\r\noerhört kritisk mot EG/EU. Han talade om\r\nkrämarliberalism osv. Jag sade åt honom att lägga\r\nde ideologiska principerna åt sidan och frågade\r\nhonom sedan hur Norge skulle ställa sig om Sverige\r\nblev medlem i EU. Då sade han att Norge måste bli\r\nmedlem. Jag frågade honom vad det var för princip\r\nsom då skulle gälla. Då var han tvungen att säga att\r\ndet var just krämarliberalismens princip som gällde\r\nför detta ställningstagande.</pre><pre>Man kanske kan ha det synsättet på de europeiska\r\ngemenskaperna. Men för mig är freden och\r\nsamhörigheten helt avgörande för att vi skall gå\r\nmed i den europeiska gemenskapen. Detta är helt\r\ngrundläggande. Det finns alltid fördelar och\r\nnackdelar i alla mänskliga sammanhang. Det måste\r\ngöras en helhetsbedömning. Min\r\nhelhetsbedömning är att freden och samhörigheten\r\nkräver att vi tar ställning för de europeiska\r\ngemenskaperna.</pre><pre>Herr talman! Jag ber att få yrka bifall till utskottets\r\nhemställan i betänkandet.</pre><pre>Anf. 22  BIRGITTA HAMBRAEUS (c):</pre><pre>Herr talman! Menar Ingvar Svensson att om vi inte\r\nblir medlemmar i unionen hotas freden i Europa?\r\nJag tycker att det skulle vara egendomligt.</pre><pre>Jag har ett svar till tredje vice talmannen. Vad\r\nskulle hända om svenska folket den 13 november\r\nsade ja till medlemskap och det inte skulle finnas\r\nett vilande grundlagsförslag? Många av EU:s\r\nmedlemsstater har inte ändrat sina grundlagar. EU\r\nhar inte ställt några villkor för vår anslutning att vi\r\nskall ändra grundlagen. Det kan alltså inte vara\r\nnågon brådska.</pre><pre>Herr talman! Jag anser inte att riksdagen bör ändra\r\ngrundlagen, så att det blir möjligt att lämna över\r\nbeslutanderätt till EU. Därför kommer jag att\r\nstödja Vänsterpartiets meningsyttring där bifall\r\nyrkas till min och Tage Påhlssons motion K13.</pre><pre>Detta är det viktigaste beslutet sedan Gustav Vasas\r\ndagar. Sverige är berett att ge upp sin suveränitet.</pre><pre>Med det förslag som KU nu förelägger kammaren\r\nbevisas att en anslutning till Europeiska unionen är\r\nett helt unikt stort beslut. Det har funnits en\r\ntendens i debatten i dag att vilja tona ned\r\nbetydelsen av ett EU-medlemskap och jämställa\r\navtalet med EU med andra internationella avtal\r\nsom Sverige ingår oavbrutet. Men för dessa avtal\r\nhar vi inte behövt ändra grundlagen. När vi skriver\r\nunder mängder av internationella\r\növerenskommelser, så ger vi inte upp rätten till\r\nsjälvbestämmande i vårt eget land.</pre><pre>Skulle riksdagen besluta enligt\r\nkonstitutionsutskottets betänkande 21 och\r\nriksdagen sedan bekräfta beslutet efter valet i höst,\r\nfrånsäger Sverige sig rätten att själv bestämma över\r\nvilka lagar som skall gälla i landet. Beslut av\r\neuropeiska unionen tar över svensk lag, även\r\ngrundlag. Vi ger därmed upp vår suveränitet.</pre><pre>Liksom landsting har rätt att besluta i vissa frågor\r\nkommer också Sverige i fortsättningen att kunna\r\ngöra det inom områden som EU inte anser vara en\r\ngemensam angelägenhet för unionen. Blir vi\r\nmedlemmar i unionen har vi därmed avsagt oss\r\nrätten att föra en egen utrikes-, säkerhets-,\r\nförsvars-, handels-, jordbruks-, fiske-, konsument-,\r\ntransport- och miljöpolitik. Vi kommer inte att ha\r\nrätt att hindra utländskt kapital från att köpa upp\r\nvåra företag och vår mark. Vi tvingas gå in för en\r\nekonomisk politik som skall leda till en gemensam\r\nvaluta och en gemensam centralbank, som inte\r\nkontrolleras demokratiskt och som har uppgiften\r\natt prioritera låg inflation framför arbete åt alla. Vi\r\nblir tvungna att rätta oss efter vad som beslutas i\r\nBryssel av storföretagens lobbyister, byråkrater,\r\ndiplomater och en och annan minister. EU:s lagar\r\nkommer att gälla i stället för våra egna. Det blir\r\nomöjligt att utkräva ansvar av dem som beslutar\r\növer oss.</pre><pre>Utskottet citerar utredningsbetänkandet\r\nSuveränitet och demokrati. I betänkandet myntas\r\nbegreppen formell och faktisk suveränitet. Genom\r\nmedlemskap i EU får vi vara med och bestämma\r\növer andra EU-länder. Ja, det är sant. Men både\r\nvårt formella och faktiska inflytande blir självfallet\r\nlitet, eftersom vi är ett till folkmängden litet land.\r\nVi förlorar samtidigt rätten att bestämma över oss\r\nsjälva.</pre><pre>Ju mer ekonomiskt beroende ett litet öppet land\r\nsom Sverige är, desto viktigare är det att behålla\r\nrätten till självbestämmande. Det kan gälla rätten\r\natt behålla egna ekonomiska styrmedel som parerar\r\ninflytandet utifrån. Det är mycket oklart vilka\r\nbeslut i EU vi måste rätta oss efter i alla fall om\r\nSverige inte blir medlem. Jag vill gärna ha en\r\nprecisering på den punkten. Har EU tagit över\r\nockså suveräna staters beslutanderätt?</pre><pre>Ingen kan påstå att Sverige är isolerat nu. Varför\r\nskulle vi bli det därför att våra grannländer bildar\r\nen union? Sverige ligger i Europa, och vi är sedan\r\nlänge med och deltar aktivt i Europas utveckling\r\noch fattar beslut om Europa. Vi deltar på lika\r\nvillkor i standardiseringsarbetet, har en gemensam\r\narbetsmarknad, ett gemensamt studentutbyte,\r\nforskningssamarbete osv.</pre><pre>Liksom de andra EFTA-länderna har vi sedan länge\r\nett frihandelsavtal med EU. Det finns alltså inga\r\ntullar oss emellan.</pre><pre>Sverige tillhör de tio länder i världen som\r\nsamarbetar mest internationellt. Förutom i täta\r\nministerkonferenser deltar våra rikspolitiker och\r\nämbetsmän från statliga verk och myndigheter,\r\nenligt en rapport till Finansdepartementet, i 3 754\r\norganisationer i världen, varav en hel del i Europa.</pre><pre>Ett litet land kan inte tvinga någon. Vår möjlighet\r\natt påverka ligger i att föra fram väl underbyggda\r\nförslag som kan accepteras frivilligt. Vi påverkar\r\nandra, och vi påverkas av andra. Vi har ett utbyte\r\nmellan fria länder. Så tycker jag det skall fortsätta\r\natt vara. Men varje land måste ha rätt att bestämma\r\növer sitt eget.</pre><pre>Alternativet till medlemskap i unionen är faktiskt\r\natt behålla suveräniteten och fortsätta det intensiva\r\ninternationella arbete som vi sedan länge är\r\ninblandade i.</pre><pre>När det gäller förhandlingsresultatet är det så, att\r\npå de områden där vi inte fått ett skriftligt undantag\r\ni avtalet -- eller anslutningsakten, som den heter --\r\när vi bundna av samtliga EU:s lagar.</pre><pre>EU har för närvarande inte någon lag på\r\noffentlighetsrättens område, men vad jag förstår\r\nkan man besluta om en sådan med en kvalificerad\r\nmajoritet som Sverige inte skulle kunna stoppa. Då\r\nskulle vi i Sverige bli bundna av den\r\noffentlighetsprincip som anges i denna lag och kan\r\ninte längre behålla vår egen.</pre><pre>Vi har inte krävt undantag från att delta i ett\r\ngemensamt försvar och inte heller från att ge upp\r\nvår valuta och rätt att föra en egen ekonomisk\r\npolitik.</pre><pre>Alltså är vi bundna av alla de fördrag som gäller på\r\ndessa områden om vi blir medlemmar.</pre><pre>Vi har bara fått tidsbegränsade undantag, som\r\nupphör efter några år -- utom snuset.</pre><pre>Dessutom skulle vi betala EU ca 20 miljarder\r\nkronor per år efter en övergångsperiod. Det är mer\r\nän t.ex. hela socialhjälpen i Sverige. För att få\r\ntillbaka en del av dessa våra egna pengar till\r\njordbruk och regionalpolitik måste vi rätta oss efter\r\nEU:s krångliga bestämmelser. Vi måste fråga EU\r\nom råd hur vi skall använda våra egna resurser i vårt\r\neget land. Det tycker jag är en ynkedom, det är\r\nförödmjukande.</pre><pre>Jag vill gärna ta upp en fråga som kommer tillbaka,\r\nnämligen reglerna för folkomröstningen. Det\r\nföreligger ett förslag, men frågan hör också hemma\r\ninom grundlagsändringen.</pre><pre>Den proposition om folkomröstning som nu ligger\r\npå riksdagens bord föreslår tre valsedlar. Förutom\r\nja och nej skall samhället också erbjuda ett tredje\r\nalternativ: blank röstsedel.</pre><pre>Om man räknar andelen nej och ja av dem som\r\ntotalt deltagit i folkomröstningen försvåras\r\nmöjligheten att få majoritet för något förslag! Det\r\nfanns visserligen en blank sedel även vid förra\r\nfolkomröstningen, men där räknades endast de\r\nsom valt något av linjerna 1, 2 eller 3. Kommer\r\ndetsamma att ske denna gång? Det tycker jag är en\r\nviktig fråga.</pre><pre>När Ulf Dinkelspiel vid presskonferensen om\r\ndenna proposition om folkomröstningen med\r\nemfas betonade att ett resultat för nej över 50 %\r\ngör att avtalet förkastas, så har han inte sagt vad\r\nsom händer om t.ex. 49 % säger nej, 40 % säger\r\nja och resten valt valsedlen där det är tryckt ''blank\r\nröstsedel''.</pre><pre>Alla partier säger sig ämna följa folkomröstningens\r\nresultat. Då är det viktigt att det är entydigt. Om\r\nman bara räknar ja- och nej-sedlar, då blir utslaget\r\nentydigt ja eller nej, om vi nu inte skulle få exakt\r\nlika röstetal. Det sista är väldigt osannolikt.</pre><pre>Det är alltså mycket viktigt att vi redan nu kan slå\r\nfast att man visserligen använder den blanka\r\nröstsedeln för att få veta hur många som har\r\ndeltagit, men när det gäller att svara ja eller nej, så\r\nräknas endast rösterna från dem som använt ja-\r\neller nej-sedlar.</pre><pre>Grundlagsändringen innebär ju också att riksdagen\r\nmed enkel majoritet kan ansluta Sverige efter\r\nfolkomröstningen. Det står inte något om resultatet\r\nav folkomröstningen.</pre><pre>Det är viktigt att redan nu få veta om man kommer\r\natt räkna in de blanka sedlarna och hävda att det\r\ninte fanns en majoritet för nej, även om det var fler\r\nsom röstade nej än som röstade ja.</pre><pre>Någon borde också inför grundlagsändringen ge\r\nbesked om den punkten.</pre><pre>Herr talman! Jag anser alltså att riksdagen inte bör\r\nändra grundlagen så att det blir möjligt att\r\növerlämna beslutanderätt till EU. Därför kommer\r\njag att stödja Vänsterpartiets meningsyttring i de\r\nfall bifall yrkas till min och Tage Påhlssons motion\r\nK13.</pre><pre>Anf. 23  Tredje vice talman BERTIL\r\nFISKESJÖ (c) replik:</pre><pre>Herr talman! Bara en kort fråga till Birgitta\r\nHambraeus. Hörde jag verkligen rätt när jag tyckte\r\nmig höra att Birgitta Hambraeus anser att vi mycket\r\nväl kan gå med i EU även om vi inte ändrar den\r\nsvenska grundlagen?</pre><pre>Anf. 24  BIRGITTA HAMBRAEUS (c)\r\nreplik:</pre><pre>Herr talman! EU har inte ställt som krav att vi skall\r\nändra grundlagen. Det innebär att om de\r\naccepterar oss utan en grundlagsändring, så\r\nkommer vi när vi deltar i de beslutande organen\r\ninom EU att säga att vi inte kan ta ställning till vissa\r\nfrågor förrän vi gjort en grundlagsändring eller\r\nriksdagen ändrat andra lagar. Därmed behåller vi\r\nfortfarande vår beslutanderätt och har inte överlåtit\r\nden.</pre><pre>Eftersom EU inte krävt en grundlagsändring tycker\r\njag detta är en intressant möjlighet att lämna frågan\r\nöppen. Jag hoppas och arbetar för, som tredje vice\r\ntalmannen vet, att svenska folket skall säga nej i\r\nfolkomröstningen. Men även om man skulle säga ja\r\ntycker jag det är en intressant möjlighet att ansluta\r\nsig utan att ge upp suveräniteten.</pre><pre>Anf. 25  Tredje vice talman BERTIL\r\nFISKESJÖ (c) replik:</pre><pre>Herr talman! Detta är onekligen en originell\r\nståndpunkt, som det är svårt att finna stöd för\r\nnågonstans, såvitt jag kan förstå.</pre><pre>I 10 kap. 5 § RF står att vi kan överlåta befogenhet\r\ni begränsad omfattning. Birgitta Hambraeus har ju\r\nsjälv i sitt anförande vältaligt illustrerat hur mycket\r\nEU kommer att besluta om och så mycket EU\r\növertar redan vid vårt inträde i EU.</pre><pre>Anser Birgitta Hambraeus att den suveränitet vi\r\növerlämnar är endast i begränsad utsträckning och\r\nväl förenligt med 10:5 i dess nuvarande lydelse?</pre><pre>Anf. 26  BIRGITTA HAMBRAEUS (c)\r\nreplik:</pre><pre>Herr talman! Om jag är rätt underrättad har\r\nDanmark inte ändrat sin grundlag på den här\r\npunkten. Danmark har vid flera tillfällen, när EU\r\ngått över det som Danmark ansett vara riktigt, sagt\r\natt det här måste vi ha en folkomröstning om. Det\r\när inte obekant att man faktiskt första gången\r\nröstade nej till Maastrichtavtalet i\r\nfolkomröstningen. Man var alltså tvungen att gå\r\ntillbaka till folket i en sådan fråga.</pre><pre>Jag tycker att detta är en intressant möjlighet. Som\r\njag sade i min förra replik önskar jag ju att Sverige\r\növer huvud taget inte skall gå med i Europeiska\r\nunionen, men att nu forcera fram en\r\ngrundlagsändring innan folket tagit ställning tycker\r\njag är felaktigt och kanske också onödigt. Vi skulle\r\nkunna tänka oss en övergångsperiod, om folket\r\nsäger ja, där vi alltså är medlemmar men med\r\nbibehållen grundlag. Då blir vi en medlemsstat som\r\ni allra högsta grad fördröjer processen. Ofta går den\r\nnog litet för fort, så det skulle snarast ha en positiv\r\ninverkan på EU.</pre><pre>Anf. 27  INGELA MÅRTENSSON (fp):</pre><pre>Herr talman! Visserligen är jag suppleant i\r\nkonstitutionsutskottet, men jag har tyvärr inte haft\r\nmöjligheter att följa hela den här debatten om detta\r\nviktiga betänkande som riksdagen skall ta ställning\r\ntill i dag.</pre><pre>Med mitt inlägg här i dag avser jag varken att\r\npropagera för eller emot medlemskap i Europeiska\r\nunionen. Däremot skulle jag vilja ha klarhet när det\r\ngäller vissa frågor om offentlighetsprincipen.</pre><pre>Jag tycker att det står oklart skrivet om vi har några\r\ngarantier för att offentlighetsprincipen inte\r\nkommer att rubbas i samband med ett EU-\r\nmedlemskap. Efter att ha läst betänkandet känner\r\njag mig inte heller övertygad om att vi har sådana\r\ngarantier.</pre><pre>Förslaget till beslut innebär att riksdagen skall\r\nkunna överlåta beslutanderätt till Europeiska\r\ngemenskapen utan begränsningar. Sedan kommer\r\nförbehållet: så länge dessa har ett fri- och\r\nrättighetsskydd motsvarande det som ges i denna\r\nregeringsform och i den europeiska konventionen\r\nangående skydd för mänskliga rättigheter och de\r\ngrundläggande friheterna. Såvitt jag kan se finns\r\ndet ingen garanti för att vi inte kan komma att\r\ntvingas ändra våra grundlagar. Det är i grundlagen\r\nsom offentlighetsprincipen regleras, närmare\r\nbestämt i tryckfrihetsförordningen. I betänkandet\r\nstår att EG-rätten har företräde framför nationell\r\nrätt. Om en lagbestämmelse i ett medlemsland\r\nstrider mot en EG-regel är landets domstolar och\r\nmyndigheter skyldiga att tillämpa EG-regeln\r\nframför den inhemska regeln. Detta gäller i princip\r\näven om den inhemska normen tillhör landets\r\nkonstitution.</pre><pre>Jag kan inte tolka det på något annat sätt än att om\r\nett EG-direktiv t.ex. strider mot vår\r\ntryckfrihetsförordning så kommer EG-rätten att ha\r\nföreträde om vi inte ändrar på grundlagen.</pre><pre>Socialdemokraterna har lagt fram en motion där\r\ndet sägs att beslutanderätten över grundläggande\r\nprinciper såsom offentlighetsprincipen och\r\nmeddelarfriheten inte bör kunna överlåtas utan\r\nsamtidig ändring av grundlagen. Utskottet svarar\r\natt ändringen av regeringsformen inte kan anses\r\nöppna möjlighet att överlåta beslutanderätt som\r\nväsentligt rubbar dessa principer utan samtidig\r\nändring av grundlagen. Det kan uppfattas som om\r\nman har gett Socialdemokraterna garanti för att vi\r\ninte skall tvingas ändra på\r\ntryckfrihetsförordningen. Jag undrar vad\r\n''väsentligt rubbar'' innebär. Den frågan skulle jag\r\nvilja ställa till tredje vice talman och tillika\r\nstatsvetaren Bertil Fiskesjö. Hur skall vi tolka det\r\nsom sägs i betänkandet? Finns det verkliga\r\ngarantier för att vi inte skall behöva ändra\r\nnågonting i tryckfrihetsförordningen framöver?</pre><pre>Jag tänker särskilt på det förslag som ligger i\r\nministerrådet om att man avser att införa ett EG-\r\ndirektiv när det gäller integriteten. Vi som deltog i\r\nDatalagsutredningen kunde konstatera att det\r\nförslag som EU-parlamentet har tagit ställning till\r\ninte är förenligt med svensk offentlighetsprincip.\r\nOm EG-direktivet går igenom och vi inte ändrar\r\nvåra grundlagar kan jag inte förstå annat än att EG-\r\ndirektivet i alla fall kommer att gälla. EG-rätt går\r\nföre våra konstitutionella lagar.</pre><pre>Det här är ett sakområde som inte ingår i\r\növerlåtelseprincipen. Daniel Tarschys utredning\r\nom sekretessbestämmelser har också visat att när\r\ndet gäller sakområden kan det uppstå förändringar\r\nsom medför att vi är tvungna att t.ex. ändra i\r\ntryckfrihetsförordningen. Därför skulle jag gärna\r\nvilja ha ett besked på den här punkten ifrån Bertil\r\nFiskesjö eller någon annan hågad person i\r\nutskottet. Hur skall man se den här texten? Skall\r\nman se det som ett förbehåll? Skall vi, om ett infört\r\ndirektiv i den europeiska unionen kommer i\r\nkonflikt med våra lagar, se texten som utskottet\r\nskriver som ett förbehåll så att vi kan hävda att vi\r\nhar tagit ställning till att lagen inte skall ändras?\r\nHur skall man uppfatta texten? I förhandlingarna\r\nom offentlighetsprincipen har vi tyvärr inte tagit\r\nupp frågan om garanti så att vi inte behöver göra\r\nförändringar.</pre><pre>I en deklaration sägs att offentlighetsprincipen är\r\nen omistlig del i vår demokrati som ingår i vårt\r\nkulturarv som vi inte är benägna att ändra. I\r\ndeklarationen finns såvitt jag kan se inte heller\r\nnågra garantier. Tvärtom har EU deklarerat att\r\nSverige måste följa EG-rätten. Därför känner jag\r\nmig fortfarande orolig på den här punkten. Jag\r\nskulle vilja att vi klarade ut den här frågan. Det här\r\nbetänkandet handlar inte bara om hur vi skall\r\nkomma in i EG och vilka möjligheter vi skall ha\r\nenligt regeringsformen. Det handlar också om\r\nsocialdemokraternas motion och om vi har några\r\ngarantier för offentlighetsprincipen.</pre><pre>Anf. 28  CATARINA RÖNNUNG (s):</pre><pre>Herr talman! Jag vill svara på en fråga som Bengt\r\nHurtig ställde till mig tidigare. Han frågade\r\nnämligen om det är möjligt för Sverige att träda ut\r\nur unionen. Jag håller med Bertil Fiskesjö när han\r\nsäger att vi naturligtvis inte skall gå in i EU för att\r\nupplösa organisationen utan för att verka i den, dra\r\nfördel av den och kanske själva ge vårt tribut till\r\nutvecklingen i unionen. Jag ser också gärna att nya\r\nstater i Östeuropa blir medlemmar.</pre><pre>Det är riktigt som Bengt Hurtig säger att det för\r\nnärvarande inte finns någon utträdesparagraf i\r\nfördragstexten. Men som medlemsnation kan vi\r\nnaturligtvis tillsammans med övriga stater verka för\r\natt en sådan kommer till stånd. Jag tycker att det är\r\nnaturligt att en sådan paragraf skall finnas. Jag\r\nfinner det mycket konstigt att man skall kunna\r\nbinda upp sig för evärdlig tid. I alla sammanhang är\r\ndet barockt om ett evighetsperspektiv skall gälla för\r\nen sammanslutning. I utskottet har vi också haft en\r\ndiskussion om huruvida en stat som skulle låta bli\r\natt betala sina avgifter och inte håller sig till\r\nfördragen förr eller senare kommer att mäla sig ut\r\nur gemenskapen. Det tror jag sker med viss\r\nautomatik om tillräckligt lång tid har gått.</pre><pre>När det gäller frågan om offentlighetsprincipen såg\r\njag att Bertil Fiskesjö begärde ordet men inte blev\r\nuppmärksammad. Jag skall försöka svara på frågan\r\nom offentlighetsprincipen. Jag tycker att vi säger så\r\ntydligt i motivtexten att vi anser att\r\noffentlighetsprincipen har samma vikt som andra\r\noerhört viktiga konkreta delar i regeringsformen.\r\nAv den anledningen tillåter vi inte att man på något\r\nsätt ruckar på offentlighetsprincipen här hemma.\r\nFörhoppningsvis kommer de intentioner som\r\nDaniel Tarschys gett uttryck för i sin utredning att\r\nbli verklighet så att man lättar på\r\nutrikessekretessen.</pre><pre>När det däremot gäller offentlighetsprincipens vara\r\neller icke vara inom EU kan vi naturligtvis bara\r\nutöva påverkan såsom medlemsnation. Det kan vi\r\nförhoppningsvis göra tillsammans med de övriga\r\nskandinaviska länderna och Nederländerna, som\r\nhar tryckfrihets- och yttrandefrihetsregler som\r\npåminner om våra.</pre><pre>Anf. 29  BENGT HURTIG (v) replik:</pre><pre>Herr talman! Om jag minns rätt gällde min fråga att\r\nutskottet säger att man öppet skall redovisa\r\nförhållandena. Men man har inte redovisat artikel\r\n240 i Romfördraget som innebär att det här gäller\r\nför evigt. Det har inte heller redovisats vad som\r\ngäller enligt internationell rätt om man skulle vilja\r\nbegära utträde. Man har inte heller redovisat vad\r\nsom gäller i det här avseendet för EES-avtalet. Det\r\nfinns faktiskt en vetorätt inom EFTA. Det finns\r\nmöjligheter till utträde och en beslutsmekanism där\r\nparlamentariker är inblandade. Jag tycker att\r\nutskottet borde ha redovisat dessa förhållanden\r\nöppet.</pre><pre>Anf. 30  INGELA MÅRTENSSON (fp)\r\nreplik:</pre><pre>Herr talman! Jag tycker att Catarina Rönnungs\r\nreplik uttryckte en förhoppning om att man skall\r\nkunna ta hänsyn till t.ex. vår offentlighetsprincip i\r\nsamband med ett medlemskap. Jag känner mig\r\ndock fortfarande inte övertygad om att det\r\nverkligen kommer att bli så. Jag uppfattade att den\r\nsocialdemokratiska motionen gav uttryck för att vi\r\nskall ha garantier på det här området så att vi inte\r\nbehöver ändra på offentlighetsprincipen.\r\nFortfarande tycker jag att det är mycket viktigt att\r\nvårt konstitutionella utskott här i parlamentet\r\nockså kan tala om hur det blir på den punkten. Har\r\nvi garantier eller inte?</pre><pre>Anf. 31  BJÖRN VON DER ESCH (m):</pre><pre>Herr talman! Jag är ganska övertygad om att ingen\r\nav oss som har varit uppe i talarstolen i dag är emot\r\nett utvidgat samarbete med Europa, tvärtom. Om\r\ndet målet tror jag att vi alla är rörande ense. Det är\r\nden väg som man har valt för att nå dit, nämligen\r\nMaastrichtavtalet, som jag och några få\r\ntillsammans med mig är emot.</pre><pre>Maastrichtavtalet är inte bara utopiskt. Det\r\nmotverkar direkt sitt eget syfte. Nu är det\r\nemellertid så lyckligt den här gången att det inte är\r\nvi här i riksdagen som avgör frågan. Det är svenska\r\nfolket självt som i en folkomröstning avgör om\r\nSverige skall bli en del av unionen. Det är folket\r\nsom vi skall försöka att övertyga, inte\r\nriksdagsledamöterna. Därvidlag är jag betydligt\r\nmer optimistisk än vad jag är när det gäller mina\r\nkolleger här i riksdagen.</pre><pre>Anf. 32  BENGT HURTIG (v):</pre><pre>Herr talman! Jag vill gärna instämma med Björn\r\nvon der Esch, att samarbetet i Europa är viktigt.</pre><pre>Jag vill ändra mitt tidigare yrkande. Jag yrkar alltså\r\nbifall till mom. 1, 2 och 5.</pre><pre>Anf. 33  CATARINA RÖNNUNG (s):</pre><pre>Herr talman! I utskottets betänkande förklarar vi\r\nvilken stor vikt vi tillmäter den fria åsiktsbildningen\r\ni Sverige och därmed också vår\r\noffentlighetsprincip. Det står klart skrivet.</pre><pre>Däremot kan jag hålla med Ingela Mårtensson om\r\natt när man jämför de bägge fri- och\r\nrättighetsförordningarna i EU respektive i Sverige,\r\när ordet ''motsvarar'' kanske inte glasklart. Men ett\r\nenigt utskott har kommit fram till det ordet. När\r\nman jämför de bägge rättsordningarna är ordet\r\n''motsvarande'' det lämpligaste för att förklara att\r\nfri- och rättighetsförordningarna står i nivå med\r\nvarandra fast de i alla delar inte är identiska. Det är\r\nalltså utskottets skrivning.</pre><pre>Utskottet uttalar också mycket klart att den\r\nsvenska offentlighetsprincipen och den fria\r\nåsiktsbildningen är för oss viktig.</pre><pre>Anf. 34  Tredje vice talman BERTIL\r\nFISKESJÖ (c):</pre><pre>Herr talman! Jag skall inte ytterligare gå in på alla\r\nintressanta frågor som än en gång har tagits upp\r\nhär. Men för att inte allt skall bli hängande i luften\r\nvill jag anknyta till det som Birgitta Hambraeus\r\nsade i sitt senaste inlägg. Hon sade att vi inte\r\nbehöver ändra grundlagen i Sverige därför att det\r\nhar man inte behövt att göra på annat håll.</pre><pre>Till att börja med var detta en halv sanning. En del\r\nländer har ändrat sina grundlagar. Men att andra\r\nländer inte har behövt ändra sina grundlagar beror\r\npå att de redan har haft en sådan utformning att det\r\nhar möjliggjort medlemskap i EU.</pre><pre>Birgitta Hambraeus nämnde särskilt Danmark. Då\r\nvill jag läsa direkt ur 20 § i den danska grundlagen.\r\nJag gör en fri översättning från danskan, så det blir\r\nkanske inte ett perfekt juridiskt språk. Så här står\r\ndet: Befogenheter som enligt denna grundlag\r\ntillkommer rikets myndigheter kan genom lag i\r\nnärmare bestämt omfång överlämnas till\r\nmellanfolkliga myndigheter som har upprättats vid\r\nen ömsesidig överenskommelse med andra stater\r\nför att främja mellanfolklig rättsordning och\r\nmellanfolkligt samarbete.</pre><pre>I Danmark ansåg man att denna paragraf var till\r\nfyllest för att möjliggöra ett medlemskap. Men vår\r\ngrundlagsparagraf har inte denna utformning,\r\nBirgitta Hambraeus.</pre><pre>Anf. 35  BIRGITTA HAMBRAEUS (c):</pre><pre>Herr talman! Jag tycker att det är värdefullt att\r\ntredje vice talmannen har läst in detta till\r\nprotokollet, så det finns med hur Danmark har\r\nbeslutat.</pre><pre>Jag vill betona att jag sade att ''många'' länder inte\r\nhar ändrat sin grundlag. Jag sade inte att det inte\r\nvar något land som hade gjort det.</pre><pre>Eftersom EU inte har krävt att vi skall ändra vår\r\ngrundlag -- man är fullt införstådd med de regler\r\nsom gäller i Sverige -- för att bli medlemmar, skulle\r\ndet naturligtvis vara möjligt för oss att bli\r\nmedlemmar, om svenska folket säger ja, utan att\r\növerlämna beslutsbefogenheter till EU. När en\r\nlagändring måste ske borde vi i varje fall ta upp\r\ndenna i riksdagen och sedan får det ta den tid som\r\ndet tar, precis som i Danmark när det gäller\r\nfolkomröstning om grundlagsändring. Det är ju det\r\nsom har stoppat upp processen. Man har varit\r\ntvungen att invänta grundlagsändringarna och\r\nförändringarna i de övriga länderna. Vi skulle\r\nockså kunna gå in för samma sak.</pre><pre>Även om det nu inte framgår lika tydligt, är detta\r\nförslag till grundlagsändring en\r\n''plattläggningsparagraf''. Vi ger oss utan att ge de\r\nmänniskor som -- om vi blir medlemmar -- skall\r\nförhandla någon laglig möjlighet att bromsa. Vi\r\nskall vara med på rubbet och vi blir överkörda. Vi\r\nhar inga möjligheter att hävda att vi enligt vår\r\nkonstitution inte kan fatta vissa beslut. Jag tycker\r\natt det är onödigt och felaktigt att besluta om en\r\ngrundlagsändring, även om svenska folket skulle\r\nsäga ja i folkomröstningen.</pre><pre>Anf. 36  INGELA MÅRTENSSON (fp):</pre><pre>Herr talman! Jag hade hoppats att Bertil Fiskesjö\r\nskulle säga någonting om offentlighetsprincipen.\r\nInnebär detta några garantier för att vi inte behöver\r\nändra på offentlighetsprincipen? Bertil Fiskesjö\r\ninledde sitt anförande med att säga att det är några\r\nfrågor som hänger i luften, och den här frågan\r\nhänger mycket i luften. Att veta om vi har nåra\r\ngarantier eller ej är en principiellt viktig fråga. Skall\r\nvi betrakta detta betänkande som ett förbehåll som\r\nSverige sedan kan använda sig av om t.ex. förslaget\r\ntill EG-direktiv skulle gå igenom i ministerrådet?\r\nKan vi i så fall använda oss av detta betänkande\r\nsom ett förbehåll för att inte behöva ändra på\r\ntryckfrihetsförordningen? Förslaget till EG-\r\ndirektiv innebär ett krav på förändring av vår\r\ntryckfrihetsförordning. Jag vill att Bertil Fiskesjö\r\nskall svara på den frågan.</pre><pre>Anf. 37  Tredje vice talman BERTIL\r\nFISKESJÖ (c):</pre><pre>Herr talman! Man kan naturligtvis aldrig säga\r\naldrig i olika frågor när det gäller EU:s framtida\r\nutveckling. Vi vet inte hur det blir.</pre><pre>Vad vi kan konstatera är att EU inte har någon\r\nlagstiftning på yttrandefrihets- och\r\nsekretessområdet som är gemensam för alla länder.\r\nDen grundläggande orsaken till detta är att\r\nformerna skiftar så kolossalt i olika länder. I ena\r\nkanten finns England med sin oerhört stränga\r\nsekretess och längst ut på den andra kanten ligger\r\nSverige med en väldig öppenhet. Danmark och\r\nHolland ligger oss närmast. Därefter kommer\r\nTyskland och de övriga länderna i en fallande skala.</pre><pre>Det är klart att jag inte kan ge något fribrev för all\r\nframtid. Om sådana här frågor kommer upp, måste\r\ndet fattas beslut i dem. Om vi är medlemmar, kan\r\nvi vara med och bestämma hur dessa beslut skall se\r\nut. Direktivet om den personliga integriteten, som\r\nIngela Mårtensson tydligen är ängslig för, har ännu\r\ninte beslutats. Det har ju ifrågasatts även inom EU,\r\nom man över huvud taget skall ge sig in på en\r\nlagstiftning av det slaget.</pre><pre>När det gäller en par mindre frågor kommer redan\r\nnu vår tryckfrihetsförordning och\r\nyttrandefrihetsgrundlag att påverkas genom vår\r\nanslutning till EU. Men i dessa två avseenden har\r\ningen haft någonting att invända. Det har ju inte\r\nheller förts någon debatt om detta.</pre><pre>Anf. 38  INGELA MÅRTENSSON (fp):</pre><pre>Herr talman! Det är ju en väsentlig fråga. Statsråd\r\nefter statsråd har stått här i kammaren och sagt att\r\ndetta är en omistlig del av vår demokrati och att\r\noffentlighetsprincipen inte är förhandlingsbar. Vi\r\nskall inte rubba på den.</pre><pre>Det står i betänkandet att inget väsentligt skall\r\nrubbas när det gäller grundläggande frågor\r\nsyftande till offentlighetsprincipen, meddelarskydd\r\nosv. Hur skall man bedöma detta dokument?\r\nInnebär det något förbehåll eller ej? Jag kan inte\r\ntolka Bertil Fiskesjö på annat sätt än att det är\r\noklart inför framtiden hur det blir.</pre><pre>Jag har tagit upp detta exempel för att visa att det\r\ninom en ganska snar framtid finns en risk för att vi\r\ntvingas ändra på offentlighetsprincipen. Oavsett\r\nom det är realistiskt eller ej måste ändå riksdagen\r\noch det svenska folket få veta om vi har rätt till\r\noffentlighetsprincipen eller om EU kan fatta beslut\r\nsom gör att vi väsentligt måste rubba på\r\noffentlighetsprincipen.</pre><pre>Om man ändrar i offentlighetsprincipen i enlighet\r\nmed förslaget blir det en väsentlig förändring och\r\nen väsentlig försämring, vilket jag inte tycker är\r\nacceptabelt. Därför var det så angeläget att helst i\r\nförhandlingsskedet få garantier för särregler.\r\nMöjligtvis skulle man kanske kunde använda sig av\r\ndetta betänkande som ett förbehåll. Därför ställer\r\njag fortfarande frågan om vi i en eventuell\r\nkommande konflikt kan använda oss av detta\r\ndokument som ett förbehåll.</pre><pre>Anf. 39  INGVAR SVENSSON (kds):</pre><pre>Herr talman! Jag blev något förvånad över Birgitta\r\nHambraeus frågeställning. Hennes invändning mot\r\ngrundlagsförändringarna var att EU inte hade krävt\r\natt Sverige skulle genomföra några\r\ngrundlagsförändringar. Detta är ett mycket\r\nmärkligt påstående, eftersom Europeiska\r\ngemenskapen inte har någon som helst kompetens\r\natt kräva av medlemsländerna att de skall förändra\r\nsina grundlagar. EU har att se till att Sverige lever\r\nupp till fördragen och de ingångna avtalen, men hur\r\nvi gör med våra grundlagar är helt vår ensak.</pre><pre>Överläggningen var härmed avslutad.</pre><pre>Beslut</pre><pre>Mom. 1 (avslag på proposition 1993/94:114)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>271 för utskottet</pre><pre>13 för men.</pre><pre>2 avstod</pre><pre>63 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 70 m, 26 fp, 21 c, 19 kds, 19 nyd, 1 v, 2 -</pre><pre>För men.:</pre><pre>2 c, 10 v, 1 -</pre><pre>Avstod:</pre><pre>1 m, 1 kds</pre><pre>Frånvarande:</pre><pre>25 s, 9 m, 7 fp, 8 c, 6 kds, 4 nyd, 3 v, 1 -</pre><pre>Mom. 2 (överlåtelse av beslutanderätt)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>268 för utskottet</pre><pre>13 för men.</pre><pre>4 avstod</pre><pre>64 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 68 m, 26 fp, 21 c, 20 kds, 19 nyd, 2 -</pre><pre>För men.:</pre><pre>1 c, 11 v, 1 -</pre><pre>Avstod:</pre><pre>1 s, 1 m, 1 c, 1 kds</pre><pre>Frånvarande:</pre><pre>25 s, 11 m, 7 fp, 8 c, 5 kds, 4 nyd, 3 v, 1 -</pre><pre>Mom. 5 (ägare till svensk periodisk skrift)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>273 för utskottet</pre><pre>12 för men.</pre><pre>2 avstod</pre><pre>62 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 70 m, 26 fp, 23 c, 20 kds, 19 nyd, 2 -</pre><pre>För men.:</pre><pre>11 v, 1 -</pre><pre>Avstod:</pre><pre>1 m, 1 kds</pre><pre>Frånvarande:</pre><pre>25 s, 9 m, 7 fp, 8 c, 5 kds, 4 nyd, 3 v, 1 -</pre><pre>Mom. 6 (ikraftträdandet av lagarna m.m.)</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att konstitutionsutskottets betänkanden\r\nKU37 och KU46 fick avgöras i ett sammanhang\r\nefter avslutad debatt.</pre><pre>Ajournering</pre><pre>Kammaren beslöt kl. 14.22 på förslag av andre vice\r\ntalmannen att ajournera förhandlingarna till kl.\r\n14.30 då den muntliga frågestunden skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>7 §  Muntliga frågor till regeringen</pre><pre>Anf. 40  TREDJE VICE TALMANNEN:</pre><pre>Vi återupptar förhandlingarna med en frågestund.\r\nFrågor besvaras av statsminister Carl Bildt,\r\nkulturminister Birgit Friggebo,\r\narbetsmarknadsminister Börje Hörnlund,\r\nfinansminister Anne Wibble och\r\nkommunikationsminister Mats Odell.</pre><pre>Ni är välkomna till denna frågestund. Reglerna är\r\nvälkända för kammarens ledamöter: korta, precisa\r\nfrågor. Statsministern svarar på övergripande\r\nfrågor och övriga regeringsledamöter företrädesvis\r\npå frågor inom deras egna verksamhetsområden.</pre><pre>Tillfälliga arbetstillstånd</pre><pre>Anf. 41  PEETER LUKSEP (m):</pre><pre>Herr talman! Jag skulle vilja ställa en fråga\r\nkulturministern med anledning av att vi i\r\nmassmedierna de senaste dagarna har kunnat läsa\r\nom en polsk familj som bott i sex år i Sverige och\r\nsom fött ett barn här för tre år sedan. De har\r\nkommit hit legalt, värvade för att jobba i den\r\nsvenska sjukvården. Vidare har de inte gjort några\r\nlagöverträdelser. De har anställning och\r\narbetsgivare som önskar behålla dem.</pre><pre>Min fråga är: Är det rimligt att de här personerna\r\nutvisas med tio arbetsdagars varsel samt åläggs\r\nbesöksförbud under två år?</pre><pre>Anf. 42  Kulturminister BIRGIT FRIGGEBO\r\n(fp):</pre><pre>Herr talman! Som Peeter Luksep vet kan jag inte\r\nuttala mig i enskilda fall. Däremot kan jag uttala\r\nmig om principerna när det gäller tillfälliga\r\narbetstillstånd, som det är fråga om här -- det\r\nhandlar ju inte om asylsökande eller om personer\r\nsom är i behov av skydd.</pre><pre>Det finns egentligen inte några riktigt fastlagda\r\nregler för hur lång tid man får bevilja\r\narbetstillstånd. Men det har utbildats en praxis\r\nmellan Invandrarverket och\r\narbetsmarknadsmyndigheterna. Denna praxis\r\nutgår från att man inte bör bevilja tillfälliga\r\narbetstillstånd längre än under fyra år. Sedan har\r\nbestämmelserna utvidgats under senare tid,\r\nframför allt när det gäller idrottsmän och\r\nföretagsledare för internationella bolag och\r\nliknande.</pre><pre>I förarbetena till bestämmelserna om tillfälliga\r\narbetstillstånd har man sagt att det inte är rimligt\r\natt bevilja så långa tillstånd att de börjar uppgå till\r\nden tid som behövs för att bli svensk medborgare.\r\nDet betyder ju att är det familjer som har beviljats\r\ntillfälliga uppehållstillstånd och dessa har förlängts\r\noch man nu t.o.m. har gått över tiden för när man\r\nkan erhålla medborgarskap, måste naturligtvis,\r\nenligt min uppfattning, myndigheterna ta hänsyn\r\ntill detta.</pre><pre>Ny myndighetsorganisation på radio- och TV-\r\nområdet</pre><pre>Anf. 43  BO FORSLUND (s):</pre><pre>Herr talman! Jag har en fråga till kulturminister\r\nBirgit Friggebo. Alldeles strax i dag kommer\r\nriksdagen att behandla frågan om en ny\r\nmyndighetsorganisation på radio- och TV-\r\nområdet. Frågan gäller bl.a. var den nya\r\nmyndigheten skall lokaliseras.</pre><pre>Innan riksdagen har fattat beslut har\r\nkulturministern i samband med ett besök i\r\nSundsvall så sent som i tisdags uttalat att den nya\r\nmyndigheten skall lokaliseras till Gamla stan.</pre><pre>Min fråga till kulturministern är: Kommer\r\nkulturministern att delta i dagens debatt här i\r\nkammaren alldeles strax?</pre><pre>Anf. 44  Kulturminister BIRGIT FRIGGEBO\r\n(fp):</pre><pre>Herr talman! Först vill jag på det bestämdaste\r\ntillbakavisa att jag skulle ha sagt vad Bo Forslund\r\npåstår att jag skulle ha sagt i Sundsvall.</pre><pre>När jag tillfrågades av alla möjliga medier i\r\nSundsvall -- tydligen är detta en stor fråga för vissa\r\npersoner i Sundsvall -- informerade jag just om att\r\nriksdagen denna dag skulle debattera denna fråga\r\noch fatta beslut. Innan riksdagen har fattat beslut\r\nkan naturligtvis varken jag eller regeringen ge\r\nnågot besked om vad vi skall göra eller inte göra,\r\neftersom det är riksdagen som beslutar.</pre><pre>Jag har också informerat medierna där uppe att\r\nman i betänkandet från utskottet säger att\r\nregeringen bör överväga möjligheterna att\r\nlokalisera myndigheten till annan kommun än\r\nStockholm. Jag har också sagt att det här inte ger så\r\nväldigt strikta direktiv om vad regeringen bör göra\r\nefter det att riksdagen har fattat sitt beslut.</pre><pre>Därför avvaktar både jag och regeringen beslutet\r\nhär i riksdagen i dag innan vi vidtar åtgärder.</pre><pre>Kollektivtrafiken i Göteborg</pre><pre>Anf. 45  JOHAN LÖNNROTH (v):</pre><pre>Herr talman! Jag har en fråga till\r\nkommunikationsminister Mats Odell.</pre><pre>Det finns ju en proposition om Göteborgstrafiken.\r\nPropositionen är nu under behandling i utskottet. I\r\npropositionen finns det pengar till\r\nkollektivtrafiken. Jag skulle då vilja veta om det\r\nfinns några hinder för eller problem med att de här\r\nkollektivtrafikprojekten genomförs oavsett hur det\r\ngår senare med de mera kontroversiella och ännu\r\ninte klara vägprojekt som skall finansieras med\r\nbiltullar.</pre><pre>Finns det alltså några hinder att\r\nGöteborgspolitikerna och politikerna i regionen\r\ngenomför kollektivtrafikprojekten så snart det\r\nnågonsin är möjligt?</pre><pre>Anf. 46  Kommunikationsminister MATS\r\nODELL (kds):</pre><pre>Herr talman! Som Johan Lönnroth torde känna till\r\ninnebär den här propositionen att regeringen nu\r\nåterkommer till riksdagen just för att möjliggöra en\r\nfriare användning av pengarna till\r\nkollektivtrafikdelen i Göteborgspaketet än vad som\r\nfanns i den ursprungliga propositionen -- alltså just\r\nför att inhämta riksdagens bemyndigande att\r\nutbetala de här pengarna.</pre><pre>Detta innebär dock inte att det är möjligt att\r\nfrånträda hela huvudtanken med det här paketet.\r\nDet handlar både om att skapa bättre villkor för\r\nkollektivtrafiken och om att minska biltrafiken i\r\nGöteborgs innerstad och samtidigt få en\r\nfinansiering för de kringfartsleder som ingår i den\r\nhär överenskommelsen.</pre><pre>Anf. 47  JOHAN LÖNNROTH (v):</pre><pre>Herr talman! Detta med vägtullar är så\r\nkontroversiellt att det finns en osäkerhet om det går\r\natt genomföra det här inom rimlig tid. Därför kan\r\ndet finnas de som resonerar så, att det är risk för att\r\nvi får betala tillbaka de pengar som går till\r\nkollektivtrafiken.</pre><pre>Jag skulle vilja ha en bekräftelse från\r\nkommunikationsministern om att det nu är möjligt\r\natt börja använda dessa mycket angelägna pengar\r\ntill kollektivtrafiken, oavsett hur det sedan går med\r\nbiltrafikprojekten.</pre><pre>Anf. 48  Kommunikationsminister MATS\r\nODELL (kds):</pre><pre>Herr talman! Möjligheten att använda\r\nkollektivtrafikmedlen öppnas nu om riksdagen\r\nbifaller regeringens proposition. Däremot utgår\r\nregeringen från att alla parter i\r\nGöteborgsöverenskommelsen är beredda att\r\nuppfylla sina förpliktelser i enlighet med\r\növerenskommelsen.</pre><pre>Tilläggsanslag till Utbildningsdepartementet</pre><pre>Anf. 49  LENA HJELM-WALLÉN (s):</pre><pre>Herr talman! Jag antar att finansministern anser att\r\ndet är viktigt att hålla på principen om att\r\nramanslag inte får överskridas.</pre><pre>I tilläggspropositionen görs det ett\r\nanmärkningsvärt undantag för\r\nUtbildningsdepartementets eget\r\nmyndighetsanslag, som på grund av föregivet\r\ninformationsbehov och internationaliseringsarbete\r\nvill överskrida sin budget med 43 %.</pre><pre>Det här kan uppfattas som en uppluckring av den\r\nstrama budgetpolitiken och som en signal till andra\r\nförvaltningar. Därför vill jag fråga finansministern\r\nom hon offentligt vill säga vad hon hade att säga till\r\nUtbildningsdepartementets chef om det här\r\növerskridandet och vad hon kommer att säga till\r\nandra förvaltningschefer som vill överskrida sina\r\nmyndighetsanslag på likartat sätt med ungefär\r\nsamma argument.</pre><pre>Anf. 50  Finansminister ANNE WIBBLE\r\n(fp):</pre><pre>Herr talman! Jag kan försäkra, Lena Hjelm-Wallén,\r\natt det har varit många och långa diskussioner för\r\natt utröna vad detta överskridande beror på. Det är\r\nganska uppenbart att det har funnits svårigheter när\r\ndet gällt att beräkna en del poster i de olika\r\nanslagen. Det är mycket olyckligt att detta\r\növerskridande har skett.</pre><pre>Utbildningsdepartementet har självt finansierat\r\npengarna, vilket är en starkt förmildrande\r\nomständighet. Det handlar alltså inte om några nya\r\npengar som behöver lånas upp, utan det handlar om\r\nfinansiering inom Utbildningsdepartementets\r\nverksamheter. Tekniken med ramanslag håller ju\r\npå att införas nu. Det är väldigt viktigt att den följs\r\nav alla myndigheter, departement osv.</pre><pre>Jag är helt övertygad om att resultatet av någon\r\nsmärre försyndelse i början av processen faktiskt\r\nytterligare understryker behovet av att alla\r\nmyndigheter, även sådana som Lena Hjelm-Wallén\r\nkanske har närmare beröring med, fullföljer\r\ntankarna på att man får en påse pengar och sedan\r\nfår man inte göra av med mer.</pre><pre>Besparingar i statsbudgeten</pre><pre>Anf. 51  DAN ERIKSSON i Stockholm\r\n(nyd):</pre><pre>Herr talman! Jag har en fråga till finansministern.</pre><pre>Kompletteringspropositionen var som en påse, tom\r\noch innehållslös. Tycker finansministern att det\r\nvore bra om finansutskottet förhandlade fram de\r\nkonkreta besparingar som måste till och som\r\nregeringen misslyckats med att ta fram?</pre><pre>Anf. 52  Finansminister ANNE WIBBLE\r\n(fp):</pre><pre>Herr talman! Jag tycker alltid att det är\r\nutomordentligt bra om utskottet kommer överens\r\nom besparingar. Dan Erikssons medverkan hittills\r\nhar i flertalet fall gått ut på precis motsatsen. Det\r\nräcker med att se på Ny demokratis medverkan i\r\nbeslut som har fattats här i kammaren under de\r\nsenaste veckorna för att lägga märke till att de har\r\nresulterat i ett stort antal ökade utgifter, vilket inte\r\nriktigt stämmer med den tanke som Dan Eriksson\r\nhär försöker göra sig till tolk för. Det är alldeles\r\nuppenbart att Dan Eriksson talar med dubbla, för\r\natt inte säga tredubbla, tungor.</pre><pre>Beredningen av bostadsfrågor i regeringskansliet</pre><pre>Anf. 53  LARS STJERNKVIST (s):</pre><pre>Herr talman! Jag vill vända mig till statsministern.</pre><pre>I förra veckan uttalade riksdagen allvarlig kritik\r\nmot regeringens sätt att dela upp bostadspolitiken\r\npå sju statsråd och nästan lika många departement.\r\nHäromdagen kommenterade statsministern detta\r\noch jag fick intrycket -- jag hoppas att det är fel --\r\natt han tänkte strunta i det beslut som riksdagen\r\nfattade.</pre><pre>Anf. 54  Statsminister CARL BILDT (m):</pre><pre>Herr talman! Min kommentar till detta beslut är\r\nalldeles riktigt uppfattad. Regeringsformen anger\r\nen mycket tydlig maktfördelning och\r\nansvarsfördelning mellan riksdagen, som har att\r\nfatta vissa beslut, och regeringen inklusive\r\nstatsministern, som har att fatta andra. Det innebär\r\natt frågan om fördelningen av arbetet inom\r\nregeringen, inklusive detta, är en fråga för\r\nregeringen och för statsministern.</pre><pre>Anf. 55  LARS STJERNKVIST (s):</pre><pre>Herr talman! Både jag och riksdagens majoritet är\r\nmedvetna om att det är statsministern som\r\nbestämmer hur man organiserar. Däremot tycker\r\njag att det milt uttryckt är anmärkningsvärt att\r\nnegligera ett uttalande av riksdagen om att\r\nkonsekvensen av den arbetsfördelning som man\r\nhar bestämt sig för blir till allvarligt men för\r\nverksamheten, för bostadspolitiken.</pre><pre>Anf. 56  Statsminister CARL BILDT (m):</pre><pre>Herr talman! Statsministerämbetet kännetecknas\r\nav respekt för konstitutionen och den\r\nmaktfördelning och ansvarsfördelning som är\r\nfastlagd där. Det har jag att hålla mig till och det\r\nkommer jag att göra, alldeles oavsett om riksdagen\r\nfinner sig föranlåten att gå utöver detta.</pre><pre>Låt mig vad gäller bostadspolitiken generellt säga\r\natt det vi har lyckats åstadkomma är de lägsta\r\nhyresökningar som vi har haft i det här landet på 20\r\når och en minskning av byggkostnaderna på ett sätt\r\nsom jag tror att företrädare för det parti varifrån\r\nfrågeställaren kommer inte hade kunnat föreställa\r\nsig var möjlig. Vi lägger nu grunden för en bättre\r\nbostadsförsörjning och en bättre bostadspolitik\r\nframöver. Jag vill inte säga att detta är en\r\nkonsekvens just av att vi har avskaffat\r\nbostadsdepartementet. Det är en konsekvens av en\r\nframgångsrik politik i största allmänhet.</pre><pre>Volvos fabrik i Kalmar</pre><pre>Anf. 57  BERTIL DANIELSSON (m):</pre><pre>Herr talman! Jag har en fråga till\r\narbetsmarknadsminister Hörnlund. m ungefär\r\ntvå månader avser Volvo att lägga ned\r\ntillverkningen av personbilar i Kalmar. Volvo har\r\nnått framgångar på senare tid genom att man säljer\r\nallt fler bilar. Kapacitetstaket är snart uppnått. Då\r\nframstår det för många, även för mig, såsom\r\nolyckligt och kanske tveksamt om man skall\r\nfullfölja nedläggningsbeslutet.</pre><pre>Jag vill fråga arbetsmarknadsministern: Har\r\nregeringen tagit eller avser regeringen att ta\r\nkontakter med Volvo för att diskutera\r\nmöjligheterna att senarelägga eller förhoppningsvis\r\nupphäva nedläggningsbeslutet?</pre><pre>Anf. 58  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har ett flertal frågor som har med\r\nVolvo att göra -- detta viktiga företag. Jag kommer\r\ninom kort att ha ett sammanträffande där de\r\nfrågorna kommer att diskuteras. Kalmarfabrikens\r\nframtid är en viktig fråga, oavsett vilken\r\nverksamhet som skall bedrivas vid fabriken. Den\r\nkommer att diskuteras.</pre><pre>Tidsbegränsade uppehållstillstånd</pre><pre>Anf. 59  GEORG ANDERSSON (s):</pre><pre>Herr talman! Jag har en fråga till kulturminister\r\nBirgit Friggebo.</pre><pre>I slutet av förra året föreslog hon och regeringen\r\ninförandet av ett system med tidsbegränsade\r\nuppehållstillstånd för vissa grupper av asylsökande.\r\nDetta förslag har sedermera riksdagen godkänt,\r\ntrots min kritik.</pre><pre>Nu har jag erfarit att kulturministern och även vice\r\nstatsministern vid flera tillfällen offentligt kritiserat\r\ndetta och sagt att man inte vill ha ett system med\r\ntillfälliga tidsbegränsade uppehållstillstånd för\r\nasylsökande. Innebär det att regeringen avser att\r\nåterkomma till riksdagen och upphäva det beslut\r\nsom regeringen föreslog i slutet av förra året?</pre><pre>Anf. 60  Kulturminister BIRGIT FRIGGEBO\r\n(fp):</pre><pre>Herr talman! Som jag har svarat Georg Andersson\r\ntidigare avser regeringen inte att komma med ett\r\nsådant förslag. Jag har också redovisat tidigare här i\r\nkammaren att jag inte anser, och det gör inte heller\r\nregeringen, att tillfälliga uppehållstillstånd skall\r\nvara ett regelrätt inslag för asylpolitiken.</pre><pre>Däremot har vi öppnat en möjlighet vid\r\nmassflyktssituationer, där det är fråga om\r\nkatastrofer av kortvarig längd, krig som man kan\r\nbedöma tar slut ganska snart, miljökatastrofer eller\r\nliknande, att reglera hur en kortvarig vistelse i\r\nSverige skall kunna fungera.</pre><pre>Det fanns inga bestämmelser om vilka myndigheter\r\nsom skulle sköta detta, vilka som skulle sköta\r\nmottagningssystem och förläggningsplatser. Det\r\nvar viktigt att få en reglering av detta liksom under\r\nvilka former och med vilken status som man skulle\r\nfå vistas här i riket vid sådana situationer.</pre><pre>Vid den normala asylprövningen, när människor\r\nsöker skydd undan diktaturer, tortyr och\r\nförföljelse, är det däremot både min och\r\nregeringens uppfattning att man inte bör använda\r\nett system av tillfälliga uppehållstillstånd.</pre><pre>FN:s vapenembargo mot Bosnien</pre><pre>Anf. 61  LENNART ROHDIN (fp):</pre><pre>Herr talman! Jag har en fråga till statsministern.</pre><pre>Två gånger, nu senast i Gorazde, har FN tvingats\r\ningripa med de medel som FN-stadgans artikel 41\r\nföreskriver för att förhindra ett blodbad. Även\r\ndenna gång skedde det med framgång. Återigen\r\nslirar man på tungan och säger att FN naturligtvis\r\ninte alltid kan ingripa överallt i Bosnien. FN-\r\nbefälhavaren Rose har i dag kritiserat bosnierna för\r\natt inte försvara sig tillräckligt kraftfullt själva.</pre><pre>Min fråga till statsministern är: Hur länge är det\r\nförsvarbart att upprätthålla ett vapenembargo som\r\nförhindrar bosnierna att försvara sig när inte FN är\r\nmäktigt att göra det?</pre><pre>Anf. 62  Statsminister CARL BILDT (m):</pre><pre>Herr talman! Sveriges politik är som bekant att vi\r\ninte anser att det är klokt att förse olika typer av\r\nkonfliktområden med olika typer av\r\nvapenleveranser. Det är svensk politik. Den\r\nbedriver vi själva. Det vore litet konstigt om vi\r\nskulle anbefalla världssamfundet någon annan\r\npolitik, dvs. att man nu skulle öppna slussportarna\r\nför vapenleveranser till f.d. Jugoslavien, där det\r\ninte verkar vara bristen på vapen som är det mest\r\ndominerande.</pre><pre>Man skall ha klart för sig att ett hävande av FN:s\r\nvapenembargo inte är ett hävande av embargot\r\nenbart för leveranser till den bosniska\r\nregeringssidan. Det är lika mycket ett hävande av\r\nembargot för leveranser till den serbiska sidan, den\r\nkroatiska sidan eller vilken annan sida som helst\r\nsom väljer att kasta sig in i dessa blodiga\r\ndrabbningar. Är det någonting som jag vill\r\nförstärka där nere är det Förenta nationernas\r\nmöjlighet att verka framför allt genom mer trupp\r\npå marken. Därför välkomnar jag och regeringen\r\ndet beslut som säkerhetsrådet nu har fattat, som\r\nmöjliggör en utökning av Unprofors\r\npersonalstyrka. Det kanske är den enstaka insats\r\nsom vid sidan av det politiska förhandlingsarbetet\r\nkan bidra mest till en lösning av konflikten.</pre><pre>Radioprogram för bosnier</pre><pre>Anf. 63  HARRY STAAF (kds)</pre><pre>Herr talman! Jag har en fråga till kulturministern.</pre><pre>Vi har tagit emot ganska många flyktingar från\r\nBosnien. Såvitt jag förstått är de inte helt nöjda\r\nmed det programutbud som Sveriges Radio\r\ntillhandahåller. Jag frågar därför om\r\nkulturministern avser att ta upp överläggningar\r\nmed Sveriges Radio om serviceprogram som riktar\r\nsig till invandrare från Bosnien. Helst skulle de vilja\r\nha program på bosniska.</pre><pre>Anf. 64  Kulturminister BIRGIT FRIGGEBO\r\n(fp):</pre><pre>Herr talman! Avtalet mellan staten och Sveriges\r\nRadio ger allmänna riktlinjer om vad Sveriges\r\nRadio och Sveriges Television skall göra. Där finns\r\ndet också bestämmelse att man skall se till att det\r\nfinns minoritetsprogram av olika slag. Däremot är\r\ndet inte en uppgift för regeringen att i detalj\r\nbestämma på vilka minoritetsspråk man skall sända\r\noch omfattningen av programmen på olika\r\nminoritetsspråk.</pre><pre>Det är en grannlaga uppgift för både Sveriges\r\nRadio och Sveriges Television att ha nära kontakter\r\nmed olika grupper och göra anpassningar efter de\r\ninvandrargrupper som finns i Sverige.</pre><pre>Jag utgår från att både Sveriges Television och\r\nSveriges Radio är lyhörda för önskemål framför allt\r\nfrån så stora grupper som det nu är fråga om från\r\ndet forna Jugoslavien.</pre><pre>Avvecklingen av statliga myndigheter</pre><pre>Anf. 65  BENGT SILFVERSTRAND (s):</pre><pre>Herr talman! Jag vill ställa en fråga till\r\nstatsministern.</pre><pre>När man avvecklade myndigheter, t.ex.\r\nUniversitets- och högskoleämbetet, sade man från\r\nregeringens sida att det skulle innebära en\r\nförenkling av den centrala myndighetsstrukturen\r\noch ett effektivare utnyttjande av resurserna. Man\r\nansåg att det skulle leda till en besparing på 10\r\nmiljoner kronor. Vi vet att man i årets\r\ntilläggsproposition överskrider anslaget på\r\nUtbildningsdepartementets område med 20\r\nmiljoner kronor, dvs. med 43 %.</pre><pre>Som skäl för detta kraftiga anslagsöverskridande\r\nanför man att det har blivit dyrare att avveckla\r\nUHÄ och SÖ än vad som var beräknat. Förutsagda\r\nbesparingar blev alltså i stället fördyringar. Vi fick\r\nhöra tidigare att det här var ett smärre övertramp.\r\nDelar statsministern den uppfattningen? Om han\r\ninte gör det, vilka initiativ tänker han ta med\r\nanledning av denna misshushållning med statens\r\nfinanser?</pre><pre>Anf. 66  Statsminister CARL BILDT (m):</pre><pre>Herr talman! Bengt Silfverstrand har kanske inte\r\nriktigt klart för sig de olika begreppen i\r\nsammanhanget.</pre><pre>Vad vi talade om och vad som var föremål för ett\r\nmeningsutbyte mellan Lena Hjelm-Wallén och\r\nfinansminister Anne Wibble var en tillfällig historia\r\npå departementet. Så var det. Men vad vi talar om\r\ni det stora sammanhanget är långsiktiga betydande\r\nbesparingar i hela myndighetsorganisationen, som\r\nbetyder åskilligt när det gäller att rationalisera,\r\nförenkla och spara pengar på sikt. Jag förstår att\r\nBengt Silfverstrand letar varje typ av argument för\r\natt motsätta sig den typen av åtgärder. Men jakten\r\npå den här punkten har inte varit så framgångsrik.</pre><pre>Stationsbyggnad på Arlanda</pre><pre>Anf. 67  RUNE THORÉN (c):</pre><pre>Herr talman! Jag vill ställa en fråga till\r\nkommunikationsministern.</pre><pre>I dag går motionstiden ut på propositionen om\r\nArlandabanan. I propositionen kan man läsa ordet\r\nstationsbyggnader i fråga om Arlanda. Vi är i dag\r\nunderkunniga om att det kan betyda att det skall\r\nbyggas två stationsbyggnader. Jag ställer mig litet\r\nfrågande om det behövs för den trafik det är fråga\r\nom. I Stockholm klarar man en omfattande\r\nfjärrtågstrafik och pendeltågstrafik, och även i\r\nGöteborg, med en stationsbyggnad. Ur kundens\r\nsynpunkt lär det vara bättre med ett ställe än två för\r\natt kunna orientera sig.</pre><pre>Anf. 68  Kommunikationsminister MATS\r\nODELL (kds):</pre><pre>Herr talman! Jag är glad att till Rune Thorén kunna\r\nsäga följande. Med tanke på att vi har valt en privat\r\nfinansiering kommer frågan om\r\nstationsbyggnadens omfattning kanske för en gångs\r\nskull att bli föremål för en mycket noggrann\r\nekonomisk prövning.</pre><pre>Jag kan försäkra Rune Thorén om att den\r\nentreprenör som lämnar in det lägsta anbudet är\r\nockså den vars förslag har de minsta utrymmena.\r\nJag tror inte att någon av oss vill förspilla sin\r\nungdom i väntan vid terminaler, hur de än ser ut, i\r\nonödan.</pre><pre>Marknadsföringen av information om Sverige som\r\nturistland</pre><pre>Anf.69  BENGT DALSTRÖM (nyd):</pre><pre>Herr talman! Jag har en fråga till statsministern.</pre><pre>Turismen är en näringsgren som omsätter ca 110\r\nmiljarder i dag. En betydande del av detta gäller\r\nturister från utlandet. Vi vet att fem turister i\r\nSverige ger samma intäkter som en exporterad\r\nVolvo. Genom att marknadsföringen av Sverige är\r\nsplittrad på en mängd myndigheter och två\r\ndepartement blir det en ineffektiv och kostsam del\r\ni budgeten. Skulle statsministern kunna tänka sig\r\natt ta ett initiativ för att få litet fason på den i dag\r\nså splittrade Sverigeprofilen utomlands?</pre><pre>Anf. 70  Statsminister CARL BILDT (m):</pre><pre>Herr talman! Jag instämmer i bedömningen av\r\nturismens betydelse framför allt i det svenska\r\nperspektivet men också i ljuset av utvecklingen i\r\nden globala ekonomin. Det är uppenbart att turism\r\noch resande tillhör de mycket stora och\r\nbetydelsefulla tillväxtsektorerna. Däremot tror jag\r\ninte att detta framför allt är någonting som vi kan\r\nåstadkomma genom att centralisera hela\r\nSverigeinformationen.</pre><pre>Vi har ju fattat beslut om att förändra de\r\norganisationer som vi har för att informera om\r\nSverige utomlands. Det är information till olika\r\nmottagare för att ge en bra bild av Sverige som\r\nturistland. Jag tycker att det är för tidigt att dra den\r\ntyp av slutsatser som här dras.</pre><pre>Mitt intryck, när jag stundtals rör mig utanför\r\nlandets gränser, är att det har skett mycket för att\r\nförbättra Sverigeinformationen och Sverigebilden\r\nutomlands. Därmed inte sagt att det inte finns\r\nutrymme för fortsatta förbättringar, för det tror jag\r\natt det finns. Men jag tror inte att det ligger i att\r\nåter centralisera myndighetsorganisationen.</pre><pre>Öresundsbron</pre><pre>Anf. 71  STEN ANDERSSON i Malmö (m):</pre><pre>Herr talman! Jag har en fråga till statsministern,\r\noch den gäller bron mellan Malmö och\r\nKöpenhamn.</pre><pre>Är det, mot bakgrund av det material som i dag\r\nfinns och det som håller på att samlas in samt den\r\ntidtabell som vi tidigare blivit presenterade,\r\nstatsministerns uppfattning att riksdagen kan få\r\nbesked om bron skall börja byggas eller ej innan vi\r\nslutar inför sommaren?</pre><pre>Anf. 72  Statsminister CARL BILDT (m):</pre><pre>Herr talman! Samma besked gäller nu som tidigare,\r\ndvs. att vi avvaktar det besked som kommer från\r\nVattendomstolen. Vi har fått ett besked om att\r\ndomstolen inkommer med sitt yttrande -- den skall\r\nju svara på en mycket specifik fråga från\r\nregeringen -- kring den 20 maj. Vattendomstolen\r\nhar inte till regeringen redovisat, och har inte heller\r\nskyldighet att göra det, anledningen till att den\r\ninkommer med yttrandet den 20 maj i stället för\r\nden tidpunkt som tidigare beslutats. Efter det att\r\nVattendomstolen har gjort det skall det inte vara\r\nnågon onödig fördröjning i regeringens\r\nbeslutsfattande -- det kan jag försäkra.</pre><pre>Ny myndighetsorganisation på radio- och TV-\r\nområdet</pre><pre>Anf. 73  ELVY SÖDERSTRÖM (s):</pre><pre>Herr talman! Jag har en fråga till kulturministern.\r\nKommer kulturminister Birgit Friggebo att delta i\r\ndagens debatt här om en ny\r\nmyndighetsorganisation på radio- och TV-\r\nområdet?</pre><pre>Anf. 74  Kulturminister BIRGIT FRIGGEBO\r\n(fp):</pre><pre>Herr talman! Jag kommer möjligen delvis att\r\navlyssna debatten, men jag kommer inte att vara\r\nhär hela tiden.</pre><pre>Utredningen av mordet på Olof Palme</pre><pre>Anf. 75  BJÖRN SAMUELSON (v):</pre><pre>Herr talman! Jag vill ställa en fråga till\r\nstatsministern. Det har under den allra senaste\r\ntiden framkommit uppgifter runt utredningen av\r\nmordet på Olof Palme att kontakterna mellan olika\r\ndelar av Polisen inte fungerade riktigt ordentligt.\r\nFöranleder detta någon åtgärd från regeringens\r\nsida?</pre><pre>Anf. 76  Statsminister CARL BILDT (m):</pre><pre>Herr talman! Det förhåller sig som bekant så att\r\nförundersökningen leds av riksåklagaren. Det\r\nförhåller sig också som bekant så att den politiska\r\nmakten, i det här fallet regeringen, saknar både\r\nmöjlighet och lämplighet att gå in och ge vare sig\r\ndirektiv eller andra anvisningar för hur arbetet i\r\nförundersökningen skall bedrivas.</pre><pre>Det hindrar inte att det, mot bakgrund av detta falls\r\nmycket speciella karaktär, vid några tillfällen har\r\nvarit en information från riksåklagaren och\r\nspaningsledningen direkt till mig själv, till\r\nstatssekreteraren i statsrådsberedningen Peter\r\nEgardt, till Ingvar Carlsson som ledare för\r\nSocialdemokratiska partiet och till f.d.\r\nstatssekreteraren i statsrådsberedningen Kjell\r\nLarsson. De frågeställningar som av massmedierna\r\nnyligen berörts i några TV-program har i de\r\nsammanhangen icke aktualiserats. Det är allt jag\r\nkan säga för dagen.</pre><pre></pre><pre>Öresundsbron</pre><pre>Anf. 77  NILS T SVENSSON (s):</pre><pre>Herr talman! Jag vill ställa en fråga till\r\nstatsministern, och därmed följa upp den fråga som\r\nSten Andersson i Malmö ställde om Öresundsbron.\r\nHan fick ett märkligt svar på den frågan.</pre><pre>Den 20 maj lämnar Vattendomstolen sitt yttrande\r\ni ärendet, och det är inte så lång tid till dess. Jag\r\nföreställer mig att det finns en planering av\r\nbeslutsordningen i detta viktiga ärende.</pre><pre>Då måste det rimligen också finnas ett datum i\r\nregeringens planering som statsministern borde\r\nkunna lämna besked om. Det svar han gav till Sten\r\nAndersson innehöll egentligen inte något besked.</pre><pre>Jag frågar nu: När kommer regeringen att fatta\r\nbeslut?</pre><pre>Anf. 78  Statsminister CARL BILDT (m):</pre><pre>Herr talman! Jag tror att det vore olämpligt med\r\nhänsyn till de krav som ställs på beredningen av\r\närendet att jag gav besked om exakt vid vilken\r\ntidpunkt regeringen skall fatta beslut i ett ärende\r\nnär jag inte ens har fått in underlaget. Då skulle jag\r\nnog utsätta mig för möjligheten att få kritik av\r\nriksdagens konstitutionsutskott, som jag ju känner\r\nen betydande respekt för.</pre><pre>Vi kan dessutom inte vara alldeles säkra på att\r\nyttrandet kommer den 20 maj. Vi hade ett tidigare\r\nbesked från Vattendomstolen, men det har\r\nVattendomstolen ändrat. Vattendomstolen har\r\nmöjlighet att ändra detta besked igen, om den så\r\nskulle vilja. Det är någonting som ligger i dess makt\r\noch som regeringen vare sig har möjlighet eller rätt\r\natt påverka.</pre><pre>Vi är beroende av att Vattendomstolens yttrande\r\nkommer in vid en viss tidpunkt och att den lämnar\r\nett klart besked. Ju tidigare yttrandet kommer in\r\noch ju klarare beskedet är, desto snabbare kan\r\nhandläggningen gå från regeringens sida. Det säger\r\nsig självt. Det tror jag också Nils T Svensson inser.</pre><pre>Anf. 79  TREDJE VICE TALMANNEN:</pre><pre>Därmed är denna frågestund avslutad. Jag ber att\r\nfå tacka de medverkande statsråden.</pre><pre>8 §  Ny myndighetsorganisation på radio- och\r\nTV-området</pre><pre>Föredrogs</pre><pre>konstitutionsutskottets betänkande</pre><pre>1993/94:KU37 Ny myndighetsorganisation på\r\nradio- och TV-området (prop. 1993/94:160):</pre><pre>Anf. 80  CATARINA RÖNNUNG (s):</pre><pre>Herr talman! Jag är glad att Birgit Friggebo är kvar\r\ni kammaren, eftersom jag kanske får anledning att\r\nställa direkta frågor till henne.</pre><pre>Jag skall gå direkt på det som kommer att vålla\r\ndagens häftigaste debatt med anledning av\r\nbetänkandet KU37, nämligen lokaliseringen av den\r\nnya myndighetsorganisationen.</pre><pre>Den nuvarande borgerliga regeringen har vid\r\nupprepade tillfällen givit prov på vad som med ett\r\nmodeuttryck kallas maktens arrogans. Det senaste,\r\nmen säkert inte det sista, exemplet på detta är\r\nkulturminister Birgit Friggebos agerande.</pre><pre>Birgit Friggebo går på kollisionskurs mot ett enigt\r\nkonstitutionsutskotts uttalande om att de nya\r\nmyndigheterna bör förläggas utanför Stockholm.\r\nEnligt en utskrift av en intervju med Birgit\r\nFriggebo den 26 april i Radio Västernorrland sägs\r\nföljande:</pre><pre>Reportern: En intressant fråga här i Sundsvall är\r\nfrågan om de nya myndigheterna Radio- och TV-\r\nverket. Den skall ju diskuteras i riksdagen nu på\r\ntorsdag. Har du redan tagit ställning i\r\nlokaliseringsfrågan? Birgit Friggebo: Ja. Det här är\r\ninga fyra myndigheter. Det är fyra små avdelningar\r\nsom slås samman. Det handlar om mindre än 30\r\npersoner, och vi tycker att de kan bli kvar där de är.</pre><pre>Okänsligt och arrogant låter man alltså i Sundsvall\r\nav alla orter meddela, två dagar innan riksdagen\r\nfattat beslut, att myndigheterna skall ligga i\r\nStockholm. Riksdagen och konstitutionsutskottet\r\när mycket tydliga i sak på den här punkten.\r\nRiksdagens mening är en förläggning utanför\r\nStockholm.</pre><pre>Givetvis är det ett svepskäl och dålig advokatyr när\r\nman säger att konstitutionsutskottet inte ger klara\r\noch entydiga besked. Det är riktigt att vi inte pekar\r\nut vare sig Jönköping eller Sundsvall. Orter utanför\r\nStockholms kommun får regeringen ta ställning till.\r\nMen vi är klara och tydliga på den här punkten.\r\nMyndigheterna skall förläggas till en ort utanför\r\nStockholm.</pre><pre>Detta handlande inger inte något större förtroende\r\nenligt vår mening. Vi anser att Birgit Friggebo\r\nnonchalerar svenska folkets företrädare riksdagen.\r\nVi tycker att det är ett klandervärt beteende.\r\nDärför är min fråga helt naturligt: Är Birgit\r\nFriggebo beredd att ompröva sin ståndpunkt och\r\nånyo överväga en lokalisering utifrån debatten och\r\nutifrån ett förnyat övervägande om vad utskottet\r\nanser?</pre><pre>I propositionen nämns inte lokaliseringen av de\r\nsammanslagna myndigheterna över huvud taget.\r\nDen utredning som föregått propositionen har\r\nsnällt rättat sig efter direktiven och utgått från att\r\nde skall förläggas i Stockholm. Det har inte gjorts\r\nnågon konsekvensanalys som har behandlat\r\nlokaliseringen.</pre><pre>Riksdagen har senast 1993 lagt fast principer för\r\nomlokalisering av befintlig verksamhet eller\r\nlokalisering av nya myndigheter. I\r\narbetsmarknadsutskottets betänkande framhölls\r\nom lokalisering av nya myndigheter att riksdagen\r\nvid flera tillfällen uttalat sig för att det är viktigt att\r\nvälja annan lokaliseringsort än Stockholm.</pre><pre>Regeringen har vidare utfärdat generella direktiv\r\ntill kommittéer och särskilda utredare att redovisa\r\nregionalpolitiska konsekvenser av sina förslag. Det\r\nhar inte skett i detta fall. Nu kan man tvista om\r\nhuruvida myndigheterna är nya eller inte.\r\nOrganisationen som sådan är ny, och\r\nmyndigheterna har delvis givits en del nya\r\nuppgifter.</pre><pre>Vi socialdemokrater anser att det vore ytterst\r\nlämligt med en lokalisering utanför Stockholms\r\nkommun. Detta anser också utskottet i sin helhet.\r\nVi tänker oss enligt den motion vi skrev en ort med\r\nett brett medieutbud och kvalificerad kompetens.\r\nMed det skall förstås kompetens av juridiskt slag.</pre><pre>Denna utlokalisering skulle vitalisera ortens\r\nutbildningsliv, medie- och kulturliv samt bidra med\r\nexptertis och sakkunskap på ett mycket viktigt\r\nframtidsområde. Myndigheterna själva skulle få\r\nökad arbetsro när de inte arbetar mitt i storstadens\r\nenorma medieutbud med sitt hektiska tempo.</pre><pre>Utskottet var alltså enig i sin uppfattning.\r\nBeträffande lokaliseringen skulle riksdagen i sin\r\nhemställan med anledning av en mängd motioner,\r\nbl.a. den socialdemokratiska motionen från\r\nutskottsgruppen, ge regeringen till känna vad\r\nutskottet angivit, nämligen att regeringen skulle\r\növerväga lokalisering till annan ort än Stockholm.</pre><pre>I övrigt anser vi i likhet med propositionen att en\r\nny organisationsmodell är behövlig. Två nya\r\nmyndigheter -- Radio- och TV-verket samt\r\nGranskningsnämnden för radio och TV -- ersätter\r\ntidigare fyra nämnder. Socialdemokraterna\r\nreserverar sig mot att Radio- ochTV-verket, som\r\npropositionen föreslår, blir ett enrådighetsverk\r\nmed verkschefen som ensam ansvarig. Vi vill ha en\r\nstyrelse med parlamentarisk sammansättning som\r\nleder verksamheten.</pre><pre>Regeringens proposition,\r\nFörvaltningsmyndigheternas ledning, talar under\r\npunkt 4 om alternativa ledningsformer till ett\r\nenrådighetsverk. Där intas en helt annan\r\nståndpunkt. Det är Finansdepartementet som står\r\nför den propositionen. Man säger att regeringen\r\nanser att en styrelse är lämplig för kultursektorns\r\nmyndigheter som ofta har speciella uppgifter som\r\nskiljer dem från förvaltningen i övrigt.</pre><pre>Finansdepartementet uppmärksammar\r\nkulturpolitikens speciella förutsättningar bättre än\r\nvad Kulturdepartementet gör självt i den här\r\nfrågan. Man föredrar alltså styrelseformen.</pre><pre>Herr talman! Jag yrkar bifall till hemställan i\r\nbetänkandet i dess helhet utom när det gäller\r\nmom. 4. Där yrkar jag bifall till den\r\nsocialdemokratiska reservationen.</pre><pre>Anf. 81  Kulturminister BIRGIT FRIGGEBO\r\n(fp):</pre><pre>Herr talman! Det är uppenbart att det behövs\r\nnågon form av klarläggande inför den här debatten.</pre><pre>Det är riktigt att jag var i Sundsvall i början av\r\nveckan. Jag fick då många frågor från tidningar och\r\nTV. Det jag sade i Sundsvall var för det första att\r\nriksdagen i dag kommer att behandla den här\r\nfrågan och fatta beslut om den.</pre><pre>För det andra redovisade jag hur\r\nkonstitutionsutskottets betänkande ser ut. Där står\r\ndet att regeringen bör överväga möjligheten att\r\nlokalisera myndigheterna till annan kommun än\r\nStockholm.</pre><pre>För det tredje har jag kommenterat det och sagt att\r\ndet i sig inte är ett entydigt besked till regeringen\r\nom vilken ort lokaliseringen bör ske till. Det är bara\r\nen enda av det hundratal kommuner som finns i\r\nlandet som pekas ut, dvs. Stockholm, och inte bör\r\nkomma i fråga. Vi vet att det finns intressenter på\r\nolika håll, och Sundsvall är en av dessa.</pre><pre>För det fjärde har jag svarat på frågan om vilken\r\nregeringens uppfattning var, dvs. det som stod i\r\npropositionen och som inte är någon hemlighet för\r\nnågon, nämligen att vi föreslog och utgick ifrån att\r\nde skulle ligga kvar i Stockholm. Det är också\r\nförmodligen ett citat av detta som Catarina\r\nRönnung nu refererar till när hon säger att\r\nregeringen skulle ha bestämt sig igen oavsett vad\r\nriksdagens beslut blir.</pre><pre>Jag har varit med många år här i riksdagen och vet\r\nfaktiskt spelreglerna. Det betyder att riksdagen\r\nskall fatta sitt beslut nu. Det är klart att regeringen\r\ndå avvaktar vad det beslutet blir. Om beslutet\r\nskulle bli det som föreslås i konstitutionsutskottets\r\nbetänkande blir det naturligtvis en nöt som behöver\r\nknäckas.</pre><pre>Utskottet utgår ifrån att myndigheterna skall bildas\r\nden 1 juli i år. Man utgår också ifrån att det bör ske\r\nett övervägande. Om det skall vara ett reellt\r\növervägande tar det en viss tid. Det skall skaffas\r\nandra lokaler och det skall utses chefer för\r\nmyndigheterna. Det tar också en viss tid. Såvitt jag\r\nkan se finns det inte heller något förslag i\r\nbetänkandet om särskilda avvecklingskostnader\r\nom det är så att man skall flytta från de nuvarande\r\nlokalerna. Det är naturligtvis något som regeringen\r\nfår försöka att hantera sedan riksdagen har fattat\r\nsitt beslut. Jag är fullt medveten om det.</pre><pre>Catarina Rönnung frågar vad jag avser att göra\r\nefter riksdagens beslut. Jag har sådan respekt för\r\nriksdagen att jag avvaktar tills vi får skrivelsen från\r\ntalmannen när riksdagen har fattat sitt beslut. Jag\r\nvill också informera kammaren om att det\r\nförekommer vid den här typen av omorganisationer\r\natt man tillsätter organisationskommittéer för att\r\nförbereda omorganisationerna även innan\r\nriksdagen har fattat sina beslut. Sådant har\r\nförekommit ibland. Jag har stoppat alla sådana\r\npropåer på mitt departement just för att visa\r\nrespekt för riksdagens beslut.</pre><pre>Anf. 82  CATARINA RÖNNUNG (s)\r\nreplik:</pre><pre>Herr talman! Det gläder mig att Birgit Friggebo\r\nkommer att avvakta riksdagens beslut. Men folk\r\nsom bor i Norrland och har lyssnat på Radio\r\nVästernorrlands reporter får ju inte den\r\nuppfattningen. Han frågar Birgit Friggebo: Har du\r\nredan tagit ställning i lokaliseringsfrågan?</pre><pre>Birgit Friggebo svarar mycket tydligt och klart: Ja,\r\ndet här är ju inga nya myndigheter. Vi tycker att de\r\nkan bli kvar där de är, dvs. i Stockholm.</pre><pre>Det som är absolut glasklart i\r\nkonstitutionsutskottets betänkande är att riksdagen\r\nenhälligt anser att en annan kommun än Stockholm\r\nbör komma i fråga. Det är vad en enhällig riksdag\r\nanser.</pre><pre>I motionen från den socialdemokratiska\r\nutskottsgruppen finns det skissat hur vi tycker att\r\ndenna ort utanför Stockholm skall se ut. Den skall\r\nha ett brett medieutbud och den skall ha\r\nkvalificerad juridisk kompetens. Det finns\r\nåtskilliga motioner där Sundsvall, Jönköping,\r\nKarlstad och Haninge kommer i fråga. Sedan är det\r\nnaturligtvis klart att Birgit Friggebo själv får\r\nbesluta lokaliseringsort efter tänkande på\r\nKulturdepartementet och efter läsning av\r\nmotionerna. Men om Birgit Friggebo tänker sig att\r\nfölja en enig riksdags intentioner i den här frågan\r\när Stockholms kommun utesluten.</pre><pre>Anf. 83  Kulturminister BIRGIT FRIGGEBO\r\n(fp):</pre><pre>Herr talman! Jag vet inte om Catarina Rönnung\r\nalltid har blivit definitivt rätt citerad när hon har\r\nintervjuats av olika reportrar och att hela intervjun\r\nalltid har varit med i medierna eller i radion.</pre><pre>Som jag sade tidigare är det ingen hemlighet att\r\nregeringen har tagit ställning en gång tidigare. Det\r\nfinns redovisat i propositionen att vi anser att\r\nmyndigheterna kan ligga kvar i de lokaler som de\r\nhar eftersom vi inte anser att det är nya\r\nmyndigheter och att det inte är någon stor\r\nförändring. Det är ingen nyhet.</pre><pre>Frågan är vad som nu händer. Jag har mycket\r\ntydligt i mina kontakter med journalister redovisat\r\natt riksdagen skall fatta beslut på torsdag. Då\r\nfrågade reportern självfallet vad jag tycker själv\r\noch vad regeringen tycker. Jag har då sagt att vi\r\navvaktar till torsdag. Betänkandet ser ut på det här\r\nsättet.</pre><pre>Jag vill redovisa att det inte är jag själv som skall\r\nfatta beslut sedan. Det är regeringen. Jag har inte\r\nhaft någon diskussion med regeringen om vad som\r\nhänder om konstitutionsutskottets betänkande går\r\nigenom. Den frågan tar jag upp efter det att\r\nriksdagen har fattat sina beslut.</pre><pre>Jag skulle välkomna om Catarina Rönnung litar på\r\nmina ord när jag säger detta. Det vore helt\r\noansvarigt annars. Jag har varit med för länge för\r\natt göra sådana uttalanden eller springa i förväg\r\ninnan riksdagen har fattat sitt beslut och innan jag\r\nhar tagit upp en diskussion med regeringen om hur\r\nriksdagens beslut skall behandlas.</pre><pre>Sedan har jag dessutom kommenterat och sagt att\r\ndet inte finns någon tydlig fingervisning i det\r\neventuellt kommande beslutet annat än att\r\nkonstitutionsutskottet önskar att någon annan\r\nkommun än Stockholm kommer i fråga.</pre><pre>Anf. 84  CATARINA RÖNNUNG (s)\r\nreplik:</pre><pre>Herr talman! Jag vill fråga om Birgit Friggebo\r\nförnekar det hon har sagt i intervjun med Radio\r\nVästernorrland. Jag har en utskrift av Susanne\r\nHellsing och K-G Svensson som har lyssnat på\r\nintervjun. Jag har lika stor anledning att tro att\r\nderas utskrift är korrekt som att Birgit Friggebos\r\nuttalanden här i riksdagen är korrekta.</pre><pre>På reporterns fråga säger Birgit Friggebo oerhört\r\ntydligt att hon redan har tagit ställning i\r\nlokaliseringsfrågan. Intervjun sändes på\r\ntisdagsmorgonen den 26 april 1994. Ska jag lita mer\r\npå Birgit Friggebo än på Susanne Hellsing och K-\r\nG Svensson som alltså har avlyssnat och skrivit ut\r\nintervjun från band?</pre><pre>Också en annan sak är fullständigt glasklar i\r\nkonstitutionsutskottets uttalande:\r\nLokaliseringsorten bör ligga i en kommun som inte\r\när Stockholms kommun. Man kan ju inte säga det\r\ntydligare än så.</pre><pre>Anf. 85  Kulturminister BIRGIT FRIGGEBO\r\n(fp):</pre><pre>Herr talman! Jag vet inte om de personer som\r\nCatarina Rönnung refererade till var med under\r\nhela den intervjun som jag gav i radion.\r\nFörmodligen var de inte det -- jag såg dem i varje\r\nfall inte där.</pre><pre>Jag har varit med tillräckligt länge för att inte göra\r\nuttalanden som jag inte kan stå för. Jag har över\r\nhuvud taget inte talat med regeringen om vad vi\r\nskall göra om riksdagen nu fattar ett sådant beslut.</pre><pre>Jag vet mycket väl att jag vid olika tillfällen har sagt\r\noch informerat dessa reportrar -- och de var ganska\r\nmånga -- om att riksdagen kommer att fatta sitt\r\nbeslut på torsdag och att man får avvakta till dess\r\noch se vilket beslut det blir.</pre><pre>Anf. 86  BENGT HURTIG (v):</pre><pre>Herr talman! När konstitutionsutskottet valde den\r\nlinje som jag tycker är rimlig, nämligen att denna\r\nutlokalisering bör övervägas, fick jag uppfattningen\r\natt det skulle bli ytterligt svårt för regeringen att\r\nhinna klara upp detta i tid.</pre><pre>Dessutom skulle det naturligtvis också få\r\nekonomiska konsekvenser; man måste hur som\r\nhelst hålla båda dessa myndigheter i gång under\r\nandra havlåret 1994. Men det var oklart om de\r\nbudgeterade medlen kommer att räcka.\r\nKonstitutionsutskottet hade också en stor\r\narbetsbörda.</pre><pre>Enligt min uppfattning hade det under dessa\r\nomständigheter varit rimligt att skjuta upp\r\nbehandlingen av betänkandet till hösten. Vi har ju\r\nännu inte heller den lagstiftning som skall reglera\r\nverksamheten hos dessa myndigheter. Men nu är vi\r\nhär, och det är, vad jag förstår, inte möjligt att få\r\nnågon majoritet för att skjuta på detta nu.</pre><pre>Vi har i vår motion understrukit att det är en\r\noerhört viktig verksamhet som Radio- och TV-\r\nverket och Granskningsmyndigheten skall bedriva.</pre><pre>Verkets direkta ansvarsområde skall omfatta frågor\r\nom radio och TV. Verkets arbetsuppgifter skall\r\nknyta an till andra institutioner, t.ex. Filminstitutet\r\noch Kulturrådet. Det skall vara en central\r\nförvaltningsmyndighet med verkställighetsansvar\r\ninom område i enlighet med gällande förordningar\r\noch lagstiftning. Verket skall också som central\r\nmyndighet följa utvecklingen på\r\netermediaområdet, ge ett samlat underlag för och\r\nbedömningar av beslut om den statliga\r\nmediapolitiken.</pre><pre>Vi menar att det är alldeles orimligt att det skall\r\nvara ett enrådighetsverk. Det borde vara en utsedd\r\nstyrelse. Därför stöder vi reservationen när det\r\ngäller mom. 4. Vi menar också att en sådan här\r\nviktig institution rimligen borde ha en\r\nkulturpolitisk målsättning. Radio och TV är inte\r\nhuvudsakligen affärsverksamheter, utan det är\r\nfråga om kultur, opinionsbildning och demokrati.</pre><pre>Förslaget till myndighetsorganisation ligger helt i\r\nlinje med den politik som har drivits, då\r\nsändningsrätter säljs på auktion, den traditionella\r\nföreningsradion har förstörts och\r\nkabellagstiftningen har egentligen förlorat all udd.</pre><pre>Det tycks som om regeringen önskar att vi skall få\r\nsamma utveckling som i USA, där marknadens\r\nkrafter ostört får utveckla vilka avarter som helst\r\noch där alternativ egentligen saknas till\r\nsensationslystna, våldsamma och spekulativa\r\nprogram.</pre><pre>Vi har sagt att den kulturpolitiska målsättningen för\r\nen sådan här myndighet borde vara att värna om\r\nyttrandefrihet och öppenhet, utveckla kontakter\r\nmed omvärlden, främja konstnärlig förnyelse och\r\nkvalitet inom radio- och TV-området, bevara och\r\nlevandegöra kulturarvet, främja mångfald genom\r\nett decentraliserat ansvar, främja ett vidgat\r\ndeltagande, främja barns och ungdomars intressen\r\noch bevaka deras rättigheter.</pre><pre>Om detta säger man i utskottet att det inte är\r\nmöjligt att ålägga myndigheten att fördela\r\nsändningsrätter enligt sådana kriterier. Nej, det\r\nsom regleras i lag är en sak, men som jag sade\r\ntidigare har denna myndighet också andra\r\nuppgifter som får konsekvenser på kulturområdet.</pre><pre>Jag kommer alltså att yrka bifall till min\r\nmeningsyttring när det gäller mom. 3.</pre><pre>Jag tror inte att den nu föreslagna ordningen\r\nkommer att medföra någon väsentlig förbättring\r\nnär det gäller registrerings- och\r\nanmälningsskyldighet. En helt avgörande\r\nförutsättning för att en granskningsmyndighet skall\r\nkunna fungera är ju att man har möjligheter att\r\nframtvinga registrering av samtliga aktörer på\r\nområdet. Det har man i andra länder och betraktar\r\ndet som en självklarhet.</pre><pre>Men Kabelnämnden i Sverige vet över huvud taget\r\ninte t.ex. vilka nätinnehavare som finns, vilka som\r\näger näten och var de finns. Naturligtvis kan man\r\ndå inte heller informera om kabellagens\r\nbestämmelser. Människorna som nyttjar nätet kan\r\negentligen köra ut sina program hur som helst och\r\nsedan hänvisa till att de inte har fått information om\r\nlagstiftningen.</pre><pre>Vi tycker alltså att nätinnehavare och\r\nprogrambolag borde ha skyldighet att registrera\r\nsig. Tidigare har man hänvisat till att\r\nprogrambolagen har varit skyldiga att registrera sig\r\nhos Patent- och registreringsverket, men det är ju\r\nen synnerligen ineffektiv väg som inte har kunnat\r\nutnyttjas av myndigheten.</pre><pre>Egentligen har kabeloperatörerna en i det\r\nnärmaste oinskränkt makt att välja utbud också på\r\nsina programkanaler till kunderna, och de gör det\r\ntill helt olika priser. Kunderna kan i de flesta fall\r\ninte välja operatör utan har i praktiken att lojalt\r\nacceptera det kabelnät som fastighetsägaren har\r\nvalt. Det kan ju inte vara någon egentlig frihet på\r\nområdet.</pre><pre>Konsumentverket får också in mängder av\r\nklagomål från abonnenter som tvingas betala för\r\ntjänster som de inte har fått eller över huvud taget\r\ninte vill ha.Det finns också en rad tekniska brister i\r\ndetta system. De här förhållandena berörs inte alls\r\ni propositionen, utan man låtsas som om allting\r\nfungerar bra.</pre><pre>När det gäller det europeiska TV-direktivet vill jag\r\nsäga att det enligt min uppfattning förekommer att\r\nutländska program som sänds från andra länder och\r\nsom förmedlas via våra kabelnät inte är i\r\növerensstämmelse med det europeiska TV-\r\ndirektivet. Vi har i Sverige kanaler som sänder på\r\nett inte acceptabelt sätt.</pre><pre>Kabelnämnden skall då vända sig till regeringen,\r\nsom i sin tur skall ta kontakt med exempelvis den\r\nbrittiska regeringen. Denna skall därvid ta kontakt\r\nmed den myndighet som har ansvaret för\r\nkontrollen i England. Detta sker över huvud taget\r\ninte, eftersom det skulle bli en mellanstatlig\r\nangelägenhet. EG-kommissionen säger i sin tur att\r\nstaterna sinsemellan får klara ut denna\r\nmellanstatliga angelägenhet. Detta betyder att det\r\neuropeiska TV-direktivet inte fungerar.</pre><pre>Mot denna bakgrund och med tanke på den frihet\r\nsom i Sverige råder i synen på våldspornografi\r\nkommer vi nog att få möta mer och mer av denna\r\nföreteelse. Det enda som krävs är att några\r\nkabeloperatörer vidarebefordrar programmen.\r\nDet är deras beslut som det hela hänger på, och det\r\nkommer att bli mycket svårt att komma åt dem.</pre><pre>Jag tycker att denna utveckling är fullständigt\r\noacceptabel. Det är möjligt att man bättre kunde\r\nkomma åt det här, om man hade den ordningen att\r\ngranskningsorganet direkt fick vända sig till den\r\nbrittiska myndigheten.</pre><pre>Jag tycker över huvud taget att det är en slapphet i\r\npropositionen när det gäller dessa viktiga saker.\r\nDet gäller för den delen också beträffande\r\nbehandlingen i utskottet.</pre><pre>Jag yrkar bifall till mina meningsyttringar under\r\nmom. 9 och 5.</pre><pre>Det är viktigt att verksamheten läggs upp på ett\r\nsådant sätt att samtliga operatörer inom radio- och\r\nTV-området blir skyldiga att registrera sig hos\r\nmyndigheten, men dit kommer vi inte med detta\r\nförslag.</pre><pre>Anf. 87  INGER RENÉ (m):</pre><pre>Herr talman! I propositionen föreslås att\r\nRadionämnden, Kabelnämnden,\r\nNärradionämnden och Styrelsen för\r\nlokalradiotillstånd skall ersättas av två nya\r\nmyndigheter, Radio- och TV-verket och\r\nGranskningsmyndigheten för radio och TV. En\r\növersyn på detta område startade redan 1991.\r\nUtredningen resulterade i ett betänkande, som har\r\nremissbehandlats, och dagens proposition bygger\r\npå detta betänkande.</pre><pre>Dagens myndighetsstruktur är ett uttryck för hur\r\nvillkoren tidigare har varit utformade i Sverige.\r\nSedan början av 90-talet har förutsättningarna i\r\ngrunden förändrats. Nya sändningsformer har\r\ntillkommit, och verksamheten har liberaliserats\r\nbl.a. genom att möjlighet till reklamfinansiering\r\nhar genomförts.</pre><pre>Mot den bakgrunden föreslås den nya\r\nmyndighetsorganisationen, och så långt är utskottet\r\növerens. Vidare föreslås att Radio- och TV-verket\r\nskall organiseras som ett enrådighetsverk med\r\nansvar för all tillståndsgivning i enlighet med de\r\nsärskilda lagarna för ljudradio- och TV-sändningar\r\ntill allmänheten som inte är regeringens eller någon\r\nannan myndighets uppgift. Genom förslagen i\r\npropositionen vill man renodla ansvaret, och det är\r\nbakgrunden till att man föreslår ett\r\nenrådighetsverk. Små verk med rutinmässiga\r\narbetsuppgifter lämpar sig väl för denna\r\narbetsform.</pre><pre>Utskottet betonar vikten av att det skapas goda\r\nmöjligheter till insyn i verkets arbete, och det målet\r\ntorde uppnås genom att ett särskilt råd som\r\ninsynsorgan skall inrättas, såsom föreslås i\r\nbetänkandet.</pre><pre>När det gäller lokaliseringen av myndigheten vill\r\njag poängtera, eftersom det tydligen råder\r\nmissförstånd på den punkten, att texten lyder att\r\nregeringen bör överväga möjligheterna att\r\nlokalisera myndigheterna till annan kommun än\r\nStockholm. Catarina Rönnung uttryckte sig som\r\nom en enig riksdag skulle föreslå lokalisering\r\nutanför Stockholm.</pre><pre>Jag vill med användande av Catarina Rönnungs\r\neget sätt att formulera sig fråga om hon kan förneka\r\natt hon står bakom utskottets bedömning, som\r\nåterfinns på s. 19 i betänkandet.</pre><pre>Med detta vill jag yrka avslag på samtliga motioner\r\noch bifall till utskottets hemställan.</pre><pre>Anf. 88  CATARINA RÖNNUNG (s)\r\nreplik:</pre><pre>Herr talman! När det först gäller\r\nförvaltningsmyndigheternas ledning har\r\nFinansdepartementet en åsikt om hur en myndighet\r\npå kulturområdet skall ledas, nämligen genom en\r\nstyrelse. Man säger att hänsyn måste tas till att\r\nverksamheten inte skall ledas så strikt inom\r\nkulturpolitikens område. Man tycker att det just på\r\nkulturområdet är bra att en styrelse med kontakter\r\nute i samhället engagerar sig i en myndighet.</pre><pre>Detta anser alltså Finansdepartementet, men\r\nKulturdepartementet tycker tvärtom att Radio- och\r\nTV-verket skall vara ett enrådighetsverk. Vi tycker\r\natt det är märkligt att regeringen här har intagit två\r\nståndpunkter. Socialdemokraternas ståndpunkt är\r\natt en styrelse med parlamentarisk sammansättning\r\nskall leda verksamheter inom kulturområdet, och\r\ndet gäller även beträffande Radio- och TV-verket.</pre><pre>Självklart står jag bakom vad som uttalas i\r\nutskottets betänkande, men jag tycker att det är\r\noerhört märkligt att man inte lägger in en allvarlig\r\nintention i ordet ''överväga''. Man skall inte hur\r\nlättvindigt som helst kunna vifta bort riksdagens\r\neniga mening. Skall ordet ''överväga'' vara till intet\r\nförpliktande när det uttalas av en enig riksdag att\r\nregeringen skall överväga lokaliseringsort utanför\r\nStockholm? Skall det inte betyda någonting?</pre><pre>Är inte detta ett uttalande från riksdagen som det\r\nligger tyngd i? Anser Inger René att det bara kan\r\nviftas bort? I så fall tycker jag att det är ytterligt\r\nmärkligt. Om det som riksdagen uttalar inte skall\r\nha betydelse för hur departementen handlägger\r\nregeringsärendena, underkänner vi riksdagens\r\negen kompetens.</pre><pre>Anf. 89  INGER RENÉ (m) replik:</pre><pre>Herr talman! Jag tycker att regeringen skall göra\r\ndet som står i vårt betänkande, dvs. den bör\r\növerväga möjligheterna att lokalisera\r\nmyndigheterna till annan kommun än Stockholm.\r\nOm Catarina Rönnung hade velat ha en annan\r\nskrivning, hade vi naturligtvis också diskuterat det,\r\noch -- för att vara ännu tydligare -- då hade hon\r\nockså kunnat reservera sig. Men utskottet står i dag\r\nbakom denna skrivning.</pre><pre>Jag tycker att det är egendomligt att Catarina\r\nRönnung sade, om jag hörde rätt -- jag kom litet\r\nsent till denna debatt -- att en enig riksdag föreslår\r\nlokalisering utanför Stockholm. Vi har givit\r\nregeringen i uppdrag att överväga detta, och jag är\r\nalldeles övertygad om att den kommer att ta till sig\r\ndet uppdraget.</pre><pre>Anf. 90  CATARINA RÖNNUNG (s)\r\nreplik:</pre><pre>Herr talman! Vi är överens på den här punkten.\r\nRegeringen skall överväga lokaliseringsort utanför\r\nStockholm.</pre><pre>Jag tycker också att det är oerhört märkligt att man\r\nvia en bandupptagning från Radio Västernorrland\r\nhar fått besked om att ministern redan har bestämt\r\nsig utan att invänta riksdagens beslut i dag. För två\r\ndagar sedan sade kulturministern att hon tyckte att\r\ndessa myndigheter skall vara kvar i Gamla stan.\r\nMed tanke på vad vi alla anser bad jag henne att\r\növerväga beslutet igen.</pre><pre>Anf. 91  INGER RENÉ (m) replik:</pre><pre>Herr talman! Jag har naturligtvis ingen anledning\r\natt gå in i en diskussion om ett radioprogram som\r\njag inte har hört och ännu mindre sett någon\r\nutskrift av. Men jag vill korrigera Catarina\r\nRönnung på en punkt. Det gäller att vara vaksam\r\nom orden.</pre><pre>Det står inte att regeringen ''skall'' överväga\r\nlokaliseringen. Vi har beslutat att regeringen ''bör''\r\növerväga lokaliseringen.</pre><pre>Anf. 92  ÅKE GUSTAVSSON (s):</pre><pre>Herr talman! Jag vill säga till Inger René att det är\r\nen fördel att ha lyssnat på hela debatten om man\r\nger sig in i den. Det verkar faktiskt som om hon inte\r\nhade gjort det. Nu får hon chans att begära replik\r\npå mitt anförande också.</pre><pre>Herr talman! Jag skall ägna mig åt att citera en del\r\nsaker. Anledningen till det är den oro som\r\nkulturministerns uttalande har skapat.</pre><pre>Dessa uttalanden har kommenterats. På\r\nnyhetsplats i Sundsvalls Tidning från den 27 april\r\nskriver man så här om kulturministern: '' -- Det är\r\ninte frågan om några nya myndigheter utan om en\r\nomorganisation, sade hon när hon besökte\r\nSundsvall i tisdags. Och det var uppenbart att hon\r\nhelst inte ville prata om frågan.''</pre><pre>I Radio Västernorrland blev kulturministern\r\ntillfrågad om hon redan tagit ställning till\r\nlokaliseringsfrågan. Hon svarade så här: Det är inte\r\nfyra myndigheter utan fyra små avdelningar som\r\nslås samman. Det handlar om mindre än 30\r\npersoner. Vi tycker att de kan bli kvar där de är.</pre><pre>Det betyder att de blir kvar på Svartmangatan i\r\nGamla stan.</pre><pre>I Sundsvalls lokal-TV påpekade en reporter att två\r\nutskott har sagt att man bör utlokalisera.\r\nKulturministern svarade så här: Ja. Det sista\r\nutskottet, det som skall ge grund för beslutet --\r\nalltså KU -- säger att man bör överväga\r\nutlokalisering utanför Stockholms kommun. Det\r\nvisar att riksdagen själv inte ger klara och entydiga\r\nbesked i den här frågan. Man har helt enkelt inte\r\ngivit några rekommendationer.</pre><pre>Kulturministern menar alltså att man kan strunta i\r\ndet som utskottet sagt.</pre><pre>Inger René sade att vi kan fundera över frågan. Jag\r\nvill erinra om vad Dagbladet skrev på ledarplats i\r\ngår: ''Kulturminister Birgit Friggebo tycks anse att\r\nriksdagen är ett transportkompani som bara\r\nhindrar henne i sin maktutövning. Hur ska man\r\nannars tolka det faktum att hon inte tänker bry sig\r\nom vad riksdagen väntas besluta nu på torsdag?''</pre><pre>Inger Renés uttalande bidrar inte till att försvaga det\r\nintryck som förmedlas i denna tidingsledare.</pre><pre>Jag var tidigare inte främmande för att medverka\r\ntill att skärpa skrivningarna. Men efter att ha hört\r\ndet uttalande utskottets företrädare Catarina\r\nRönnung gjorde är jag beredd att säga att vi skall gå\r\npå KU:s yttrande. Det är någonting som regeringen\r\nmåste ta på allvar.</pre><pre>Kulturutskottet för sin del lade snarare\r\ntyngdpunkten åt andra hållet när man i sitt yttrande\r\nsade att dessa myndigheter bör lokaliseras utanför\r\nStorstockholmsområdet. Detta skulle sedan ges\r\nregeringen till känna, som framgår av\r\nkonstitutionsutskottets handlingar.</pre><pre>Det är viktigt att konstatera att det inte skett någon\r\nsnabb expediering av ärendet. Man kan inte säga på\r\nnågon vecka att nu har riksdagen fattat det här\r\nbeslutet och nu skall vi överväga det i vår kammare.\r\nDet bör också Inger René känna till. Eftersom jag\r\nnu har nämnt hennes namn så många gånger lär hon\r\nväl begära replik på mitt anförande, herr talman!</pre><pre>Jag vill erinra om vad arbetsmarknadsutskottet\r\nsäger om grunden för det synsätt man valt vad\r\ngäller lokaliseringspolitiken i betänkandet\r\n1989/90:13: Utskottet har tidigare i sitt av riksdagen\r\ngodkända betänkande AU1987/88:13 uttalat att\r\nbeslut om omlokalisering av befintlig verksamhet\r\neller lokalisering av nya myndigheter bör föregås av\r\nnoggranna överväganden i de avseenden som nyss\r\nbeskrivits.</pre><pre>Det handlar alltså om en process som faktiskt tar\r\nsin tid.</pre><pre>I ett betänkande från 1990/91 säger man så här:\r\nUtskottet har också när det gäller lokalisering av\r\nnya myndigheter vid flera tillfällen uttalat att det är\r\nviktigt att pröva möjligheterna att välja annan\r\nlokaliseringsort än Stockholm.</pre><pre>Det har gjorts affär av huruvida det skapas nya\r\nmyndigheter eller om det är fyra nämnder som blir\r\nnågonting annat. Detta är en tämligen poänglös\r\ndiskussion. Oavsett vad som är fallet skall det göras\r\nnoggranna överväganden i frågan. Regeringen har\r\ninte övervägt frågan över huvud taget. Regeringen\r\nhar sagt att verksamheten skall finnas i Stockholm.\r\nMan har förutsatt att den skall finnas på\r\nSvartmangatan. Det kanske är en passande adress\r\nför en granskningsorganisation -- vad vet jag?</pre><pre>I sammanfattningen av utskottets betänkande står\r\ndet följande: ''I detta betänkande behandlar\r\nutskottet regeringens förslag om en ny\r\nmyndighetsorganisation på radio- och TV-\r\nområdet. I propositionen föreslås att två nya\r\nmyndigheter, Radio- och TV-verket och\r\nGranskningsmyndigheten för radio och TV, skall\r\nersätta Radionämnden, Kabelnämnden,\r\nNärradionämnden och Styrelsen för\r\nlokalradiotillstånd.''</pre><pre>Kulturministern försöker göra en poäng av att\r\nomorganisationen inte är så stor. Även om hon inte\r\ntycks inse det är vi i betänkandets sammanfattning\r\ntämligen överens om att det juridiskt sett är nya\r\nmyndigheter. Jag tycker för min del att det är\r\ntämligen poänglöst att diskutera om det är nya eller\r\ngamla myndigheter.</pre><pre>Herr talman! Eftersom någon kanske kommer att\r\nbegära replik skall jag inte utnyttja hela min taletid.\r\nHuvudskälet till att jag inte utnyttjar hela den\r\nanmälda taletiden är att utskottets talesman\r\nCatarina Rönnung på ett utmärkt sätt har talat om\r\nför kulturministern vad ett riksdagsbeslut innebär i\r\ndessa avseenden.</pre><pre>Anf. 93  BENGT HURTIG (v) replik:</pre><pre>Herr talman! Eftersom vi har kulturutskottets\r\nordförande här vill jag ställa en fråga till honom när\r\ndet gäller de synpunkter vi har haft på de kulturella\r\nmålsättningarna.</pre><pre>Verket skall syssla med frågor som är centrala och\r\nviktiga för svenska etermedier. Det skall vara en\r\ncentral förvaltningsmyndighet med\r\nverkställighetsansvar inom området. Den skall som\r\ncentral myndighet följa utvecklingen och ge ett\r\nsamlat underlag för bedömningar och beslut om\r\nden statliga mediepolitiken.</pre><pre>Borde då inte denna myndighet också ha en allmän\r\nkulturpolitisk målsättning?</pre><pre>Anf. 94  ÅKE GUSTAVSSON (s) replik:</pre><pre>Herr talman! Det ligger mycket i det. Jag vill göra\r\nett tillägg, eftersom jag faktiskt uppfattade Hurtigs\r\nfrågeställning som mycket seriös och dessutom\r\nviktig.</pre><pre>Det finns ett problem med kulturpolitiken och för\r\nden delen också med mediepolitiken i dag: Man\r\nsärskiljer i mycket stor utsträckning kulturpolitik\r\noch mediepolitik. I de kulturpolitiska mål som\r\nantogs 1974 diskuterades inte massmediefrågor.\r\nKulturpolitikens område var snävare.</pre><pre>Nu kan jag för min del emellertid säga att det\r\nglädjande nog har vuxit fram en insikt. Jag vill inte\r\nuttala mig om huruvida den tar sig uttryck just i\r\ndetta förslag -- i varje fall inte i egenskap av\r\nordförande i kulturutskottet.</pre><pre>Jag sitter med i Kulturutredningen. En av de viktiga\r\nfrågor vi har att diskutera är just hur man skall\r\nkunna se mediepolitiken i ett kulturpolitiskt\r\nsammanhang. Vi har under senare tid många\r\ngånger fått uppleva att regeringen enbart ser\r\nmediepolitiken som en fråga om ekonomi,\r\nkommersiella intressen osv. Man har glatt och\r\nvilligt satt i gång med auktioner, exempelvis på de\r\nkommersiella radiostationerna, trots att detta är en\r\nmassmediepolitisk fråga med kulturpolitisk bäring.</pre><pre>Anf. 95  BENGT HURTIG (v) replik:</pre><pre>Herr talman! Om Åke Gustavsson har den\r\nuppfattningen, borde han väl också tycka att\r\nkonstitutionsutskottet borde ha skrivit mera\r\npositivt om önskemålen som vi hade formulerat i\r\nvår motion.</pre><pre>Anf. 96  INGER RENÉ (m) replik:</pre><pre>Herr talman! Som Åke Gustavsson kanske minns,\r\nfattade riksdagen våren 1990 -- jag misstänker att\r\nÅke Gustavsson var med då -- ett beslut där man\r\nlade fast allmänna principer för omlokalisering av\r\nbefintlig verksamhet eller lokalisering av nya\r\nmyndigheter.</pre><pre>De allmänna principerna handlade om att\r\nmyndigheterna även efter omlokalisering eller\r\ndecentralisering skulle kunna fullgöra sina\r\narbetsuppgifter effektivt. Förutom de\r\nregionalpolitiska aspekterna skulle\r\nförutsättningarna för att behålla eller rekrytera\r\nkvalificerad personal, behovet av kontakter med\r\nandra myndigheter samt medflyttandes möjligheter\r\ntill arbete beaktas. Man sade också att\r\nomflyttningar borde föregås av noggranna\r\növerväganden i dessa avseenden.</pre><pre>Med tanke på detta beslut, som alltså fattades våren\r\n1990, har ett enigt utskott bedömt att den skrivning\r\nsom vi har gjort är rimlig. Denna skrivning har\r\nockså Åke Gustavssons socialdemokratiska vänner\r\nställt sig bakom.</pre><pre>Anf. 97  ÅKE GUSTAVSSON (s) replik:</pre><pre>Herr talman! Det är riktigt att jag har deltagit i det\r\nbeslut som Inger Reneé talar om, och jag står helt\r\noch hållet för det. Men poängen med dessa fyra\r\nkriterier -- effektivitet, möjlighet att rekrytera\r\nkvalificerad personal, fungerande kontakter med\r\nandra myndigheter och att noggranna\r\növerväganden måste göras -- är att det inte a priori\r\när på det sättet, vilket faktiskt är Inger Renés\r\nslutsats, att lokaliseringsorten i det här fallet skall\r\nvara Stockholm.</pre><pre>Jag vill hävda att de i motionerna aktuella\r\nlokaliseringsorterna väl kan erbjuda en\r\nkvalificerad, kunnig och effektiv personal. Vad är\r\ndet som säger att den bara skulle finnas i\r\nStockholm?</pre><pre>Jag vill hävda att man på dessa orter kan ha en\r\nfungerande kontakt med andra myndigheter.\r\nAnnars skulle alla de myndigheter som ligger\r\nlokaliserade på andra platser än Stockholm per\r\ndefinition inte kunna fungera särskilt väl.</pre><pre>Det är alldeles självklart att besluten skall föregås\r\nav noggranna överväganden. Men sanningen i den\r\nhär frågan är att regeringen över huvud taget inte\r\nhar övervägt någonting utan bara förutsatt att\r\nmyndigheterna skall finnas i Stockholm. Och så är\r\nman glad och lycklig för det. Nu får faktiskt\r\nregeringen finna sig i att bli korrigerad.</pre><pre>Jag kan berätta för Inger René att jag sitter själv\r\nmed som ledamot i styrelsen för en institution på\r\nmassmedieområdet, nämligen FOJO,\r\nfortbildningen av journalister, som är förlagd till\r\nKalmar. Jag vill påstå att det är ett av de mera\r\neffektivt fungerande organen inom den\r\nsamhälleliga sektorn på det område där det har att\r\nverka.</pre><pre>Jag vill med stor bestämdhet hävda att det finns alla\r\nmöjligheter att få ett väl fungerande och effektivt\r\norgan inom radio- och TV-området på andra\r\nplatser än just Svartmangatan i Gamla stan.</pre><pre>Anf. 98  INGER RENÉ (m) replik:</pre><pre>Herr talman! Jag är alldeles övertygad om att både\r\nKalmar och Sundsvall och alla möjliga orter som\r\nhar verk och högskolor fungerar mycket bra i de\r\navseenden som vi här talar om. Men jag skulle ha\r\nblivit väldigt överraskad, om regeringen redan\r\nhade fattat beslut.</pre><pre>Jag tycker att regeringen skall avvakta till dess att\r\nvi så småningom har fattat beslut. Sedan bör\r\nregeringen överväga, precis som det står, och det\r\nutesluter varken Sundsvall eller Kalmar eller någon\r\nannan ort. Om regeringen hade övervägt saken och\r\nfattat ett klart beslut innan vi tagit ställning, då\r\nhade man möjligen som KU-ledamot kunnat bli\r\nlitet bekymrad.</pre><pre>Anf. 99  ÅKE GUSTAVSSON (s) replik:</pre><pre>Herr talman! Problemet i det här sammanhanget är\r\nbara att regeringen inte har funderat över huvud\r\ntaget på att lokalisera de nya myndigheterna någon\r\nannanstans än till Gamla stan och Svartmangatan.</pre><pre>Nu tvingar riksdagsbeslutet fram en annan situation\r\nför regeringen. Det kan då vara intressant att se att\r\nriksdagen inte är ett transportkompani, allra minst\r\ni en situation med en minoritetsregering. Det kan\r\nju finnas någon slav på triumfvagnen som påminner\r\nregeringen om att den faktiskt är dödlig, om inte\r\nannat den 18 september i höst.</pre><pre>Anf. 100  SIGGE GODIN (fp):</pre><pre>Herr talman! När det gäller de nya myndigheterna\r\npå radio- och TV-området vill jag begränsa mig till\r\nsynpunkter på lokaliseringsfrågan.</pre><pre>I propositionen om nya myndigheter på radio- och\r\nTV-området skriver regeringen att den avser att\r\ninom kort tillkalla en organisationskommitté med\r\nuppdrag att förbereda och genomföra den nya\r\nmyndighetsorganisationen. I kommitténs uppdrag\r\nkommer att ingå att anställa personal vid de nya\r\nmyndigheterna.</pre><pre>Det finns därför goda möjligheter att, som\r\nutskottet föreslår, noga överväga placering utanför\r\nStockholm, innan den nya personalen anställs.\r\nSjälvklart skall det finnas möjligheter för tidigare\r\nanställda i de gamla myndigheterna att följa med till\r\nden nya orten.</pre><pre>Såväl kulturutskottet som konstitutionsutskottet\r\nanser att myndigheterna bör lokaliseras utanför\r\nStockholm. Det finns många skäl till detta. Dels\r\ninnebär en mediamiljö utanför Stockholm en\r\nnyanserad syn på de frågor som myndigheten har\r\natt handlägga, dels uppstår en större jämvikt\r\nmellan mediafrågor i landsorten och i Stockholm.</pre><pre>I betänkandet redovisas de principer som lagts fast\r\nvid lokalisering av nya myndigheter. Riksdagen har\r\nvid ett flertal tillfällen angett att lokaliseringsfrågor\r\nskall prövas utifrån regionalpolitiska principer.\r\nPlaceringen bör ske till länscentra eller vissa andra\r\norter i eller i anslutning till stödområde, och att\r\nmyndigheterna skall kunna fullgöra sina\r\narbetsuppgifter på den nya orten.</pre><pre>Jag har i motion K37 föreslagit lokalisering till\r\nSundsvall, och jag vill redovisa följande skäl:</pre><pre>Sundsvall är Norrlands ''mediatätaste'' kommun\r\nmed tillgång till högskola med mediautbildning och\r\nett antal statliga verk och myndigheter som\r\ndokumenterat sig som rationella och bättre\r\nfungerande än innan de placerades i Sundsvall.\r\nCentrala studiestödsnämnden har exempelvis år\r\nefter år korats till den mest effektiva statliga\r\nmyndigheten i landet.</pre><pre>Sundsvall har mycket god tillgång till kvalificerad\r\npersonal, inte minst mycket kvalificerade jurister.\r\nAvståndet till centrala myndigheter i Stockholm\r\nkan i tid jämföras med restiden från Stockholms\r\nförorter till centrum. Flygtiden är 40 minuter.</pre><pre>Sundsvall är känt som kommunen med lägre\r\npersonaloch lokalkostnader än vad man kan nå i\r\nstorstäderna.</pre><pre>Herr talman! Utskottet skriver att hänsyn skall tas\r\ntill möjligheterna att behålla och rekrytera\r\nkvalificerad personal samt medflyttandes\r\nmöjligheter till arbete. Sundsvalls kommun har vid\r\ntidigare lokaliseringar visat att medflyttande har\r\nkunnat beredas arbete genom övergripande\r\nkontakter med det privata näringslivet, kommunen\r\noch myndigheterna.</pre><pre>För cirka ett år sedan beslutade Telestyrelsen att\r\ndra in verksamheten i Sundsvall och flytta den till\r\nStockholm. För de lokaler som Telestyrelsen\r\nlämnade finns i dag ett hyreskontrakt som gäller\r\nåtta år framåt. Förutom de anställda som blev\r\narbetslösa har regeringen nu möjligheter att\r\nutnyttja de lokaler som står tomma i Sundsvall utan\r\natt staten behöver betala en enda krona i hyra\r\nunder åtta år framåt. Dessutom borde vissa\r\nmöjligheter finnas att bereda en del av den\r\navskedade personalen från Telestyrelsen ny\r\nanställning. Det skulle hedra regeringen efter den\r\ntrista behandling personalen fått av Telestyrelsen.</pre><pre>Avslutningsvis, herr talman, vill jag hävda att\r\nSundsvall som lokaliseringsort ger bättre\r\narbetsmiljö, rationellare verksamhet, mycket god\r\ntillgång till kvalificerad personal och närhet till\r\növriga statliga myndigheter.</pre><pre>Det är en självklarhet att regeringen skall leva upp\r\ntill de principer om regionalpolitiska hänsyn som\r\nriksdagen vid ett flertal tillfällen har lagt fast.</pre><pre>Herr talman! Jag vill därför yrka bifall till motion\r\nK37, som förordar en lokalisering till Sundsvall.</pre><pre>Anf. 101  BO FORSLUND (s):</pre><pre>Herr talman! Det finns ett mycket starkt motiv för\r\nstatsmakten att verka för att den snabba och\r\nmycket dramatiska utveckling som sker inom\r\netermedieområdet inte enbart koncentreras till\r\nStockholm.</pre><pre>Det är dessutom konstigt att inget statsråd reagerar\r\nnär statliga verk och myndigheter, dvs. det statliga\r\nägande som regeringen kan påverka, flyttas från\r\nexempelvis Sundsvall till Stockholm. Men när en\r\nrad politiker för fram väl underbyggda argument\r\nför att ett trettiotal tjänster skall utlokaliseras från\r\nStockholm blir regeringens besked ett blankt nej.</pre><pre>Herr talman! Jag påstår dessutom att den fråga som\r\nvi nu behandlar inte är sakligt prövad, åtminstone\r\nhar inte kulturministern redovisat sitt underlag,\r\nprecis som KU mycket riktigt påtalat. Det hör då\r\ntill anständigheten att ministern inför riksdagen\r\nredovisar konsekvenserna och att hon redovisar de\r\nsakliga motiven till sitt ställningstagande att\r\nförlägga denna nya myndighetsorganisation till\r\nGamla stan.</pre><pre>Myndigheterna Radio- och TV-verket samt\r\nGranskningsnämnden för radio och TV är minsann\r\ninga stora myndigheter. Men frågan är principiellt\r\nmycket viktig. Riksdagen har ju gång på gång\r\nuttalat att vid varje tillfälle av nybildande av\r\nmyndighet skall utlokalisering prövas. Detta är en\r\nfråga med symbolvärde, där riksdagen visar att man\r\nvärdesätter det perspektiv och det synsätt som\r\nhuvuddelen av radio- och TV-publiken vanligtvis\r\nhar. Mångfalden är alltså viktig. Det är också\r\nviktigt att de nya myndigheterna lokaliseras så att\r\nderas integritet inte bara är organisatoriskt utan\r\näven geografiskt säkerställd.</pre><pre>I Sundvall är vi nu, som mycket riktigt Sigge Godin\r\ntidigare påpekade, på väg att utveckla\r\nmedieverksamheten. Medier och kommunikation\r\nstår för en sektor där en mycket kraftig utveckling\r\noch omvandling är att förutse. Många kunskaps-\r\noch tjänsteverksamheter och företag kommer att\r\nha stort behov av högre utbildning och forskning för\r\natt kunna startas och utvecklas.</pre><pre>Radio- och TV-verksamheten är unik. Ingen annan\r\nverksamhet har en så bred medborgerlig betydelse\r\noch ingen annan verksamhet når så långt in i varje\r\nsvenskt hem. Detta faktum utgör grund för all\r\nframtida utveckling och givetvis även för all\r\nframtida mediepolitik. Jag vill här peka på de unika\r\ninitiativ som tagits i Sundsvall för att just stimulera\r\njournalister, politiker och forskare till debatt om\r\ndemokrati och om olika tendenser i utvecklingen.\r\nJag tänker främst på partiveckan i Sundsvall som\r\narrangeras för sjunde året i rad. De nya\r\nmyndigheterna har ett betydande ansvar när det\r\ngäller att utöver sin direkta myndighetsutövning\r\nockså medverka aktivt i mediedebatten och\r\ndemokratidebatten.</pre><pre>Vikten av att den nya myndigheten besitter stor\r\nintegritet är självklar. Dess personal får inte riskera\r\natt dras in i det tätt vävda nätverk som finns i\r\nmediebranschen i Stockholm, där dessutom alla\r\nstörre medieföretag har sina huvudkontor. Då\r\ndessa myndigheter i första hand skall representera\r\nallmänhetens intressen bör de placeras där en stor\r\ndel av publiken finns, dvs. utanför\r\nstorstadsområdena.</pre><pre>Herr talman! Med detta yrkar jag bifall till motion\r\nK42 som är signerad av Hans Stenberg m.fl.</pre><pre>Anf. 102  TAGE PÅHLSSON (c):</pre><pre>Herr talman! Vi debatterar visserligen ett\r\nkulturpolitiskt ärende, men jag skulle vilja påstå att\r\ndet lika mycket är ett arbetsmarknadspolitiskt\r\nsådant. Det är också helt naturligt att vi har sådana\r\naspekter på dessa frågor, speciellt då det finns så\r\nklart uttalade riktlinjer från riksdagen i flera\r\nomgångar om att man vid varje etablerande av ny\r\nmyndighet skall pröva utlokalisering utanför\r\nstorstaden Stockholm.</pre><pre>Anledningen till att jag tar till orda i denna debatt\r\när lokaliseringen av de två nya myndigheterna. Jag\r\nhar också väckt en motion med anledning av\r\npropositionen. Motionen innehåller förslag om ett\r\ntillkännagivande till regeringen om utlokalisering\r\ntill annan kommun än Stockholm. I första hand har\r\njag nämnt Sundsvall som lämplig ort.</pre><pre>Under debatten har alla argument framförts som\r\njag hade tänkt att ta upp, och det finns ingen\r\nanledning att upprepa dem. Vi vet att Sundsvall är\r\nen lämplig ort av flera skäl. Den nya\r\nmyndighetsorganisationen är också lämplig att\r\nutlokalisera.</pre><pre>Behandlingen i de berörda utskotten är jag i stora\r\ndrag nöjd med, även om jag gärna sett en litet\r\nskarpare skrivning i KU:s betänkande. Jag är\r\nmedveten om att ett enskilt utskott inte kan uttala\r\nsig för en särskild lokaliseringsort.</pre><pre>Det tråkiga är att vår ärade kulturminister, som inte\r\när i kammaren under denna debatt, tycks ha\r\nuppfattat den måhända något veka skrivningen i\r\nKU:s yttrande som ett klartecken till att föregripa\r\nriksdagens beslut. Jag, som många andra, blev\r\nmycket förvånad när jag hörde talas om hennes\r\nuttalanden, bl.a. i lokalradio och i lokal-TV, när vi\r\nhäromdagen besökte Sundsvall. Det finns ingen\r\nanledning att jag upprepar vad hon sagt; det har\r\nsagts tidigare här i dag. Men det visar på en\r\ninställning som man kan vara förvånad över,\r\nnämligen litet nonchalans mot riksdagen.</pre><pre>Det som inte sagt tidigare i debatten, vad jag vet,\r\när att kulturministern för några dagar sedan till\r\npersonalen vid nuvarande Kabelnämnden uttalat\r\nungefär följande: Regeringen bör då överväga\r\nmöjligheten till utlokalisering, sägs det. Vi har\r\nredan prövat denna fråga och vi finner ingen\r\nanledning att ändra den nuvarande lokaliseringen i\r\nGamla stan. Detta sade hon inför berörd personal.</pre><pre>Herr talman! Det finns även annat som i detta\r\nsammanhang kan refereras till, men det är inte\r\nrelevant, speciellt inte som kulturministern inte\r\nfinns här i kammaren och kan försvara sig. Det\r\nväsentliga är dock att en minister i en regering visar\r\ndenna inställning till riksdagen, något som\r\nkulturministern gör i och med att hon före\r\nriksdagsbehandlingen uttalar sig i olika\r\nsammanhang så klart om var den nya\r\nmyndighetsorganisationen skall etableras.</pre><pre>Kulturministern har också tidigare i debatten\r\nförnekat att hon skulle ha yttrat sig i denna\r\nriktning. Hon menar att det skulle vara oansvarigt\r\natt göra sådana uttalanden. Det kan jag hålla med\r\nom. Jag kan också acceptera att även en minister\r\ninte är mer än människa. Naturligtvis tycker hon,\r\nsom är stockholmare och som också är bosatt i\r\nStockholm, att det är jobbigt att fatta beslut som\r\ninnebär att människor i Stockholm blir arbetslösa.\r\nÄven Stockholm har en ansträngd arbetsmarknad i\r\ndag, och det är naturligtvis mycket svårt att fatta\r\nbeslut som innebär förlorade arbetstillfällen.</pre><pre>Kulturministern tycker naturligtvis att det är\r\nsmidigast och enklast att betrakta inrättandet av de\r\ntvå nya myndigheterna som en omorganisation, där\r\ntvå myndigheter blir fyra. Det är enklast att skaffa\r\nnya skyltar och skriva nya organisationsplaner,\r\nkanske flytta om litet i kontorsrum och köra vidare.\r\nDet är minsta motståndets lag.</pre><pre>Om man då vill nonchalera riksdagens tidigare klart\r\nuttalade riktlinjer om att pröva utlokalisering av\r\nnya myndigheter kan man göra så. Men så får man\r\ninte resonera, herr talman, inte ens om man är\r\nkulturminister och har rötterna och boplatsen här i\r\nstorstaden.</pre><pre>Herr talman! Jag vill med det här inlägget yrka\r\nbifall till min motion K45, där jag förespråkar en\r\nutlokalisering av de två nya myndigheterna till\r\nSundsvall.</pre><pre>Anf. 103  INGER RENÉ (m) replik:</pre><pre>Herr talman! För det första är det inte rimligt att i\r\nvår debatt dra upp en diskussion som ministern\r\nmöjligen kan ha haft med några personer vid något\r\ntillfälle, som inte på minsta sätt är dokumenterad\r\nutan bara en hörsägen.</pre><pre>För det andra har jag en ordagrann utskrift av\r\nbandet från inslaget i Lokal-TV i Sundsvall, där\r\nkulturministern säger: ''-- -- -- det som ska ge grund\r\nför beslutet... säger att vi bör överväga\r\nutlokalisering utanför Sthlms kommun... och det\r\nvisar att riksdagen själv inte ger klara och entydiga\r\nbesked i den här frågan. Man har helt enkelt inte\r\ngett några ordentliga rekommendationer i den här\r\nfrågan.''</pre><pre>Det som jag läste upp tidigare, i replikskiftet med\r\nÅke Gustavsson, visar att det inte är meningen,\r\ndärför att regeringen har att överväga en mängd\r\nolika faktorer när det gäller utlokaliseringen.</pre><pre>Jag yrkar fortfarande bifall till utskottets\r\nhemställan.</pre><pre>Anf. 104  HANS STENBERG (s):</pre><pre>Herr talman! Jag kommer att plädera för att de nya\r\nradio- och TV-myndigheterna skall placeras i\r\nSundsvall, och jag har tre huvudargument för det.</pre><pre>För det första handlar det om att bryta den starka\r\nmediekoncentrationen till Stockholmsområdet.\r\nFör det andra är Sundsvall vid en saklig prövning\r\ndet klart bästa alternativet för att skapa en väl\r\nfungerande myndighet. För det tredje är en\r\nlokalisering till Sundsvall en logisk följd av\r\nriksdagsbeslut som tidigare har fattats och som\r\nkommer att fattas i dag.</pre><pre>När det gäller mediekoncentrationen till Stockholm\r\nbehöver jag inte säga särskilt mycket, eftersom Bo\r\nForslund så tydligt har redovisat konsekvenserna av\r\noch nackdelarna med dagens läge.\r\nMediekoncentrationen till det här området\r\nsnedvrider bilden och nyhetsförmedlingen, så att\r\nmänniskor får en felaktig bild av vad som händer i\r\nlandet. Man borde åtminstone från statens sida\r\ngöra vad man kan för att bryta denna\r\nkoncentration.</pre><pre>De kriterier för en väl fungerande myndighet som\r\nInger René räknade upp är det lättast att uppfylla i\r\nSundsvall. Där finns en bred journalistisk\r\nkompetens, flera tidningar, radio och TV,\r\nJournalisthögskolan och\r\nKommunikationsvetenskapligt centrum.</pre><pre>I Sundsvall finns en bred juridisk kompetens, med\r\nkammarrätt, tingsrätt och Hovrätten för nedre\r\nNorrland. Där finns dessutom ett antal statliga\r\nverk, och Sigge Godin beskrev tidigare utförligt hur\r\nväl de fungerar. Jag behöver inte upprepa vad han\r\nsade, men det är lätt att konstatera att dessa verk\r\nfungerar på ett utomordenligt sätt.</pre><pre>De tekniska förutsättningarna för kommunikation\r\nmed övriga myndigheter och massmedier i landet är\r\nhelt utomordentliga. Efter flytten av telestyrelsens\r\nverksamhet till Stockholm vid årsskiftet finns det\r\nlediga lokaler med hyreskontrakt fram till år 2000.\r\nJag har tittat på lokalerna, som är helt nybyggda\r\noch har toppmodern teknisk utrustning. Datanät\r\noch kabelnät är installerade. Det finns möjligheter\r\ntill länkförbindelser och dessutom möjligheter att\r\ninstallera multimedieutrustning, som gör att man\r\nsnabbt kan kommunicera på alla möjliga sätt med\r\nresten av landet. Det finns alltså utomordentliga\r\ntekniska förutsättningar för bra kommunikation.</pre><pre>Det tredje av av mina argument var alltså att en\r\nutlokalisering är en logisk följd av de riksdagsbeslut\r\nsom vi har fattat. Riksdagen har, som sagts tidigare,\r\nlagt fast att man vid bildandet av nya statliga verk\r\nskall pröva en lokalisering utanför\r\nStockholmsregionen. Det har vid flera tillfällen,\r\nsenast våren 1993, klargjorts att de principerna\r\nligger fast.</pre><pre>Vi har både i kulturutskottet och i\r\nkonstitutionsutskottet pläderat för en lokalisering\r\nutanför Stockholm, och riksdagen kommer i dag att\r\nfatta ett beslut som självfallet måste uppfattas som\r\nen rekommendation till regeringen att verkligen\r\nsakligt pröva om det inte finns möjlighet att placera\r\nde här myndigheterna utanför Stockholm. Om man\r\ngör en sådan saklig prövning kommer man att finna\r\natt Sundsvall är det bästa alternativet.</pre><pre>Innan jag slutar kan jag inte låta bli att nämna\r\nBirgit Friggebos agerande. Jag tycker att de\r\nuttalanden som hon gjorde i Sundsvall är en ren\r\nskandal -- även om hon nu försöker krypa undan.\r\nMen det är inte det värsta, utan det är de besked\r\nsom hon har gett till de representanter för\r\nkommuner och länsstyrelser som har försökt få\r\nuppvakta kulturministern. Hon har sagt att hon inte\r\nvill ta emot någon uppvaktning därför att hon inte\r\nvill ge ett negativt besked. Det är ett klart tecken\r\npå att man har bestämt sig i förväg, och det är\r\nupprörande. Det är en fruktansvärd arrogans, inte\r\nbara mot riksdagen utan också mot de medborgare\r\nsom har velat göra en uppvaktning.</pre><pre>Det måste kännas bittert för Sigge Godin att ha en\r\npartivän i regeringen som inte lyssnar på de goda\r\nargument som han för fram och som dessutom\r\nöppet och demonstrativt visar att hon inte vill lyssna\r\npå våra argument.</pre><pre>Herr talman! Som jag har sagt, är det viktigt att vi\r\nbryter massmediekoncentrationen i Stockholm.\r\nDet är också helt klart att Sundsvall är det bästa\r\nalternativet för en placering av de nya\r\nmyndigheterna.</pre><pre>Jag yrkar därför bifall till motion K42.</pre><pre>Anf. 105  SIMON LILIEDAHL (nyd):</pre><pre>Herr talman! Jag kommer att överraska alla här\r\ngenom att inte prata om lokalisering, utan det som\r\nvi är här för att prata om, nämligen en ny\r\nmyndighetsorganisation.</pre><pre>Det är alltid roligt att höra Åke Gustavsson,\r\nordföranden i kulturutskottet. Han är vitter. Han\r\nförde oss ner till romartidens kejsare i Rom och\r\ntalade om slaven på triumfvagnen. Den slaven hade\r\ntill uppgift, som ni alla vet, att säga ''memento\r\nmori'' till kejsaren, dvs. kom ihåg att du är dödlig.\r\nDet är det som vi i Ny demokrati också försöker\r\nsäga, när vi någon gång -- nu mer och mer sällan --\r\när med på regeringens triumfvagn: Kom ihåg att ni\r\när dödliga! Det har vi även gjort när vi har\r\ndiskuterat den nya myndighetsorganisationen.</pre><pre>Vi har i år liksom tidigare år i motioner riktat kritik\r\nmot Kabelnämnden, Närradionämnden och även\r\nRadionämnen. I dessa är flertalet av medlemmarna\r\ntillsatta på politiska meriter.</pre><pre>I fråga om privat lokalradio ligger tillståndsgivning\r\noch granskning också på olika myndigheter,\r\nstyrelser för lokalradiotillstånd och\r\nRadionämnden.</pre><pre>Det är positivt att regeringen nu har försökt rensa\r\ni den djungel av myndigheter som sysslar med de\r\nviktiga radio- och TV-frågorna. I vår motion har vi\r\nframför allt tänkt på rättssäkerheten. Vi vill att\r\nmyndigheternas roller skall renodlas ytterligare. Vi\r\nvill ha en beslutsmyndighet som ansvarar för\r\ntillståndsgivning, sanktioner, återkallande av\r\ntillstånd och bedömningar av programinnehåll.\r\nGranskningar och utredningar skall handläggas av\r\nen utredningsmyndighet som bl.a. ansvarar för\r\nsanktioner och återkallande av tillstånd. Vi vill att\r\nutredningsmyndigheten skall vara sakkunnig i\r\nradio- och TV-frågor.</pre><pre>Vi anser vidare att alla domstolsliknande uppgifter\r\nskall överföras till allmänna domstolar. Man bör\r\ninte vara främmande för att inrätta en särskild\r\nradio- och TV-domstol som handlägger frågor om\r\nyttrandefrihetsbrott.</pre><pre>Vi har vidare föreslagit att den nya\r\nutredningsmyndigheten skulle kallas TV- och\r\nradioombudsmannen. En sådan funktion skulle\r\nsedan kunna omfatta hela medieområdet. Det\r\nskulle bli något slags medieombudsman.</pre><pre>Ny demokrati har i motionen ansett att en allsidig\r\nsnabbutredning måste tillsättas som arbetar fram\r\nordentliga konsekvensanalyser av olika förslag som\r\nrör yttrande- och informationsfriheten, dvs. den\r\nfria åsiktsbildningen som är så viktig.</pre><pre>I avvaktan på att en ny utredning görs yrkar jag\r\nbifall till vår motion. Därmed yrkar jag avslag på\r\npropositionen.</pre><pre>Anf. 106  STINA ELIASSON (c):</pre><pre>Herr talman! Det är riksdagen som bestämmer, och\r\nriksdagen bestämde våren 1990 att allmänna\r\nprinciper för omlokalisering av befintlig\r\nverksamhet eller lokalisering av nya myndigheter\r\nskulle läggas fast.</pre><pre>Riksdagen bestämde våren 1993 att de allmänna\r\nprinciperna för omlokalisering skulle ligga fast. I\r\nbetänkandet från våren 1993 framhölls det vidare\r\natt arbetsmarknadsutskottet vid flera tillfällen hade\r\nuttalat att det är viktigt att välja annan\r\nlokaliseringsort än Stockholm för nya myndigheter.</pre><pre>Nu har vi ett lokaliseringsärende som gäller en ny\r\nmyndighet. Många talare har före mig talat för\r\nSundsvall. Jag vill också lägga min röst för\r\nSundsvall och hoppas att det går fram till\r\nkulturministern och regeringen.</pre><pre>Det är en saklig bedömning som ligger bakom min\r\nuppfattning. Skälen till att Sundsvall är en bra\r\nlokaliseringsort har redovisats av bl.a. Hans\r\nStenberg, Sigge Godin, Tage Påhlsson och Bo\r\nForslund. Därför behöver jag inte upprepa dem.</pre><pre>Jag vill, herr talman, yrka bifall till motion K45.</pre><pre>Anf. 107  NILS NORDH (s):</pre><pre>Herr talman! Jag hade inte tänkt lägga mig i den här\r\ndebatten, eftersom jag tyckte att utskottets\r\nbetänkande såg bra ut. Det fanns inte mycket att\r\ntillägga.</pre><pre>Men jag kan inte låta bli att gå upp i talarstolen\r\nefter att ha hört alla vackra ord om\r\nSundsvallsregionen.</pre><pre>Socialdemokraterna har också en motion, K41. I\r\nden förordar vi Jönköping som lämplig\r\nlokaliseringsort. Vi har gjort det utifrån\r\nståndpunkten att det där finns jurister som kan\r\nbiträda nämnden vid behov. Där finns bl.a.\r\nDomstolsverket och Göta hovrätt. Där finns också\r\nett brett utbud på medieområdet. Det är inte minst\r\nviktigt i detta läge.</pre><pre>Jag förordar självfallet att den nya myndigheten\r\nlokaliseras till Jönköping.</pre><pre>Herr talman! Det är mycket viktigt att vi noga följer\r\nutskottets betänkande och kulturutskottets\r\nyttrande när det gäller sammansättningen av den\r\nnya myndigheten. Den får inte bara innehålla\r\nexperter. Det måste finnas ett lekmannainflytande\r\ni en sådan granskningsnämnd som nu är påtänkt.</pre><pre>Med detta vill jag yrka bifall till reservation 2 och i\r\növrigt till hemställan i utskottets betänkande.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>9 §  Åtgärder mot missbruk av den fria\r\nnomineringsrätten</pre><pre>Föredrogs</pre><pre>konstitutionsutskottets betänkande</pre><pre>1993/94:KU46 Åtgärder mot missbruk av den fria\r\nnomineringsrätten (prop. 1993/94:146).</pre><pre>Anf. 108  YLVA ANNERSTEDT (fp):</pre><pre>Herr talman! Jag vill börja med att yrka bifall till\r\nhemställan i utskottets betänkande om åtgärder\r\nmot missbruk av den fria nomineringsrätten.</pre><pre>Bakgrunden är att det har funnits ett missbruk som\r\nhar inneburit att man orättmätigt har utnyttjat\r\npartibeteckningar för skumma syften. Hittills har\r\nman varit tvungen att registrera det första namnet,\r\nmen i propositionen föreslås att också det andra\r\nnamnet skall vara registrerat.</pre><pre>I Personvalskommittén har det också föreslagits att\r\nen utredning skall tillsättas som ser på andra\r\nmöjligheter att motverka missbruk av den fria\r\nnomineringsrätten. Man föreslår alltså en\r\nutredning. Detta tar regeringen upp i\r\npropositionen, och utskottet yrkar bifall till det.\r\nMot den bakgrunden anser vi att kraven i den\r\nmotion som Ny demokrati har väckt under\r\nallmänna motionstiden är tillgodosedda.</pre><pre>Jag vill återigen säga att jag yrkar bifall till\r\nhemställan i betänkandet.</pre><pre>Anf. 109  SIMON LILIEDAHL (nyd):</pre><pre>Herr talman! Som Ylva Annerstedt sade har Ny\r\ndemokrati väckt en motion. I den har vi pekat på\r\nrisken att den fria nomineringsrätten kan leda till\r\natt en registrerad partibeteckning kan användas av\r\nföreträdare för andra partier för att de skall kunna\r\nta sig in i riksdagen och i fullmäktigeförsamlingar.\r\nDärför har vi föreslagit att den fria\r\nnomineringsrätten ytterligare bör utredas om\r\npartivalssystemet behålls.</pre><pre>Med detta vill jag yrka bifall till vår reservation.</pre><pre>Anf. 110  YLVA ANNERSTEDT (fp):</pre><pre>Herr talman! För formens skull vill jag yrka avslag\r\npå Ny demokratis reservation, eftersom förslaget i\r\npropositionen och utskottets hemställan faktiskt\r\ntillgodoser kraven i motionen, nämligen att en\r\nutredning också skall kartlägga andra metoder för\r\natt förhindra missbruk av den fria\r\nnomineringsrätten.</pre><pre>Överläggningen var härmed avslutad.</pre><pre>Beslut</pre><pre>KU37 Ny myndighetsorganisation på radio- och\r\nTV-området</pre><pre>Mom. 1 (avslag på propositionen m.m.)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>262 för utskottet</pre><pre>15 för res. 1</pre><pre>1 avstod</pre><pre>71 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 71 m, 25 fp, 20 c, 20 kds, 10 v, 3 -</pre><pre>För res. 1:</pre><pre>15 nyd</pre><pre>Avstod:</pre><pre>1 m</pre><pre>Frånvarande:</pre><pre>25 s, 8 m, 8 fp, 11 c, 6 kds, 8 nyd, 4 v, 1 -</pre><pre>Mom. 3 (kulturpolitiska målsättningar)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>268 för utskottet</pre><pre>11 för men.</pre><pre>1 avstod</pre><pre>69 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 72 m, 25 fp, 20 c, 19 kds, 18 nyd, 2 -</pre><pre>För men.:</pre><pre>10 v, 1 -</pre><pre>Avstod:</pre><pre>1 kds</pre><pre>Frånvarande:</pre><pre>26 s, 8 m, 8 fp, 11 c, 6 kds, 5 nyd, 4 v, 1 -</pre><pre>Rose-Marie Frebran (kds) anmälde att hon avsett\r\natt rösta ja men markerats ha avstått från att rösta.</pre><pre>Mom. 4 (Radio- och TV-verket)</pre><pre>1. utskottet</pre><pre>2. res. 2 (s)</pre><pre>Votering:</pre><pre>153 för utskottet</pre><pre>124 för res. 2</pre><pre>2 avstod</pre><pre>70 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 25 fp, 19 c, 19 kds, 18 nyd, 1 -</pre><pre>För res. 2:</pre><pre>111 s, 1 m, 10 v, 2 -</pre><pre>Avstod:</pre><pre>1 c, 1 kds</pre><pre>Frånvarande:</pre><pre>27 s, 8 m, 8 fp, 11 c, 6 kds, 5 nyd, 4 v, 1 -</pre><pre>Tom Heyman (m) anmälde att han avsett att rösta\r\nja men markerats ha röstat nej.</pre><pre>Mom. 5 (registrerings- och anmälningsskyldighet)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>268 för utskottet</pre><pre>11 för men.</pre><pre>70 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>111 s, 72 m, 25 fp, 20 c, 20 kds, 18 nyd, 2 -</pre><pre>För men.:</pre><pre>10 v, 1 -</pre><pre>Frånvarande:</pre><pre>27 s, 8 m, 8 fp, 11 c, 6 kds, 5 nyd, 4 v, 1 -</pre><pre>Mom. 9 (det europeiska TV-direktivet)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>266 för utskottet</pre><pre>12 för men.</pre><pre>1 avstod</pre><pre>70 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 71 m, 25 fp, 18 c, 20 kds, 18 nyd, 2 -</pre><pre>För men.:</pre><pre>1 c, 10 v, 1 -</pre><pre>Avstod:</pre><pre>1 c</pre><pre>Frånvarande:</pre><pre>26 s, 9 m, 8 fp, 11 c, 6 kds, 5 nyd, 4 v, 1 -</pre><pre>Mom. 11 (lokalisering)</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till mot. K37 (fp), K42 (s) och\r\nK45 (c)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>KU46 Åtgärder mot missbruk av den fria\r\nnomineringsrätten</pre><pre>Mom. 1</pre><pre>Kammaren biföll utskottets hemställan.</pre><pre>Mom. 2 (andra åtgärder mot missbruk av den fria\r\nnomineringsrätten)</pre><pre>1. utskottet</pre><pre>2. res. (nyd)</pre><pre>Votering:</pre><pre>263 för utskottet</pre><pre>18 för res.</pre><pre>68 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 72 m, 25 fp, 21 c, 20 kds, 10 v, 3 -</pre><pre>För res.:</pre><pre>18 nyd</pre><pre>Frånvarande:</pre><pre>26 s, 8 m, 8 fp, 10 c, 6 kds, 5 nyd, 4 v, 1 -</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid morgondagens\r\narbetsplenum.</pre><pre>10 §  Kommunikationsforskning</pre><pre>Föredrogs</pre><pre>trafikutskottets betänkande</pre><pre>1993/94:TU25 Kommunikationsforskning (prop.\r\n1993/94:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 29 april.)</pre><pre>11 §  Vägverket</pre><pre>Föredrogs</pre><pre>trafikutskottets betänkande</pre><pre>1993/94:TU26 Vägverket (prop. 1993/94:100\r\ndelvis).</pre><pre>Anf. 111  BO NILSSON (s):</pre><pre>Herr talman! Att anvisa tillräckliga medel för drift\r\noch underhåll av vägnätet i landet ger inga rubriker.\r\nDet ger inga blågula band att klippa, inga fanfarer,\r\ndvs. ingen uppmärksamhet. Det är väl därför som\r\nvarken kommunikationsministern eller den\r\nborgerliga majoriteten i utskottet lagt ner någon\r\nstörre kraft och energi på detta område.</pre><pre>Anslaget till drift och underhåll innehåller\r\nemellertid många värdefulla inslag såsom\r\nframkomlighet, tillgänglighet, ökad\r\ntrafiksäkerhet -- eller om ni så vill färre olyckor --\r\nbättre trafikmiljö, och inte minst att värna det stora\r\nvägkapital som de svenska vägarna omfattar.</pre><pre>På s. 10 skriver utskottsmajoriteten vackert om att\r\ndet är viktigt att ökade insatser sätts in så snart som\r\nmöjligt och att en samlad strategi underställs\r\nriksdagen tidigare än regeringen föreslår.</pre><pre>Regeringen föreslår i sin proposition att Vägverket\r\nbör komma tillbaka om tre år, dvs. vid nästa\r\nrevidering av vägplaneringen. Detta är en mycket\r\nlåg, ja, otillåtet passiv målsättning som såvitt jag\r\nförstår inte ens utskottets borgerliga ledamöter\r\naccepterar.</pre><pre>Ser man hur mycket som anvisats tidigare år kan\r\nman säga att det senaste socialdemokratiska året\r\nanslogs 6,1 miljarder kronor. Nu vill Mats Odell\r\nanslå 5,7 miljarder kronor.</pre><pre>Till detta bör läggas att investeringarna ökat\r\nväsentligt under de senaste åren. Trycket på ökat\r\nanslag till drift och underhåll har alltså accelererat\r\npå senare tid.</pre><pre>För oss socialdemokrater, som inte är så mycket för\r\natt klippa band, är anslaget till drift och underhåll\r\nav mycket stor vikt. Utöver de trafikpolitiska\r\nresultaten skall läggas de sysselsättningspolitiska.\r\nVägverket, som av regeringen och såvitt jag förstår\r\nutskottsmajoriteten fått i uppdrag att komma\r\ntillbaka med en plan för underhåll, har i\r\npropositionen redovisat en underhållsplan med tre\r\nolika alternativ på standard. Vi föreslår alternativet\r\nmed hög standard, för jobbens och\r\ntrafiksäkerhetens skull, men också för näringslivets\r\nskull. Dess transporter kräver effektivitet och inte\r\ntjälskadade, avstängda vägar.</pre><pre>Herr talman! Jag yrkar bifall till vår reservation 2,\r\nsom innebär ett ja till Vägverkets alternativ med\r\nhög standard. Det betyder ett anslag om 9 886\r\nmiljoner kronor eller 4 124 miljoner kronor mer än\r\nregeringen anser behövs.</pre><pre>Låt mig ta upp två saker till, som inte föranlett\r\nnågon reservation från vår sida.</pre><pre>Utskottets kds-are kom precis före sammanträdet\r\nstickande och ville ha in en text om godstransporter\r\nsom har betydelse i skärgårdstrafiken. Jag skulle\r\negentligen vilja ha ett konkret besked på vad som\r\nmenas, men vill inte förlänga debatten här i dag.\r\nJag tycker dock att detta är signifikativt för\r\nKommunikationsdepartementet. Plötsligt kommer\r\nman på en sådan här sak och så skickar man en\r\nbudbärare till trafikutskottet. Det är dåligt\r\nförberett, som vanligt, men vår man i\r\ntrafikutskottet får försöka rätta till det.</pre><pre>Den andra frågan gäller\r\nkompletteringspropositionen. Nu har man plötsligt\r\ntagit fram 1,6 miljarder till en del av\r\nvägunderhållet. I trafikutskottet ville man, men\r\nhade inte pengar. I Kommunikationsdepartementet\r\nville man, men hade inte heller några pengar. Nu\r\nhar Börje Hörnlund tydligen pengar över, och då\r\nkan man göra litet -- inte tillräckligt, men ändå.</pre><pre>Det behövs tydligen mer samarbete i\r\nregeringskansliet. Då hade inte trafikutskottet\r\nbehövt föreslå riksdagen ett nej till ökade\r\nunderhållsäskanden den 28 april, dvs. i dag, och fått\r\nmer pengar den 25 i samma månad! Förargligt? Ja,\r\njag tycker det!</pre><pre>Herr talman! Jag yrkar bifall till reservation 2.</pre><pre>Anf. 112  KARL-ERIK PERSSON (v):</pre><pre>Herr talman! Det blir litet knepigt, det här. Vi har i\r\nutskottet diskuterat ökade väganslag, men inte fått\r\ndet. Nu kommer kompletteringspropositionen, och\r\ndär finns pengar till ökade underhållskostnader,\r\nsom flera partier föreslagit i utskottet. Därför är det\r\negentligen litet märkligt att vi får föra den här\r\ndebatten två gånger. Först vill vi ha mera pengar\r\nmedan regeringsföreträdarna motsätter sig det.\r\nSedan återkommer de och tycker att det är mycket\r\nbra med mera pengar till vägunderhåll. I morgon\r\nbitti kommer kammaren att avslå de motioner som\r\nyrkar på mera pengar. Det är allt en knepig\r\nsituation. Man brukar säga: Ur led är tiden. Frågan\r\när om den inte är det i trafikutskottet i alla fall. Vi\r\när åtminstone efter vår tid -- det gäller främst\r\nregeringsföreträdarna. I den ena stunden vet man\r\ninte om att man får pengar, och i den andra stunden\r\ndyker det upp pengar, vilket man kommer att avslå.</pre><pre>Ökade satsningar på nya vägar kommer också att\r\nöka anslagen framledes för drift och underhåll.\r\nDärför menar vi från Vänsterpartiet att nya\r\ngigantiska motorvägar kanske inte är det bästa. Det\r\nkanske är bättre att bygga bort de trafikproblem\r\nsom finns och att öka underhållet av de befintliga\r\nvägarna.</pre><pre>Frågan är också hur många olyckor som kommer\r\natt inträffa under sommaren på det befintliga\r\nvägnätet. När man i dag åker runt i Sverige finner\r\nman att Vägverket har fullt upp med att hänga upp\r\nskyltar om spårig vägbana. Det går mycket bra att\r\nköra, och det är inga större problem när vägarna är\r\ntorra och fina. Problemen uppstår när det regnar.\r\nDå blir vägbanan full av ''diken''. Dessa är fyllda\r\nmed vatten som bilisten inte kan se. Risken är att\r\nman får vattenplaning. På sommaren är det många\r\nsom åker motorcykel. Hur många\r\nmotorcykelolyckor kommer att inträffa? Hur\r\nmånga dödsfall kommer att inträffa på de svenska\r\nvägarna till följd av dåligt underhåll? Det här\r\nkommer aldrig fram i diskussionen om olyckorna.\r\nMan skyller på, framför allt när yngre personer\r\nåker motorcykel, att de har kört för fort. Vi får då\r\nen konstig debatt. Jag tycker att det är synd att man\r\ninte har satsat på ett bra underhåll av vägarna. Då\r\nskulle man ha sluppit dessa följder. För många blir\r\ndet en tragisk händelse.</pre><pre>Som Bo Nilsson också var inne på har utskottet en\r\nmycket bra skrivning på s. 10. Man säger att\r\nutskottet under flera år har betonat vikten av ökade\r\ninsatser för drift och underhåll av vägar. Utskottet\r\navstyrker motionerna från Vänsterpartiet och\r\nSocialdemokraterna.</pre><pre>Som jag sade från början är det litet knepigt att\r\ndiskutera dessa satsningar. Jag skall inte förlänga\r\ndebatten i onödan. Vi får ta upp frågan i samband\r\nmed kompletteringspropositionen. Vi får se vad\r\nsom händer. Jag står givetvis bakom\r\nVänsterpartiets meningsyttring men kommer inte\r\natt yrka bifall till den.</pre><pre>(Applåd)</pre><pre>Anf. 113  JAN SANDBERG (m):</pre><pre>Herr talman! Jag gör möjligen kammaren\r\nbesviken. Jag ämnar yrka bifall till utskottets\r\nhemställan. Om vi behöver gå till rösträkning\r\nkommer framtiden att utvisa.</pre><pre>Herr talman! Utskottet tillstyrker förslaget i\r\nbudgetpropositionen om inriktningen av\r\nVägverkets verksamhet, anslaget till drift,\r\nunderhåll och nybyggande av vägar, anslaget till\r\ndrift och underhåll av enskilda vägar samt det s.k.\r\nlänstrafikanslaget.</pre><pre>Detta är egentligen en fortsättning på det beslut\r\nsom riksdagen tidigare har fattat om\r\ninfrastrukturinvesteringar under en tioårsperiod.</pre><pre>För att förkorta debatten något avser jag nu att tala\r\nom en del mera konkreta frågeställningar. Jag kan\r\nbörja med att kommentera de frågor som har ställts\r\ntill majoriteten. Det har frågats varför vi för fram\r\nett förslag om ändring av stödet till båttrafiken. Vi\r\ninbegriper numera även stöd till anläggning som\r\nkan användas också för varutransporter. Det gäller\r\ntrafik med båtar som transporterar både människor\r\noch varor. Man behöver göra investeringar som är\r\nanpassade till detta. Det är således en anpassning\r\ntill verkligheten. Jag förstår inte riktigt hur man kan\r\nkritisera ett sådant förslag.</pre><pre>Nästa betänkande som vi skall behandla gäller\r\ntrafiksäkerheten. Då kan vi ta upp en diskussion\r\nom olyckor och underhåll av vägar. Jag vill bara\r\nkonstatera att visst är det viktigt med ett\r\nomfattande underhåll. Inte minst det förslag som\r\nregeringen lade fram för några dagar sedan om\r\nökade insatser för underhåll visar att vi har insett\r\nhur viktigt det är.</pre><pre>Herr talman! Jag tänkte kommentera en del av\r\nreservationerna i betänkandet. Jag skall\r\nkoncentrera mina kommentarer till\r\nSocialdemokraternas reservation om ökade\r\nunderhållsanslag för vägar om 4 miljarder kronor.\r\nDet är i och för sig lätt att stödja en sådan inriktning\r\nom man befinner sig i opposition. Men vi måste ta\r\nansvar för hela landets ekonomi.</pre><pre>Men jag skulle inte vara särskilt glad om\r\nSocialdemokraternas totala förslag till statsbudget\r\nför Sverige genomfördes. Den skulle få ganska\r\nförödande konsekvenser inte bara för Sveriges\r\nekonomi utan också för samhället i stort. Jag anser\r\natt det finns mycket luft i det samlade\r\nsocialdemokratiska budgetförslaget. En stor del av\r\nden luften finns också i denna del av\r\nSocialdemokraternas budget för vägunderhåll.</pre><pre>Socialdemokraternas förslag följer till hundra\r\nprocent Vägverkets förslag till en alternativ hög\r\nstandard. Jag kan inte påminna mig att\r\nSocialdemokraterna i modern tid i\r\nregeringsställning har fört fram förslag om att\r\ngodkänna varenda krona som Vägverket önskar i\r\nanslag för drift och underhåll av vägar. Det skulle\r\nnog inte heller ske om Socialdemokraterna var i\r\nmajoritet. Men det kravet är väl ett utslag av vad\r\nsom kan kallas för populism. Det är ju valår i år.</pre><pre>Jag yrkar bifall till utskottets hemställan i\r\nbetänkandet och avslag på reservationerna.</pre><pre>Anf. 114  BO NILSSON (s):</pre><pre>Herr talman! Det var ganska festligt att höra Jan\r\nSandberg tala om luft. Det är inte fråga om luft,\r\nutan det handlar om att reparera och underhålla\r\nvägar. Under 1991 avsatte vi socialdemokrater 6,1\r\nmiljarder kronor till underhåll. Nu säger Jan\r\nSandberg att eftersom underhållet har varit\r\neftersatt under många år är detta en oerhört viktig\r\nfråga. Men anslaget har minskats med 300 miljoner\r\nkronor sedan 1991 -- vårt senaste regeringsår. Detta\r\när struntprat.</pre><pre>Om ni menar allvar med att det skall vara hög\r\nstandard på drift och underhåll, måste ni\r\nnaturligtvis höja anslaget. Men den ena veckan\r\nsäger ni att det inte går men att ni gärna skulle vilja.\r\nNästa vecka finns det plötsligt 1,6 miljarder kronor.\r\nDetta visar att vi har rätt och att ni skulle vilja gå\r\nlängre. Men tyvärr har ni inga pengar.</pre><pre>Men vi har pengar till dessa satsningar. Vi tror att\r\nunderhåll skapar sysselsättning -- mer\r\nsysselsättning än då nya vägar byggs. Därför har vi\r\ntagit oss råd. I fråga om ansvar för landet och\r\nbudgeten brukar vi fullt ut finansiera våra\r\nreformförslag. Det kommer vi att göra oavsett om\r\nvi är i regeringsställning eller i opposition. Det var\r\nett onödigt påhopp av Jan Sandberg. Vi brukar ha\r\nfull finansiering för våra förslag. Det har vi denna\r\ngång också.</pre><pre>Anf. 115  JAN SANDBERG (m):</pre><pre>Herr talman! Man får klart för sig att det är ett\r\nproblem med den fulla finansieringen när man ser\r\nSocialdemokraternas samlade alternativa\r\nbudgetförslag. Där är det om något mycket luft.</pre><pre>Det är möjligt att det jag sade i mitt inlägg tolkades\r\nnågot hårt. Jag sade -- om jag minns rätt -- att det\r\nvar mycket luft i siffran som Socialdemokraterna\r\nföreslog för att öka underhållet. Jag sade inte att\r\ndet bara var luft.</pre><pre>Faktum är att vi har lagt fram förslag om en del\r\nökade anslag för drift och underhåll av vägar. Det\r\när viktigt. Jag kommenterade i mitt inlägg -- där\r\nfick jag inte något svar från Bo Nilsson --\r\nSocialdemokraternas tid i regeringsställning. Jag\r\nundrade om det någon gång förekom att\r\nSocialdemokraterna förde fram förslag till anslag\r\npå det området som till punkt och pricka\r\növerensstämde med Vägverkets förslag, dvs.\r\nalternativet med hög standard.</pre><pre>Bo Nilsson lär nog svara nej. Jag vänder mig mot\r\natt det är skillnad på socialdemokratisk politik i\r\nmajoritetsställning och i oppositionsställning.</pre><pre>Anf. 116  BO NILSSON (s):</pre><pre>Herr talman! Om det är så att vi tidigare fullt ut har\r\ngodkänt Vägverkets anslag, vet inte jag. Men jag\r\nvet så mycket att vi 1991 avsatte 300 miljoner\r\nkronor mer till vägunderhåll än vad ni gör tre år\r\nsenare. Jag tycker att det är dåligt att man samtidigt\r\ni budgetpropositionen skriver att underhållet av\r\nvägarna har varit eftersatt. Det är struntprat, Jan\r\nSandberg. Om ni menar något som helst allvar med\r\ndetta, skulle ni naturligtvis höja anslaget. Nu\r\nkommer ni några veckor efteråt som svansen på\r\nkatten och lägger fram ett sådant här förslag. Helt\r\nplötsligt har ni hittat pengar någonstans.</pre><pre>Jag tycker att detta är dåligt. För oss är det två\r\nsaker som är viktiga, dels att förbättra underhållet,\r\ndels att skapa sysselsättning.</pre><pre>Jag vet inte om vi tidigare fullt ut har godkänt\r\nVägverkets anslag, men vi hade i alla fall ett\r\nbetydligt högre anslag 1991 än vad ni orkar med\r\n1994, vilket jag tycker är dåligt.</pre><pre>Anf. 117  JAN SANDBERG (m):</pre><pre>Herr talman! Om man för ett ögonblick bortser från\r\nantalet kronor och tittar på vad resultatet blir av de\r\nsatsningar som görs, har utvecklingen när det gäller\r\nlägre kostnader för den här typen av underhåll varit\r\nkraftig. Om man gör en omräkning och jämför de\r\nkronor som man föreslog 1991 och de kronor som\r\nvi nu föreslår, är jag övertygad om att antalet meter\r\nväg som vi kan underhålla, trots ett något lägre\r\nbelopp i år, är mycket större än vad det var 1991.</pre><pre>Bo Nilsson klargjorde i alla fall att\r\nsocialdemokraterna aldrig tidigare -- enligt vad han\r\nvisste -- hade landat på den linje som\r\nsocialdemokraterna nu har landat på, dvs.\r\nVägverkets alternativ med hög standard på\r\nunderhåll.</pre><pre>Jag vill avsluta med att säga att vi nog är överens\r\nom vikten av underhåll av vägar. Ett bevis för detta\r\när bl.a. den skrivning som utskottet har gjort. Vi\r\nsäger att vi gärna ser att regeringen så snart som\r\nmöjligt lägger fram den långsiktiga planen för\r\nunderhåll. Jag och Bo Nilsson är i varje fall överens\r\nom vikten av underhållsanslag. Sedan kan vi i och\r\nför sig debattera 100 miljoner hit eller dit. Men i\r\ngrundfrågan är vi nog ganska överens.</pre><pre>Anf. 118  BO NILSSON (s):</pre><pre>Herr talman! Jan Sandberg talade om 100 miljoner\r\nhit eller dit. Det skiljer på 4,1 miljarder kronor\r\nvarav ni har lyckats skaka fram 1,6 miljarder kronor\r\ni efterhand. Men detta är ju stora pengar som\r\nnaturligtvis betyder väldigt mycket för det svenska\r\nvägnätet. Försök inte att förringa detta! Det berör\r\ntusentals jobb och hundratals mil vägar, vägar som\r\nkanske t.o.m. kan hållas öppna året runt om man\r\navsätter dessa pengar.</pre><pre>Vi är överens om att underhållet är viktigt. Men då\r\nborde ni också kunna vara överens med oss om att\r\ndet behövs mer pengar. Jag tycker att det är dåligt\r\natt bara prata luft i stället för att avsätta pengar till\r\nunderhåll. Det hade varit bättre.</pre><pre>Anf. 119  JAN SANDBERG (m):</pre><pre>Herr talman! Jag jämförde inte med de\r\nvalårsalternativ som socialdemokraterna för fram i\r\ndet här betänkandet. När jag talade om några\r\nhundra miljoner jämförde jag med det förslag som\r\nsocialdemokraterna lade fram 1991 när de befann\r\nsig i regeringsställning. Vad jag ville ha sagt var att\r\ndet är en väldigt stor skillnad mellan\r\nsocialdemokratisk politik i regeringsställning och\r\nsocialdemokratisk politik i oppositionsställning.</pre><pre>Men än en gång vill jag säga att vi nog är överens\r\nom vikten av ett bra underhåll av våra vägar.</pre><pre>Överläggningen var härmed avslutad.</pre><pre>(Beslut skulle fattas den 29 april.)</pre><pre>12 §  Trafiksäkerhetsfrågor</pre><pre>Föredrogs</pre><pre>trafikutskottets betänkande</pre><pre>1993/94:TU27 Trafiksäkerhetsfrågor.</pre><pre>Anf. 120  STEN-OVE SUNDSTRÖM (s):</pre><pre>Herr talman! När det gäller att öka\r\ntrafiksäkerheten utefter våra vägar handlar det i\r\nmångt och mycket om att informera på ett riktigt\r\nsätt. Det gäller att nå grupper som annars kan ha\r\nsvårt att tillgodogöra sig den allmänna\r\ntrafiksäkerhetsinformationen, t.ex invandrare,\r\nflyktingar och skolbarn.</pre><pre>Beträffande information till flyktingar och\r\ninvandrare finns det goda erfarenheter av det\r\narbete som har bedrivits i Värmland genom\r\nsamarbete med ett av Värmlands\r\ntrafiksäkerhetsförbund och Värmlands landsting.\r\nVi socialdemokrater anser att dessa erfarenheter\r\nbör tillvaratas och spridas till landet i övrigt.\r\nKommunerna bör redan i sina\r\nundervisningsplaneringar för skolorna ta till vara\r\nde möjligheter som finns för att ge barn och unga\r\nbättre trafikkunskap.</pre><pre>Ett viktigt område när det gäller att öka\r\ntrafiksäkerheten är användandet av reflexer, inte\r\nminst vid färd i mörker. Detta är något som vi i vårt\r\nland under många år har propagerat för och under\r\nså lång tid att många nu ser det som en självklarhet\r\natt man skall bära reflexer när det är mörkt ute. Det\r\nvar därför med stor förvånging som vi kunde\r\nkonstatera att den borgerliga regeringen 1993\r\navskaffade kravet på att det skulle finnas reflexselar\r\ni bussar och lastbilar. En reflexsele tar ju ingen\r\nplats, och det är en mycket billig livförsäkring om\r\nman t.ex. vid en punktering måste vistas ute på\r\nnågon väg i mörker. Vi socialdemokrater anser att\r\nkravet på reflexsele bör återinföras den 1 januari\r\n1995 och även gälla taxibilar. Från den 1 januari\r\n1996 bör kravet också gälla personbilar i övrigt.\r\nbNär det sedan gäller sänkt ålder för\r\növningskörning från 16 år anser vi att både\r\nkörkortsökanden och handledaren bör före\r\növningskörning genomgå en kort grundkurs på 2--3\r\nstudietimmar i trafikskola. Dessutom skall ett intyg\r\nfrån denna kurs tillsammans med körkortstillstånd\r\nfinnas före övningskörning. Det bör också\r\növervägas om inte körkortsökanden före\r\növningskörningen bör läsa in teorikursen för att ha\r\nen grundteori innan körningen ute i trafiken börjar.</pre><pre>Herr talman! Med det anförda vill jag yrka bifall till\r\nde socialdemokratiska reservationerna.</pre><pre>Anf. 121  KENNETH ATTEFORS (nyd):</pre><pre>Herr talman! Jag vill yrka bifall till våra\r\nreservationer nr 3 och 4. Senare kommer min\r\nkamrat Max Montalvo att yrka bifall till\r\nreservationerna nr 6 och 7, vilket jag också kan\r\npassa på att göra.</pre><pre>Vad är en terrorist? Jo, det är ett begrepp som för\r\noss innebär en lapplisa. Ni kanske vet att detta är\r\nen av vårts partis profilfrågor. Varje gång jag\r\nkommer upp i talarstolen kommer jag att tala för\r\natt lapplisorna skall omskolas till kvarterspoliser.\r\nTänk, vad tant Agda skulle bli glad om hon\r\nskyddades av en kvarterspolis som dessutom en och\r\nannan gång kanske kunde terrorisera en bilist som\r\ninte lyder lagar och föreskrifter.</pre><pre>Nu är inte Göthe Knutson här. Han brukar\r\ndebattera med mig i dessa frågor. Men Jan\r\nSandberg kan kanske hålla med mig om att vi inte\r\nlängre behöver några lapplisor. I t.ex. Stockholm\r\nhar lapplisornas verksamhet inbringat ett överskott\r\npå 80--100 miljoner kronor. Stockholms\r\n''lappliseri'' innebär alltså en ren skatteintäkt. Vi\r\nmåste försöka att få bort lapplisorna så snabbt som\r\nmöjligt.</pre><pre>Sten-Ove Sundström talade om reflexselar. Jag kan\r\nhålla med om att det gick litet för snabbt att ta bort\r\nden regeln. Om den här ärade församlingen inför\r\nen åtgärd borde man inte bara låta den upphöra så\r\ndär snabbt. Det var kanske ett misstag. Kravet på\r\nreflexselar i lastbilar skulle ha gällt litet längre. Då\r\nhade vi kunnat se om de verkligen gjorde någon\r\nnytta. Nu vill Sten-Ove Sundström att kravet skall\r\ngälla även taxibilar. Då kan man nästan börja undra\r\nom Sten-Ove Sundström har aktier i 3M Company.\r\nOm vi nu skall införa en massa lagar som bidrar till\r\natt hålla den industri som tillverkar reflexer i gång,\r\ntycker jag nog att det är litet misstänksamt. Men nu\r\nvet jag att Sten-Ove Sundström har en hög moral\r\noch att det inte ligger någonting sådant bakom. Det\r\nvar mera sagt som ett skämt.</pre><pre>Herr talman! Jag yrkar bifall till de reservationer\r\nsom jag nämnde i början av mitt anförande.</pre><pre>Anf. 122  STEN-OVE SUNDSTRÖM (s)\r\nreplik:</pre><pre>Herr talman! Om Kenneth Attefors nu tycker att\r\ndet gick litet för snabbt att avskaffa kravet på\r\nreflexsele i bussar och lastbilar, kan jag inte förstå\r\nvarför han inte ställer sig bakom vår reservation och\r\nröstar för kravet på ett återinförande.</pre><pre>Anf. 123  JAN SANDBERG (m):</pre><pre>Herr talman! I det här betänkandet behandlas\r\nmotioner från den allmänna motionstiden.\r\nFörslagen omfattar ett brett spektrum av olika\r\ntrafiksäkerhetsfrågor. Men det var inte så\r\nlängesedan som riksdagen fattade ett beslut om\r\ntrafiksäkerheten på vägarna inför 2000-talet.\r\nBeslutet innebär att de tidigare\r\ntrafiksäkerhetsmålen skall ligga fast, men den stora\r\nskillnaden ligger i hur dessa skall uppnås. Nu ligger\r\nansvaret på Polisen, Vägverket och kommunerna.</pre><pre>Man får inte heller glömma bort att den stora\r\nsatsningen på framför allt nybyggande av vägar är\r\nviktig även ur trafiksäkerhetsperspektiv. Vi har\r\nockså sett att olyckorna på vägarna har minskat\r\nunder de senaste åren. 1993 var minskningen\r\nbetydlig. Såväl antalet svårt som lindrigt skadade\r\nminskade. Den stora minskningen skedde i antalet\r\ndödsolyckor, vilka minskade från 759 år 1992 till\r\n602 förra året. Utvecklingen är glädjande. Låt oss\r\nhoppas att utvecklingen kan fortsätta i samma\r\nriktning.</pre><pre>Herr talman! Det var inte så länge sedan riksdagen\r\nfattade ett stort trafiksäkerhetsbeslut. Många av de\r\ntidigare argumenten och de olika partiernas\r\nställningstaganden finns också i betänkandet vilka\r\nockså framfördes i debatten. Därför skall jag\r\nganska kort kommentera reservationerna.</pre><pre>När det gäller reservationerna om information till\r\ninvandrare och flyktingar, skolans roll i\r\ntrafiksäkerhetsinformationen till ungdomar och\r\nvikten av infartsparkeringar är nog inte\r\nskillnaderna i sak så stora mellan majoritetens och\r\nreservanternas uppfattning. Det verkar som om\r\nreservanterna framför allt vill markera sin\r\ninställning något kraftigare.</pre><pre>Majoriteten delar dock inte de krav som förs fram\r\ni reservationerna om att överföra\r\nparkeringsvaktsansvaret till Polisen, resonemanget\r\nom felparkeringsavgifternas storlek,\r\nhastighetsgränserna på motorväg eller överförande\r\nav sjukvårdens och sjukförsäkringens kostnader till\r\ntrafikförsäkringarna. Vi kan i och för sig debattera\r\ndessa frågor, men det skulle bli direkta repriser av\r\nden mycket omfattande debatten om trafiksäkerhet\r\nsom vi redan tidigare haft här i kammaren.</pre><pre>Herr talman! Jag begränsar mig därför till att yrka\r\nbifall till utskottets hemställan och avslag på\r\nreservationerna.</pre><pre>Anf. 124  MAX MONTALVO (nyd):</pre><pre>Herr talman! I motion TU228 tar Ny demokrati\r\nbl.a. upp frågan om hastighetsgräns på motorvägar.\r\nJan Sandberg tog nyss upp frågan och sade att det\r\nvar en debatt som vi tidigare har fört. Men jag vill\r\nändå ta upp frågan, eftersom jag tycker att den är\r\nviktig.</pre><pre>Vår ståndpunkt är att högsta tillåtna hastighet på\r\nmotorväg skall vara 130 km/tim. Vi hävdar att\r\nfordonen har blivit bättre och att statistik visar att\r\ndödsolyckor på motorvägar inte sker i någon\r\nnämnvärd utsträckning. Skattebetalarna har\r\nbetalat mer än det dubbla priset per meter för vägar\r\nsom är 13 meter breda, för att de skall användas\r\nsom högfartsleder. Men vad blir resultatet?\r\nResultatet blir en hastighetsgräns som är 20 km/tim\r\nhögre. Den här sortens politik skapar inte\r\nförtroende för trafikpolitiker och trafikregler.</pre><pre>Man talar i propositionen om sambandet mellan\r\nhastighet, trafiksäkerhet och miljö. När det först\r\ngäller miljön försökte denna kammare slå i folk att\r\nhastighetsbegränsningar på motorväg var bra för\r\nmiljön. Centern ville 1991 minska\r\nhastighetsgränsen från 90 km/timme till 80 km/tim.\r\nSedan besökte utskottet Scanias\r\navgasprovningsanläggning i Södertälje, där man\r\nfick veta att hastighetsökningar i s.k.\r\nhögfartsområde inte gav nämnvärt mer\r\nföroreningar. Därefter blev det slut på\r\nmiljösnacket.</pre><pre>Efter höjningen av hastighetsgränsen från 90\r\nkm/tim till 110 km/tim visade det sig att det inte blev\r\nnågon större skillnad i olycksstatistiken. En\r\nliknande undersökning i USA, där man höjt\r\nhastighetsgränsen från 55 till 65 engelska mil/tim,\r\nvisar t.o.m. en minskning av olyckorna. En möjlig\r\nförklaring kan vara att man har övergått från s.k.\r\nmonoton körning till mer s.k. aktiv bilkörning.</pre><pre>Utskottet hänvisar till en lägesrapport från\r\nVägverket, vilken skall vara klar den 1 september\r\n1994. Vidare hänvisar man till en utveckling inom\r\nEU. Detta är väl en nationell fråga? Är det någon\r\nsom tror att tyskarna kommer att gå med på en\r\ngenerell hastighetsbegränsning på sina bästa\r\nmotorvägar?</pre><pre>Det är mycket som talar för att man skall höja\r\nhastighetsgränsen. Denna kammare har ingen\r\nverklighetsförankring ute bland folket. Det är helt\r\noch hållet bara fråga om förmynderi.</pre><pre>Över till motion TU911 som handlar om att man\r\nskall testa avgaser från fordon i det enskilda fallet.\r\nJag har i min motion förklarat på ett mycket enkelt\r\nsätt, som jag hoppades att alla skulle förstå, hur\r\ntokigt dagens regler fungerar. Jag tog då exemplet\r\nmed partnummer på bildelar som betyder att bilen\r\nantingen kan gå igenom eller inte gå igenom en\r\nbesiktning. Exemplet avsåg en påmonterad\r\nturbosats. Om man inte hade rätt partnummer på\r\nen vakuumklocka i fördelaren godkändes inte bilen\r\nvid besiktningen, trots att funktionen var\r\ndensamma. Alla i denna kammaren som har sunt\r\nförnuft måste ju inse att dessa regler är åt skogen,\r\nannars har man helt enkelt inte sunt förnuft.</pre><pre>Nästa fråga gäller importerade bilar som måste ha\r\nen motor som är av godkänd motorfamilj. Varför\r\nvill man ha det? Det är klart att man vill ha det för\r\natt utestänga folk från möjligheten att ta egna\r\ninitiativ, att ta hem en rolig bil. Det är enda skälet.\r\nMan ger alltså Naturvårdsverket en chans att\r\nhindra folk från kreativitet.</pre><pre>Nästa exempel handlar om eftermonterade\r\nkatalysatorer. Där har vi nästa problem i djungeln\r\nav regler. Om man vid en bilbesiktning säger att\r\nman har monterat en katalysator på bilen blir den\r\ninte godkänd. Man kan undra vad reglerna\r\negentligen är till för. De krångliga reglerna är till för\r\natt stoppa folks kreativitet. Här kan man inte ens\r\ngöra en sak som är bättre för miljön, för då får man\r\ninte bilen godkänd. Det är knäppt!</pre><pre>Utskottet säger att frågan om tillhörighet till viss\r\nmotorfamilj skall kopplas till tillverkarens ansvar\r\nför katalysator efter fem års användning eller med\r\n8 000-mils-garanti. Detta gäller nyare bilar. Där är\r\ndet väl inga problem, eftersom fabrikanterna\r\nautomatiskt tar ansvar för detta. Men det skall väl\r\ninte hindra att äldre bilar kommer in i landet och\r\nanvänds. Det gäller bilar från 1976 års årsmodell till\r\nfem år gamla bilar.</pre><pre>Ny demokrati anser att det skall vara uppmätta\r\nvärden på det enskilda fordonet som skall\r\nbedömas. Om man sedan vill ha en mer trovärdig\r\ntest, bör den utföras på s.k. rullande landsväg. Det\r\ninnebär att man kan testa ett fordon även i de\r\nhastigheter där de så att säga mest är under drift.\r\nDå får man fram något som motsvarar miljökrav.\r\nOm man tar dessa steg blir miljön bättre.</pre><pre>Jag yrkar bifall till reservation 6 och 7.</pre><pre>Anf. 125  LENNART FREMLING (fp):</pre><pre>Herr talman! Det är viktigt för trafiksäkerheten att\r\nsynbarheten i trafiken ökar. Detta är vi alla överens\r\nom. Reflexer är ett verksamt medel för att öka\r\nsynbarheten. Därför är det angeläget att\r\nmyndigheter rekommenderar vissa typer av\r\nreflexer.</pre><pre>Av två skäl är det också angeläget att harmonisera\r\nfordonsbestämmelser.</pre><pre>För det första: Samordning är i sig bra, för då vet\r\nproducenter och konsumenter vad de har att rätta\r\nsig efter, produktionen förbilligas och därmed blir\r\nutrustningen billigare för konsumenterna.</pre><pre>För det andra: Om många länder har vissa typer av\r\nregler som har införts efter rimliga utredningar kan\r\ndet mycket väl vara ett tecken på att reglerna är\r\nbra. Därför är det angeläget att harmonisera\r\nfordonsbestämmelserna med de bestämmelser som\r\nfinns i andra länder, i första hand i våra grannländer\r\nrunt om i Europa.</pre><pre>Det finns ett påstående i den socialdemokratiska\r\nreservationen om reflexselar, att en stor del av\r\nländerna i Europa har krav på reflexsele. Det\r\nkanske i och för sig är en liten detalj i\r\nargumentationen, men den är viktig. Därför vill jag\r\nfråga Sten-Ove Sundström, som tog upp frågan, om\r\nhan kan nämna några länder där fordon måste vara\r\nutrustade med reflexsele. Vilka fordonsslag gäller\r\ndet i så fall?</pre><pre>Denna regel infördes för några år sedan av den\r\nsocialdemokratiska regeringen. Då gjordes ingen\r\nnämnvärd utvärdering av nyttan med att införa\r\nkravet. Det borde vara rimligt att göra kostnads-\r\noch nyttoanalyser innan man inför obligatorisk\r\nutrustning. Det är en helt annan sak att\r\nrekommendera utrustningen. Det vore värdefullt.</pre><pre>Jag hoppas att man i Europa följer linjen att\r\nrekommendera användning av reflexselar i vissa\r\nsituationer. Om man t.ex. får fel på bilen och\r\nbehöver gå ut i mörkret för att reparera den är\r\nreflexselen ett värdefullt hjälpmedel. Men jag\r\nmenar att det vore att gå för långt att införa krav.</pre><pre>I den socialdemokratiska reservationen föreslås att\r\nman bör införa krav på reflexsele vid färd med\r\npersonbil i övrigt, dvs. att alla personbilar fr.o.m.\r\nden 1 januari 1996 skall utrustas med reflexsele.\r\nHar någon kostnads- och nyttoanalys gjorts\r\nbeträffande detta?</pre><pre>Anf. 126  STEN-OVE SUNDSTRÖM (s):</pre><pre>Herr talman! Man får verkligen hålla i sig när man\r\nlyssnar på Lennart Fremlings argumentation i\r\ntalarstolen. Innan han blev politiker jobbade han\r\nunder många år aktivt med trafiksäkerhet. Nu går\r\nhan upp i riksdagens talarstol och argumenterar\r\nmot användning av reflexer. Det är mycket\r\nmärkligt.</pre><pre>Detta är en fråga som alla som jobbar med\r\ntrafiksäkerhet borde inse vikten av. Folkpartiet,\r\nsom Lennart Fremling representerar, har ju gång\r\npå gång under den senaste tioårsperioden\r\nmotionerat just om en ökad användning av reflexer.\r\nSamtidigt ställer Lennart Fremling tillsammans\r\nmed sitt parti och de övriga borgerliga partierna\r\nupp på att avskaffa kravet på reflexselar, vilka är en\r\nmycket billig livförsäkring för i första hand\r\nyrkesförarna och i ett andra steg för oss övriga\r\nbilister. Argumentationen är otrolig. Det känns\r\nsom om man vore tillbaka på 40-talet, när man i\r\nolika sammanhang skall behöva argumentera för\r\nobligatorium för reflexer och reflexmärken.</pre><pre>Lennart Fremling frågade litet kryptiskt vilka\r\nländer som har krav på reflexselar. När vi\r\ndiskuterade detta i utskottet var Lennart Fremling\r\nminst sagt tyst. Nu var jag helt oförberedd på denna\r\nfråga, annars hade jag gärna räknat upp de länder\r\nsom diskuterar krav på det här området. Men detta\r\när inte det viktigaste, Lennart Fremling. Vi brukar\r\ninte fråga dem nere i Europa hur vi skall skapa vår\r\negen trafiksäkerhet. Vi var bland de första länderna\r\ni världen med att införa obligatorium när det gäller\r\nbilbälten. Kanske det snart är dags att börja\r\nargumentera med de f.d. trafikexperterna, som ju\r\nLennart Fremling representerar, för att också\r\nbilbälteskravet skall tas bort.</pre><pre>Lennart Fremlings argumentation är mycket\r\nmärklig. Jag torde vara ett välbekant faktum att en\r\nökad användning av reflexer och obligatorium på\r\nmånga områden skapar en bättre trafiksäkerhet.\r\nMen tydligen har det skett en förändring när det\r\ngäller Fremlings syn på trafiksäkerhet och reflexer.</pre><pre>Anf. 127  LENNART FREMLING (fp):</pre><pre>Herr talman! Det verkar som om Sten-Ove\r\nSundström inte lyssnade ordentligt, för jag har\r\ndefinitivt inte argumenterat mot användning av\r\nreflexer. Tvärtom menar jag att det är viktigt att\r\nöka synbarheten i trafiken, vilket man gör med\r\nhjälp av reflexer. Frågan är sedan hur lagstiftningen\r\nskall utformas.</pre><pre>Vi brukar samarbeta med våra europeiska\r\ngrannländer. Om vi i internationella sammanhang\r\nhar bra argument för att införa olika typer av\r\ntekniska krav, kan vi få gehör för dessa. Det är så\r\nvi under en lång rad av år har arbetat, och jag vill\r\npåstå att arbetet har genomförts mycket lyckosamt.\r\nMen ett tungt argument för att kräva reflexsele är\r\natt en stor del av länderna i Europa har krav på\r\nreflexsele, vilket är utgångspunkten för den\r\nsocialdemokratiska reservationen. Det är då\r\nmärkligt att det inte går att få fram information om\r\nnågot land i Europa som har sådant krav på\r\nutrustning. Jag tycker att ni socialdemokrater tar\r\nlitet för lätt på detta. Det kräver litet noggrannare\r\nutredningar, om man skall införa tvingande\r\nbestämmelser.</pre><pre>Men vi skall som sagt rekommendera\r\nanvändningen av reflexer, och vi skall försöka få\r\nfram bra reflexer i framtiden.</pre><pre>Anf. 128  STEN-OVE SUNDSTRÖM (s):</pre><pre>Herr talman! Argumentationen blir allt märkligare.\r\nJag skall nöja mig med detta som slutreplik.</pre><pre>Lennart Fremling och hans parti har varit med om\r\natt avskaffa kravet på reflexsele i tunga fordon,\r\ntrots att facken och alla som berörs av trafiken på\r\nvägarna har protesterat mot detta. Nu säger\r\nLennart Fremling att det här är bra, trots att han\r\nsjälv var aktiv i riksdagen för att avskaffa det. Han\r\nsäger att det är bra men att vi måste få till stånd\r\ninternationella överenskommelser för att kunna\r\nåterinföra det. Det är krångligt och omständligt.\r\nDetta kallas för en total politisk reträtt.</pre><pre>Om Lennart Fremling och hans partikolleger här i\r\nhuset har ett intresse av att återinföra reflexsele och\r\nse till att i första hand yrkesförarna syns på våra\r\nvägar, när de måste ut i mörker, skall Fremling\r\nrösta för den socialdemokratiska reservationen. Jag\r\ntror inte att han eller hans partikolleger har det\r\npolitiska modet. Därför kommer vi tyvärr att gå\r\nmiste om den fina detalj som ökad\r\nreflexanvändning i trafiken är.</pre><pre>Anf. 129  LENNART FREMLING (fp):</pre><pre>Herr talman! Sten-Ove Sundström måste skilja på\r\nkraven på att utrusta fordon på ett visst sätt och på\r\natt använda olika utrustningar. Jag har inte sagt att\r\ndet generellt sett är bra att kräva att fordonen skall\r\nvara utrustade med reflexselarna. Jag talade om att\r\ndet allmänt sett är bra med ökad synbarhet i\r\ntrafiken. Det uppnår man ofta med hjälp av olika\r\ntyper av reflexer. Därför bör det bedrivas ett\r\nstandardiseringsarbete och ett samarbete mellan\r\nolika länder för att man skall kunna skapa en\r\nrimligt stor marknad för olika typer av utrustning.\r\nDet skapar man i det internationella samarbetet.</pre><pre>Det måste utredas ytterligare om det verkligen\r\nskulle vara lönsamt och rimligt att införa reflexsele\r\nsom obligatorisk utrustning på fordonet. Jag tror\r\natt en sådan utredning skulle ge vid handen att den\r\ninte bör införas som ett obligatorium.</pre><pre>Anf. 130  MAX MONTALVO (nyd):</pre><pre>Herr talman! Lennart Fremling talar om\r\nharmonisering av trafikregler med övriga\r\ngrannländer. Det låter flott och bra. Men tycker\r\nLennart Fremling att alla skall dras över en kam?</pre><pre>Den här regeringen har en lustig inställning. Man\r\nvill harmonisera när det passar. Jag tänker på\r\nhastighetsreglerna. Där vill man helt plötsligt enligt\r\nskrivningen harmonisera med EU, och därför skall\r\nman vänta. Då kan man inte ta några egna initiativ.\r\nMen när det gäller avgasreglerna skall vi helt\r\nplötsligt vara långt före alla andra och ha konstiga\r\nregler, så att ingenting fungerar i förhållande till\r\nandra länder. Styr den här regeringen\r\nharmoniseringen efter ministrarnas vågmästarroll i\r\nregeringen, eller vad håller ni på med? Det lät bra,\r\nmen det ser skevt ut.</pre><pre>Anf. 131  SVEN-GÖSTA SIGNELL (s):</pre><pre>Herr talman! Den 3 december anordnades en\r\nkonferens i Sollentuna av Trafikskolornas\r\nriksförbund. Närvarande från riksdagen var Max\r\nMontalvo, Jan Sandberg och jag. Diskussionerna\r\nunder konferensen kom att cirkulera mycket kring\r\nutbildning och den sänkta åldern för\r\növningskörning. Riksdagen hade bara några veckor\r\ntidigare avslagit en socialdemokratisk motion, där\r\nvi krävde att man skulle ha ett utbildningspaket för\r\n16-åringarna. Under konferensen gjorde Max\r\nMontalvo ett häftigt angrepp mot mig som\r\nordförande i trafikutskottet för att jag, bara några\r\nveckor efteråt, inte tagit initiativ i utskottet för att\r\npå nytt ta upp frågan. Han menade att det var\r\nansvarslöst att man fattade det här beslutet och\r\nerkände att Ny demokratis ledamöter i riksdagen\r\nhade blivit lurade av de borgerliga företrädarna. Nu\r\nskulle man se till att en utbildning kom till stånd.</pre><pre>Motionstiden har gått ut, och nu behandlar vi\r\nfrågan. Men inte finns det nu något krav från Ny\r\ndemokrati om ett utbildningspaket i samband med\r\ndetta med sänkt ålder vid övningskörning.</pre><pre>Den här formen av politik ute är inte till gagn när\r\ndet gäller att slå vakt om förtroendet för\r\npolitikerna. Det är inte att undra på att\r\npolitikerföraktet ökar när man bär sig åt på detta\r\nvis.</pre><pre>Jag är övertygad om att de bilskoleägare som var\r\nnärvarande på konferensen känner en mycket stor\r\nbesvikelse när det gäller Ny demokrati. Man kan\r\nalltså sitta på en stor konferens och lova vitt och\r\nbrett. Men sedan blir det ingenting av det hela.\r\nSådant understryker, som sagt, politikerföraktet.\r\nMen det är kanske just det som är er politiska\r\nmålsättning.</pre><pre>Anf. 132  MAX MONTALVO (nyd):</pre><pre>Herr talman! I klartext, Sven-Gösta Signell, gäller\r\nföljande. Jag står för vad jag har sagt. Jag har\r\ningenting att ångra på den punkten. Jag kan bara\r\nbeklaga att jag inte fick med mig riksdagsgruppen\r\npå idén. Jag hade trott att jag skulle lyckas med det,\r\nmen det gjorde jag inte. Så är det, och så blev det.\r\nJag beklagar det.</pre><pre>Anf. 133  SVEN-GÖSTA SIGNELL (s):</pre><pre>Herr talman! Det var ju ett fint erkännande -- det\r\nfanns alltså ändå en ambition att försöka jobba för\r\ndet här. Men det var också ett fint avslöjande om\r\nhur man i Ny demokrati jobbar. Där får inga egna\r\nåsikter komma fram. Där är det kollektivet som\r\ngäller. Den som har en egen åsikt får lov att rätta in\r\nsig i ledet. Ni har jämt spottat åt andra politiker\r\nsom ni menar inte är självständiga. Det här var\r\nverkligen ett mycket fint bevis på hur ni i ert parti\r\narbetar.</pre><pre>Anf. 134  MAX MONTALVO (nyd):</pre><pre>Herr talman! Vi skall inte göra frågan om hur vi\r\njobbar till en ideologisk fråga. I så fall tror jag\r\nfaktiskt att beskrivningen bättre stämmer överens\r\nmed hur det är i Sven-Gösta Signells parti.</pre><pre>Jag säger som jag förut sade: Jag trodde att jag\r\nskulle kunna ro i land den här frågan. Det gjorde\r\njag dock inte, och jag beklagar det.</pre><pre>Anf. 135  KENNETH ATTEFORS (nyd):</pre><pre>Herr talman! Jag återkommer till frågan om 16-\r\nåringarna och detta med att vi blev litet lurade av\r\nden borgerliga regeringen.</pre><pre>Jan Sandberg, som sitter här i kammaren just nu,\r\nvar kanske en bidragande orsak till att det faktiskt\r\nblev litet fel i våra tankegångar. Vi hade nämligen\r\nvelat ha ett utbildningspaket. Sten-Ove Sundströms\r\nmotion i ärendet är faktiskt ganska bra. Men för att\r\nkomma fram till en medelväg sade vi att man skulle\r\nkunna ta godbitar från tre olika motioner väckta av\r\ntre olika partier -- Kristdemokraterna,\r\nSocialdemokraterna och vårt parti. Men det blev\r\ninte särskilt mycket av det hela.</pre><pre>Därefter bestämdes det att vi inte skulle ha något\r\nutbildningspaket. Sten-Ove Sundström, vi kan inte\r\nändra fram och tillbaka i det här sammanhanget.\r\nBeskedet kom sedan att det bara skulle bli en\r\nbroschyr i brevlådan. Vi kan inte ändra fram och\r\ntillbaka.</pre><pre>Om vi nu skulle fatta beslut om ett utbildningspaket\r\nför föräldrarna blir det samma sak som när det\r\ngällde reflexerna. Först bestämmer vi en sak. Sedan\r\nlåter vi det gå en tid. Därefter ändrar vi tillbaka\r\nigen. Vi kan inte hålla på så här. Därför fullföljer vi\r\nlinjen sådan den nu ser ut.</pre><pre>Anf. 136  SVEN-GÖSTA SIGNELL (s):</pre><pre>Herr talman! Man kan inte ändra sig för fort, heter\r\ndet. Men i december månad -- bara några veckor\r\nefter det att vi fattat beslut i frågan -- skulle det\r\nändras. Nu på vårkanten har det plötsligt inte gått\r\ntillräckligt lång tid. Det finns ingen logik i\r\nresonemanget.</pre><pre>Anf. 137  JAN SANDBERG (m):</pre><pre>Herr talman! Jag hörde här i debatten ordet luras.\r\nDärför vill jag något kommentera det här med 16-\r\nåringarna.</pre><pre>När utskottet fattade det första beslutet om att\r\ngodkänna regeringens inriktning här hade vi att ta\r\nställning till regeringens förslag och, om jag minns\r\nrätt, tre olika motioner med tre olika inriktningar.\r\nDet handlade om varianter på temat och\r\ninriktningen av systemet. Slutförslaget blev att\r\nhänsyn togs till en av de tre motionerna. Nu\r\nkommer alltså de som är med vid övningskörning,\r\njämfört med hur det är för dem som övningskör\r\nmed ungdomar som är 17 år och 9 månader gamla,\r\natt -- vilket man inte tidigare haft möjlighet till -- få\r\ntillgång till komplett handledning och, om så\r\nönskas, till ett komplett utbildningspaket. Jämfört\r\nmed tidigare övningskörning får man ett mycket\r\nbättre underlag för genomförandet av den här\r\ntypen av övningskörning.</pre><pre>Vi har inte på något vis lurat någon i någon\r\nriktning. Det här är resultatet av ett beslut, och det\r\nbeslutet följs.</pre><pre>Logiken säger att nu valda system är bra. Jag tror\r\natt de flesta är överens om att det är bra med en\r\ntidig start vad gäller övningskörning. Frågan är\r\ndock om det skall vara många som får mer\r\nerfarenhet av bilkörning innan de får sina körkort\r\neller om det skall vara få. I det valet har förslaget\r\noch beslutet blivit att det handlar om att många\r\nskall få den här erfarenheten innan de får sina\r\nkörkort -- detta i kombination med hjälp till\r\nhandledning, hjälp med utbildningsmaterial osv.</pre><pre>I tidigare debatter har det förekommit påståenden\r\nom att det har hänt många olyckor när det gäller\r\nden här gruppen övningskörare. Det är fel.\r\nStatistiken visar helt klart att det ännu inte finns\r\nnågot som talar för att det här på något vis skulle\r\nvara farligt från trafiksäkerhetssynpunkt.</pre><pre>Låt mig slutligen, herr talman, få informera\r\nkammaren om att detta system kommer att\r\nutvärderas. Men det är något för tidigt att göra det\r\ni dag.</pre><pre>Anf. 138  MAX MONTALVO (nyd):</pre><pre>Herr talman! I den stora fina propositionen -- som\r\ndock är innehållslös -- hittade vi några korn att tala\r\nom. Då kom den fråga upp som vi nu diskuterar.\r\nLars Svensk, som då var er talesman, hade faktiskt\r\ninte något svar på frågan om hur det skulle bli i det\r\nhär sammanhanget.</pre><pre>Jag blev faktiskt lurad av Per Egon Johansson när\r\nvi talade med varandra på telefon. Så är det bara.\r\nHan sade att det med nästan hundraprocentig\r\nsäkerhet skulle bli så som vi hade föreslagit. Detta\r\när, som sagt, ett faktum. Vi blev därför litet lurade,\r\nför sedan kom det ju bara en liten folder. Så, Jan\r\nSandberg, ni lurade oss faktiskt!</pre><pre>Anf. 139  JAN SANDBERG (m):</pre><pre>Herr talman! Vi får skilja på olika instanser. Jag\r\nkan inte förstå hur man i den här kammaren kan\r\nantyda att man blivit lurad av ledamöter i\r\nriksdagens trafikutskott och att man sedan, när\r\nfrågan tas upp i kammaren, hänvisar till en person\r\nsom inte ens sitter med i riksdagen och som inte var\r\nmed vid behandlingen av ärendet i trafikutskottet.</pre><pre>Min bild av det utskottet fattade beslut om är att\r\ndet mycket väl överensstämmer med det beslut som\r\nsattes i sjön. Jag tror att en del ledamöter i denna\r\nkammare måste vara litet varsammare med orden.</pre><pre>Anf. 140  KENNETH ATTEFORS (nyd):</pre><pre>Herr talman! Jag skall inte förlänga debatten\r\nytterligare utan vill bara meddela Jan Sandberg\r\nföljande.</pre><pre>Jag måste erkänna att vi kände oss litet grand\r\növerkörda i det här ärendet. Vi trodde alltså att vi\r\nskulle få med en viss typ av kurs för den förälder,\r\neller vem det nu är, som övningskör med 16-\r\nåringen. Det gick man dock förbi. Men å andra\r\nsidan har jag i min tur därefter lyckats lura\r\nregeringen några gånger, så jag känner mig helt\r\nnöjd med handläggningen av ärendet.</pre><pre>Anf. 141  MAX MONTALVO (nyd):</pre><pre>Herr talman! Jag beklagar, Jan Sandberg, att jag i\r\nmin argumentering nämnde en person som inte\r\nlängre sitter med i riksdagens kammare. Det var\r\nkanske olyckligt. Jag får väl tänka på det till nästa\r\ngång.</pre><pre>Överläggningen var härmed avslutad.</pre><pre>(Beslut skulle fattas den 29 april.)</pre><pre>13 §  Studiestöd m.m.</pre><pre>Föredrogs</pre><pre>socialförsäkringsutskottets betänkande</pre><pre>1994/93:SfU13 Studiestöd m.m. (prop. 1993/94:100\r\ndelvis och prop. 1993/94:172).</pre><pre>Anf. 142  LENA ÖHRSVIK (s):</pre><pre>Herr talman! Det här betänkandet gäller årets\r\nbudget. Vi har alltså bara behandlat de motioner\r\nsom gäller själva budgeten med tanke på att det\r\nskulle komma en särskild proposition som skulle\r\nvara mera framtidsinriktad. Vi har följaktligen\r\nsparat ett antal motioner som handlar om framtiden\r\noch om den principiella inställningen till studiestöd\r\nav olika slag. Vi återkommer således senare till de\r\nfrågorna. Nu gäller det, som sagt, bara själva\r\nbudgeten.</pre><pre>Vi socialdemokrater har ett antal förslag på de olika\r\nanslagsområdena. De är kopplade till att vi vill ha\r\nfler utbildningsplatser. Riksdagen har redan tagit\r\nställning till utbildningsplatserna. Dessutom har\r\ndet kommit en kompletteringsproposition som ger\r\noss anledning att återkomma i den frågan. Därför\r\ngår jag förbi också själva anslagsposterna, där vi\r\nhar reservationer, och tänker uppehålla mig vid två\r\nfrågor.</pre><pre>Den ena är det som vi har framfört i reservation nr\r\n2, som gäller kollektiva ansökningar för\r\nkorttidsstudiestöd. Vi har haft det tidigare, både\r\nnär det gällt fackliga organisationer och\r\nhandikapporganisationer. Det har varit en form\r\nsom har fungerat mycket bra. Bl.a. är det en bra\r\nmetod för att nå de människor man vill uppmuntra\r\ntill studier. Dessutom är det mycket enklare för\r\nmyndigheten att någon annan gör\r\nadministrationsarbetet.</pre><pre>Men av någon ideologisk anledning avskaffade den\r\nborgerliga riksdagsmajoriteten kollektiva\r\nansökningar tidigare. Vi har nu motioner om att\r\nman borde återinföra detta. Vi har motioner från\r\nolika partiföreträdare som speciellt gäller\r\nhandikapporganisationerna. Vi socialdemokrater\r\ntycker att man gott kan ta upp den här frågan redan\r\nnu. Även om man tittar på andra frågor som rör\r\nstudiestödet bör man kunna bifalla reservation nr\r\n2.</pre><pre>Reservation nr 3 gäller en mycket viktig fråga som\r\njag hoppas att kammarens ledamöter funderar\r\nnoga på fram till omröstningen. Det handlar om att\r\nsärskilt vuxenstudiestöd kan utgå vid YTH-\r\nutbildning. Regeringen föreslår att den möjligheten\r\ninte skall finnas längre, och det har lett till att\r\nmånga känner stor oro för att rekryteringen till den\r\nyrkestekniska högskoleutbildningen skall bli\r\nmindre, att utbildningens framtid rent av äventyras\r\npå många håll.</pre><pre>Detta är ju en utbildning som är mycket viktig för\r\nvår industri. Den har varit viktig för\r\negenföretagarna och den har bidragit till att många\r\nnya företag har startats. Det är mycket viktigt att vi\r\nbygger upp en större teknisk kompetens så att vi\r\nkan konkurrera. Där har den här utbildningen\r\nbevisligen varit mycket bra. Om man nu med ett\r\nsådant här ingrepp skulle äventyra rekryteringen,\r\nutan att ange hur man i stället skall stimulera den\r\nhär typen av studier, är det mycket allvarligt. Det\r\nenklaste är att låta bli att göra den här försämringen\r\ni dag och stödja reservation nr 3.</pre><pre>Som jag sade, herr talman, återkommer vi till en\r\nprincipdebatt om studiestödsfrågorna. Anslagen\r\nfår vi diskutera en gång till i samband med\r\nkompletteringspropositionen. Därför nöjer jag mig\r\ni dag med att yrka bifall till reservationerna 2 och\r\n3.</pre><pre>Anf. 143  HANS DAU (m):</pre><pre>Herr talman! Liksom Lena Öhrsvik vill jag börja\r\nmed att konstatera att detta är ett litet betänkande\r\nsom enbart innehåller några budgetposter.\r\nAnledningen är att vi har fått ytterligare en\r\nproposition. Därför har utskottet också skjutit på\r\nde intressanta motionerna. Det finns ingen\r\nanledning att diskutera dem två gånger.</pre><pre>I den proposition som vi har fått, som heter\r\n1993/94:156 och som vi skall börja behandla i\r\nutskottet i nästa vecka, tar man upp en del\r\nbegränsade frågor och föreslår en parlamentarisk\r\nberedning. Vi får väl se vilket resultat vi når fram\r\ntill i utskottet, om vi hänskjuter allt till beredningen\r\neller om vi beslutar i vissa frågor. Det får vi ta upp\r\ni utskottet.</pre><pre>En av de två reservationer som Lena Öhrsvik tar\r\nupp gäller kollektiva ansökningar. Vi beslöt redan\r\n1992 att man skulle ta bort dem. Det beslutet\r\nträdde i kraft den 1 juli 1992. Lena Öhrsvik antydde\r\natt man skulle diskutera detta i den föreslagna\r\nberedningen. Men hon tyckte att man redan nu\r\nskulle fatta beslut. Det tycker inte majoriteten i\r\nutskottet.</pre><pre>Då det gäller reservation 3 om YTH tycker\r\nregeringspartierna, och det har vi fått majoritet för\r\ni utskottet, att den utbildningen bör jämställas med\r\nandra högskoleutbildningar. Det innebär en\r\nbesparing i statsbudgeten på 25 miljoner. Vi tror att\r\ndenna, liksom andra högskoleutbildningar,\r\nkommer att leda till högre lön för dem som går\r\nYTH. Erfarenheten visar det. Dessutom säger vi\r\nhelt klart, för att stilla Lena Öhrsviks farhågor, att\r\nregeringen skall följa upp detta. Skulle det bli som\r\nhon säger finns det givetvis anledning att se över\r\ndetta. Men vi tror inte att det kommer att bli så.</pre><pre>Dessutom vill jag betona, eftersom jag har hört att\r\nandra inte har uppfattat detta, att både regeringen\r\noch utskottet säger att den som har påbörjat YTH\r\nföre den 1 juli 1994 skall få fortsätta de studierna\r\nmed samma studiestöd som tidigare.</pre><pre>Lena Öhrsvik berörde aldrig reservationerna 1 och\r\n4. De innebär att man får en ökad belastning på\r\nstatskassan på 687 miljoner. Det anser inte vi från\r\nutskottsmajoriteten vara rimligt. Skulle det sedan\r\nvisa sig att antalet utbildningsplatser ökas kommer\r\nman självklart som en följd även att öka anslaget.\r\nMen att gå den här vägen anser vi vara omöjligt.</pre><pre>Jag vill yrka bifall till utskottets hemställan och\r\navslag på de fyra reservationerna.</pre><pre>Anf. 144  ARNE JANSSON (nyd):</pre><pre>Herr talman! Vuxenutbildningen och\r\nvuxenstudiestödet består i dag av ett näst intill\r\nobegripligt lappverk, vilket gör det omöjligt att\r\növerskåda. Ny demokrati har i en motion som ännu\r\ninte har behandlats i utskottet förordat ett\r\nsamordnat vuxenstudiestöd. De olika formerna av\r\nstudiestöd skapar problem med sin komplexitet och\r\nger studier på olika villkor.</pre><pre>Efter utskottsbehandlingen har det för min del\r\nframkommit en del ytterligare information, vilket\r\nkanske skulle ha resulterat i ett annat\r\nställningstagande.</pre><pre>YTH-utbildning har i dag en 65-procentig\r\nbidragsdel, och resten är lånedel. Med regeringens\r\nförslag på en 30-procentig bidragsdel och resten lån\r\nkan eventuellt den höga kompetensnivån bland\r\ndem som erhåller YTH-utbildning vara i fara. Det\r\när nämligen ofta människor som har en mycket god\r\nyrkeskompetens, med flera års yrkeserfarenhet,\r\nsom börjar på YTH. De flesta som studerar på\r\nYTH har förmodligen också hunnit bilda familj och\r\nhar därmed även den sociala aspekten att ta hänsyn\r\ntill när man söker till utbildningen.</pre><pre>Med regeringens förslag sänks totalbeloppet till\r\n6 846 kr för alla YTH-studerande, oavsett tidigare\r\na-kassenivå. Det som kanske är litet stötande i\r\nförslaget är inte att regeringen vill försämra för en\r\ngrupp som har relativt hyfsad finansiering av sina\r\nstudier, utan att man inte vill förbättra för dem som\r\nhar det sämst, t.ex. studerande på grundläggande\r\nvuxenutbildning.</pre><pre>Antalet studerande på YTH som fått SVUX under\r\nåren 1990--1993 är inte mer än 1 000 elever. Det\r\nskall ställas mot det totala antalet SVUX-\r\nansökningar under samma period som uppgått till\r\ndrygt 150 000.</pre><pre>Egentligen skulle man i första hand ha infört ett\r\nsamordnat vuxenstudiestöd, som vi lagt fram\r\nförslag om i vår motion Sf526, och därefter\r\ndiskuterat eventuella justeringar för de studerande\r\nsom befinner sig i gråzonen mellan\r\ngymnasieutbildning och högskola.</pre><pre>Jag kan trots det nämnda ansluta mig till\r\nutskottsmajoritetens beslut tack vare\r\nutskottsskrivningen som säger: Utskottet utgår från\r\natt regeringen fortlöpande följer upp denna fråga\r\nutan något särskilt tillkännagivande från riksdagens\r\nsida.</pre><pre>Tyvärr har det visat sig att teori och praktik kan\r\nvara två helt olika saker. Tack vare Ny demokrati\r\nkan man emellertid snabbt rätta till felaktiga beslut\r\ndär det visat sig att de teoretiska riksdagsbesluten\r\nblir olämpliga i verkligheten. Alla kan vi göra fel.\r\nMåttet på kompetens visar man genom sättet att\r\nrätta till felen.</pre><pre>I arbetsmarknadsutskottet fattades i mitten av 1993\r\nett felaktigt beslut som drabbade bl.a.\r\nkomvuxelevernas utbildningsbidrag. Riksdagens\r\nfelaktiga beslut trädde i kraft den 1 juli 1993.\r\nEndast Ny demokrati insåg hur felaktigt beslutet i\r\nverkligheten blev. Redan den 19 november, dvs. tre\r\noch ett halv månad efter beslutets ikraftträdande,\r\nkom vi in med en skrivelse till\r\narbetsmarknadsutskottet påpekande hur fel allting\r\nblev och föreslog ett tillrättaläggande. Ny\r\ndemokrati fick den 8 december ett enhällig utskott\r\natt tillstyrka vår begäran.</pre><pre>Många politiska partier törs inte göra de här\r\njusteringarna, trots att de är befogade, med tanke\r\npå att de kan bli kallade för ''vingelpartier''. Ny\r\ndemokrati rättade till ett felaktigt beslut och\r\nnaturligtvis stod det i alla politiskt styrda medier\r\nhur Ny demokrati vinglat i sitt beslut, inte ett ord\r\nom att vi rättat till ett felaktigt riksdagsbeslut och i\r\nstället anpassat förutsättningarna till verkligheten.</pre><pre>Vi kommer att mycket noga följa utvecklingen av\r\nfallet YTH. Skulle det visa sig att vara befogat,\r\nkommer vi att agera på samma sätt som tidigare för\r\nett omedelbart tillrättaläggande. Skulle det visa sig\r\natt man i den i betänkandet nämnda propositionen\r\ninte tar ett radikalt grepp i riktning mot ett\r\nsamordnat vuxenstudiestöd, utan bara fortsätter\r\nmed småjusteringar av lappverket, kommer vi\r\nfortsättningsvis att agera på ett annat sätt.</pre><pre>Anf. 145  LENA ÖHRSVIK (s) replik:</pre><pre>Herr talman! Jag tycker att det är ganska fegt av\r\nArne Jansson att först säga att det var ett dåligt\r\nbeslut och sedan krypa till korset. Det är enkelt att\r\njustera det redan vid voteringen om ärendet. Det\r\nkommer helt klart att påverka rekryteringen till\r\nstudier som börjar redan under höstterminen 1994.\r\nÖvergångsbestämmelserna gällde bara den som\r\nredan har fått särskilt vuxenstudiestöd före den 1\r\njuli. Skall man göra någon förändring skall det\r\ngöras nu, i samband med voteringen. Kryp inte\r\nundan den här gången!</pre><pre>Anf. 146  ARNE JANSSON (nyd) replik:</pre><pre>Herr talman! Precis som jag anförde är jag nöjd\r\nmed den skrivning som utskottet har gjort. Man\r\nuppmanar regeringen att noga följa utvecklingen.\r\nUtskottets skrivning är en stark skrivning som\r\nborde efterlevas av regeringen. Det har vi sett prov\r\npå vid ett antal tillfällen tidigare, eller hur?</pre><pre>Anf. 147  LENA ÖHRSVIK (s) replik:</pre><pre>Herr talman! Det hjälper inte handla när\r\nutbildningen har lagts ner.</pre><pre>Anf. 148  HANS DAU (m) replik:</pre><pre>Herr talman! Arne Jansson säger att han är rädd för\r\natt den beredning som skall tillsättas blir kraftlös\r\noch bara tar upp detaljer. Jag hoppas att Arne\r\nJansson eller den av hans partivänner som kommer\r\nmed i beredningen framför det kraftfulla, om ingen\r\nannan gör det.</pre><pre>Anf. 149  ARNE JANSSON (nyd) replik:</pre><pre>Herr talman! Om man följer detta mycket noga,\r\nLena Öhrsvik, och agerar precis som vi gjort i\r\ntidigare fall kan man rätta till saker och ting innan\r\ndet går så långt som Lena Öhrsvik befarar.</pre><pre>Kommer vi med i beredningen kommer vi säkert,\r\nHans Dau, att där ta krafttag.</pre><pre>Anf. 150  BERITH ERIKSSON (v):</pre><pre>Herr talman! Det här betänkandet känns litet\r\növerspelat på flera punkter: dels vad gäller\r\nstorleken på anslagen, som både vi och\r\nsocialdemokraterna har motionerat om men där\r\ndet nu finns en kompletteringsproposition, dels har\r\nen ny proposition om vissa ändringar i\r\nstudiestödssystemet i övrigt nu kommit. Den\r\npropositionen skall debatteras i kammaren den 30\r\nmaj.</pre><pre>Det som inte är överspelat i betänkandet är\r\nfrågorna om särskilt vuxenstudiestöd vid YTH-\r\nutbildning och begäran om återinförande av\r\nmöjligheten till kollektiv ansökan för\r\nhandikapporganisationer. Det är frågor som\r\nfortfarande är aktuella och som jag tycker är\r\nintressanta.</pre><pre>Den yrkestekniska högskoleutbildning som kom till\r\ni slutet av 70-talet har bevisligen bidragit med\r\nvärdefullt kompetenstillskott för industrin.\r\nUtbildningsformen i sig är förenad med vissa\r\nproblem, men det finns nu långt gångna planer att\r\nrätta till problemen. De går att lösa. Det är väldigt\r\nintressanta planer med fjärrundervisning med TV-\r\nteknik och möjligheter att studera på distans, på\r\nhalvfart osv. Det finns naturligtvis flera grupper\r\nstuderande -- inte bara från industrin -- som\r\nstuderar vid YTH.</pre><pre>Det vore väldigt dumt att i nuläget, i stället för att\r\nutveckla och utvidga den här utbildningen, dra\r\nundan mattan genom att försämra ekonomin för de\r\nstuderande. Vi kommer därför att rösta för\r\nreservation 3.</pre><pre>Några ord om reservation 2. Vänsterpartiet\r\nmotsatte sig både ändringarna i timstudiestödet och\r\ninternatbidraget, liksom borttagandet av\r\nmöjligheten att inlämna kollektiva ansökningar. Vi\r\när naturligtvis fortfarande av den uppfattningen.\r\nEn begäran finns nu i en socialdemokratisk\r\nreservation om att återinföra möjligheten för\r\nhandikapporganisationer att lämna in kollektiv\r\nansökan. Det är ett mysterium att utskottet inte har\r\ntillmötesgått den. Det skulle innebära en billigare\r\nadministration både för\r\nhandikapporganisationerna och för CSN och även\r\nett effektivare genomförande av de anordnade\r\nkurserna. Jag kan inte se något vettigt och hållbart\r\nmotiv till att inte återinföra den möjligheten.</pre><pre>Anf. 151  HANS DAU (m):</pre><pre>Herr talman! Jag vill bara poängtera att det inte\r\nråder några delade meningar här om att YTH-\r\nutbildningen är viktig. Vi har sagt att den skall\r\njämföras med andra högskoleutbildningar. Det\r\nkanske kan vara värdefullt för dem som får den\r\nutbildningen.</pre><pre>Dessutom vill jag poängtera vad jag sade i mitt\r\ninledningsanförande och vad även Arne Jansson\r\nbetonade, att riksdagen uppmanar regeringen att se\r\növer om detta skulle få negativa effekter.</pre><pre>Anf. 152  BERITH ERIKSSON (v):</pre><pre>Herr talman! Jag vill bara konstatera att regeringen\r\ni det här fallet, liksom i så många andra fall, väljer\r\natt stoppa och förändra en bit i ett system, vilket\r\nriskerar att ge återverkningar. Det blir svårare att\r\nutvidga och utveckla YTH-utbildningen.</pre><pre>Överläggningen var härmed avslutad.</pre><pre>(Beslut skulle fattas den 29 april.)</pre><pre>Ajournering</pre><pre>Kammaren beslöt kl. 17.58 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>14 §  Allmän kulturverksamhet m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU19 Allmän kulturverksamhet m.m.\r\n(prop. 1993/94:100 delvis).</pre><pre>Anf. 153  ÅKE GUSTAVSSON (s):</pre><pre>Herr talman! Socialdemokraterna vill satsa en halv\r\nmiljard extra på kulturens område. Det sker bl.a.\r\npå följande sätt.</pre><pre>1. Vi vill satsa på barn och ungdom. Det är viktigt.\r\nDet som händer runt om i landets skolor i dag är en\r\nnedrustning inom kulturområdet. Satsningarna på\r\nkultur i skolan är borta. Socialdemokraterna\r\ntycker, tvärtemot detta faktum, att satsningar på\r\nkultur och på medier i skolan måste utvecklas.\r\nDagens ungdom växer upp i en mediedominerad\r\nmiljö. Kunskap om och insikt i dessa frågor är\r\nnödvändiga, inte minst ur yttrandefrihets- och\r\nkunskapssynpunkt, vilket självfallet är oerhört\r\ncentralt i varje demokratiskt samhälle.</pre><pre>Tyvärr har utskottets majoritet när det gäller barn-\r\noch ungdomskultur inte ens accepterat en blygsam\r\nuppräkning av anslaget till Marionetteatern på en\r\nkvarts miljon kronor.</pre><pre>I dag fick jag via text-TV veta att barnboken Linnea\r\ni målarens trädgård av Lena Andersson och\r\nChristina Björk fått priset för bästa barnbok 1993 i\r\nWarszawa. Man kan möjligen säga att det\r\nträdgårdsland som utgör barnkultur skall vattnas\r\noch vårdas, inte torka ut och vanvårdas.</pre><pre>Reservationerna 17 och 22 handlar om att satsa på\r\nbarn- och ungdomskultur, och jag yrkar bifall till\r\ndem.</pre><pre>2. Det är viktigt att bekämpa främlingsfientlighet\r\noch rasism. I en tid då främlingsfientlighet gör sig\r\ngällande i vårt land är det viktigt att skapa bättre\r\nmöjligheter för invandrare att leva och verka i\r\nSverige. Därför är det bra att ett enigt utskott --\r\nförutom Ny demokrati -- nu föreslår en höjning av\r\nanslaget till Immigrantinstitutets arkiv- och\r\ndokumentationsverksamhet i Borås. Men det är\r\nbeklagligt att regeringspartierna inte gått med på\r\natt uttala att Sveriges invandrarinstitut och museum\r\ni Botkyrka inför kommande budgetarbete bör få\r\nförstärkt statligt stöd. Om så sker skapas\r\nförutsättningar för att Invandrarinstitutet skall\r\nkunna fylla uppgiften som ett nationellt,\r\nmångkulturellt centrum.</pre><pre>Jag yrkar bifall till reservation 6.</pre><pre>3. Utan konstnärer, ingen konst. Att en\r\nframgångsrik kulturpolitik är omöjlig utan\r\nfullödiga konstnärliga insatser är en självklarhet.\r\nHär ställer kulturarbetare stora förhoppningar på\r\nden arbetande Kulturutredningen. Det gäller\r\nvillkoren för bild- och formkonstnärer, författare,\r\nscenkonstnärer, musiker, fotografer och flera\r\nandra. I detta sammanhang måste frågan om en\r\negenavgiftsfond äntligen prövas. För regeringens\r\ndel ligger den frågan för närvarande begravd\r\nnågonstans i skrivbordet hos kulturministern.</pre><pre>Att arbetslösheten är extremt hög bland konstnärer\r\när ingen hemlighet, och att de som har jobb ofta\r\nlever under mycket knappa ekonomiska\r\nomständigheter är allvarligt.</pre><pre>Något, om än litet, borde vi kunna göra under tiden\r\nsom Kulturutredningen arbetar.\r\nCentrumbildningarna är då viktiga organisationer\r\nför att många konstnärer skall kunna få bättre\r\narbetsmöjligheter och fler jobb.\r\nCentrumbildningarna förtjänar ett bättre stöd.</pre><pre>Det är också viktigt att t.ex. bildkonsten görs\r\ntillgänglig för fler. Folkrörelsernas konstfrämjande\r\nfyller, tillsammans med studieförbund och\r\nsamlingslokalhållande organisationer, en sådan\r\nfunktion. Staten bör också, enligt\r\nSocialdemokraterna, stödja vandringsutställningar\r\ni Sveriges konstföreningars och folkrörelsernas\r\nkonstfrämjandes regi.</pre><pre>Det är bra att utskottet begär en förstärkning av det\r\nstatliga stödet till folkrörelsernas konstfrämjande,\r\nmen det räcker inte. Därför vill vi införa en ny\r\nanslagspost, Konstbildning och organisationer\r\ninom bild- och formkonstområdet. Detta tillför 12\r\nmiljoner kronor, och av detta skall 5 miljoner\r\nkronor avse utställningsersättning.</pre><pre>Med detta yrkar jag bifall till reservationerna 3 och\r\n7.</pre><pre>4. Vi vill vidga deltagandet och skapa jämlikhet.\r\nFlera utredningar, gjorda av bl.a. Kulturrådet,\r\nvisar att det mesta fortfarande återstår att göra för\r\natt fler genom kulturella aktiviteter skall kunna få\r\ndel av ett rikare kulturutbud. Klasskillnader och\r\ngeografiska skillnader slår hårt.\r\nSocialdemokraterna vill därför göra satsningar på\r\nkultur i arbetslivet, arbetsplatsbibliotek, kultur i\r\nvården, kultur för handikappade -- just för att\r\nmedverka till att skapa kulturell jämlikhet. Det är\r\nför övrigt typiskt för den syn som de partier som\r\nutgör det nuvarande regeringsunderlaget här i\r\nriksdagen har på kulturell jämlikhet, som tar sig\r\nuttryck i att man har slopat stödet till\r\narbetsplatsbiblioteken.</pre><pre>Inom flera fackliga organisationer pågår nu en\r\ndiskussion om att göra 1995 till ett år då speciellt\r\nkultur i arbetslivet uppmärksammas. En sådan\r\nsatsning är bra, och den förtjänar allt stöd.</pre><pre>Jag yrkar bifall till reservation 23.</pre><pre>5. Vi vill slutligen ha kultur i hela landet. Det är\r\nviktigt att kulturen tilllåts att inta en särställning --\r\nkalla det gärna ''det kulturella undantaget''.</pre><pre>Det var bl.a. detta som fransmännen så\r\nframgångsrikt hävdade utan något svenskt stöd i\r\nsamband med GATT-förhandlingarna. Från svensk\r\nsida hördes inte ett pip. Fransmännen lyckades i\r\nGATT-förhandlingarna att etablera det kulturella\r\nundantaget.</pre><pre>Kultur handlar i mycket om identitet. Man skall\r\nuppleva att man är en del av sitt samhälle, och man\r\nskall känna till samhällets bakgrund. Vårt kulturarv\r\nspelar självfallet en stor roll.</pre><pre>Museiutredningen har nyligen visat att de centrala\r\noch regionala museerna runt om i landet har\r\nnärmare 40 miljoner föremål som måste vårdas.\r\nOm inte det sker överlåter vi vårt kulturarv åt mal\r\noch råttor. Vårt kulturarv förtjänar ett bättre öde.</pre><pre>Reservation nr 21 handlar bl.a. om föremålsvård.\r\nJag yrkar bifall också till den.</pre><pre>Socialdemokraterna vill investera i kulturen. Att\r\ninvestera i kultur är att investera i människors\r\nutveckling, framtiden, yttrandefrihet och\r\ndemokrati, öppenhet och internationalism och i vår\r\ngemensamma rikedom.</pre><pre>Anf. 154  ELISABETH PERSSON (v):</pre><pre>Herr talman! Ett av målen för Vänsterpartiets\r\nkulturpolitik är att ge en bättre grund och en god\r\nförutsättning för barn och ungdomar att aktivt\r\ntillägna sig och använda sig av olika kulturella\r\nuttrycksmedel.</pre><pre>Dagens barn och ungdomar är redan stora\r\nkonsumenter av kultur. Frågan är bara vilken sorts\r\nkultur de konsumerar. Vi vet att barnens framtida\r\nkulturliv grundläggs i barn- och ungdomsåren.\r\nDagens barn är morgondagens kulturskapare och\r\nkulturkonsumenter.</pre><pre>Vi i Vänsterpartiet tycker att de är värda att satsa\r\npå även i ekonomiskt ansträngda tider. Vi kan inte\r\nacceptera att skolan -- som berör och når alla barn\r\noch ungdomar -- utarmas på kultur och\r\nkulturbildning och reduceras till rena\r\ninlärningsanstalter. Därför har vi anslagit 12\r\nmiljoner kronor till en första insats i ett projekt som\r\nkallas Kultur i skolan.</pre><pre>Theodor Kallifatides säger på s. 99 i Förnyelse och\r\nkontinuitet -- det är en essäsamling som\r\nKulturutredningen ligger bakom -- i ett\r\nresonemang om vad kulturpolitik är och borde\r\nvara:</pre><pre>''En kulturpolitik måste syfta till att få Kalle\r\nkompetent att gå på teater, att läsa böcker, lyssna\r\npå musik''.</pre><pre>Jag instämmer till fullo i detta. Theodor\r\nKallifatides har förstått vilken skolans uppgift är.</pre><pre>Jag säger också att Kalle och alla hans kompisar går\r\nminst nio år i skolan. En kulturpolitik i Theodor\r\nKallifatides mening är kanaliserad via skolan. Den\r\nnår Kalle och alla hans kompisar oavsett vilken\r\nsocialgrupp de tillhör, var de bor och vilka\r\nekonomiska och andra villkor deras föräldrar lever\r\nunder.</pre><pre>Herr talman! I samma bok skriver Suzanne Osten\r\npå s. 141:</pre><pre>Det är väsentligt att lyfta fram och fokusera de\r\nviktigaste kultupolitiska uppgifterna och att koppla\r\nyttrandefrihetsfrågan till att gälla konstnärliga\r\nuttryck för och med barn. Barn som inte kan\r\nuttrycka sig själva konstnärligt kan inte göra sig\r\nhörda med full kapacitet.</pre><pre>Målgruppen små barn t.o.m. ungdomar i\r\ngymnasieskolan borde intensivbehandlas med\r\nstorartade konstnärliga satsningar -- såsom dans,\r\ninstallationer, forskning, dikt, måleri och teater --\r\nmed alla samhällets dynamiska och mest\r\nkonstnärliga uttryck och få pröva att själva uttrycka\r\nsig i världen. Vad är världen i dig? Det är\r\nkontinuerligt skapande.</pre><pre>Lämpliga vägar för att stärka kulturens ställning\r\nbland barn och ungdomar är enligt Suzanne Osten:</pre><pre>-praktisk/teoretisk konstutbildning för lärare,</pre><pre>-öronmärkta pengar för teater, konst, musik etc. till\r\nskolor,</pre><pre>-omfördelning av resurser till förmån för barn i\r\nkulturinstitutionernas verksamhet, förskola, skola,</pre><pre>-egen nyskapande verksamhet med professionella\r\nlärare för barn och ledare,</pre><pre>-regelbundna möten med professionell konst,</pre><pre>-obligatorisk undervisning i pedagogik och\r\nbarnkultur på statliga konstskolor med praktik i\r\nskolor, förskolor, fritidshem och ungdomsgårdar.</pre><pre>Herr talman! Bättre argumentation än Theodor\r\nKallifatides och Suzanne Ostens inlägg i den här\r\nskriften för en satsning på kultur i skolan, precis\r\nsom Vänsterpartiet har föreslagit, står inte att\r\nfinna.</pre><pre>Med en rekommendation om att läsa artiklarna i\r\ndess helhet i skriften Förnyelse och kontinuitet vill\r\njag yrka bifall till min meningsyttring avseende\r\nmom. 27 i betänkandet.</pre><pre>Anf. 155  LARS SUNDIN (fp):</pre><pre>Herr talman! Då jag inte kan se Göran Åstrand här\r\ni kväll som skulle föra majoritetens talan i debatten\r\nmed oppositionen får jag nöja mig med att yrka\r\navslag på reservationerna och yrka bifall till\r\nhemställan i betänkandet.</pre><pre>Herr talman! I detta betänkande tillstyrks en\r\nmotion av Hans Nyhage och mig om ytterligare stöd\r\ntill Immigrantinstitutet i Borås. Det är mycket\r\nglädjande. Detta institut grundlades 1973. Det har\r\nutvecklats till invandrarnas egen dokumentations-\r\noch informationscentral när det gäller\r\ninvandrarfrågor. Institutet har varit pionjär inom\r\ninvandrar- och flyktingfrågor och har i dag faktiskt\r\nNordens största samling av litteratur i ämnet.</pre><pre>Immigrantinstitutet har genom ett eget förlag\r\nutgivit över hundra publikationer, och institutet\r\nutger tidskriften Invandrarrapport och ger en\r\nomfattande service åt forskare, studerande,\r\nallmänhet när det gäller invandrarfrågor. Institutet\r\nanordnar kurser, konferenser, kulturprogram och\r\nutställningar med anknytning till frågor som rör den\r\ninternationella immigrationen och förmedlar\r\nmedverkande till olika kulturella arrangemang runt\r\nom i Sverige.</pre><pre>Som Åke Gustavsson sade har Immigrantinstitutet\r\nunder alla dessa år aktivt arbetat mot\r\nfrämlingsfientlighet, både genom att arbeta med\r\ninformation till allmänheten och genom riktad\r\ninformation till organisationer, beslutsfattare och\r\npolitiker samt inte minst genom direkt kontakt med\r\nskolorna.</pre><pre>Herr talman! Tillstyrkandet av vår motion är\r\nmycket glädjande. Det innebär ett välförtjänt\r\nerkännande av institutet och dess värdefulla arbete.</pre><pre>Överläggningen var härmed avslutad.</pre><pre>(Beslut skulle fattas den 29 april.)</pre><pre>15 §  Arkiv m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU23 Arkiv m.m. (prop. 1993/94:100\r\ndelvis).</pre><pre>Anf. 156  LEO PERSSON (s):</pre><pre>Herr talman! Kulturutskottets betänkande nr 23\r\ninnehåller bl.a. ett tillkännagivande till regeringen\r\nom att bygga ut Vadstena vallar. Det är bra att vi\r\nhar kommit så långt i diskussionen att vi har kunnat\r\nenas över alla partigränser att något måste göras.\r\nDet har varit en långdragen fråga som har\r\ndiskuterats under många år. Frågan har varit uppe\r\ntill diskussion i fyra år, och vi har förutsatt att\r\nregeringen skall göra något i sakfrågan.</pre><pre>I årets budgetproposition framgår att\r\nhandläggningen fortfarande pågår i ärendet som\r\ngäller den s.k. landsarkivorganisationen och det\r\nuppdrag Riksarkivet har fått att meddela vilket sätt\r\nfrågan skall hanteras på. Vi i majoriteten av\r\nutskottet har varit irriterade över att vi har fått nöja\r\noss med den skrivningen. Olika faktorer har gjort\r\natt det inte har blivit ett tillkännagivande i det\r\navseendet just nu, utan i stället får frågan gå en\r\nsväng till och regeringen får återkomma i den\r\ndelen. Nu gäller det frågan om den övriga allmänna\r\nkulturella upprustningen och satsningen på\r\nVadstena slott som utskottet på olika sätt har enats\r\nom. Det betyder inte på något sätt att vi\r\nsocialdemokrater är nöjda med handläggningen.</pre><pre>I årets budgetproposition har regeringen uttryckt\r\npå tre rader att den av utskottet förutsatta fortsatta\r\nberedningen av frågan om en fortsatt utbyggnad av\r\nvallarna vid Vadstena slott ännu inte är avslutad.\r\nDet är väldigt otillfredsställande att det är så. Men\r\nvi hoppas att när nu utskottet gör ett\r\ntillkännagivande i en del av ärendet att den andra\r\ndelen får sin lösning så småningom, dvs. att\r\nregeringen och Riksarkivet kommer fram till vilken\r\narkivorganisation det skall vara i det området.</pre><pre>Jag yrkar bifall till utskottets hemställan i\r\nbetänkandet och avslag på reservationerna.</pre><pre>Anf. 157  STINA GUSTAVSSON (c):</pre><pre>Herr talman! Arkiv kallas ibland för nationens\r\nminne, och det är förvisso så. Här kan den enskilde\r\nmedborgaren få ytterligare upplysningar, kanske\r\nkring något som denne läst i tidningen och vill\r\nfördjupa sig i. Här finns den växande skaran av\r\nsläkt- och hembygdsforskare som söker sin\r\nkunskap. Här kan den vetenskapligt skolade\r\nforskaren med beprövade metoder vidga sin egen\r\noch andras kunskap om det förflutna för att belysa\r\noch bidra till lösningen av aktuella\r\nsamhällsproblem.</pre><pre>Det finns i dag ett ökat bevarandeintresse hos en\r\nbred allmänhet. Bakgrunden till detta tror jag kan\r\nsökas i den snabba omvandlingen i vårt århundrade\r\nav hela det svenska samhället. En god försörjning\r\nav kunskap och kultur förutsätter en rationell\r\narkivhantering. Stora krav ställs på effektivitet.\r\nMen det får inte hindra arkiven från att fullgöra\r\nsina kulturella och kunskapsförsörjande uppgifter.</pre><pre>Av naturliga skäl har landsarkiven sedan lång tid\r\ntillbaka stått i centrum för debatten. De skall kunna\r\nsvara upp mot initiativ från kulturlivets olika\r\nföreträdare och ha kontakter med kommuner och\r\nenskilda institutioner. Avsaknaden av en helt\r\nutbyggd organisation för landsarkiven har\r\ndebatterats i riksdagen ett flertal gånger de senaste\r\nåren. Det har gällt allt från utbyggnad av Vadstena\r\nvallar till arkiv i Karlstad, Jönköping, Kalmar och\r\nVäxjö.</pre><pre>Ett förslag till ett större steg på vägen mot fler\r\nlandsarkiv finns nu på riksdagens bord. I det\r\nbetänkande vi nu debatterar finns förslag om\r\nnylokalisering till Karlstad i samverkan med\r\nVärmlandsarkiv.</pre><pre>Under en följd av år har vi i kulturutskottet och i\r\nriksdagens kammare debatterat frågan om\r\nVadstena slotts vallar. Äntligen har\r\nriksdagsledamöterna från Östergötland, som\r\nihärdigt år efter år väckt motioner, fått visst gehör\r\ngenom kulturutskottets tillkännagivande till\r\nregeringen om vallarna. Ärendets gång i riksdagen\r\nfinns utmärkt refererat i kulturutskottets\r\nbetänkande. Jag hänvisar i denna del till den\r\nredovisningen.</pre><pre>Kulturutskottet gör nu gemensam sak med\r\nmotionärerna och bedömer att det är nödvändigt\r\natt försvarsvallarna runt Vadstena borggård snarast\r\nåteruppförs. Utskottet anför vidare att möjligheten\r\natt uppföra en scenanläggning för i första hand\r\nVadstena-akademien måste beaktas.</pre><pre>Tack vare tidigare beslut här i riksdagen om\r\nsatsningar på ROT-åtgärder i statliga\r\nkulturbyggnader och anslag till övriga\r\nsysselsättningsskapande åtgärder, bör det nu vara\r\nmöjligt att få starta den eftersträvade\r\nåteruppbyggnaden. Det är inte enbart till gagn för\r\nÖstergötlands invånare utan för hela nationen.\r\nVadstena vallar utgör, som jag ser det, ett unikt\r\nkulturhistoriskt nationellt kulturarv.</pre><pre>Jag har från Kulturdepartementet inhämtat färska\r\nuppgifter som bekräftar att olika\r\nutbyggnadsalternativ nu studeras ingående av\r\nStatens fastighetsverk. Samtidigt pågår också ett\r\nsamråd mellan Fastighetsverket och\r\nRiksantikvarieämbetet vad gäller utformningen.\r\nSamråd pågår också mellan Fastighetsverket och\r\nRiksarkivet vad gäller arkivbyggnadsfrågan. Hög\r\naktivitet i ärendet råder alltså.</pre><pre>Men naturligtvis måste hänsyn tas till\r\nkulturmiljöaspekterna. Då kan förslaget få en\r\nacceptabel utformning från kulturmiljösynpunkt.</pre><pre>Herr talman! Till betänkandet finns tre\r\nreservationer fogade. Alla är från Ny demokrati.\r\nDe gäller anslagen till Riksarkivet och\r\nlandsarkiven, Språk- och folkminnesinstitutet och\r\nSvenskt biografiskt lexikon. Ny demokrati vill\r\nbevilja ett lägre anslag än vad regeringen föreslår.</pre><pre>Herr talman! Jag ber att få yrka bifall till utskottets\r\nhemställan i betänkandet och avslag på samtliga\r\nreservationer.</pre><pre>Anf. 158  ELISABETH PERSSON (v):</pre><pre>Herr talman! Tillåt mig först att vara litet nostalgisk\r\noch historisk. Vadstena slott är, tycker vi nog alla,\r\nfrån kulturhistorisk och arkitektonisk synpunkt en\r\nav Sveriges intressantaste renässansbyggnader.</pre><pre>Slottet började uppföras redan 1545. Efter diverse\r\ntillbyggnader stod det färdigt i början av 1600-talet.\r\nSom så många andra byggnader av liknande art fick\r\nslottet förfalla under 1700- och 1800-talen. Men\r\ntrots det är det ändå i dag en mäktig och levande\r\nkulturbyggnad. I jämförelse med övriga Vasaslott\r\nhar byggnaden i stort sett stått orörd sedan\r\nbyggnadstiden.</pre><pre>Jag kan nämna portvalvets båda portaler från 1563,\r\nsom anses vara av mycket hög konstnärlig kvalitet.\r\nPortvalven saknar faktiskt motstycke i hela norra\r\nEuropa. Stjärnvalven i slottskyrkan är också\r\nberömda. De har den största spännvidden i hela\r\nlandet. I likhet med de andra Vasaslotten byggdes\r\nVadstena slott som en försvarsanläggning. Slottets\r\nborggård var omgärdad med vallar. Dessa revs helt\r\nsonika på 1850-talet.</pre><pre>Från arkivsynpunkt har slottet långa traditioner.\r\nÄnda sedan 1899 har det varit säte för landsarkivet.\r\nFör över tio år sedan byggdes den östra vallen i\r\nsyfte att ge lokaler till landsarkivet. Men vi vet alla\r\natt det fanns ett beslut redan då att fortsätta\r\nutbyggnaden. Det dröjde inte länge förrän det stod\r\nklart att det behövdes ytterligare utrymme för\r\nlandsarkivet. Det problemet har man nu löst genom\r\natt använda andra arkivlokaler ute i kommunen.\r\nOckså slottets rikssal används som arkivlokal.</pre><pre>Jag tror att det åtminstone för oss östgötar, som nu\r\nunder många år motionerat i den här frågan, står\r\nhelt klart att vi bl.a. är intresserade av att\r\nlandsarkivet skall få nya arkivutrymmen så att\r\nexempelvis slottets rikssal skall kunna användas för\r\nannat.</pre><pre>Slottet har stort kulturhistoriskt värde även ur en\r\nrent pedagogisk synvinkel. Det har stor betydelse\r\nför turismen i Vadstena och hela västra\r\nÖstergötland. Många kommer till slottet för att\r\nbesöka drottningvåningen. Jag vill påpeka att med\r\nden har ett mycket gott och pietetsfullt arbete gjorts\r\nav en stiftelse, Vadstena slotts möblering, som efter\r\nbästa förmåga försöker återställa en intressant\r\nslottsmiljö. Jag tror att många med mig tycker att\r\ndet vore mycket värdefullt om fler rum i slottet,\r\nframför allt rikssalen, kunde frigöras och bli\r\ntillgängliga för allmänheten.</pre><pre>Allt detta kan man lösa när de resterande vallarna\r\nbyggs ut.</pre><pre>Som jag sade så har frågan om uppbyggnad av\r\nsödra och västra vallarna skjutits upp av olika skäl.\r\nMen nu, herr talman, kommer jag äntligen att få\r\nvara med om att en, som jag hoppas enig riksdag\r\nröstar för att vallarna skall bli återuppbyggda. Jag\r\nmåste erkänna att det känns mycket\r\ntillfredsställande.</pre><pre>Under mina år här i riksdagen har det ofta hänt att\r\njag fått frågan vad jag, eller mitt parti, egentligen\r\nuträttar här. Naturligtvis blir svaret olika, beroende\r\npå vem som frågar och vilket humör man är på. Det\r\nkan vara ett beklagande och litet gnäll över att man\r\nsom vänsterpartist så sällan får vara med om att nå\r\nkonkreta framgångar, men att man minsann med\r\növermått får ta del av allt arbetet. Ibland får man i\r\nstället förklara att politiskt arbete inte så ofta ger\r\nsnabba besked om att man lyckats, utan att det är\r\nganska långsiktigt, och nog kan vi påverka osv.</pre><pre>Jag hoppas att jag efter voteringarna i alla fall kan\r\nsäga att ibland så lönar det sig med långt och\r\nihärdigt arbete. Nu står ett enigt utskott bakom min\r\noch fem andra östgötamotioner, som alla vill ha en\r\nuppbyggnad av Vadstena slotts vallar. Det finns\r\ningen reservation i ämnet.</pre><pre>Jag skall erkänna att jag är nästan litet löjligt glad\r\növer detta. Det kommer att betyda väldigt mycket,\r\ninte bara för Vadstena, utan för hela den västra\r\nregionen i Östergötland. Det kommer att ge bra\r\nmed arbetstillfällen, och vi motionärer är\r\növertygade om att detta kommer att berika den\r\nkulturella miljön i området.</pre><pre>Men säg den glädje som får vara ogrumlad. Nu\r\nbörjar redan olyckskorparna kraxa om att det\r\nfaktiskt går att läsa det här betänkadet så att det\r\nbara blir litet sandhögar omkring borggården. Det\r\när möjligt, herr talman, att jag har alldeles för stor\r\ntilltro till Kulturdepartementet, Riksarkivet,\r\nStatens fastighetsverk, Riksantikvarieämbetet,\r\nLänsstyrelsen i Östergötland och Vadstena\r\nkommun. Det är möjligt att det går att schabbla\r\nbort hela det här projektet så att det bara blir en\r\n''tummetutt'', men jag tror inte att man kommer att\r\ngöra det. Det här är ett gemensamt intresse för alla\r\ndessa instanser och alla oss för att det skall bli en\r\nvettig, trevlig och berikande miljö.</pre><pre>Det kan inte heller råda någon som helst tvekan om\r\nvar utskottet står. Motionerna har varit närmast\r\nlikalydande under årens lopp. Det råder ingen\r\ntvekan om att vi värnar om Landsarkivet.</pre><pre>Visserligen kan man säkert läsa\r\nutskottsbetänkandet som fan läser Bibeln, men jag\r\nvill påstå att detta med att kulturutskottet lyfter\r\nfram kulturmiljöaspekten som det primära ger en\r\nextra tyngd till beslutet.</pre><pre>Själv har jag föreslagit att man skulle utlysa en\r\narkitekttävling för att komma fram till ett bra\r\nförslag på såväl själva utformningen av\r\narkivlokalen som scenen och åskådarplatserna,\r\nnaturligtvis efter direktiv från\r\nRiksantikvarieämbetet och Fastighetsverket. Jag\r\ntycker att det vore ett bra sätt, också att sprida\r\nintresset för projektet.</pre><pre>Jag tänker alltså, herr talman, fortsätta att vara glad\r\noch nöjd över att ha kunnat bidra till att Vadstena\r\nslotts vallar äntligen blir färdiga. Jag vill med detta\r\nyrka bifall till utskottets hemställan.</pre><pre>Anf. 159  SONIA KARLSSON (s):</pre><pre>Herr talman! Här kommer en glad motionär till.\r\nJag har också under årens lopp skrivit ett antal\r\nmotioner om Vadstena slotts vallar och behovet att\r\nde skall återuppbyggas, både ur kulturhistorisk\r\nsynpunkt och med hänvisning till Landsarkivets\r\nbehov av utökade lokalytor.</pre><pre>Som motionär har jag nu fått min framställan i alla\r\nfall till hälften beviljad. Det känns givetvis mycket\r\nbra. Det gläder mig att utskottet enhälligt uttalat att\r\ndet är nödvändigt att möjligheterna för en fortsatt\r\nutbyggnad och restaurering av Vadstena\r\nslottsanläggning utan dröjsmål prövas.</pre><pre>Den del vi motionärer inte har fått tillgodosedd\r\ngäller Landsarkivets behov av utökade lokalytor.\r\nSom redan sagts är Landsarkivet inrymt i\r\nslottsanläggningen i Vadstena och har inte längre\r\nnågot expansionsutrymme. Eftersom det befintliga\r\narkivet inte räcker till hyr man i dag lokaler som\r\ninte alls är bra för ändamålet.</pre><pre>Utskottet hänvisar till att det är Riksarkivet som\r\nskall pröva behovet av utökade arkivlokaler och\r\nmenar därför att det inte krävs någon åtgärd från\r\nriksdagens sida.</pre><pre>Däremot anför utskottet att riksdagen med\r\nanledning av motionerna skall ge regeringen till\r\nkänna, att det är nödvändigt med en utbyggnad av\r\nvallarna av andra skäl än behovet av utvidgade\r\narkivlokaler.</pre><pre>Det är, som jag sagt tidigare, mycket positivt att\r\nutskottet så tydligt framför sin uppfattning att det\r\nfrån kulturmiljösynpunkt är synnerligen angeläget\r\natt slottsmiljön i Vadstena återställs inom den\r\nnärmaste tiden.</pre><pre>Vi motionärer delar gitvetvis denna synpunkt, men\r\nvi ser också att man på det här viset skulle kunna\r\nklara Landsarkivets behov av utökade lokalytor. Vi\r\nmenar också att det ur samhällsekonomiskt\r\nperspektiv måste vara mer ekonomiskt att lösa\r\ndessa frågor tillsammans och i vilket fall inte göra\r\nsådana åtgärder att det förhindrar en gemensam\r\nlösning.</pre><pre>Jag vill fråga utskottets ledamöter -- även om det\r\nredan har kommit fram vissa synpunkter -- hur de\r\ndiskuterat i den här frågan. Innebär ert\r\nställningstagande att ni anser att det skall vara\r\nmöjligt att inrymma arkivutrymmen i de vallar som\r\nman avser att återuppföra?</pre><pre>Jag ser fram emot att få svar på frågan. Samtidigt\r\nyrkar jag givetvis bifall till utskottets hemställan.</pre><pre>Anf. 160  STINA GUSTAVSSON (c) replik:</pre><pre>Herr talman! Det är roligt att höra att Sonia\r\nKarlsson, som företräder oppositionen, känner sig\r\nnöjd. Vi som tillhör regeringspartierna är inte\r\nbortskämda med det.</pre><pre>Jag skall försöka svara något på Sonia Karlssons\r\nfråga. Det hade varit roligt om jag hade kunnat\r\nsvara ett entydigt ja på den fråga hon ställde kring\r\nutbyggnad av landsarkivsdelen. Vi har, precis som\r\nSonia Karlsson sade, i utskottet förutsatt att det är\r\nRiksarkivet som analyserar de effekter av\r\nsamhällsutvecklingen som kan medföra behov av\r\nytterligare utbyggnad, och att Riksarkivet därvid\r\nvidtar de åtgärder som framstår som nödvändiga.</pre><pre>Skall jag vara litet lokalpatriot, herr talman, så är\r\nju min förhoppning att Småland också skall få sitt\r\nlandsarkiv.</pre><pre>Anf. 161  SONIA KARLSSON (s) replik:</pre><pre>Herr talman! Man kan se att intressena kolliderar\r\nganska snart.</pre><pre>Jag tackar Stina Gustavsson för svaret. Jag hoppas,\r\nsom jag sade tidigare, att man gör det som är\r\nviktigast ur samhällsekonomisk synpunkt.</pre><pre>Om man återuppför slottet ur kultursynpunkt är\r\ndet också mycket viktigt att ha en levande\r\nkulturmiljö. Här skulle man kunna kombinera ett\r\nåteruppförande av vallarna med en bra användning\r\nför dem.</pre><pre>Jag kan upprepa att jag är nöjd. Jag kan väl också\r\nsäga att i Östergötland har vi oerhört eniga över\r\npartigränserna i den här frågan. Det visar de\r\nmotioner som har avlämnats under årens lopp.</pre><pre>Anf. 162  LEO PERSSON (s) replik:</pre><pre>Herr talman! Jag vill bara säga till Sonia Karlsson\r\natt utskottet under alla år har haft ambitionen att\r\nman skall bestämma sig för vad man skall göra med\r\nriksarkivet. Åtminstone i vårt parti har vi\r\ndiskuterat att om man skall restaurera bör man göra\r\ndet på ett sådant sätt att man inte förhindrar\r\ntillgången till arkivlokaler. Vi har ansett att just nu\r\nbör vi vänta och se vad man kommer fram till.\r\nUtskottet får återkomma vid ett annat tillfälle och\r\nse efter om man inte har rättat sig efter vad vi under\r\nså många års tid har sagt.</pre><pre>En annan sak som är anmärkningsvärd, som Sonia\r\nKarlsson inte rår för, är att ingen representant för\r\nNy demokrati är här och yrkar bifall till partiets\r\nreservationer. Om man tycker det är viktigt...</pre><pre>Anf. 163  ANDRE VICE TALMANNEN:</pre><pre>Jag får erinra om att repliken avser Sonia Karlsson.</pre><pre>Anf. 164  SONIA KARLSSON (s) replik:</pre><pre>Herr talman! Jag är nöjd med svaret. Jag känner att\r\njag har utskottets ledamöter med mig i den här\r\nfrågan. Jag hoppas att man när man gör dessa\r\nbedömningar kommer att komma fram till att den\r\nbästa lösningen är att både återuppföra\r\nslottsvallarna och att bedriva en bra verksamhet vid\r\nlandsarkivet i Vadstena.</pre><pre>Anf. 165  BIRGER HAGÅRD (m):</pre><pre>Herr talman! Jag kan säga att jag i viss utsträckning\r\nstår här och firar tioårsjubileum. Jag tror att det är\r\ntio år sedan jag skrev min första motion om\r\nutbyggnad av Vadstena vallar.</pre><pre>Elisabeth Persson har redan berört hela historien.\r\nDet är delvis en eländes historia, skulle man kunna\r\nsäga. Det har genom tiderna fattats många beslut\r\nom en restaurering av Vadstena slott -- utan att en\r\nrestaurering verkligen har kommit till stånd.</pre><pre>Nu skriver utskottet att man eftersträvar en\r\n''fortsatt utbyggnad och restaurering av Vadstena\r\nslottsanläggning''. Leo Persson konstaterade\r\ntidigare att han och det parti han företräder är fullt\r\nberedda att ta de hänsyn som här behöver tas, så att\r\nde utbyggda lokalerna kan användas på bästa\r\nmöjliga sätt.</pre><pre>Jag förutsätter att jag slipper åerkomma med en\r\nmotion om Vadstena slotts vallar i framtiden. Den\r\nrestaurering som ägde rum var klar 1982. Då hade\r\nman fått okej från Riksantikvarieämbetet, så till\r\nvida att om man senast år 1992 hade färdigställt allt\r\nkunde man få dispens för några år. Nu är det 1994.\r\nVi har inte sett något resultat, men om det fattas ett\r\nbeslut som sedan omsätts i praktiken är det bra.</pre><pre>I Vadstena är man litet rädd. Elisabeth Persson\r\ntalade om att det kunde bli fråga om att skyffla dit\r\nett antal sandhögar. Det är väl i så fall snarare risk\r\nför att det blir jordhögar, och det vore sannerligen\r\ninte mycket bättre. När man en gång i tiden gjorde\r\nen utbyggnad gjorde man naturligtvis en mycket\r\nstor miss, eftersom man inte byggde ut det här i sin\r\nhelhet. Som vi alla vet har man en avklippt vall.\r\nMan kan bara hoppas att det inför framtiden görs\r\nnågon form av betongfundament som sedan kan\r\nutnyttjas i de sammanhang som kan bli aktuella.</pre><pre>Utskottet har helt klart för sig att det behövs ytor.\r\nDet kommer säkert att behövas ytterligare\r\narkivutrymmen. De lokaler man nu använder är\r\ninte särskilt ändamålsenliga. Man behöver bygga ut\r\nytterligare utrymmen i slottet. Det behövs även för\r\nkulturella ändamål, vilket har påpekats. Det\r\nbehövs ur rent turismsynpunkt.</pre><pre>Hur som helst är det roligt att kunna konstatera att\r\nutskottet nu har varit positivt. Jag förutsätter att de\r\nsom skall verkställa beslutet tar alla de hänsyn som\r\ntalarna har anfört för att se till att Vadstena används\r\npå bästa sätt i framtiden.</pre><pre>Herr talman! Avslutningsvis vill jag bara\r\nunderstryka att Vadstena slott förvisso inte är något\r\nslags lokalangelägenhet vare sig för Vadstena eller\r\nför västra Östergötland. Vadstena slott är förvisso\r\nett riksintresse. Jag har tidigare sagt att om slottet\r\nhade legat i Stockholm hade problemet säkert varit\r\nåtgärdat för länge sedan. Nu gör slottet inte det,\r\nmen en välvillig riksdag kan ändå se till att man\r\nreparerar de fadäser som har begåtts i det\r\nförgångna.</pre><pre>Tack, snälla utskottet. Jag yrkar bifall till utskottets\r\nhemställan.</pre><pre>Anf. 166  ELISABETH PERSSON (v)\r\nreplik:</pre><pre>Herr talman! Birger Hagård och jag brukar\r\nvanligtvis befinna oss på var sin sida om vallgraven.\r\nÄven om vi kanske inte kommer att mötas på\r\nbarrikaderna ser jag fram emot att vi kan mötas på\r\ntoppen av Vadstena slotts vallar inom en inte alltför\r\navlägsen framtid. Jag ser fram emot detta.</pre><pre>Jag vill också verkligen betona att det har varit\r\nmycket angenämt att driva den här frågan i\r\nkulturutskottet, eftersom en enig östgötabänk har\r\nställt sig bakom förslagen.</pre><pre>Jag delar faktiskt också Birger Hagårds uppfattning\r\natt det finns skäl att förutsätta att alla berörda\r\nparter kommer att ta sitt ansvar och att det inte bara\r\nkommer att bli sand-, jord- eller andra högar utan\r\nväl fungerande vallar. Det här ärendet har blivit\r\nmycket väl dokumenterat i kulturutskottets\r\nbetänkanden under årens lopp. Av olika skäl har\r\nman visserligen avstyrkt motionsyrkandena. Det\r\nhar dock främst berott på att man har inväntat\r\nbesked om hur det skall gå med det ena eller det\r\nandra. Man har t.ex. inväntat Riksarkivets\r\nbehandling av arkivet i Karlstad, och man har\r\nväntat på utredningar. I utskottet har det inte\r\nfunnits några principiella skäl som har gällt arkiven.\r\nDet är inte därför man inte har tillstyrkt\r\nmotionerna tidigare.</pre><pre>Jag ser fram emot att vi alla kommer att kunna\r\nmötas på borggården. De som vill får väl klättra\r\nupp på barrikaderna.</pre><pre>Anf. 167  LEO PERSSON (s) replik:</pre><pre>Herr talman! Regeringen hanterar det här ärendet\r\nmycket förståndigt med utgångspunkt från de\r\nbeskrivningar utskottet gjort i ärendet under årens\r\nlopp. Jag hoppas verkligen att Birger Hagård\r\nhjälper till och ser till att det blir resultat av det\r\nbeslut vi här skall fatta.</pre><pre>Anf. 168  BIRGER HAGÅRD (m):</pre><pre>Herr talman! Jag tackar Leo Persson för de orden\r\noch Elisabeth Persson för hennes vilja att mötas på\r\nVadstena slott. Det skall väl kunna bli ett ordentligt\r\ngästabud där vad det lider. Förvisso behövs alla\r\ngoda krafter för att se till att det här inte sjabblas\r\nbort. Det finns alltid en risk för det. I Vadstena\r\nslotts månghundraåriga historia har vi kunnat se att\r\ndet inte alltid har blivit så som man har haft\r\nanledning att tro och hoppas.</pre><pre>Med så många goda krafter och med så stark\r\nuppslutning från kulturutskottets sida är det klart\r\natt vi kommer att klara av alla onda makter och\r\nderas angrepp på Vadstena slott i framtiden.</pre><pre>Överläggningen var härmed avslutad.</pre><pre>(Beslut skulle fattas den 29 april.)</pre><pre>16 §  Arkivet för ljud och bild</pre><pre>Föredrogs</pre><pre>kulturutskottets betänkande</pre><pre>1993/94:KrU24 Arkivet för ljud och bild (prop.\r\n1993/94:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 29 april.)</pre><pre>17 §  Forskning</pre><pre>Föredrogs</pre><pre>kulturutskottets betänkande</pre><pre>1993/94:KrU27 Forskning (prop. 1993/94:100\r\ndelvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 29 april.)</pre><pre>18 §  Massmedier m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU28 Massmedier m.m. (prop.\r\n1993/94:100 delvis).</pre><pre>Anf. 169  MONICA WIDNEMARK (s):</pre><pre>Herr talman! Riksdagen skall i dag fatta beslut i ett\r\närende som är av största betydelse för ett mycket\r\nviktigt område inom kulturen, nämligen filmen. Jag\r\nkommer i mitt inlägg att ta upp frågan om stöd till\r\nfilmkulturell verksamhet och import av vuxenfilm.</pre><pre>Den 1 januari 1993 började ett nytt filmavtal att\r\ngälla. Det var ett filmavtal som alla verksamma\r\ninom området länge hade fått vänta på.\r\nRegeringens försening av ärendet skapade en så\r\nstor osäkerhet att det inte är någon överdrift att\r\nsäga att den svenska filmproduktionen under en\r\nlång tid var så gott som obefintlig.</pre><pre>Nu kan det konstateras att filmavtalets former för\r\nförhandsstöd och efterhandsstöd har skapat vissa\r\nproblem. Vi har nu i enighet i utskottet\r\nuppmärksammat detta och hoppas att frågan får en\r\nlösning. I propositionen föreslår regeringen också\r\natt den s.k. filmkulturella verksamheten inte längre\r\nskall vara en del av filmavtalet, trots att\r\nFilminstitutet klart uttalat att man ansåg att staten\r\noch branschen, liksom tidigare, bör dela på\r\nansvaret för såväl filmproduktion som den\r\nfilmkulturella verksamheten.</pre><pre>Budet i propositionen var att staten tar över\r\nansvaret för finansieringen av den filmkulturella\r\nverksamheten. Motiveringen var bra. Man ville\r\nsärskilt poängtera vikten av att det filmkulturella\r\nområdet skulle garanteras en kontinuitet och en\r\nsäkrare intäktsutveckling än vad ett inordnande\r\nunder ett marknadsberoende avtalsförhållande\r\nmedger.</pre><pre>Men nu i efterhand vet vi vad de orden var värda.\r\nNu skär kulturministern i anslagen och detaljstyr\r\nstyrelsens verksamhet.</pre><pre>Vi socialdemokrater föreslår ett större anslag till\r\nfilmkulturell verksamhet än regeringspartierna. Vi\r\nföreslår en höjning av anslaget med 3,5 miljoner\r\nkronor. Jag vill understryka skrivningen i vår\r\nmotion om att Filminstitutets styrelse själv skall få\r\nprioritera hur dessa medel skall användas. Jag är\r\nnaturligtvis glad att vi i utskottet har kunnat enas\r\nom att man på Filminstitutet är så pass kompetent\r\natt man kan besluta om var besparingarna eller\r\nutgiftsökningarna skall läggas inom denna\r\nanslagspost.</pre><pre>Herr talman! När det gäller importen av vuxenfilm\r\nvill jag yrka bifall till vårt förslag om att\r\nFilminstitutet åter skall tillåtas importera film för\r\nvuxna. Detta förslag har vi återkommit med flera\r\ngånger. Vi anser att det finns mycket välgrundade\r\nskäl för att ändra på riksdagens tidigare beslut.\r\nDessutom kan man nu konstatera att andra\r\nfilmimportörer inte har lyckats fylla det tomrum\r\nsom riksdagens beslut skapade.</pre><pre>Vi har i dag ett utbud av filmer som i hög grad\r\ndomineras av de stora filmländernas produktion.\r\nRiksdagen beslöt också om att vissa ökade resurser\r\nskulle ges till övriga kvalitetsimportörer av\r\nlångfilmer för att på så sätt möjliggöra för dessa att\r\nta hem film från udda länder och därmed ersätta\r\nden import som Filminstitutet tidigare hade\r\nbedrivit.</pre><pre>Med facit i hand ser vi i dag att så inte har skett. De\r\nökade resurserna har i stället använts till en\r\nnödvändig minskning av risktagandet vid de olika\r\nföretagens redan befintliga import. Det har främst\r\nskett ute i Europa. Detta var inte riktigt meningen.\r\nMångfald och kvalitet är begrepp som\r\nkulturministern ofta använder. Men det tycks inte\r\ngälla för vilka filmer som filmpubliken skall ha\r\nmöjlighet att se.</pre><pre>Herr talman! Naturligtvis står vi socialdemokrater\r\nbakom våra reservationer i detta betänkande, men\r\nför att spara kammaren tid yrkar jag bifall endast\r\ntill reservationerna 1 och 2.</pre><pre>Anf. 170  ELISABETH PERSSON (v):</pre><pre>Herr talman! Det är mycket roligare att diskutera\r\nsaker som man är överens om i kammaren än\r\nmotsatsen. Jag kommer att vara kortfattad.</pre><pre>När det gäller betänkandet Massmedier m.m. har\r\nvi i Vänsterpartiet särskilt tagit fasta på en punkt,\r\nnämligen medelsanvisning till stöd till filmkulturell\r\nverksamhet. Vi tycker inte att det finns skäl för att\r\nskära ner 7--8 miljoner, som är föreslagna i\r\nbudgetpropositionen.</pre><pre>Vi ser att det finns stor risk för att exempelvis\r\nfilmtidningen Chaplin som verkligen har slagit\r\nigenom, fått en bred läsekrets och ett gott renommé\r\nnär det gäller att beskriva vad som är på gång på det\r\nfilmpolitiska området kommer att drabbas.\r\nFilmvisningsverksamheten för barn och ungdomar\r\nkommer att få stryka på foten. Eftersom just de\r\ngrupperna är en målgrupp för alla våra\r\nkulturpolitiska satsningar vill vi anslå 8,298\r\nmiljoner kronor extra till stöd till filmkulturell\r\nverksamhet. Detta framgår av meningsyttringen\r\nsom berör mom. 6. Jag vill med detta yrka bifall till\r\nmeningsyttringen.</pre><pre>Anf. 171  BIRGITTA WISTRAND (m):</pre><pre>Herr talman! Jag vill börja med att yrka bifall till\r\nhemställan i utskottets betänkande. Man kan säga\r\natt det är ett slags uppsamlingsbetänkande som tar\r\nupp en rad olika områden. Jag tänker ägna mig åt\r\nområdet som berör film.</pre><pre>Vid årsskiftet 1992/93 kom ett nytt avtal till stånd.\r\nDet nya film -och videoavtalet slöts mellan en rad\r\nbranschföreträdare: staten, Svensk Television och\r\nNordisk Television AB. Det innebär att man skall\r\nlämna bidrag för biograf- och videoverksamhet på\r\nmindre och medelstora orter och produktionsstöd.</pre><pre>Jag förvånar mig över att Monica Widnemark i sitt\r\ninlägg påstår att det inte hände någonting inom\r\nfilmbranschen. Det som har kommit fram under\r\nvåra diskussioner vid de olika uppvaktningar som vi\r\nhar haft är att efterhandsstödet till filmerna har\r\nblivit så stort att pengarna inte har räckt till\r\nförhandsstöd. Det har producerats så mycket bra\r\nfilm i Sverige så att man behövt mer pengar än man\r\nhar tänkt sig. Bara 65 % av stödet avser\r\nefterhandsstöd i stället för 75 % som man sade i\r\navtalet. Detta har vi faktiskt haft uppe i utskottet,\r\noch jag menar att det är viktigt att man gör en\r\navvägning, som det sägs i avtalet.</pre><pre>Man kan pröva det här i slutet av detta år och då se\r\növer formerna.</pre><pre>Det var några andra frågor gällande avtalet som vi\r\ntog upp i utskottet och som vi är eniga om. Det\r\ngällde hur man beräknade antalet biografbesökare.\r\nFör att man skall få något efterhandsstöd måste\r\nfilmen under ett år ha setts av minst 30 000\r\nbesökare. Det måste vara en enskild person som\r\nhar betalat biljetten. Men många går på bio i grupp,\r\noch många skolor köper föreställningar. Det visar\r\nsig att den typen av biobesökare alltså inte får\r\nräknas med.</pre><pre></pre><pre>När utskottet besöktes av oberoende filmare togs\r\ndessa frågor upp. De kunde då berätta att Suzanne\r\nOstens film, som har setts av mer än 150 000\r\nungdomar och vuxna, inte får något\r\nefterhandsstöd, eftersom största delen av\r\nföreställningarna visades för den här typen av\r\ngrupper. Eftersom Sverige är ett oerhört biograftätt\r\nland -- Sverige är faktiskt det mest biograftäta\r\nlandet i världen, fick jag höra vid en konferens i\r\nvåras -- är det väldigt viktigt att sådana här\r\nbesökare räknas. Jag hoppas att dessa frågor\r\nkommer med när avtalet ses över under 1994/95.\r\nDet var vi i utskottet också eniga om.</pre><pre>När det gäller den andra delen av anslaget som skall\r\ngå till filmkulturell verksamhet har regeringen\r\nföreslagit en minskning. Man är litet besviken över\r\ndet sätt på vilket Filminstitutet har skött\r\nbudgetverksamheten. Här har vi i utskottet också\r\nvarit eniga. Vi anser att Filminstitutet självt måste\r\nfå bestämma över sin verksamhet med hänsyn till\r\nden korta tid som man har haft på sig sedan det nya\r\navtalet skrevs och sedan de nya förhållandena\r\nbörjade gälla. Vi föreslår därför en annan\r\nkonstruktion av stödet till filmkulturell\r\nverksamhet. Det innebär att Filminstitutet självt\r\nfår avgöra medelsfördelningen till olika\r\nbidragsändamål.</pre><pre>Däremot -- vilket Elisabeth Persson tog upp -- vill\r\nvi i utskottet inte alls säga att pengar inte skall gå\r\ntill barn och ungdom. Elisabeth Persson var ju\r\norolig för detta. I stället säger vi att minst 21\r\nmiljoner kronor skall gå till barn och ungdom. Där\r\när det viktigt att den nivå som regeringen har\r\nförordat för nästa budgetår uppfylls.</pre><pre>Någon nämnde här tidningen Chaplin. Jag håller\r\nmed om att det är en tidning som verkligen har\r\nförändrats. Den har fått en fräsch och modern\r\nframtoning och allt fler läsare. Men den tidningen\r\nbehöver kanske inte längre enbart bekostas av\r\nFilminstitutet. Den kan nog leva ett eget liv på den\r\nmarknad där allt fler blir intresserade av film. Jag\r\ntror att Chaplin har en framtid hur än läget blir.\r\nMen, som sagt, det blir alltså Filminstitutet självt --\r\noch inte vi här i kammaren -- som skall avgöra det.</pre><pre>Sedan har också beslutet från föregående år tagits\r\nupp här. Några motioner vill få till stånd en\r\nomprövning, så att det återigen blir tillåtet för\r\nFilminstitutet att importera film för vuxna. Jag\r\nbesöker gärna filmfestivaler, och jag kan inte förstå\r\nsynpunkterna att det inte finns någon utländsk film\r\ni Sverige och att all film bara kommer från Europa.\r\nPå de flesta festivaler finns det faktiskt filmer från\r\nhela världen, Japan, Sydamerika, Indien osv.\r\nProblemet är däremot att dessa filmer inte når en\r\nstörre publik, och det har väldigt litet att göra med\r\nimporten av vuxenfilm. Det handlar helt enkelt om\r\nintresset för den här typen av film. Det vore oerhört\r\nbra om intresset för kvalitetsfilm kunde ökas. Men\r\ndet tror jag inte att vi gör genom att importera mera\r\nfilm. Det räcker med de filmer som vi redan\r\nimporterar.</pre><pre>Anf. 172  ELISABETH PERSSON (v)\r\nreplik:</pre><pre>Herr talman! Det var många ''kanske'' och mycket\r\nfromma förhoppningar om tidningen Chaplin i\r\nBirgitta Wistrands anförande. Filminstitutet kan\r\nkanske ordna någon annan finansiering. Det kan\r\nkanske ordna sig i alla fall. Jag önskar att jag kunde\r\nvara lika optimistisk som Birgitta Wistrand. Men\r\ndet är väldigt svårt att trolla med knäna om det inte\r\nfinns några pengar till verksamhet. Resurserna\r\nramlar inte ner som manna från himlen. Då är det\r\ninte annat än indragning av verksamheten som står\r\ntill buds.</pre><pre>Nu skall en verksamhet som kostar 8 miljoner\r\nkronor bort. Även om barn- och ungdomsdelen\r\nskall få 21 miljoner, betyder det lika fullt att en hel\r\ndel viktig verksamhet försvinner. Jag är för min del\r\nväldigt orolig för att exempelvis det nyaste\r\ntillskottet -- detta med filmkulturell verksamhet i\r\nskolan -- är i farozonen. Den oron delar jag med\r\nmånga som är insatta i det hela. Det är den\r\nverksamheten som är lättast att plocka bort. Men\r\njag vill påstå att detta med filmkulturell verksamhet\r\ni skolan är något som Filminstitutet på sistone har\r\nverkat för och som kanske har haft den största\r\nbetydelsen för framtiden.</pre><pre>Som sagt, det hade varit trevligt om Birgitta\r\nWistrand inte hade varit fullt så optimistisk utan i\r\nstället litet mer realistisk och stött förslagen om mer\r\npengar till Filminstitutet. Jag tror att det hade gett\r\ndet bästa resultatet, trots aldrig så fromma\r\nförhoppningar.</pre><pre>Anf. 173  BIRGITTA WISTRAND (m)\r\nreplik:</pre><pre>Herr talman! Jag är inte bara optimistisk, utan jag\r\när också realistisk. Jag anser att Chaplin är en\r\ntidning för hela branschen. Enligt propositionen\r\nskall ju inte Filminstitutet stödja den typen av\r\naktiviteter. Branschen har intresse av att det finns\r\nen sådan här tidning. Därför måste också\r\nbranschen ställa upp och inte bara staten.</pre><pre>Anf. 174  MONICA WIDNEMARK (s)\r\nreplik:</pre><pre>Herr talman! Birgitta Wistrand sade att det räcker\r\nmed de filmer som vi importerar till det här landet.\r\nJag trodde att Birgitta Wistrands parti var för\r\nmångfald. Nästan alla filmer som kommer in till\r\nlandet är anglo-amerikanska. Vilka filmer är det\r\nsom kommer in från de udda länderna? Indien\r\nproducerar mycket film, men därifrån importerar vi\r\ninte särskilt många filmer.</pre><pre>Med facit i hand kan vi i dag se att den verksamhet\r\nsom Filminstitutet bedrev har inte tagits över av de\r\nandra importörerna. Vi saknar kvalitetsfilmer. Jag\r\ntycker att det är allvarligt att vi inte kan erbjuda\r\npubliken i det här landet kvalitetsfilmer från udda\r\nländer. Efter ett och ett halvt år kan vi nu se att de\r\nprivata filmimportörerna inte klarar av detta. Jag\r\nmåste fråga Birgitta Wistrand om hon anser att det\r\nvar rätt att förbjuda denna import.</pre><pre>Anf. 175  BIRGITTA WISTRAND (m)\r\nreplik:</pre><pre>Herr talman! Jag försökte att säga i mitt inlägg att\r\nproblemet inte är importen av vuxenfilm och\r\nkvalitetsfilm, utan problemet är att de importerade\r\nfilmerna får en så dålig spridning. Ett oerhört\r\nproblem, som vi kan ta upp och diskutera här i\r\nkammaren, är hur filmer distribueras i landet. Det\r\när det som är problemet.</pre><pre>Vid den senaste filmfestivalen som jag besökte\r\nvisades 25 filmer från Indien. Dessa filmer finns\r\nalltså, men det finns inga möjligheter att visa dem\r\nannat än i begränsade grupper, i slutna sällskap och\r\npå filmklubbar, därför att de inte går att\r\ndistribuera. Det är en viktig fråga som vi inte har\r\ntagit upp, men som det kan finnas skäl att\r\ndiskutera.</pre><pre>Anf. 176  MONICA WIDNEMARK (s)\r\nreplik:</pre><pre>Herr talman! Vi socialdemokrater har ett\r\nmotionsyrkande rörande Filminstitutets import av\r\nvuxenfilm. Utskottet motiverar sitt\r\nställningstagande så här: Utskottet har inte kunnat\r\nfinna att skäl framkommit som motiverar ett ändrat\r\nställningstagande i detta hänseende.</pre><pre>Utskottet avstyrker alltså detta yrkande bara med\r\ntvå små enkla rader. Då säger Birgitta Wistrand att\r\ndet inte är importen som är problemet, utan att\r\nproblemet är den dåliga spridningen. Om vi inte\r\nimporterar några nya filmer, blir det inte heller\r\nnågon spridning. De filmer som vi har kan ju inte\r\ngå runt hur många gånger som helst.</pre><pre>Anf. 177  BIRGITTA WISTRAND (m)\r\nreplik:</pre><pre>Herr talman! Det kommer hela tiden in nya filmer,\r\nMonica Widnemark. Det finns många som\r\nimporter film just ifrån Indien. Jag vet att det finns\r\nnågra länder där det är speciella svårigheter, men\r\nkontakterna med de flesta länder är goda. Jag vill\r\nåterkomma till att det är distributionen,\r\nmöjligheten att visa dessa filmer, som är problemet.\r\nDet är inte en massa gamla filmer som åker runt,\r\nutan det är nya filmer som har svårt att hitta tittare.</pre><pre>Anf. 178  INGEGERD SAHLSTRÖM (s):</pre><pre>Herr talman! Jämställdhetsfrågorna står numera i\r\nfokus, vilket jag tycker är bra. Men för att kunna\r\nföra en seriös jämställdhetsdebatt behövs\r\nopartiska, fördjupade offentliga studier och tillgång\r\ntill statistik. Redovisningar av klass- och\r\nkönsuppdelade vanor är av mycket stor betydelse.</pre><pre>I det socialdemokratiska kvinnoförbundet är vi\r\nmycket oroade över den utveckling som nu sker.\r\nOm detta har vi motionerat.</pre><pre>Med SCB:s nya inriktning, att sälja sina tjänster till\r\nolika kunder, finns det stora risker för att\r\nkvinnostatistiken eftersätts eller blir mindre\r\nallsidig.</pre><pre>Herr talman! Läget för mediestatistiken är\r\nbekymmersamt. Tidigare fanns en omfattande\r\nprogram- och publikforskning inom Sveriges radio,\r\nPUB. Information om tittarundersökningar och\r\nolika forskningsresultat gavs ut i den s.k.\r\nMediebarometern.</pre><pre>PUB är sedan den 1 juli förra året nedlagd. PUB\r\nsamlade systematiskt kunskaper om kvinnor och\r\nom medier: Hur presenteras kvinnor i olika\r\nmedier? Hur ser kvinnors yrkesroller ut i\r\nverkligheten och i fiktionen? Har barnprogrammen\r\nförändrats till det bättre eller sämre när det gäller\r\nkönsrollsmönster? Vilka tittarvanor har kvinnor\r\noch män?</pre><pre>Herr talman! Det arbete som PUB utförde på\r\njämställdhetsområdet är omistligt. I en mediemiljö\r\nsom innebär ökad kommersialisering och där\r\nreklamens kvinnosyn lämnar mycket i övrigt att\r\nönska kan vi inte acceptera att den enda seriösa och\r\nsystematiska bearbetningen av programforskning\r\noch tittarundersökningar försvinner.</pre><pre>Det är viktigt med oberoende undersökningar i en\r\ntid när tittarundersökningar och statistik i övrigt\r\ngörs till handelsvara och bara är tillgängliga för dem\r\nsom beställt undersökningarna. På\r\njämställdhetsområdet finns det stor risk för att\r\nobekväma fakta aldrig får någon beställare.</pre><pre>För närvarande upplever vi en snabb förändring av\r\nmassmedieutbudet, främst genom det ökade\r\nantalet kommersiella TV- och radiokanaler.\r\nUndersökningar om hur detta påverkar\r\nprogramutbud och tittarvanor, inte minst ur\r\nkönsrollsperspektiv, är därför angelägna uppgifter.</pre><pre>I och med att tittarmätningar tas över av\r\nkommersiella företag blir antalet tittare det\r\nviktigaste mätkriteriet. PUB:s mätningar innebar\r\nen fördjupad kunskap både om vilka som tittade på\r\nvad och vad de tyckte om programmen.</pre><pre>Nordiska dokumentationscentralen för\r\nmasskommunikationsforskning vid Göteborgs\r\nuniversitet, Nordicom, har fått i uppdrag att sköta\r\nnågra av de uppgifter som tidigare sköttes av PUB.\r\nDet handlar om en tillfällig lösning, främst för att\r\nbidra till att rädda insamling av underlag och\r\nutgivning av publikationen Mediebarometern. För\r\ndetta har Nordicom tillförts medel. Samtidigt har\r\nen utredare tillsatts för att se över frågan om\r\nsektorsforskning om massmedierna, inkl. den typ\r\nav forskning som tidigare bedrevs av PUB.</pre><pre>De medel som Nordicom tillförts är helt\r\notillräckliga och medger inte en fortsatt\r\njämställdhetsforskning i den utsträckning som är\r\nönskvärd. Det finns alltså två problem. Dels är\r\ntilldelningen av medel för utgivning av\r\nMediebarometern inte tillräcklig för att ge\r\nNordicom rimliga arbetsmöjligheter, dels är det\r\nviktigt att den fortsatta finansieringen av studier\r\noch utarbetande av mediestatistik hos Nordicom\r\nutformas på ett sådant sätt att uppgifterna blir\r\ntillgängliga till självkostnadspris och att Nordicom\r\ninte görs beroende av beställare av uppgifter om\r\ntittarvanor och tittarstatistik.</pre><pre>Herr talman! Med hänsyn till kommersialiseringen\r\nav TV-mediet är det särskilt viktigt att en av\r\nkommersiella intressen oberoende instans\r\noffentliggör statistik på detta område och att\r\nstatistiken inte är reserverad för dem som kan\r\nbetala för den. Vi socialdemokrater föreslår därför,\r\nutöver regeringens förslag, en ökning av anslaget\r\ntill Nordicom med 1 miljon kronor.</pre><pre>Herr talman! Jag yrkar bifall till reservation 8.</pre><pre>Överläggningen var härmed avslutad.</pre><pre>(Beslut skulle fattas den 29 april.)</pre><pre>19  Anslag till högre utbildning och forskning</pre><pre>Föredrogs</pre><pre>utbildningsutskottets betänkande</pre><pre>1993/94:UbU8 Anslag till högre utbildning och\r\nforskning (prop. 1993/94:100 delvis).</pre><pre>Anf. 179  BERIT LÖFSTEDT (s):</pre><pre>Herr talman! Bengt Silfverstrand och jag har delat\r\nupp betänkandet mellan oss. Jag skall mest\r\nuppehålla mig vid sådant som har med\r\ngrundutbildning i högskolan att göra, medan min\r\nvärderade kollega Bengt Silfverstrand skall ta upp\r\nfrågor som har att göra med forskning och\r\norganisatoriska frågor.</pre><pre>Jag vill till de kära vänner som finns i kammaren\r\noch till dem som möjligen lyssnar säga att det i vårt\r\nbetänkande finns många enhälligt avstyrkta\r\nmotionsyrkanden. Detta beror i huvudsak på två\r\nsaker. Det ena är att vi befinner oss i en treårig\r\nbudgetperiod. Av det skälet vill vi inte att så många\r\nnya frågor skall tas upp, utan vi försöker att\r\nbedöma dem i ett svep. Ett annat skäl är att vi har\r\nbestämt att vi inte skall bestämma om dem. Av det\r\nskälet har de avstyrkts. Det vore bra om detta\r\nstuderades litet grand, för det har att göra med hur\r\nmycket man anstränger sig i framtiden när det\r\ngäller motionsskrivande.</pre><pre>Herr talman! Jag vill inledningsvis yrka bifall till de\r\nmotioner som jag känner mig ansvarig för,\r\nmotionerna 2, 5 och 14.</pre><pre>Herr talman! Vi socialdemokrater värderar\r\nhögskoleutbildningen utomordentligt högt. Det går\r\nnästan inte att med ord beskriva hur viktig\r\nhögskoleutbildningen är. Den skall bidra till en god\r\noch hög allmän utbildningsnivå i landet. Den skall\r\nbåde möta samhällets behov av välutbildade\r\nmänniskor i regioner i hela landet, och den skall\r\nmöta ungas och äldres längtan efter kunskaper.\r\nHögskolan skall utbilda, forska, sprida kunskaper\r\noch skapa nya kunskaper. Vi är alla oerhört\r\nberoende av högskolan.</pre><pre>Vi socialdemokrater tycker att det är viktigt med en\r\nlikvärdig standard och kvalitet på\r\nhögskoleutbildningen i hela landet. Det innebär\r\nsamtidigt att vi ihärdigt motarbetar och slår ifrån\r\noss alla påståenden om och symtom på att\r\nhögskolan skulle kategoriklyvas mellan universitet\r\noch forskande fackhögskolor å den ena sidan och\r\nregionala högskolor utan forskning å den andra\r\nsidan. Det är väsentligt både för de enskilda\r\nstudenterna och för olika landsändar att vi tar\r\nansvar för kvaliteten och för de högskoleenheter\r\nsom vi tillsammans har skapat. Därför är detta en\r\nav våra väsentligaste ideologiska, känslomässiga\r\noch alla möjliga punkter.</pre><pre>Högskolan skall vara tillgänglig för alla. Den skall\r\nvara tillgänglig för exempelvis handikappade,\r\nvilket vi särskilt har tagit upp. Självfallet skall den\r\nvara tillgänglig för ungdomar som vill studera, för\r\näldre som av olika skäl vill återgå till utbildning, för\r\ndem som har möjlighet att studera på heltid, för\r\ndem som kan, vill och behöver studera på deltid,\r\nför dem som bor långt ifrån en högskoleort liksom\r\nför dem som bor nära. Den skall vara tillgänglig för\r\nmän och kvinnor samt för människor med\r\nstudieintresse från alla sociala samhällsskikt.</pre><pre>Så kan man inledningsvis uttrycka sig, och detta\r\nskulle kunna utgöra ett underlag för en principiell\r\ndebatt. Men riksdagen har, som jag ser saken, ett\r\nbekymmer. Som regeringen har valt att presentera\r\nhögskolefrågorna under våren har vi nämligen fått\r\ndet här styckevis och delt. Kanske är det bäst att vid\r\nett annat tillfälle få en större principiell debatt.</pre><pre>I budgetpropositionen får vi i stort sett en\r\nuppräkning av vad man tänkt sig göra senare. Det\r\ngäller sommaruniversitet, trainee-utbildning osv. I\r\nmars fick vi en särskild proposition med inriktning\r\npå forskning och den behandlas just nu i utskottet.\r\nDen propositionen handlar bitvis om samma saker\r\nsom det var fråga om i januari. Man tar t.ex. upp\r\nkvalitetsdelen i resursfördelningssystemet, hur det\r\nskall vara med Stockholm osv. Samtidigt som vi\r\nbehandlar dessa frågor i utskottet kommer\r\nkompletteringspropositionen, som också\r\ninnehåller delar av det här. Det betyder att vi under\r\nen och samma dag behandlar i stort sett samma\r\nfrågor flera gånger om. Det blir därför ryckigt och\r\nlitet svårt. Dessutom är det inte alldeles lätt att föra\r\nen viktig debatt när det förhåller sig på det här\r\nsättet. Jag tror också att högskolorna har svårt att\r\nveta vad vi egentligen håller på med.</pre><pre>Möjligen har regeringen litet bråttom. Man känner\r\nkanske att man inte får förnyat förtroende till\r\nhösten, och därför känner man kanske att man\r\nbehöver få fram saker och ting rätt fort.</pre><pre>Jag skall så kommentera några reservationer på det\r\nområde som jag känner ett särskilt ansvar för. Till\r\nen del andra frågor får vi, som sagt, möjlighet att\r\nåterkomma senare i debatten.</pre><pre>Först gäller det dimensioneringen,\r\nutbildningsuppdraget. Man kan säga att det finns\r\ntiotusentals ungdomar som vill studera -- ja, det\r\ngäller även äldre för den delen, men framför allt\r\nhandlar det om ungdomar. Vi behöver fler\r\nhögskoleutbildade. Det säger alla. Det är alltså\r\nallmänt omvittnat.</pre><pre>Arbetslösheten gör ju att det är väldigt svårt för\r\nmånga ungdomar att komma in på\r\narbetsmarknaden. Därför skulle de, och det är ett\r\ngott alternativ, vilja välja studier i stället för\r\narbetslöshet. Av det skälet, men naturligtvis också\r\nav principiella allmänna utbildningspolitiska skäl,\r\nhar vi tyckt att man borde dels ha gett ordentliga\r\nbesked till universiteten och högskolorna -- och det\r\nborde ha skett redan i januari -- dels ha talat om vad\r\ndessa skulle kunna få bedriva. Dessutom tycker vi\r\natt man kunde ha tagit i litet mera.</pre><pre>Därför har vi föreslagit, och detta tas upp i\r\nreservation nr 2, att det behövs 3 000 vanliga\r\nhelårsplatser -- när jag säger ''vanliga'' skall man\r\njämföra med vad jag i övrigt har att säga -- utöver\r\nvad regeringen har talat om. Därutöver behövs det\r\n500 platser riktade särskilt mot yrkesteknisk\r\nhögskoleutbildning, 500 platser riktade särskilt mot\r\ndistansutbildning -- i andra sammanhang när det\r\ngällt resursfördelningssystem har vi varit litet\r\noroliga just på den punkten -- och 500 platser i fråga\r\nom basutbildning.</pre><pre>Vi har tyckt, och tycker egentligen fortfarande, att\r\nman redan tidigare borde ha gett ordentliga besked\r\ntill högskolorna om de här sakerna. Men jag gissar\r\natt vi får anledning att återkomma också till denna\r\nfråga, eftersom den kommer tillbaka i\r\nkompletteringspropositionen.</pre><pre>Yrkesteknisk högskoleutbildning har ju diskuterats\r\ni ett annat sammanhang här på eftermiddagen. Där\r\nuppfattar vi ett markant ointresse från regeringens\r\nsida. Yrkesteknisk högskoleutbildning är ett bra\r\noch väl beprövat instrument för det som vi alla för\r\nnärvarande vill ha, nämligen en kompetenshöjning.\r\nDet finns goda erfarenheter på området. Dessutom\r\nfinns det intresse för att utveckla den yrkestekniska\r\nhögskoleutbildningen. Denna behöver alltså både\r\nöka volymmässigt och utvecklas vad gäller dess\r\ninriktning. De här frågorna har vi tagit upp.</pre><pre>Nu får vi ganska entydiga signaler från de högskolor\r\nsom betvivlar den yrkestekniska\r\nhögskoleutbildningen med anledning av de beslut\r\nom en förändrad studiefinansiering som har\r\ndebatterats under eftermiddagen. Nästan alla\r\nsäger: Vi kan inte rekrytera. Det här kommer inte\r\natt gå.</pre><pre>Jag tycker att det är en något märklig ordning här.\r\nSamtidigt försöker man ju finna tekniker för att i\r\nandra sammanhang öka kompetensen.\r\nRiksdagsmajoriteten vill inte ha en utökning. Den\r\nvill inte vara med och utveckla det här. Jag undrar\r\nverkligen vad det beror på. Beror det på ett slags\r\nideologisk låsning, eller vad? Själv undrar jag över\r\nbeskeden för framtiden på den här punkten.</pre><pre>Ett stort problem är att det är för få ungdomar som\r\nsöker sig till naturvetenskaplig och teknisk\r\nutbildning i gymnasieskolan. Vi vet att regeringen\r\nutreder de här frågorna och har gett uppdrag åt\r\nolika håll. Men vi menar att riksdagen behöver få\r\nen samlad redovisning när det gäller strategin för\r\nhur man skall komma till rätta med detta problem.\r\nDet här problemet kommer att bli större framöver\r\nnär ungdomskullarna minskar. Ännu går det att\r\nrekrytera till teknisk och naturvetenskaplig\r\nutbildning. Men här kommer vi att få se ett stort\r\nproblem.</pre><pre>En satsning på teknisk och naturvetenskaplig\r\nutbildning -- det gäller då kortsiktigt inom de\r\nenheter som redan bedriver sådan utbildning, men\r\ndet gäller också en utredning för framtiden om en\r\nny teknisk högskola -- är en oerhört angelägen sak.\r\nMen då måste vi veta att det finns studenter. Det\r\nbehövs alltså insatser på en rad områden i det här\r\nsammanhanget.</pre><pre>Till slut, herr talman, vill jag nämna Mälardalens\r\nhögskola, som behöver kunna fortsätta att bedriva\r\nbarn- och ungdomspedagogisk utbildning. Det\r\nbehövs inte för högskolans volym utan därför att\r\nman i trakten behöver människor med en sådan här\r\nutbildning både för att kunna rekrytera folk till\r\nbarnomsorgen och för att kunna vidareutbilda dem\r\nsom redan finns inom barnomsorgen. Av det skälet\r\nhar vi lyft fram den här frågan.</pre><pre>Anf. 180  BJÖRN SAMUELSON (v):</pre><pre>Fru talman! Jag kommer inte att nu yrka bifall till\r\nden motion som vi har väckt och som behandlas i\r\nföreliggande betänkande. Med hänsyn till\r\nkammarens arbetssituation kommer jag i stället vid\r\nvoteringen att stödja vissa socialdemokratiska\r\nreservationer.</pre><pre>Högskolepolitiken -- jag tänker då på\r\nuniversitetsutbildning, forskningsverksamhet och\r\nhögskoleutbildning -- vad skall vi med den till i vårt\r\nsamhälle?</pre><pre>För oss i Vänsterpartiet är högskolepolitiken\r\nintegrerad i den samlade politiken -- i en politik\r\nsom syftar till en rättvis fördelning av samhällets\r\nresurser, en ökad demokratisering av samhället\r\nsamt ökad jämställdhet och jämlikhet. Vi tror\r\nnämligen att ett samhälle mår bättre ju mindre\r\nsociala skillnader det kännetecknas av. Därför är\r\nhögskolepolitiken mycket viktig i det\r\nsammanhanget.</pre><pre>Högskolepolitiken är viktig i ett\r\nframtidsperspektiv, eftersom vi vet att vi går in i ett\r\nalltmer komplicerat samhälle tekniskt och kanske\r\nockså kulturellt men även ekonomiskt -- i det\r\navseendet är det redan så -- och socialt.</pre><pre>Det behövs fördjupade kunskaper för att\r\nmänniskor skall kunna delta i den politiska\r\nsamhällsdebatten. Därför är det viktigt att vi också\r\nfår sådana personer att söka sig till högskolestudier\r\nsom kommer från miljöer där det kanske inte är en\r\ntradition att välja akademiska utbildningar. Detta\r\nställer krav på högskolans sätt att visa sitt ansikte\r\nutåt. Det ställer också krav på den högskolepolitik\r\nsom drivs från denna kammare men också från\r\nregeringens sida.</pre><pre>Vi vill liksom Socialdemokraterna ha en ytterligare\r\nexpansion av högskoleplatserna. Vi har föreslagit\r\natt ungefär 10 000 platser till vore rimligt att vi från\r\nriksdagen erbjuder våra högskolor. Sedan låter vi\r\ndem avgöra så att inte kvaliteten riskeras vid en\r\nsådan expansion.</pre><pre>Vi står också inför andra problem.\r\nUngdomskullarna minskar framöver. Vi måste inse\r\natt det leder till att vi står inför flaskhalsproblem.\r\nVi menar från Vänsterpartiets sida att det kanske\r\när dags att vi mer riktar blickarna mot grundskola\r\noch gymnasieskola när vi diskuterar vilken\r\nhögskolepolitik vi skall föra framöver och vilken\r\nomfattning som skall gälla.</pre><pre>Vi vill ha en likvärdig högskola, liksom vi vill ha en\r\nlikvärdig grundskola och gymnasieskola. Det är i\r\ndet här perspektivet som det också är viktigt att\r\nlyfta in diskussionen om att försöka åstadkomma en\r\nattitydförändring i samhället, så att studier mer och\r\nmer jämställs med arbete.</pre><pre>Vi tycker att den politik som förs på högskolans\r\nområde i dag innebär dubbla budskap. Om man\r\nskall kunna få en djup attitydförändring till\r\nhögskolestudier måste vi naturligtvis bryta den\r\nsociala snedrekryteringen till högskolorna. Men vi\r\nmåste också se till att alla de som står utanför själva\r\nverksamheten, alla de som är med och via\r\nskattsedeln bestrider kostnaden för\r\nhögskoleutbildningen, kan dras med i debatten, i\r\ndiskussionen, i känslan för en utvecklad, utbyggd\r\noch kvalitativt god högskoleutbildning.</pre><pre>Vi menar att när regeringen privatiserar på\r\nhögskolans område -- skapar stiftelser där man\r\nframöver avhänder riksdagen allt tänkbart\r\ndemokratiskt inflytande, skapar stiftelsehögskolor\r\nsom betalas med skattemedel, med\r\npensionspengar, skapar privata högskolor -- är det\r\natt ta ett steg tillbaka, att icke allmänneliggöra\r\nhögskolan. Det ligger en mycket viktig social signal\r\ni den här utvecklingen. Den tror jag är olycklig om\r\nvi politiskt skall kunna motivera ökat stöd, att vi\r\nanvänder mer skattemedel framöver för att bygga\r\nut högskoleverksamheten, med allt vad den\r\ninnebär. Därför har vi från Vänsterpartiets sida\r\nkraftigt kritiserat detta, och vi menar att det är fel\r\nväg att gå.</pre><pre>Vi tror också att det var fel väg att gå när man lade\r\nned UHÄ. Nu har vi fått rätt. Vi sade: Detta är fel.\r\nI och för sig kanske UHÄ kan bantas litet grand och\r\nvi kan lägga ut mer beslutsrättigheter på de enskilda\r\nhögskolorna, men det behövs ett gemensamt\r\ncentralt verk för att sköta en nationell\r\nhögskolepolitik.</pre><pre>Nu visar det sig t.ex. i den tilläggsbudget som\r\nkammaren skall behandla snart att vi fick rätt. Det\r\nblev dyrare att splittra den centrala\r\nmyndighetsstrukturen. Därför har vi föreslagit att\r\nman borde utreda möjligheterna att upprätta ett\r\nstudentverk. Det är det arbetsnamn vi har gett det.\r\nDet skulle jobba både mot högskolorna och med\r\nhögskolorna, mot studenterna och med\r\nstudenterna.</pre><pre>Den decentraliseringsiver som vi har sett har också\r\nlett till problem och många knepigheter för\r\nstudenter, tycker jag. Det visar kanske -- ni får\r\nursäkta litet -- att tanken bakom de beslut som har\r\nfattats här i riksdagen inte har nått ut riktigt\r\nordentligt till högskolorna. Jag kan t.ex. inte förstå\r\nvarför jag skall få extra poäng för att jag i första\r\nhand söker till en läkarutbildning på en viss ort där\r\nman utbildar läkare. Det gör väl inte mig mer\r\nkvalificerad att bli läkare att jag råkar söka en viss\r\ngeografisk utbildningsort i första hand. Det kan jag\r\ninte förstå riktigt.</pre><pre>Det har också visat sig att man ute på högskolorna\r\ninte känner till de kvalifikationer och den\r\nkompetens som unga studerande kämpar till sig när\r\nde går olika gymnasieutbildningar. De vet inte att\r\nde har allmän behörighet till högskoleutbildning\r\nnär de går de treåriga gymnasieutbildningarna. Det\r\nfinns mycket att göra på studie- och\r\nyrkesvägledningens område, både på\r\nhögskolesidan och naturligtvis lägre ned i\r\nutbildningsväsendet.</pre><pre>Det pratas ofta om konkurrens, om incitament för\r\natt man skall bli bättre från högskolans sida. Jag\r\ntror inte att man kan driva konkurrenstänkandet\r\nalltför långt i de här sammanhangen. Jag tror att det\r\nförr eller senare övergår till en kostnad. Jag tror att\r\ndet kanske är dags att vända debatten och säga:\r\nHur kan vi öka effektiviteten, hur kan vi förbättra\r\nkvaliteten genom att ge incitament för ökad\r\nsamverkan mellan högskolorna? Det ligger också\r\ninom själva högskolan. Man kanske skulle titta litet\r\ngrand på detta och ge incitament, som det heter\r\nmed ett fint ord, för att högskolorna skulle arbeta\r\nmer aktivt med jämställdhetsinsatser. Vi har\r\nföreslagit att det när en högskola når bra resultat\r\nnär det gäller jämställdheten, borde kunna\r\nåterspeglas i ett resurstilldelningssystem. Vi kan\r\nåterkomma till den debatten senare här i\r\nkammaren.</pre><pre>De små och medelstora högskolorna spelar en\r\nviktig roll i vår samlade högskolepolitik. Vi har i\r\ntolv års tid i denna kammare föreslagit fasta\r\nforskningsresurser för de små och medelstora\r\nhögskolorna. De har varit kvalificerade för detta\r\nunder en rad av år. Jag förstår inte varifrån detta\r\nmotstånd kommer. Det finns företrädare för den\r\nhär ståndpunkten i vartenda politiskt parti i den här\r\nkammaren. I valrörelsen får vi säkert höra allihop\r\nprata sig varma -- åtminstone om de är på ort och\r\nställe -- för fasta forskningsresurser. Men på något\r\nställe gör alltså den politiska processen halt. Jag\r\nkan inte göra någon annan tolkning än att detta\r\nmåste bero på att kamphästarna från de stora\r\nuniversitetsorterna fortfarande har ett alltför stort\r\ninflytande i Utbildningsdepartementet. Det måste\r\nbero på det.</pre><pre>Vi måste skapa fler doktorandtjänster för att få en\r\nökad genomströmning genom forskningssystemet,\r\nse till så att vi får en ökad försörjning av lärare --\r\nbåde lektorstjänster på gymnasienivå och fler\r\nlärare i högskolan.</pre><pre>Vi vill utreda förutsättningarna för en ny teknisk\r\nhögskola. Det är nödvändigt. Det behöver inte vara\r\nen ny enhet som skall byggas upp på någon slätt\r\nnågonstans. Den kan anta karaktären, menar vi, av\r\natt man bygger ut den tekniska utbildningen på ett\r\npar tre befintliga högskolor som i dag inte har\r\nteknisk fakultet. Vi är öppna för alla möjligheter\r\nbara de får karaktären, volymen, omfånget av en\r\nny teknisk högskola.</pre><pre>Vi vill öka forskningsanknytningen, inte bara när\r\ndet gäller småföretagsamheten. Vi vill också öka\r\nforskningsanknytningen mellan högskola och\r\noffentliga institutioner. Vi vill öka satsningen när\r\ndet gäller forskningen med inriktning på\r\ntjänstesektorn. De här två politiska förslagen\r\nhänger ihop, eftersom vi menar att en inte\r\noväsentlig exportinkomst för svensk del framöver\r\nkan vara just tjänsteproduktion. Därmed har vi\r\nvisat att vår utbildnings- och högskolepolitik också\r\ninnehåller en del näringspolitik.</pre><pre>Fru talman! Det skulle gå att prata mycket om\r\ndetta. Jag skulle vilja att vi framöver fick en chans\r\natt bryta våra politiska åsikter om vad vi vill med\r\nhögskolepolitiken, kanske inte enbart diskutera de\r\nisolerade förslagen utan ha en framtidsdebatt.</pre><pre>Anf. 181  MARGITTA EDGREN (fp):</pre><pre>Herr talman! Med all respekt för Björn Samuelsons\r\nönskan om att ha en djupare framtidsdebatt tycker\r\njag att vi skulle bestämma oss för att ta den när\r\nproposition 177 skall behandlas -- där finns de\r\ndjupa ideologiska skillnaderna -- och inte just i\r\nkväll när vi behandlar andra året i en treårig\r\nbudgetprocess. Jag skall inte säga mer om det.</pre><pre>Men jag skall svara på några frågor som Björn\r\nSamuelson ställde. Han tog bl.a. upp UHÄ. Att\r\nUHÄ:s nedläggning var orsaken till olika problem\r\nsom just nu har visat sig tycker jag är att dra för\r\nstora växlar. Det finns ingenting som säger att det\r\nfinns ett klart samband. Vi har ersatt UHÄ med\r\nandra typer av kvalitetskontroll, uppföljnings- och\r\nutvärderingssystem. Jag tror inte att UHÄ i sig\r\nskulle ha kunnat hantera den utveckling som\r\nhögskolan nu går igenom.</pre><pre>Dessutom skulle jag vilja säga några ord om den\r\nallmänna behörigheten från gymnasieskolan. Vi\r\nhar varit överens om att samtliga 16 program i den\r\ntreåriga gymnasieutbildningen skall ge en allmän\r\nbehörighet. Men det är inte automatiskt detsamma\r\nsom att man också är behörig till samtliga\r\nutbildningar på högskolan. Det är en ribba man har\r\npasserat. Sedan måste man utifrån var man skall\r\nstudera tillägna sig ytterligare behörighet. Den\r\ndefinitionen av allmän behörighet trodde jag\r\nfaktiskt att vi var överens om. Vi skall inte härifrån\r\nsprida det som tydligen har spritts på vissa\r\ngrundskolor och gymnasieskolor, att alla linjer\r\ntvärs över ger behörighet att komma in överallt. Då\r\nlurar vi ungdomar, och det skall vi inte medverka\r\ntill.</pre><pre>Berit Löfstedt började med ett par förklaringar som\r\njag är tacksam för. Nu slipper jag ta upp dem. Jag\r\nskulle med det jag säger nu mer vilja bemöta de\r\nreservationer som har avgivits.</pre><pre>Vi kan börja med de handikappade studenterna\r\nsom berörs i reservation 1. Vi har ett nytt system.\r\nVarje universitet och högskola har ett tydligt ansvar\r\nför sina handikappade studenter. Det finns också\r\nen procentsats som skall sättas av, och det finns en\r\ncentral pott där större investeringar kan sökas. Den\r\nligger nära anslaget för Stockholms universitet.\r\nDärifrån har inte kommit något larm att det inte\r\nräcker.</pre><pre>Jag hade bättre förstått om vi hade kunnat föra en\r\ndiskussion om attityderna gentemot handikappade\r\nstudenter ute i högskolevärlden -- de attityder som\r\nfinns inne i högskolan, mellan studenter och kanske\r\näven bland lärarna. Tillsammans skall vi försöka\r\nbearbeta de här attityderna. Vi skall försöka ge\r\nsignalen att det är en självklarhet att även\r\nhandikappade studenter har en naturlig hemvist i\r\nvårt högskolesystem och inte börja fightas om\r\nprocentsatsen skall vara 0,15 % eller 0,20 %. Det\r\nför inte som jag ser det frågan framåt.</pre><pre>Berit Löfstedt tog upp frågan om att öka platserna.\r\nVi har faktiskt inom planeringsramen ökat\r\nplatserna mellan år 1991 och år 1995 med 50 000.\r\nMinimum 180 000 studenter och maximum 210 000.\r\nDet ger ett spelutrymme på 30 000 platser som de\r\nolika högskolorna kan öka med inom sitt eget\r\nansvarsområde om de ser att de har resurser, lärare\r\noch lokaler.</pre><pre>Berit Löfstedt, som bara kategoriskt sade att man\r\nmåste öka, glömde bort att det finns en\r\nmottagarsida. Med det menar jag lärarna och\r\nstrukturer. Mottagarsidan har kraftsamlat sig\r\nalldeles oerhört för att klara den stora ökning som\r\nvi tillsammans har krävt av den. Dessutom finns i\r\nkompletteringspropositionen ett förslag till en viss\r\nökning, dock inte så stor som socialdemokraterna\r\nskulle vilja ha.</pre><pre>Er tredje reservation handlar om den nya tekniska\r\nhögskolan. Vi är helt överens om att Sverige som\r\nnation, för att överleva och kunna konkurrera som\r\nvälfärdsnation, måste höja den allmänna\r\nkompetensen bland befolkningen, inte minst den\r\ntekniska kompetensen. Det är också en ekonomisk\r\nfråga, dvs. hur vi hanterar de resurser som vi har\r\noch använder dem på det allra bästa sättet.\r\nUniversitet och högskolor som har t.ex.\r\ncivilingenjörsutbildning kan mycket väl samarbeta\r\nmed högskolor som har ingenjörsutbildning och på\r\nså vis tillsammans se till att öka den högre tekniska\r\nutbildningen.</pre><pre>Som man säger i reservation 4 är detta också ett\r\nrekryteringsproblem, inte minst ett problem att\r\nrekrytera flickor. Uppdraget har gått till VHS och\r\nSkolverket. Det finns två arbetsgrupper. Jag leder\r\nden ena och Chris Heister den andra. Dessa arbetar\r\njust med problemet hur vi kan rekrytera fler flickor\r\ntill tekniska utbildningar. Arbetsgrupperna har\r\nstora förväntningar men också stora problem,\r\neftersom betinget att se till att öka de tekniska\r\nutbildningarna är krävande. Det ställer framför allt\r\nkrav på högskolorna själva. Skall detta lyckas, skall\r\nvi få täckning till våra tekniska högskolors\r\nbefintliga platser gäller det att rekrytera flickor.\r\nSkall det gå, skall flickorna vilja stanna och bidra\r\ntill utvecklingen gäller det att högskolorna\r\nförändrar sig inifrån.</pre><pre>Det handlar alltså om att förändra strukturer inne i\r\nhögskolan och inte bara knuffa in flickor. Då vill de\r\ninte stanna kvar. Det handlar om seminariekultur,\r\nmetodik, pedagogik, läromedel, lärarattityder,\r\nhandledning, allt. Det jobbet kan ingen annan än\r\nhögskolorna själva göra. Sedan handlar det\r\nnaturligtvis också om hur man i gymnasieskolan,\r\ngrundskolan och t.o.m. förskolan presenterar\r\nteknik för riktigt små barn.</pre><pre>Reservationerna 5 och 7 handlar om yrkesteknisk\r\nhögskoleutbildning. Där är vi som sagt överens om\r\natt kompetensen måste öka. I dag finns YTH i 15\r\nhögskolor. Det finns också högskolor som planerar\r\natt införa den, t.ex. Trollhättan/Uddevalla, men\r\nsom fortfarande inte sökt någon examensrätt.\r\nDärför kan man inte heller ha gett dem den.\r\nSärbehandlingen av dem som går på YTH har\r\ndebatterats i samband med studiestödssystemet i\r\nkammaren i dag. Om jag förstått det rätt gäller för\r\ndem som har sökt nu och som kommer in från den\r\n1 juni i år fortfarande det gamla systemet.</pre><pre>För övrigt har vi senast i dag i utskottet kommit\r\növerens om att vuxenutbildningen skall utredas. I\r\nden utredningen bör också YTH ingå.</pre><pre>Jag skulle vilja säga något om reservation 8, som\r\nhandlar om basårsutbildningen. Det kan väl inte\r\nvara så som ni socialdemokrater påstår att\r\nbasårsutbildningen i sig, som har funnits i sin\r\nnuvarande form ett år, innebär fler problem än den\r\nlöser. Så har jag läst reservationen. Jag tycker med\r\nförlov sagt att jag inte riktigt förstår. Faktum är att\r\nbasåret har medfört att ett ökat antal unga\r\nmänniskor fått kompetens för att gå igenom en\r\nteknisk högre utbildning. Det har dessutom\r\ninneburit att antalet flickor har ökat. Det är väl\r\nändå positivt.</pre><pre>Så har vi den gamla visan om Chalmers och\r\nJönköping. Reservationerna 9, 10, 11, 13 och 16 i\r\nolika delar handlar om den motvilja som\r\nSocialdemokraterna och Vänstern känner mot att\r\nfristående enskilda högskolor finns och att två har\r\nblivit stiftelsedrivna. Det är alltså en skillnad i\r\ngrundsyn mellan oss som ingår i den borgerliga\r\nregeringen och socialdemokraterna. Vi anser att\r\ndet är bra att det finns olika huvudmän. Ni anser\r\ninte det. Där står vi. Vi tror att det är bra för\r\nutbildningarna i sig, det driver kvaliteten, det är bra\r\natt ungdomar får olika vägar att söka, det är bra att\r\nman kan gå olika vägar när det gäller själva\r\nutbildningens organisation. Det viktiga är att den\r\nenskilda studenten inte skall behöva betala.</pre><pre>Alla högskolor -- låt mig upprepa det -- fick\r\nerbjudandet om att bli stiftelser. Det var tre som\r\nsvarade. Två har blivit stiftelser. I demokratisk\r\nordning har frågan diskuterats internt av lärare och\r\nstudenter. Det går inte att påstå att det är påtvingat,\r\nvarken i Jönköping eller i Chalmers.</pre><pre>Fru talman! Jag vill avsluta med en kommentar om\r\norganisationer för forum för kvinnliga forskare,\r\nsom är ett hjärtebarn för utskottet. Trots det har\r\nsocialdemokraterna skrivit en reservation,\r\nreservation 12, och vill ha ännu mer pengar för\r\nforumorganisationer. Vi lever andra året i en\r\ntreårsbudget. När vi fattade beslutet var vi alla\r\növerens om att forumorganisationer skulle få mer\r\npengar, att pengarna skulle öronmärkas just för att\r\nstyrka den inställning som utskottet har till\r\nforumorganisationer. De gör ett fantastiskt arbete\r\noch är på många sätt föregångare i att\r\nuppmärksamma kvinnors villkor i utbildning och\r\nforskning. De har verkligen bidragit till ökade\r\ninsikter om att en balans mellan könen är en\r\nkvalitet i sig och har synliggjort kvinnors insatser i\r\nvår tid och före oss.</pre><pre>Till sist, fru talman, har jag skrivit att studenter är\r\nen bristvara. Fru talmannen tittar så strängt på mig\r\natt jag inte tänker utveckla detta, utan jag skall\r\ngöra det när vi behandlar proposition 177. Men vi\r\nmåste vara medvetna om att studenter framöver,\r\ntill efter år 2000, kommer att vara en bristvara. Det\r\när inte fråga om att öka här och där, utan vi måste\r\nbehandla frågan ytterst seriöst.</pre><pre>Anf. 182  BJÖRN SAMUELSON (v) replik:</pre><pre>Fru talman! Tvärsäkert säger Margitta Edgren att\r\nUHÄ inte hade kunnat hantera den utveckling som\r\nvi nu ser i den svenska högskolan. Själv är jag inte\r\nså tvärsäker som Margitta Edgren. Jag tror nog att\r\nkompetensen fanns inom UHÄ och att också ett\r\nbantat UHÄ hade kunnat ta hand om de frågor som\r\nhade blivit aktuella. Jag tror inte att det var\r\nnödvändigt att splittra det i två myndigheter.</pre><pre>Margitta Edgren säger att det är fel när jag säger att\r\ndet har blivit dyrare. Det är inte jag som påstår det,\r\nutan den informationen har jag fått från\r\ndepartementet. Samma information har Margitta\r\nEdgren fått för ett par dagar sedan här på\r\nHelgeandsholmen.</pre><pre>Jag kritiserade studievägledare på högskolan för att\r\nde inte känner till vad allmän behörighet är. Nej,\r\ndet är just det de inte visste. Det är hemskt om den\r\nsom arbetar på kunskapens högborg inte vet vad\r\nhan eller hon inte vet, för då vet den inte särskilt\r\nmycket, för att travestera Sokrates.</pre><pre>En ideologisk debatt kan vi ta i samband med\r\nfrågan om fonderna.</pre><pre>Margitta Edgren talar sig varm för de fristående\r\nstiftelsehögskolorna. Hon säger att alla blev\r\nerbjudna att bli stiftelsehögskolor. Det kan hända,\r\nmen det var ingen som hade bett om att få bli en\r\nstiftelsehögskola. Det hör också till bilden. Sedan\r\nsäger Margitta Edgren att de är så bra, att de driver\r\nkvaliteten. Här är hon också tvärsäker. Driver\r\nkvaliteten -- gentemot vilka? Här återfinner vi\r\nalltså den grunddiskussion som vi möter när det\r\nhandlar om privatskolorna på grundskole- och\r\ngymnasieskolenivå. Det är som om de allmänneliga\r\nhögskolorna -- jag kallar dem så, kanske är de\r\n''ofristående'' -- inte skulle präglas av ambitionen\r\natt driva kvaliteten och kvalitativ utveckling i sin\r\nverksamhet. Det är ett märkligt resonemang.</pre><pre>Anf. 183  MARGITTA EDGREN (fp)\r\nreplik:</pre><pre>Fru talman! Jag skall börja med att yrka bifall till\r\nutskottets hemställan i sin helhet.</pre><pre>Jag är ledsen om Björn Samuelson uppfattar mig\r\nsom tvärsäker. Jag sade att han drog för stora växlar\r\nnär han sade att UHÄ:s avskaffande är orsak till\r\nden tilläggsbudget som i dag har diskuterats och till\r\natt syokonsulenterna i högskolan inte vet vad\r\nallmän behörighet är. Såvitt jag vet har inte\r\ninnehållet i begreppet allmän behörighet ändrats.\r\nAllmän behörighet var allmän behörighet redan\r\ntidigare. Vet inte syokonsulenterna vad det är, är\r\ndet i alla fall inte något som följts av att UHÄ har\r\navskaffats.</pre><pre>Jag är helt övertygad att de människor som\r\narbetade i UHÄ i huvudsak nu arbetar vid VHS,\r\nÖverklagandenämnden, Grundutbildningsrådet,\r\nKanslersämbetet. Jag kan inte förstå annat än att\r\nman väl har tagit vara på den kompetens som fanns\r\ninom UHÄ. Det har fått till följd att det ansvar som\r\nhögskolorna själva nu skall ta har gjorts väldigt\r\ntydligt. Tidigare har det alltid funnits någon på\r\nUHÄ som man kunde ringa till för att få besked om\r\nhur man skulle göra. Nu måste man faktiskt tänka\r\nsjälv och ta det ansvar som följer av den nya\r\nhögskolelagen och högskoleförordningen. Sedan\r\nfinns det ett antal nya myndigheter som har ersatt\r\nvissa delar av UHÄ och där man kan få visst stöd\r\noch råd, t.ex. VHS.</pre><pre>Anf. 184  BJÖRN SAMUELSON (v) replik:</pre><pre>Fru talman! Jag ser fram emot den ideologiska\r\ndebatt vi skall ha med anledning av proposition 177.\r\nJag ser fram emot att få höra Margitta Edgren\r\nvittna hur dräktig regeringens högskolepolitik är\r\nmed liberal ideologi.</pre><pre>Anf. 185  MARGITTA EDGREN (fp)\r\nreplik:</pre><pre>Fru talman! Jag skall med glädje ställa upp för den.\r\nDet finns självfallet inslag i högskolepolitiken som\r\nkanske hade sett annorlunda ut om Folkpartiet\r\nliberalerna hade fått bestämma helt självt. I vissa\r\navseenden är det en kompromiss. Politik är ju\r\nnågot annat än att bara prata, tycka och markera.\r\nPolitik innebär ju att man också tvingas hantera en\r\nmassa ärenden som man kanske aldrig hade tänkt\r\nsig, i alla fall inte på det sätt man trott. Politik är\r\natt göra det man ibland måste göra. Det är ett svar,\r\nBjörn Samuelson, så gott som något.</pre><pre>Anf. 186  BERIT LÖFSTEDT (s) replik:</pre><pre>Fru talman! Apropå handikappade studenter\r\ntalade Margitta Edgren om attityder, och att det\r\ngäller att förändra attityder. Det instämmer jag\r\ngärna i. Men möjligheten att kunna omfördela\r\npengar innebär praktisk solidaritet, och det\r\npåverkar attityder.</pre><pre>När det gäller volymen i högskolorna och\r\nresurserna att ta emot eleverna, dvs. lärare, lokaler\r\nosv., är det självfallet så att man måste klara av det.\r\nMen det finns skolor, särskilt mindre och\r\nmedelstora högskolor, som signalerar att de anser\r\natt de har dessa resurser, att de är kapabla att ta\r\nemot fler studenter och också vill det. Jag tycker att\r\njag för en stund sedan argumenterade för att dessa\r\nskolor, åtminstone just nu, borde få göra det.</pre><pre>Frågan om teknisk utbildning är oerhört väsentlig\r\nför oss på flera olika sätt med tanke på framtiden.\r\nDet gäller att man har tillräckligt\r\nrekryteringsunderlag i ungdomar som väljer sådan\r\nutbildning, att man skapar möjligheter för vuxna\r\natt komplettera sina kunskaper på Komvux för att\r\nkunna söka tekniska utbildningar och att man har\r\nrätt attyder till naturvetenskaplig- och teknisk\r\nutbildning från barnsben.</pre><pre>Från socialdemokratiskt håll har vi efterfrågat just\r\nen strategi för att kunna göra samlade insatser på\r\nalla tänkbara nivåer. Det skulle vi vilja se. Vi\r\nsocialdemokrater tror att det skulle vara bra för\r\nriksdagen att få diskutera frågan om rekryteringen\r\ntill teknisk- och naturvetenskaplig utbildning\r\nutifrån ett samlat dokument. Då faller också\r\nfrågorna om högre teknisk utbildning bättre på\r\nplats.</pre><pre>Flera gånger har Socialdemokraterna, Margitta\r\nEdgren, skrivit att det kortsiktiga sättet att lösa\r\nproblemet med att det finns för få ingenjörer och\r\ncivilingenjörer är att satsa på dem som i dag har\r\nexamensrätten. Jag tror att vi skrev om det först,\r\nannars var det någon annan som kom på att skriva\r\ndet. Men det hindrar ju inte att man inför den\r\nlångsiktiga lösningen av problemen med volym,\r\ninriktning, kompetens i högre teknisk utbildning\r\nockså borde utreda frågan om en ny teknisk\r\nhögskola. Dessa två saker svär ju inte emot\r\nvarandra.</pre><pre>Vad gäller den yrkestekniska utbildningen anser jag\r\natt det är bra att de studenter som sökt och tagits in\r\ni år får behålla sin särskilda studiefinansiering. Men\r\nproblemet är vad man gör sedan. Framför allt\r\nundrar jag om det finns någon vilja till att ge\r\nsignaler om att denna utbildning är värdefull och\r\nkan och bör utvecklas. Flera högskolor umgås med\r\nsådana planer, men de behöver signaler om att det\r\när bra.</pre><pre>Anf. 187  MARGITTA EDGREN (fp)\r\nreplik:</pre><pre>Fru talman! För att börja tala om de handikappade\r\nstudenterna inom högskolan upprepar jag det jag\r\ntidigare sade. Det finns inga signaler från\r\nStockholms universitet, som fick den centrala\r\nposten som skulle räcka till eventuellt större\r\ninvesteringar, att pengarna inte räcker. Behovet\r\nvad gäller den ekonomiska delen är tillgodosett.</pre><pre>Den andra delen i detta komplex är att man slutar\r\nse handikappade studenter som problem till att se\r\ndem som möjligheter. Tanken att det är bra för\r\nhögskolan att vara tvungen att visa att man faktiskt\r\ninte är en organisation enbart för fullt friska,\r\nkapabla människor som har alla sina sinnen i fullt\r\nbehåll, dvs. att de kan se, höra och gå själva, är bra.\r\nDet är bra att ungdomar med olika kapacitet\r\nblandas. Den attitydfrågan är mycket väsentligare\r\nän frågan om pengarna. Dessutom är inte pengarna\r\nslut. Pengarna är dessutom inte huvudsaken i denna\r\nfråga.</pre><pre>Vad gäller strategin för rekrytering verkar vi vara\r\növerens om att den framtida möjligheten till en\r\nrekrytering är att rekrytera flickor. Där finns\r\npotentialen, både när det gäller antal och när det\r\ngäller kapacitet. I dag renskrapas beståndet av\r\npojkar. De tas in på så låga betyg som 1,9, enligt\r\nden gamla betygsskalan, till teknisk högskola. Det\r\nkan inte vara vettigt om man samtidigt låter flickor\r\nsom har 4,0, 4,3 osv. rinna mellan fingrarna. Man\r\nhar inte ens försökt få dessa flickor intresserade av\r\nden utbildning som finns inom de tekniska yrkena.</pre><pre>Eftersom vi på lång sikt kommer att få brist på\r\nstudenter är det väl viktigt att försöka berätta detta\r\nför flickorna, så att de söker sig till linjer som leder\r\ntill teknisk utbildning och inte automatiskt, som\r\nförsta alternativ i alla lägen, söker sig till de\r\ntraditionella kvinnliga områdena, dvs. utbildning\r\noch vård.</pre><pre>Anf. 188  BERIT LÖFSTEDT (s) replik:</pre><pre>Fru talman! Låt mig återkomma till frågan om\r\nrekryteringsstrategin. Jag instämmer gärna i att vi\r\nbör hitta olika modeller för att få flickor att söka sig\r\ntill teknisk utbildning.</pre><pre>Problemet är dock allmänt. Det gäller icke blott att\r\nflickor inte söker; det gör inte pojkar heller. På en\r\ndel tekniskt inriktade program, exempelvis\r\nindustriprogrammet, är det förfärligt svårt att fylla\r\nkursplatserna. Det är varken pojkar eller flickor\r\nsom söker. Men det behövs ungdomar med denna\r\nkunskapsbakgrund från gymnasieskolan. Därför\r\nvill jag lyfta fram dessa saker och säga att vi\r\nsjälvfallet behöver agitera för flickor som söker. Jag\r\nvill se fyllda klasser med flickor i bl.a. matematiskt\r\noch naturvetenskapligt program samt\r\nindustriprogram. Men vi behöver över huvud taget\r\nfler ungdomar med denna bakgrund. Och vi har\r\ninte fått någon sådan strategi. Visserligen har vi\r\nlitet arbete hit och dit med Agenda 2000, men\r\nnågon samlad strategi som underlag för en\r\ndiskussion i kammaren, fru talman, har vi inte fått.</pre><pre>Anf. 189  MARGITTA EDGREN (fp)\r\nreplik:</pre><pre>Fru talman! Jag kan egentligen inte förstå den litet\r\nnedlåtande attityden från socialdemokraterna\r\ngentemot arbetet med Agenda 2000. Litet av det\r\nkunde spåras i Berit Löfstedts tonläge.</pre><pre>Det är en fantastisk möjlighet för många\r\norganisationer på olika nivåer i Sverige att försöka\r\nkonkretisera och tänka igenom hur framtiden\r\nkommer att gestalta sig sett ur deras perspektiv.\r\nAllt detta är en del i att försöka samla ihop en\r\nstrategi inför framtiden.</pre><pre>Jag säger inte -- det gör säkert inte\r\nutbildningsminister Per Unckel heller -- att detta är\r\nhela sanningen. Men det är en stor del när det gäller\r\nmöjligheten att samla oss till en strategi för\r\nframtiden. I den strategin har YTH en plats, och\r\nden skall också användas. Vuxna som har viss\r\nträning i att vara ute i arbetslivet, men som saknar\r\nde allra nyaste kunskaperna eller som, i detta\r\nsamhälle med ett oavbrutet lärande, behöver lära\r\nom, skall självfallet också kunna söka sig till\r\nhögskolan. Det skall finnas ett utrymme för dem.\r\nFinansieringen för det har i dag debatterats i denna\r\nkammare. Det har sagts att de inte skall\r\nsärbehandlas, vilket är en viss strategi. Om det\r\nsedan visar sig att detta inte håller är det mycket\r\nmöjligt att man får söka sig en annan väg att gå.\r\nMen det faktum att YTH är uppskattat och skall\r\nfinnas och utvecklas är vi helt säkra på.</pre><pre>Anf. 190  BENGT SILFVERSTRAND (s):</pre><pre>Fru talman! Redan i den s.k. U 68 framhölls att en\r\nutbyggnad av högskoleutbildning på ett större antal\r\norter borde bidra till en socialt och geografiskt\r\njämnare rekrytering till högre utbildning. De\r\nsocialdemokratiska regeringarna drog därefter upp\r\nriktlinjerna för en fortsatt utbyggnad av\r\nhögskoleutbildning utanför universitetsorterna.\r\nFör många människor är närheten till\r\nutbildningstillfällen en förutsättning för att\r\nåterkommande utbildning skall kunna bli\r\nverklighet.</pre><pre>Centerpartiet har i många år också drivit de mindre\r\noch medelstora högskolornas sak. I en partimotion\r\n1987 krävde Centern en strukturplan för\r\nhögskolans långsiktiga planering. De små och\r\nmedelstora högskolorna får inte bli ett slags\r\ncollege-skolor, helt inriktade på korta utbildningar\r\ninom teknik, ekonomi och vård, hette det bl.a. i\r\nden motionen.</pre><pre>Senare har Centern också, liksom\r\nSocialdemokraterna, pläderat för att de mindre och\r\nmedelstora högskolorna skulle förses med fasta\r\nforskningsresurser, bl.a. i syfte att förstärka\r\nforskning av betydelse för den regionala\r\nutvecklingen.</pre><pre>Samma år som Centern för första gången framförde\r\ndetta krav om fasta forskningsresurser, krävde\r\nModeraterna i en motion precis motsatsen,\r\nnämligen att de mindre och medelstora\r\nhögskolorna inte skulle ansvara för forskning, utan\r\nmera utvecklas till att bli regionalt betydelsefulla\r\nanordnare av yrkesinriktad högskoleutbildning,\r\nsom borde vara riksrekryterad.</pre><pre>Sedan Centerns tidigare utbildningspolitiker Larz\r\nJohansson för något år sedan av regeringen utsågs\r\ntill chef för AMU har partiets stämma i debatten till\r\nförmån för de mindre och medelstora högskolorna\r\nmer eller mindre tystnat.</pre><pre>Det förslag om kategoriklyvning mellan\r\nuniversiteten å ena sidan och de små och\r\nmedelstora högskolorna å andra sidan, som\r\nutbildningsministern nu framför i en\r\nvårproposition, är nästan identiskt med\r\nModeraternas ständiga motionskrav under 80-talet.\r\nNu har Centern, som då med rätta kritiserade detta\r\nmed college-skolor, tydligen gett upp motståndet\r\noch är beredd att acceptera ett förslag som, om det\r\ngenomförs, innebär att möjligheterna till en\r\nkvalitativt god utbildning i hela landet undergrävs.</pre><pre>Detta är djupt beklagligt. Det genomsyrar också\r\ndet betänkande som vi nu diskuterar att man inte\r\nlängre är intresserad av att driva de här frågorna\r\nfram till fasta forskningsresurser, vilket är mycket\r\nviktigt om vi skall kunna upprätthålla kompetensen\r\noch likvärdigheten, när det gäller både\r\ngrundutbildning och forskning på de mindre och\r\nmedelstora högskolorna.</pre><pre>Samtidigt som Centern intar denna passiva hållning\r\ngentemot de mindre och medelstora högskolorna i\r\nallmänhet, gör man gemensam sak med övriga\r\nborgerliga partier och ställer sig bakom en\r\nsärbehandling av två stiftelsehögskolor. Det är inte\r\nså, som Margitta Edgren beskriver det, att det är en\r\nskillnad i grundsyn. Det må vara att det till viss del\r\nkan vara en skillnad i grundsyn, men det här\r\nhandlar om att studenterna på alla högskolor skall\r\nha samma möjligheter, att det skall finnas insyn och\r\natt offentlighetsprincipen skall gälla fullt ut.</pre><pre>Det är alltså särbehandlingen som vi reagerar mot,\r\ninte mot formen i sig -- den finns på andra håll.\r\nStiftelser är ett mycket ålderdomligt begrepp, och\r\nstiftelselagstiftningen är ålderdomlig, även om den\r\ni viss mån har moderniserats.</pre><pre>Handelshögskolan i Stockholm föreslås, trots att\r\nden har ekonomiskt starka externa finansiärer, i en\r\nstatsfinansiellt besvärlig situation, få en\r\nanslagshöjning från 27,4 till 51,8 miljoner. Vi\r\ntycker att det är en orimlig höjning, bl.a. av de\r\nstatsfinansiella skäl som jag har åberopat. Vi vill\r\nbegränsa det nya anslaget till 31,8 miljoner.</pre><pre>Handelshögskolan finansieras till ungefär 80 % av\r\nprivata intressen. Vi tycker att det är okej om man\r\nvill vara fristående. Vi har aldrig föreslagit någon\r\nannan form för Handelshögskolan, men det är i\r\nrättvisans namn rimligt att de externa finansiärerna\r\när med och betalar kalaset.</pre><pre>Jag yrkar bifall till reservation 9.</pre><pre>Högskolan i Jönköping privatiserades genom att\r\ntilldelas 1,7 miljarder ur pensionsfonderna. Man\r\ntog alltså pengar från pensionsfonderna. Från vår\r\nsynpunkt är det ingen innovation. Det är att flytta\r\npengar från konton som redan är ansträngda och att\r\nlägga dem på någonting annat. Budskapet den\r\ngången, Margitta Edgren -- det har\r\nutbildningsministern sagt här i kammaren -- var att\r\navkastningen på medlen, genom aktiv börshandel,\r\nskulle räcka för att bygga upp fasta\r\nforskningsresurser.</pre><pre>Nu säger regeringen att pengarna inte räcker. Det\r\nräckte alltså inte med 1,7 miljarder i\r\npensionspengar och inte med avkastningen, och\r\ntydligen har aktiviteten på börsen inte varit\r\ntillräckligt hög. Nu är det alltså skattepengar -- som\r\ndet enligt uppgift på andra områden är brist på --\r\nsom skall täcka upp de här förstärkningarna. Man\r\nfår ju inte bara forskning utan också inrednings-\r\noch utrustningsbidrag för det här ändamålet.</pre><pre>Vi tycker att detta är en orimlig särbehandling,\r\nbl.a. mot bakgrund av att andra mindre och\r\nmedelstora högskolor har förvägrats fasta\r\nforskningsresurser. Det är denna motsägelse,\r\ndenna särbehandling, som vi reagerar mot, inte\r\nnågonting annat. Regeringen klarar alltså inte sina\r\ntidigare åtaganden och löften. Så sent som förra\r\nåret skulle regeringen, efter en kompromiss som vi\r\nåstadkommit, återkomma med klart öronmärkta\r\nfasta forskningsresurser. Man gjorde inte detta,\r\nmen anser ändå att det för det speciella ändamålet\r\nJönköping plötsligt finns inte bara börs- och\r\npensionspengar utan också skattemedel. Det är\r\nnågonting som Margitta Edgren får förklara\r\nnärmare.</pre><pre>Jag yrkar bifall till reservation 10.</pre><pre>Kvinnoforskning är en oerhört angelägen men\r\nhittills i alltför hög grad försummad del av\r\nforskningspolitiken. Vi tycker därför att motiven\r\nför att anvisa ytterligare 3 miljoner till fora för\r\nkvinnliga forskare är mycket starka. Vi är minst\r\nsagt förvånade över att utskottsmajoriteten, med\r\nMargitta Edgren, som i andra sammanhang är en\r\nstark förespråkare för ökad satsning på\r\nkvinnoforskning, kan gå emot denna rimliga\r\nbegäran.</pre><pre>Jag yrkar bifall till reservation 12.</pre><pre>Fru talman! Låt mig slutligen något få kommentera\r\nreservation 15, i vilken vi uttrycker våra\r\nbetänkligheter mot att regeringen kräver att få\r\ndisponera en så stor summa som 222 miljoner\r\nkronor, utan att närmare redogöra för hur de\r\nmedlen skall användas.</pre><pre>Vår kritik mot den allt starkare politiseringen av\r\nutbildningspolitiken, med avlövning av opartiska\r\nämbetsverk och med ökad betoning på mer eller\r\nmindre summariska beredningsarbeten inom\r\nUtbildningsdepartementets tillknäppta domäner,\r\nhar fått ytterligare tyngd.</pre><pre>Det vi säger i vår kritik, i vår motion och i vår\r\nreservation har vi nu fått belägg för -- i dessa\r\nyttersta dagar, skulle jag vilja säga -- när regeringen\r\ni tilläggsproposition begär en anslagsökning på 20\r\nmiljarder kronor för att få täckning för anslag som\r\nhar överskridits med hela 43 %. Detta är bara\r\nytterligare en bekräftelse på att vår kritik är\r\nbefogad. Det bör alltså ges regeringen till känna att\r\nvi kräver att man talar om vart olika pengar och\r\nolika medel går.</pre><pre>Tidigare i eftermiddags under frågestunden sade\r\nfinansministern att detta bara var ett smärre\r\növertramp. Delar utskottsmajoriteten och Margitta\r\nEdgren uppfattningen att det inte har någon\r\nbetydelse att man inte specificerar medel och att det\r\ninte har någon betydelse att man överskrider anslag\r\nmed 43 %?</pre><pre>Anf. 191  MARGITTA EDGREN (fp)\r\nreplik:</pre><pre>Fru talman! Jag skall ta en sak i sänder.</pre><pre>Vi fick ett svar från departementet med\r\nförklaringar som vi ansåg oss vara nöjda med. Det\r\nfanns en mycket noggrann uppdelning av hur\r\nanslaget skulle användas. Socialdemokraterna var\r\ninte nöjda med dessa förklaringar, men det är deras\r\nproblem.</pre><pre>När det gäller det överskridande som vi i dag har\r\nbehandlat har ni fått som ni har velat. Jag förstår\r\ninte varför Bengt Silfverstrand hackar på mig nu.</pre><pre>Utskottet har i dag sagt att det finns förklaringar. I\r\nden övergång från det gamla systemet till\r\nrambudgettekniken måste man självfallet\r\nnollställa. En av förklaringarna är att man har vant\r\nsig vid detta underskott och att det har vuxit under\r\nhela 80-talet. Till det kommer att vi självfallet inte\r\nkan vara nöjda med detta. Jag kommer ihåg att\r\nLena Hjelm-Wallén sade det. Vi skall naturligtvis\r\näven i vår reservation skriva om att vi kräver\r\nordning och reda i de ekonomiska redovisningarna.</pre><pre>Bengt Silfverstrand hackade på Centern. Jag är\r\nledsen över att Marianne Jönsson inte är här, men\r\njag kan ändå säga att de mindre och medelstora\r\nhögskolorna under den borgerliga regeringens år\r\nhar fått rejält med pengar. De har bl.a. fått pengar\r\ntill forskningsstödjande åtgärder, nätverk och\r\nsamarbete med näringslivet. De har fått ett\r\nengångsbelopp genom regionalpropositionen, och\r\ndet var tänkt att de skulle få avkastning av de nya\r\nstiftelserna. Det handlar alltså om nästan 400\r\nmiljoner.</pre><pre>Detta skall jämföras med de tre tidigare budgetåren\r\nnär högskolorna tillsammans fick 30 miljoner.\r\nBengt Silfverstrand tar munnen väl full när det\r\ngäller detta.</pre><pre>Vad vill Socialdemokraterna? Vill Bengt\r\nSilfverstrand med detta ha sagt att\r\nSocialdemokraterna är för fasta forskningsresurser\r\ntill samtliga högskolor? Hur skall det i så fall\r\nhanteras praktiskt, kvalitetsmässigt,\r\norganisatoriskt och ekonomiskt?</pre><pre>Jag tycker att man skall ta ett steg i taget. Antalet\r\nkompetenta lärare skall öka allteftersom\r\nkompetensen ökas. Då får man en utveckling. Det\r\nvisar inte minst de magisterexamensrättigheter som\r\nflera av högskolorna har fått efter ansökan. Det är\r\nen väg att gå.</pre><pre>Socialdemokraterna säger att de är beredda att ge\r\nfasta forskningsresurser till alla nya regionala\r\nhögskolor. Det tror inte jag på.</pre><pre>Anf. 192  BENGT SILFVERSTRAND (s)\r\nreplik:</pre><pre>Fru talman! Margitta Edgren säger att hon är nöjd\r\nmed redovisningen. Det förutsätter att den som\r\nredovisar talar om vad som gäller och inte säger\r\nnågonting annat. Det håller inte att skylla stora\r\növerskridanden på en övergång till ett nytt\r\nbudgetsystem.</pre><pre>Det handlar faktiskt om en organisationsförändring\r\nmed en nedläggning av ett ämbetsverk. Det kan i\r\noch för sig diskuteras. Vi var också positiva till\r\neffektiviseringar, men det har lett till ökade\r\nkostnader. Uppgifter som tidigare sköttes på ett\r\nopartiskt sätt och ett beredningsarbete som alla\r\ntidigare hade insyn i sköts i dag i departementet till\r\nmycket höga informationskostnader. Det är mycket\r\növertidsarbete och enorma konsultinsatser.</pre><pre>Jag kan för att ge tyngd åt denna kritik, Margitta\r\nEdgren, berätta vad OECD på hösten 1992 sade om\r\norganisationsförändringen. Man ifrågasatte\r\navvecklingen av UHÄ. OECD såg bl.a. bakom\r\ndenna avveckling en strävan från regeringens sida\r\natt centralisera vissa beslutsfunktioner till\r\nUtbildningsdepartementet.</pre><pre>Denna centralisering måste väl ändå strida mot en\r\nliberal grundsyn, Margitta Edgren?</pre><pre>Jag svarar gärna på frågan om vad vi menar med\r\nfasta forskningsresurser. Självfallet drar vi inte alla\r\növer en kam, och vi vill inte i ett enda svep ge\r\nsamtliga högskolor fasta forskningsresurser. Det\r\nframgår klart och tydligt av våra motioner hur vi vill\r\nbygga upp detta system. Först och främst vill vi att\r\nregeringen och den nuvarande riksdagsmajoriteten\r\nskall leva upp till det som vi kom överens om i fjol,\r\nnämligen att man skall öronmärka pengar till fasta\r\nforskningsresurser -- det är ett ganska blygsamt\r\nkrav, Margitta Edgren.</pre><pre>Sedan handlar det om att successivt hitta former för\r\natt bygga upp en organisation. Vi har klart och\r\ntydligt sagt att det inte är lämpligt att\r\nhögskolestyrelsen gör detta. Det är heller inte bra\r\natt ha kvar dagens system. Det är oerhört stelbent\r\noch gör det svårt att få ytterligare resurser till\r\nhögskolorna.</pre><pre>Att det fungerar är högskolan i Jönköping ett bevis\r\npå. Margitta Edgren menar väl inte att högskolan i\r\nJönköping är den enda som skall ha fasta\r\nforskningsresurser och att de andra inte klarar\r\nuppgiften? Högskolan i Jönköping är ju liten, och\r\nden har inte de rätta förutsättningarna. Detta\r\ntarvar verkligen en kommentar.</pre><pre>Anf. 193  MARGITTA EDGREN (fp)\r\nreplik:</pre><pre>Fru talman! Jag bad om en nöjaktig förklaring till\r\ndet som reservation 15 handlar om.</pre><pre>När det gäller OECD:s uttalande om centralisering\r\nvill jag säga att vi inte har centraliserat. Vi har\r\ndecentraliserat en stor del av ansvaret och\r\nbefogenheterna till högskolorna själva. Från många\r\nhåll har det vittnats om att det har inneburit en\r\nvitalisering, ett engagemang, en omstrukturering\r\noch ett arbete som såväl studenter som lärare och\r\nadministratörer har deltagit i, inte minst på de nya\r\nhögskolorna. Detta har varit någonting helt nytt.</pre><pre>Detta är inte en centralisering, men varje\r\ndecentralisering av detta slag kräver också att man\r\ncentralt håller i vissa saker oerhört hårt. Annars\r\nglider hela systemet ur händerna. Man har\r\ndecentraliserat, men vissa funktioner behålls\r\ncentralt. Det finns funktioner som måste finnas\r\ncentralt. Genom Kanslersämbetets vidgade\r\nbetydelse har frågan om kvalitén kommit att bli\r\nnågot som man vill hålla hårt i på centralt håll.</pre><pre>Bengt Silfverstrands anförande förvånade mig\r\nmycket. Jag har faktiskt uppfattat att ni liksom vi\r\nhar haft en realistisk inställning till fasta\r\nforskningsresurser på de nya högskolorna. Med\r\nökad kompetens skall högskolorna successivt få\r\nmer möjligheter att bedriva forskning med eget\r\nansvar. Jag har uppfattat det så, men jag uppfattade\r\ninte att Bengt Silfverstrand sade så här i kväll.</pre><pre>Man forskar på de nya högskolorna. Det är bara det\r\natt man är knuten till en fakultet vid ett universitet.\r\nMen forskning bedrivs, som sagt. På många håll är\r\nden också mycket bra.</pre><pre>Högskolan i Jönköping är en nagel i ögat. Jag\r\ntycker att vi skall se positivt på den högskolan. Det\r\när en liten högskola mitt i Småland som har bestämt\r\nsig för att göra någonting annat än vad alla andra\r\ntycker. Man går mot strömmen, medan andra säger\r\natt det inte kommer att fungera. Högskolan i\r\nJönköping kommer att klara av detta.</pre><pre>I ett övergångsskede har högskolan fått ett\r\nengångsbelopp på 10 miljoner så att den kan bli\r\ntillräckligt utrustad för att bygga en\r\nforskarorganisation. Det kan inte vara så\r\nupprörande att man går i taket.</pre><pre>Det är rättvist att denna kämpande lilla högskola nu\r\nfår möjlighet att visa att den klarar av detta.</pre><pre>Anf. 194  BENGT SILFVERSTRAND (s)\r\nreplik:</pre><pre>Fru talman! Nej, Margitta Edgren, det är inte på\r\nnågot sätt upprörande. Den beteckningen har vi\r\naldrig använt.</pre><pre>Jag har ställt en rak fråga till Margitta Edgren. Jag\r\nhar frågat varför Jönköping skulle få fasta\r\nforskningsresurser, samtidigt som t.ex. Luleå har\r\nblivit förnekad resurser. Vi har också framställt\r\nkrav i motioner om ökade anslag till forskning i\r\nLuleå som den borgerliga riksdagsmajoriteten har\r\nyrkat avslag på. Vi kräver, Margitta Edgren,\r\nlikvärdig behandling. Det är det enda vi har krävt.\r\nIngenting annat. Med andra ord är Jönköping inte\r\npå något sätt en nagel i ögat. Men även andra\r\nhögskolor är också kvalificerade. En näraliggande\r\nhögskola som har byggt upp en kvalificerad\r\nekonomisk utbildning har inte fått samma\r\nmöjligheter. Regeringen bedriver alltså en\r\norättfärdig politik på området.</pre><pre>Vidare var det frågan om decentralisering. Det är\r\ningenting som introducerades med tillkomsten av\r\nfyrpartiregeringen. Låt mig bara erinra om vissa\r\nutredningar, Grundbulten m.m. Det var vidare\r\nförslagen om en förenklad högskolelag och\r\nhögskoleförordning. Initiativen till förslagen kom\r\nfrån den socialdemokratiska regeringen. På de\r\npunkterna är vi överens.</pre><pre>Det är väl rimligt att vi kritiserar konkreta exempel\r\nnär vi ser vad en alltför hafsig, snabb, oövervägd\r\noch oplanerad avveckling av centrala ämbetsverk\r\nleder till -- även när en aktad internationell\r\norganisation bekräftar att det inte var så\r\ngenomtänkt. När slöseriets politiska ekonomi på\r\ndetta sätt har drabbat Utbildningsdepartementet,\r\nmåste vi från utskottets sida reagera. Det borde vi\r\nvara överens om.</pre><pre>Jag vill till sist ställa en fråga på ett annat område\r\ntill Margitta Edgren för att få en kommentar och en\r\nprecisering. Jag tycker att det är positivt att vi\r\nenades om att de tre nationella mindre\r\nforskningsanläggningarna skulle få sina pengar. Vi\r\när tacksamma för att det socialdemokratiska\r\nförslaget har lett till att de tre berörda\r\nforskningslaboratorierna skall få fortsätta att\r\narbeta i oförminskad omfattning även efter den 1\r\njuni 1994. Vi beställde förslag i\r\nkompletteringspropositionen. Nu säger regeringen\r\natt det har i särskild ordning anvisats erforderliga\r\nmedel till nationella anläggningar för budgetåret\r\n1994/95. Det är viktigt att få veta när beskedet\r\nkommer och vidare om det kommer att bli\r\ntillräckliga medel för att fortsätta i oförminskad\r\nomfattning?</pre><pre>Anf. 195  MARGARETA ISRAELSSON\r\n(s):</pre><pre>Fru talman! Låt oss stimulera tekniskt intresse. Låt\r\noss stimulera tekniska studier. Låt oss inrätta en ny\r\nsjätte teknisk högskola i Västerås. Detta är en\r\nönskan från oss socialdemokrater i Västmanland.\r\nIdéerna om en utredning kring en nyetablering finns\r\nockså i den socialdemokratiska partimotionen.</pre><pre>I Västerås finns lokaler tillgängliga. De kan\r\nförhyras med i stort sett sex månaders varsel. De\r\nligger inte långt från de byggnader som håller på att\r\nuppföras för Mälardalens högskola. En högskola\r\nskulle ge stimulans och engagemang, och jag tror\r\natt Sverige behöver denna nya högskola.</pre><pre>Vidare var det frågan om innehållet. Västerås\r\nligger ju i det geografiska centret av Mälardalen.\r\nHär finns kommunikationer. Här finns\r\ninternationell teknisk industri. Här finns, som jag\r\nnämnde tidigare, intresse och engagemang.</pre><pre>Men då frågar någon om det finns studenter. Jag\r\nskulle vilja vända på frågan. Inte får vi stimulans\r\nfrån den sittande regeringen. Vi upplever tvärtom\r\natt tekniska studier motverkas.</pre><pre>Det var nedslående att läsa brevet från de\r\nstuderande på den yrkestekniska utbildningen. Där\r\nframgår det att de anser att om deras möjligheter\r\ntill studier slopas på grund av det dråpslag som skall\r\n''klubbas'' igenom enligt SfU:s betänkande 13,\r\nkommer 90 % av de studerande att lämna\r\nutbildningen. Det är inget besked som möts med\r\nglädje av industrin i Västerås med omnejd.</pre><pre>Reftec -- Sveriges teknologer i samverkan --\r\nengagerar 25 000 studenter. Reftec skriver till oss\r\nmed anledning av regeringens proposition om\r\nstudiemedel: ''Sammantaget riskerar förslaget att\r\nminska gymnasieelevernas vilja att söka sig till\r\nhögre teknisk utbildning.'' Reftec förklarar att\r\n''studenter undviker svåra utbildningar för att\r\nminska sitt ekonomiska risktagande''.</pre><pre>Vi vill inte att det tekniska studieintresset skall\r\nförhindras. Vi vill inrätta en sjätte teknisk högskola\r\ni Västerås. Men dessutom vill vi ge möjligheter till\r\natt stimulera det tekniska intresset tidigt. I en\r\nvändande konjunktur kommer näringslivet att\r\nefterfråga välutbildade tekniker. Om det skall\r\nkomma fler kvinnor i en framtid till denna bransch,\r\nmåste intresseväckande åtgärder för flickor tas\r\nfram redan i förskoleåldern.</pre><pre>Då kommer jag över till frågan om möjlighet till\r\nexaminationsrätt för en barn- och\r\nungdomspedagogisk utbildning vid Mälardalens\r\nhögskola. Vi skulle gärna se att Mälardalens\r\nhögskola utbildade barnomsorgspersonal med\r\nkompetens att stimulera och utveckla barns\r\ntekniska intresse. Barn och ungdomar behöver nya\r\nupplevelser för att bli motiverade för tekniska\r\nstudier.</pre><pre>Det känns litet märkligt att lyssna till diskussionen\r\nom decentralisering eller centralisering. Margitta\r\nEdgren säger att decentralisering har vitaliserat. Ja,\r\nvisst kan det vara så att i vissa delar har detta\r\nstimulerat diskussionerna i högskolestyrelserna till\r\natt finna nya idéer. Men det känns också märkligt\r\nmed en nedlagd utbildning när det samtidigt finns\r\nen så oerhört stor efterfrågan på fortbildning. Barn-\r\noch ungdomspedagogiska institutionen vid\r\nMälardalens högskola skulle kunna ställa sin\r\npersonal till förfogande och utbilda\r\nbarnomsorgspersonal i nya idéer, nytänkande och\r\nnya organisationsformer samtidigt som\r\nbarnomsorgen utvecklas.</pre><pre>Visst förstår jag också att vi inte kan utbilda\r\nstudenter till arbetslöshet. Visst är det en annan\r\npolitisk fråga att diskutera vilka möjligheter inom\r\nbarnomsorgen det skall finnas i Mälardalen. Men\r\nnu finns det inte någon tillgång till fortbildning eller\r\nutbildning på barnomsorgsområdet. Vi har inga\r\nmöjligheter att ta till vara det inarbetade samarbete\r\nmellan teknisk utbildning och barn- och\r\nungdomspedagogisk utbildning som finns i dag vid\r\nMälardalens högskola.</pre><pre>Nya lokaler byggs på Gåsmyrevreten. Men nu\r\nmåste vi i högskolestyrelsen finna andra vägar,\r\nandra saker att placera in i de lokaler som var\r\ntänkta att använda för att utvidga och\r\nvidareutveckla det tekniska intresset för barn på\r\ndet barn- och ungdomspedagogiska området.</pre><pre>Inrätta en sjätte teknisk högskola i Västerås, men\r\nge också Mälardalens högskola rätt att utfärda\r\nbarn- och ungdomspedagogisk examina. Gör det\r\nför framtiden. Gör det för det tekniska intresset,\r\nmen gör det för en bra framtida utveckling av\r\nbarnomsorgen.</pre><pre>Anf. 196  LARS BÄCKSTRÖM (v):</pre><pre>Fru talman! Jag kommer som skattepolitiker som\r\ndelvis objuden gäst till utbildningsutskottets\r\ndebatt. Jag är något av en katt bland hermelinerna.\r\nDå får man vara extra artig. Jag jobbar mestadels\r\nmed ekonomiska frågor och vill säga till er i\r\nutbildningsutskottet att det egentligen är ni som är\r\nden viktigaste delen i ekonomin: Tillväxtsverige.\r\nAll ekonomisk forskning är överens om att det inte\r\nfinns någon viktigare enskild åtgärd för att skapa\r\nproduktivitet och uthållig tillväxt än utbildning.\r\nDärför är utbildningsutskottet ett tillväxtutskott.</pre><pre>Därför är det kanske bra att vi lägger oss i\r\nvarandras utskottsdebatter. Kanske vi som arbetar\r\nmed ekonomi och skatter och ni som arbetar med\r\nutbildning borde delta i socialförsäkringsutskottets\r\ndebatt när man planerar att skära ned\r\nutbildningsbidragen. Det kommer ju att skada\r\ntillväxten för de yrkestekniska utbildningarna. Det\r\när mycket allvarligt. Naturligtvis är det enklaste\r\nsättet att stärka produktiviteten att ge utbildning till\r\ndem som redan står i produktionen. Det är just\r\nkärnan i YTH.</pre><pre>Det är viktigt att stärka produktiviteten i det här\r\nlandet, särskilt på de områden som är sämst ställda.\r\nEtt sådant område, en industrikrisregion, finns i\r\nVästsverige, i det s.k. fyrstadsområdet. Där är nu\r\narbetslösheten, om vi ser till dem som står utanför\r\narbetsmarknaden, 20 % av arbetskraften. Det är\r\nett orimligt förhållande. Det är en region som har\r\nlåg andel högskoleutbildade. Där är det viktigt med\r\nYTH-utbildning. Det inser ni naturligtvis lika väl\r\nsom jag. Då gäller det att skapa den. Det finns\r\nmotioner som går i riktning att bygga ut\r\nhögskolesatsning på YTH.</pre><pre>Fru talman! När det gäller mom. 69 vill jag yrka\r\nbifall till motionen UB702 och därmed till UB614.\r\nUnder mom. 70 vill jag yrka bifall till UB644 och\r\ndärmed till UB728. Detta är motioner som kommer\r\natt skapa det vi är överens om behövs.</pre><pre>Nu har ni i utskottsmajoriteten inte kunnat gå så\r\nlångt ännu, men det kommer att gå i den riktning\r\njag har talat om. Ni vet att det måste gå i den\r\nriktningen. Ni har skrivit i ert betänkande att det\r\nfinns problem. Ni skriver på sid.44 att man inte\r\nbehöver fatta några särskilda beslut. Högskolan i\r\nfyrstadsområdet kan ju komma in med en ansökan.\r\nJa, det kan den. Denna ansökan skall då regeringen\r\nbehandla. Då är det värdefullt om riksdagen ställer\r\nupp bakom högskolan, för då vet högskolan att den\r\nsnabbt skall komma in med ansökan och att man\r\nhar riksdagen i ryggen, och då kommer ansökan\r\nockså att tillstyrkas.</pre><pre>Margitta Edgren har talat om att man skall utveckla\r\nYTH, och då är det naturligt att ställa sig bakom\r\ndessa motioner.</pre><pre>Margitta Edgren säger tillsammans med utskottets\r\nmajoritet också att vad som fordras mer än ett\r\ntillstånd är att det kan inrymmas inom\r\nmedelsramen. Just det! Det skall rymmas under\r\ntaket. Men, Margitta Edgren, ibland måste tak\r\nhöjas. Det har denna kammare fått bevis på. Här\r\nhar man höjt tak för att det har varit nödvändigt.\r\nPå samma sätt måste man höja taket för denna\r\nhögskola. Annars klarar sig inte den regionen.</pre><pre>Margitta Edgren, ett statsråd sade nyligen till mig i\r\nen debatt att hela Sverige inte får bli som\r\nUddevalla. Nej, det får det inte bli. Därför måste\r\nvi ta itu med problemen. Om man nu på\r\nregeringssidan begriper att problemen är så djupa,\r\ndå måste ni utbildningspolitiker satsa på\r\nproduktivitet och tillväxt med\r\nutbildningssatsningar. Därför bör ni i utskottet och\r\nkammaren i övrigt ta fasta på motionen UB644 som\r\nsäger att vi skall höja taket för högskolan i\r\nfyrstadsområdet så att den kan klara av YTH. Det\r\när ingen idé att komma in med en ansökan om det\r\ninte finns medel för att fullfölja satsningen.</pre><pre>Det finns i denna motion en idé om att omfördela\r\nmedel mellan högskolorna, eller att ta medel ur\r\nlöntagarfonderna. Jag har tidigare för mitt partis\r\nräkning sagt att löntagarfondspengarna helst borde\r\nin i pensionssystemet, men det är inte operativt. Ni\r\nfrån regeringssidan är ju inne på att använda\r\npengarna till utbildning. Varför då inte använda\r\nden resursen för att skapa det som krävs?</pre><pre>Det är svårt att argumentera mot detta. Jag\r\nförväntar mig inte att få motargument i dag, men\r\njag förväntar mig handling. Det finns telefoner och\r\npersonkontakter mellan ledande\r\nutbildningspolitiker och regeringskansliet. Jag\r\nförväntar mig framför allt det resultatet att ansökan\r\nkommer in och att man vet att man kommer att få\r\nde resurser som krävs.</pre><pre>Det behövs, Margitta Edgren, och vi är ju överens\r\ni sak om satsningens nödvändighet och att det finns\r\npengar till detta om viljan finns. Den finns väl, får\r\njag förutsätta.</pre><pre>Jag begär inte mer än så i dag. Vi borde väl\r\ngemensamt kunna verka för att förverkliga det\r\nnödvändiga.</pre><pre>Anf. 197  MARGITTA EDGREN (fp):</pre><pre>Fru talman! Eftersom jag tidigare klantade mig och\r\nglömde en sak jag hade tänkt säga vill jag kort\r\ntillägga det här.</pre><pre>Det gäller tre smålaboratorier: det\r\nmiljöarkeologiska laboratoriet i Umeå samt\r\nlaboratorierna för keramisk forskning, och för\r\nvedanatomi och dendrokronologi i Lund. Dessa tre\r\när bedömda som nationella resurser. Vi är i\r\nutskottet överens om att de därmed också skall\r\nfinansieras nationellt. Vi skrev i betänkandet att vi\r\nförväntade oss pengar till dessa i\r\nkompletteringspropositionen. I tisdags läste vi den\r\noch fann att de inte finns med. Vi har bett om en\r\nförklaring, som jag vill föra vidare till kammren.</pre><pre>Det handlar om att man enligt de regler som finns\r\ninte kan ta upp anslag som gäller nästa budgetår i\r\nen kompletteringsproposition. Därför är saken inte\r\nmed. Men det finns en liten anmärkning om att\r\ndetta kommer att finansieras i särskild ordning. Jag\r\nhar i dag av departementet fått bekräftelse på att\r\ndet kommer ett särskilt regeringsbeslut om detta, så\r\natt dessa laboratorier får medel till sin fortsatta\r\nverksamhet. Eftersom pengarna tar slut den sista\r\njuni så kommer ett beslut i god tid innan dess, i\r\nenlighet med vad utskottet i all enighet har beställt.</pre><pre>Anf. 198  BENGT SILFVERSTRAND (s):</pre><pre>Fru talman! Jag skall be att få yrka bifall också till\r\nreservation 15, vilket jag tidigare förbisåg.</pre><pre>Sedan vill jag understryka det Margitta Edgren sagt\r\nom de nationella anläggningarna. De är oerhört\r\nbetydelsefulla.</pre><pre>Jag har svårt att förstå regeringens motivering för\r\natt inte kunna åstadkomma ett sådant anslag i\r\nkompletteringspropositionen, där det ju finns nya\r\nanslag på andra områden.</pre><pre>Men om jag tolkade Margitta Edgren rätt innebär\r\ndet sagda i alla fall att regeringen kommer med ett\r\nsärskilt beslut innan halvårsskiftet. Jag måste tolka\r\ndet så att man i god tid får ett besked att man kan\r\nfortsätta verksamheten efter den 1 juli.</pre><pre>Det är nämligen så att pengarna räcker, som\r\nMargitta Edgren vet, bara till den sista juni.\r\nEftersom kostnaderna i allt väsentligt är löner så\r\nmåste beskedet vara att verksamheten kan fortsätta\r\ni samma omfattning som tidigare.</pre><pre>På den punkten tycker jag man svävar på målet i\r\nkompletteringspropositionen, men jag tolkade\r\nMargitta Edgrens besked som ett ja.</pre><pre>Anf. 199  MARGITTA EDGREN (fp):</pre><pre>Fru talman! Svaret på Bengt Silfverstrands samtliga\r\nfrågor är ja.</pre><pre>Överläggningen var härmed avslutad.</pre><pre>(Beslut skulle fattas den 29 april.)</pre><pre>20 §  Bordläggning</pre><pre>Anmäldes och bordlades</pre><pre>Förslag</pre><pre>1993/94:RFK3 Förvaltningskontorets förslag om\r\nNordiska rådets svenska delegation</pre><pre>Motionerna</pre><pre>med anledning av prop. 1993/94:210 Särskilda\r\nkonkurrensregler för lantbruket</pre><pre>1993/94:N35 av Stina Gustavsson och Stina\r\nEliasson (c)</pre><pre>1993/94:N36 av John Andersson och Bert Karlsson\r\n(-, nyd)</pre><pre>1993/94:N37 av Carl G Nilsson m.fl. (m)</pre><pre>1993/94:N38 av Anders G Högmark och Jan-Olof\r\nFranzén (m)</pre><pre>1993/94:N39 av Carl Olov Persson (kds)</pre><pre>1993/94:N40 av Roland Sundgren och Tage\r\nPåhlsson (s, c)</pre><pre>med anledning av prop. 1993/94:243 Försäljning av\r\nAB Tipstjänst till svenskt föreningsliv m.m.</pre><pre>1993/94:Fi23 av Bo Forslund (s)</pre><pre>1993/94:Fi24 av Karin Pilsäter och Lotta Edholm\r\n(fp)</pre><pre>1993/94:Fi25 av Sten Andersson i Malmö (m)</pre><pre>1993/94:Fi26 av Elisabeth Persson m.fl. (v)</pre><pre>1993/94:Fi27 av Elisabeth Persson (v)</pre><pre>1993/94:Fi28 av Göran Persson m.fl. (s)</pre><pre>1993/94:Fi29 av Göthe Knutson och Gullan\r\nLindblad (m)</pre><pre>21 §  Anmälan om interpellation</pre><pre>Anmäldes att följande interpellation framställts</pre><pre>den 27 april</pre><pre>1993/94:142 av Eva Zetterberg (v) till\r\nsocialministern om barnens situation:</pre><pre>Jag har vid flera tillfällen under det gångna\r\nriksdagsåret tagit upp frågan om barnens situation.\r\nJag har gjort detta eftersom det kommit in\r\nrapporter om hur barn drabbas av krisen; det\r\nökande antalet barn som behöver psykiatrisk hjälp,\r\npersonalgrupper som går på knäna på grund av\r\narbetsbelastningen, oron hos föräldrar osv.</pre><pre>Socialstyrelsen har nu lagt fram sin slutrapport om\r\nhur kommunernas nedskärningar drabbar barnen.\r\nNedskärningarna inom barnomsorgen är dubbelt så\r\nstora som nedskärningarna i övrig kommunal\r\nverksamhet. Barngrupperna utökas kraftigt med i\r\nbästa fall bibehållen personal. Jag har vid ett flertal\r\ntillfällen frågat Bengt Westerberg om var gränsen\r\ngår för en ''lagom'' barngrupp, men aldrig fått något\r\nsvar. I dag är barngrupper på 19--20 barn inte\r\novanliga. Finns det fortfarande ingen övre gräns för\r\nvad regeringen anser vara en lämplig storlek på\r\nbarngrupper?</pre><pre>I storstadskommunerna borde man satsa mest för\r\natt motverka krisens effekter, men det är där man\r\ngått hårdast fram med omfattande och kraftiga\r\nnedskärningar. Det jag kan utläsa av\r\nSocialstyrelsens rapport är att nedskärningarna lett\r\ntill att många kommuner saknar möjligheter att\r\nuppnå det nationella mål som Socialstyrelsen satt\r\nupp för barnomsorgen. Att göra så kraftiga\r\nnedskärningar att målen med verksamheten inte\r\nkan uppnås innebär i sin tur att regeringen inte\r\nheller följer FN:s barnkonvention. Denna\r\nkonvention -- som svenska regeringen\r\nundertecknat -- stadgar att barn och ungdomar skall\r\nvara prioriterade grupper. Undertecknandet\r\ninnebär en skyldighet för Sverige att till det yttersta\r\nav sin förmåga anstränga sig att tillgodose vad som\r\nsägs i stadgan. Jag anser att regeringen klart brustit\r\ni denna sin förpliktelse.</pre><pre>Jag har framfört tankar om en kommunakut ur\r\nvilken pengar kunde tas för att slippa\r\nnedskärningar inom barnomsorgen, och jag är nu\r\nstärkt i min övertygelse att det behövs en sådan\r\nomedelbart.</pre><pre>I en annan nyligen publicerad rapport från\r\nSocialdepartementet, Statens roll inom vård och\r\nomsorg, finns långtgående förslag om en helt ny\r\ninriktning där kommunernas roll skulle bli att\r\nproducera barnomsorg med staten som beställare.\r\nExempelvis skulle föräldrar få någon sorts\r\n''rikskuponger'' att köpa sin barnomsorg för. Detta\r\ntorde knappast höja kvaliteten på barnomsorgen.</pre><pre>Socialstyrelsen och Invandrarverket överlämnade\r\nden 15 april sin rapport om flyktingbarn till\r\nregeringen. Mycket allvarliga brister gällande\r\nbarnens sociala och rättsliga skydd konstateras i\r\nrapporten.</pre><pre>Familjehemsutredningar beträffande ensamma\r\nflyktingbarn uppvisar svåra brister. Många\r\nkommuner förordnar inte god man för de ensamma\r\nflyktingbarnen. Barns asylskäl och situation utreds\r\nnästan aldrig, trots vad som anges i\r\nutlänningslagens förarbeten. Enligt barnpsykiatern\r\nErling Skoglund betraktas barnen som ett slags\r\nbagage i myndigheternas ögon.</pre><pre>De gömda flyktingbarnens situation är i många fall\r\nmardrömslik. Nu kommer åtskilliga av dem att få\r\nuppehållstillstånd med stöd av den nya\r\nregeringsförordningen. Men alla gömda barn\r\nomfattas inte, och om den nuvarande mycket hårda\r\ntillämpningen av flyktingkonventionen och\r\nutlänningslagens skyddsbestämmelser fortsätter\r\nkommer självfallet många fler barn tvingas under\r\njorden.</pre><pre>Mina frågor till socialministern är:</pre><pre>1.  Vad kommer regeringen att göra för att de\r\nkommunala nedskärningarna inte skall drabba\r\nbarnen?</pre><pre>2.  Ger Socialstyrelsens rapport regeringen\r\nanledning att uttala sig om lämplig storlek på\r\nbarngrupper?</pre><pre>3.  Kan regeringen tänka sig ökade bidrag till\r\nkommunerna, dvs. en kommunakut?</pre><pre>4.  Har regeringen planer på att låta staten överta\r\ndet ekonomiska ansvaret för barnomsorgen i landet\r\noch ge föräldrarna någon sorts rikskupong för\r\ninköp av barnomsorg?</pre><pre>5.  Vad avser regeringen göra för att\r\nflyktingfamiljer med starka skyddsbehov i\r\nfortsättningen inte skall behöva gömma sig av\r\nrädsla för att skickas hem till sina bödlar?</pre><pre>22 §  Kammaren åtskildes kl. 21.52.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. ajourneringen kl. 14.22,</pre><pre>av tredje vice talmannen därefter t.o.m. 8 § anf. 86\r\n(delvis),</pre><pre>av andre vice talmannen därefter t.o.m. voteringen\r\nkl. 16.43,</pre><pre>av tredje vice talmannen därefter t.o.m.\r\najourneringen kl. 17.58,</pre><pre>av andre vice talmannen därefter t.o.m. 19 § anf.\r\n180 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}