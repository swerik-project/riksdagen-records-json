{"dokumentstatus":{"dokument":{"hangar_id":"2387715","dok_id":"GF0962","rm":"1991/92","beteckning":"62","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"62","slutnummer":"0","datum":"1992-02-12 00:00:00","systemdatum":"2005-10-27 13:55:00","publicerad":"1992-02-12 00:00:00","titel":"Riksdagens snabbprotokoll 1991/92:62 Onsdagen den 12 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{41ADCE05-D76E-47FE-9582-4711C17C9530}","dokument_url_text":"http://data.riksdagen.se/dokument/GF0962/text","dokument_url_html":"http://data.riksdagen.se/dokument/GF0962","dokumentstatus_url_xml":"http://data.riksdagen.se/dokumentstatus/GF0962","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:62</div>\r\n<div class=\"sidhuvud_datum\">Onsdagen den 12 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 6 februari.</pre><pre>2 § Avsägelse</pre><pre>Talmannen anmälde att Anders Björck (m) avsagt\r\nsig uppdraget att vara ombud i Europarådets\r\nparlamentariska (rådgivande) församling.</pre><pre>Kammaren biföll denna framställning.</pre><pre>3 § Meddelande om svar på interpellation\r\n1991/92:86</pre><pre>Från statsrådet Alf Svensson hade följande\r\nskrivelse inkommit:</pre><pre>Till riksdagen</pre><pre>Med hänvisning till riksdagsordningens 6 kap. 1 §\r\nfår jag meddela att jag på grund av utrikes resa inte\r\nhar möjlighet att besvara Alf Wennerfors\r\ninterpellation nr 86 om biståndet till Uganda inom\r\nföreskriven tid. Interpellationen kommer att\r\nbesvaras den 27 februari 1992.</pre><pre>Stockholm den 11 februari 1992</pre><pre>Alf Svensson</pre><pre>Meddelande om information från regeringen</pre><pre>Anf. 1 TALMANNEN:</pre><pre>Vid inledningnen av det trafikpolitiska avsnittet av\r\nden allmänpolitiska debatten i morgon eftermiddag\r\nlämnar kommunikationsminister Mats Odell (kds)\r\ninformation om investeringar i vägar och järnvägar\r\nför ökad sysselsättning och tillväxt. I anslutning till\r\ninformationen får ledamöterna tillfälle att ställa\r\nkompletterande frågor.</pre><pre>f401 &gt; 4 §  Allmänpolitisk debatt</pre><pre>Partiledardebatt</pre><pre>Anf. 2  INGVAR CARLSSON (s):</pre><pre>Fru talman! Den borgerliga regeringen kallar sin\r\npolitik för den ''enda'' vägen. Det är den enda\r\nvägen att åstadkomma tillväxt, säger de.</pre><pre>Socialdemokraterna har styrt Sverige i 53 av de\r\nsenaste 60 åren. Under de åren har vi fått uppleva\r\nmycket stora framsteg, och -- inte minst viktigt --\r\nalla har fått del av dessa framsteg.</pre><pre>Vi har haft ett betydande inflytande i vårt land,\r\nmen vi gör för den skull inte anspråk på att ha den\r\nenda lösningen på alla problem.</pre><pre>Som regering, som politiker ställs man inför\r\nmånga vägval, men inte den här regeringen, den\r\nser bara en väg.</pre><pre>Redan efter tre månader vid makten kunde\r\nstatsministern ge besked: Det här är den bästa\r\nregering som Sverige någonsin haft. Efter fyra\r\nmånader sade Olof Johansson att han allvarligt\r\nfunderade på att hoppa av denna den bästa av\r\nregeringar. Nu har han dock bestämt sig för att\r\nstanna.</pre><pre>Bengt Westerberg meddelade ungefär samtidigt\r\natt han började tvivla på själva grunden för\r\nregeringens ekonomiska politik, detta att\r\nskattesänkningar leder till tillväxt.</pre><pre>Kan statsministern ge besked här i dag: Kommer\r\nden borgerliga fyrpartiregeringen att fortsätta att\r\nsänka skatterna med 10 miljarder kronor per år,\r\noch vad skall ni i så fall ytterligare skära ned på?\r\nSvenska folket har rätt att få besked på den\r\npunkten.</pre><pre>En majoritet av svenska folket visade i valet att de\r\nville ha just den här politiken, säger de borgerliga\r\nsjälvsäkert.</pre><pre>Uppriktigt sagt: Jag tror inte att väljarna ville ha\r\nen regering som skapar kaos på byggmarknaden.\r\nJag tror inte att många kunde föreställa sig att\r\nSverige skulle få en skatteminister som tycker att\r\n15 % arbetslöshet bland byggnadsarbetare är en\r\nanpassning till en normal sysselsättningsnivå.</pre><pre>Däremot trodde väljarna på Olof Johansson när\r\nhan fem dagar före valet sade att centern har en\r\nstrategi för lägre boendekostnader. Och de trodde\r\npå Carl Bildt, när han i Ekot runt midsommar på\r\nfrågan ''Ni lovar alltså att alla skall få lägre\r\nhyror'', svarade: ''Ja, absolut.'' Ja, absolut, alla\r\nskulle få lägre hyror med moderatledd regering.</pre><pre>Carl Bild! Står Carl Bildt fast vid detta besked till\r\nsvenska folket? Lägre hyror, är det vad vi nu får?</pre><pre>Väljarna trodde också Bengt Westerberg när han\r\nlovade miljarder till de handikappade. Men några\r\npengar till handikappreformen finns inte avsatta,\r\nBengt Westerberg, i regeringens budget.</pre><pre>Och de litade på kds löften om kraftiga satsningar\r\npå vård och äldreomsorg. Nu är det alldeles tyst\r\nfrån det hållet om att sjukvården behöver mer\r\npengar.</pre><pre>Och framför allt trodde säkert många på\r\nförsäkringarna att en borgerlig regering skulle\r\nvara bättre på att bekämpa arbetslöshet.</pre><pre>Budskapet var ju så enkelt: Om vi sänker\r\nskatterna, så blir det fler jobb. Om vi sänker\r\nskatterna, så har vi råd med lika bra -- ja, bättre --\r\nvälfärd. Om vi sänker skatterna, så blir det större\r\nvalfrihet för alla.</pre><pre>Det är klart att jämfört med dessa löften lät det\r\ninte särskilt lockande när vi socialdemokrater sade\r\ni valrörelsen ...</pre><pre>Var så god, herrarna får gärna sitta ned! Det går\r\nbra. Det är lättare att lyssna då. Jag kan inte göra\r\nnågonting åt att ni inte kan påkalla talmannens\r\nuppmärksamhet. Det får ni klara av själva.</pre><pre>Ni klarar inte ens av att påkalla talmannens\r\nuppmärksamhet, hur skall ni då klara av att styra\r\nSverige?</pre><pre>Det är klart att jämfört med dessa löften var det\r\ninte särskilt lockande när vi socialdemokrater sade\r\ni valrörelsen: Vi lovar inga stora skattesänkningar\r\noch inga nya reformer. Det har vi inte råd med.\r\nSom läget är måste vi först och främst se till att inte\r\nfler blir arbetslösa, att den välfärd och trygghet vi\r\nhar inte urholkas och att de resurser vi kan skrapa\r\nihop används för investeringar och utbildning som\r\nkan ge nya jobb och få fart på ekonomin igen.</pre><pre>Löftet om skattesänkningar för dem som har\r\naktier och förmögenheter har regeringen infriat\r\nmed råge.</pre><pre>Nu skall dessa skattesänkningar betalas med en\r\nlång rad försämringar, som konsekvent och\r\nhårdhänt drabbar dem som har små ekonomiska\r\nmarginaler.</pre><pre>De skall betalas med:</pre><pre>- försämringar för äldre genom slopad delpension</pre><pre>- försämringar för barnfamiljer genom uteblivet\r\nbarnbidrag,</pre><pre>- försämringar för lågutbildade genom\r\nneddragningar på vuxenutbildningen,</pre><pre>- försämringar för den stora gruppen löntagare\r\ngenom en fördubbling av avgifterna till A-kassan\r\noch slopad rätt att dra av fackföreningsavgiften\r\noch därmed i praktiken höjd inkomstskatt -- de\r\ngrupperna får höjda skatter -- och</pre><pre>- försämringar i kommunerna av barnomsorg,\r\näldreomsorg, skolor och kollektivtrafik.</pre><pre>Detta är den ''enda''vägen. Eventuella\r\ninvändningar mot att dessa försämringar är\r\norättvisa eller ineffektiva viftar regeringen\r\nirriterat bort.</pre><pre>Det spelar ingen roll att landets stora\r\nlöntagarorganisationer, både på LO- och på\r\ntjänstemannasidan, visar hur orättvist\r\nkarensdagar skulle slå mot dem som har de tyngsta\r\noch sämst betalda jobben.</pre><pre>Det spelar ingen roll att statistiska centralbyrån\r\nhar räknat ut att besparingarna inte blir ens\r\nhälften av vad regeringen sagt och kalkylerat med.</pre><pre>Och, fru talman, det spelar inte ens någon roll att\r\ntill och med Svenska Arbetsgivareföreningen nu är\r\nskeptisk till karensdagar ur företagens synvinkel.</pre><pre>Regeringens politik är den ''enda'' vägen, är det\r\nständiga budskapet.</pre><pre>Vi socialdemokrater har presenterat en helt annan\r\npolitik. Under hela 80-talet gick vi på tvärs mot\r\nutvecklingen i länderna omkring oss. Medan\r\narbetslösheten där låg på 8--12 % fanns det jobb i\r\nSverige, och arbetslösheten var låg. I dag är fler\r\nän 200 000 människor arbetslösa i vårt land --\r\n35 000 är långtidsarbetslösa, och en tredjedel av\r\ndem är unga, mellan 20 och 24 år. Enligt\r\nregeringens egna prognoser kommer\r\narbetslösheten att drivas upp ytterligare under\r\ndetta och nästa år. I detta allvarliga läge måste en\r\nregering handla. Det är nu som det krävs insatser.\r\nDet är nu som utvecklingen måste vändas, och det\r\nmåste ske kraftfullt.</pre><pre>Vi socialdemokrater har lagt fram ett program\r\nsom i ett första steg pressar tillbaka arbetslösheten\r\ntill 3 % i stället för att låta den rusa upp mot 5--\r\n6%. Detta är fullt möjligt att göra utan att\r\nbudgetunderskottet stiger och utan att den låga\r\ninflationen äventyras. 1 % öppet arbetslösa,\r\n45 000 människor, kostar ungeför 5 miljarder\r\nkronor i kontantstöd. Varför skall dessa pengar\r\ninte i stället användas till att ge tusentals\r\nmänniskor utbildning och jobb?</pre><pre>Vi vill använda tre medel för att få ned\r\narbetslösheten. Det första är byggsektorn. Vi\r\nbehöver inget ökat byggande, säger regeringen.\r\nDet är riktigt att vi inte behöver bygga 70 000 nya\r\nlägenheter som vi gjorde under rekordåret 1990.\r\nMen vi behöver även i fortsättningen bygga nytt,\r\noch vi behöver framför allt bygga om och\r\nunderhålla. Nu finns det ledig kapacitet för att\r\nrusta upp alla de skolor där rappningen hänger\r\nned från taken, där mögel och fukt gör duscharna\r\nomöjliga att använda, där ventilationen är dålig\r\noch där hela inredningen behöver en rejäl\r\nuppfräschning.</pre><pre>I detta läge väljer regeringen emellertid i stället att\r\ndra in de 300 milj.kr. som vi kan använda för att få\r\nen bättre skolmiljö. Nu skulle kommunerna kunna\r\nbygga nytt och bygga om för att äldre skall få\r\nvalfrihet i boendet, som alla talar om och som i\r\npraktiken innebär att det måste byggas fler\r\nålderdomshem, fler små sjukhem, fler egna rum i\r\nlångvården och skapas större tillgänglighet för\r\nrörelsehindrade, m.m. Det var det första medlet.</pre><pre>Det andra medlet som vi vill använda för att skapa\r\njobb är investeringar. Det finns vägar runt om i\r\nlandet som behöver byggas ut och underhållas. Det\r\nfinns alltså inte bara en väg, utan det finns många\r\nvägar som behöver byggas ut och underhållas. En\r\nrejäl upprustning av inlandsvägen skulle betyda\r\nmycket för skogslänen. Och vi behöver bygga ut\r\njärnvägen och förbättra kollektivtrafiken i\r\nstorstäderna. Kommunikationsminister Mats\r\nOdell kom nyligen med beskedet att han direkt kan\r\nskaka fram 8 miljarder kronor för investeringar i\r\nvägar och järnvägar. Det är bra. Men om detta är\r\nriktigt, och om detta är nya pengar, innebär det en\r\nomläggning av hela regeringens ekonomiska\r\npolitik. Kan vi få en kommentar av statsministern\r\ntill detta här i dag?</pre><pre>Det tredje som vi socialdemokrater vill satsa\r\nkraftfullt på är utbildning. Gymnasiereformen\r\nskall självfallet påbörjas. Vuxenutbildningen\r\nbehövs mer än någonsin. Och vi vill satsa\r\nytterligare på arbetsmarknadsutbildning och\r\nnästan en halv miljard kronor på\r\nkompetenshöjning för dem som jobbar i små och\r\nmedelstora företag. Sammanlagt vill vi använda\r\n1,5 miljarder kronor mer än regeringen på\r\nutbildning, kompetenshöjning och kultur.</pre><pre>Finansminister Anne Wibble försvarade enligt\r\ntidningsuppgifter nedskärningar i\r\nvuxenutbildningen med att komvux främst är till\r\nför dem som har hus i Spanien och som vill lära sig\r\nspanska. Det avslöjar hur litet en del av de\r\nborgerliga statsråden vet om vanligt folks vardag.</pre><pre>Om man kortfattat vill beskriva skillnaden mellan\r\nregeringens budget och det socialdemokratiska\r\nalternativet kan man säga att regeringen lägger\r\npengarna på att sänka skatterna för dem som har\r\ndet bäst och betala ut arbetslöshetsunderstöd. Vi\r\nsocialdemokrater vill använda pengarna till att\r\nminska arbetslösheten, upprätthålla den sociala\r\ntryggheten och bygga för framtiden. Vi tror inte\r\natt sänkta skatter leder till ökad tillväxt. Vi stöder\r\noss på den utveckling som vi har sett i länder som\r\nhar prövat den metoden. Vi har lyssnat på en av\r\nUSA:s främsta nationalekonomer som säger att\r\ndet enda som med säkerhet sker när skatten sänks\r\nför de välbeställda är att de rika blir rikare och de\r\nfattiga blir fattigare.</pre><pre>Vi tycker att det är något underligt med hela\r\ntanken att de rika skulle jobba bättre och göra\r\nstörre insatser om de får ännu mer, medan vanliga\r\nlöntagare måste få det sämre för att jobba bättre.\r\nDen typen av gammal och orättvis högerpolitik\r\nleder inte till ökad tillväxt. Den leder bara till att\r\norättvisorna blir större och samhällsklimatet\r\nhårdare.</pre><pre>Vi får säkert höra här i dag att\r\nsocialdemokraterna vill höja skatterna. Det är fel.\r\nVi vill återställa den viktiga fördelningsprofilen i\r\nskattereformen genom att omfördela\r\nskattebördan. Det gör vi genom att föreslå att\r\nbarnbidraget höjs, som det var tänkt, med en dryg\r\ntusenlapp per barn och år och genom att de som\r\nhar höga inkomster och stora förmögenheter får\r\nbetala mer i skatt. Något höjt skattetryck är det\r\ninte fråga om. Men med så kraftfulla satsningar\r\noch dessutom med ett nej till regeringens\r\nförsämringar måste väl utgifterna öka och\r\ninkomsterna minska med den socialdemokratiska\r\npolitiken, kanske någon frågar sig. Nej, det blir\r\ninte så. Vi går en annan väg. Vi spär inte på några\r\nutgifter i onödan. Vi fördelar dem på ett annat\r\nsätt. Vi har ett annat bostadsfinansieringssystem.\r\nVi fortsätter att ha ansvar för helheten.</pre><pre>Sammanlagt presenterar vi en budget som är\r\nstarkare än regeringens. Det är en budget som vi\r\nom så behövs är beredda att regera på i morgon\r\ndag. Ja, den behövs förstås, men frågan är om vi\r\nfår chansen. Vi tänker litet längre fram än ett år i\r\ntaget. Den största tillgång som vi har i dag är att\r\nden socialdemokratiska regeringen lyckades\r\npressa ned inflationen. Sverige stärker just nu sin\r\nkonkurrenskraft tack vare Rehnbergsavtalet, och\r\ndärför är det så viktigt vad som händer när avtalet\r\nlöper ut.</pre><pre>Vi säger nej till den borgerliga politiken. Vi tror\r\ninte att arbetslöshet skapar tillväxt och att\r\norättvisor skapar ökad trygghet. Vi tror inte att\r\nden enda vägen leder till ökat välstånd, inte ens för\r\ndem som nu kan öka sina förmögheter och sin\r\nstandard rejält. Vi är, fru talman, övertygade om\r\natt ett rättvist samhälle i det långa loppet är bra\r\nför alla medborgare.</pre><pre>(Applåder)</pre><pre>Anf. 3  Socialminister BENGT\r\nWESTERBERG (fp) replik</pre><pre>Fru talman! Låt mig först svara på Ingvar\r\nCarlssons konkreta fråga om handikappreformer.</pre><pre>För det första har vi i budgetpropositionen\r\naviserat en proposition, och vi återkommer till\r\nriksdagen inom kort med en proposition om ett\r\nförstärkt vårdbidrag. Detta har vi föreslagit i\r\nriksdagen år efter år men fått nej av\r\nsocialdemokraterna och övrig riksdagsmajoritet.\r\nEn mycket konkret fråga till Ingvar Carlsson är:\r\nÄr ni beredda att nu vara med och genomföra\r\ndetta första steg i en reformering för de\r\nhandikappade som är så viktig?</pre><pre>För det andra återkommer vi så småningom med\r\nett förslag till en mer omfattande\r\nhandikappreform. Den kommer naturligtvis i\r\nförsta hand att få budgeteffekter fr.o.m. nästa\r\nbudgetår, alltså inte det år som vi nu diskuterar\r\nutan 1993/94. Men detta förslag kommer att läggas\r\nfram och är också aviserat i budgetpropositionen.\r\nAtt vi inte kan lägga fram förslaget tidigare beror\r\npå att den tidsplan som Ingvar Carlsson och hans\r\nregering hade gjort upp inte har gjort det möjligt\r\natt driva på detta arbete snabbare än vi nu faktiskt\r\ngör.</pre><pre>Låt mig, fru talman, också ta upp det som sades\r\nom den ekonomiska politiken. Tvärtemot vad\r\nIngvar Carlsson säger leder det\r\nsocialdemokratiska förslaget till högre skatter,\r\nhögre utgifter och ökat budgetunderskott. Och\r\ndetta är helt fel politik i dag.</pre><pre>Den politik som vi nu lägger fast kommer att få\r\neffekter, framför allt under 1993 och i viss mån\r\näven under 1994.</pre><pre>Vad tror vi om det ekonomiska läget då? Ja, vår\r\nbedömning är att den internationella\r\nkonjunkturen kommer att vända i år och att vi i\r\nSverige kommer att märka det under 1993 och\r\n1994. Då är det helt fel att satsa på expansion,\r\neftersom det är detsamma som att beställa ny\r\ninflation, snabba löneökningar och försämrad\r\nkonkurrenskraft. Därför är det viktigt att nu visa\r\nuthållighet i den ekonomiska politiken.</pre><pre>Huvudproblemet för Sverige har under lång tid\r\nvarit att vi har fört en felaktig stabiliseringspolitik.\r\nIngvar Carlsson vägrade som statsminister att\r\nstrama åt ekonomin när det behövdes 1988, och\r\nhelst ännu tidigare. När åtstramningen väl kom\r\n1990 var det egentligen för sent. Möjligen har\r\neffekten av det varit att lågkonjunkturen har\r\nspätts på. Men att nu, när vi står inför en vändning\r\ni konjunkturen, satsa på expansion är en helt\r\nfelaktig politik.</pre><pre>En annan sak är vad vi kortsiktigt gör. Det är\r\nsjälvklart att vi skall satsa på\r\narbetsmarknadspolitiska åtgärder, tidigarelagda\r\ninvesteringar osv. Regeringen har lagt fram\r\nsådana förslag och återkommer med ytterligare\r\nförslag. På den punkten finns det, såvitt jag\r\nförstår, inte några djupa skiljaktigheter mellan\r\npartierna här i riksdagen. Det grundläggande är\r\natt inte nu föra en politik som i verkligheten\r\ninnebär att vi återigen får hög inflation och\r\nurholkad konkurrenskraft. I stället måste vi sikta\r\nmot balans. Då måste man höja blicken och se\r\nåtminstone ett år framåt i tiden. Den förmågan\r\nsaknar socialdemokraterna för närvarande.</pre><pre>Anf. 4  INGVAR CARLSSON (s) replik:</pre><pre>Fru talman! Vårdbidraget ingår i vår budget. Vi\r\när alltså för ett vårdbidrag. Rent allmänt tror jag,\r\nBengt Westerberg, att det skulle vara betydligt\r\nlättare att genomföra en bra handikappolitik\r\ntillsammans med socialdemokraterna än det skulle\r\nvara att genomföra en sådan tillsammans med\r\nmoderaterna, som -- med Bengt Westerbergs egna\r\nord -- är ett hot mot välfärden.</pre><pre>Handikapputredningen spelade en mycket stor\r\nroll i Bengt Westerbergs valrörelse.\r\nHandikapporganisationerna hyllade Bengt\r\nWesterberg. Då blivande finansminister Wibble\r\nlovade på ett valmöte blivande socialminister\r\nWesterberg: Du skall få handikappreformen\r\nbums.</pre><pre>För mig betyder ''bums'' genast. Vad betyder\r\n''bums'' för Bengt Westerberg och Anne Wibble?</pre><pre>Skattetrycket sjunker med den\r\nsocialdemokratiska ekonomiska politiken inte lika\r\nkraftigt som det skulle göra med den borgerliga\r\nregeringens politik. Där har ju moderaterna tagit\r\növer, och den skattepolitiken är ett hot mot\r\nvälfärden. Det har jag visat på i mitt inledande\r\nanförande i dag.</pre><pre>Att tala om att man inte skall späda på något när\r\ninflationen hotar att gå upp mot 5--6 % anser jag\r\nvara ansvarslöst gentemot landet som helhet.\r\nDessutom tycker jag att det är utmanande\r\ngentemot dem som hotas av arbetslöshet.</pre><pre>Bengt Westerberg kan inte komma ifrån att han\r\nför ungefär tre veckor sedan sade att han själv inte\r\ntror på kungstanken i den borgerliga regeringens\r\nekonomiska politik. Jag instämmer i Bengt\r\nWesterbergs slutsatser beträffande Paul\r\nKrugmans bok. Men jag tycker att det är märkligt\r\natt Bengt Westerberg är biträdande statsminister i\r\nen regering som har lagt fram en finansplan, vars\r\nkungstanke han själv tar avstånd från. Det är\r\ndärför som jag säger att Bengt Westerberg ibland\r\nför mig är något av ett mysterium som politiker.\r\nJag tycker om det som han säger. Men jag förstår\r\ninte att han är med i den här regeringen.</pre><pre>Nu försöker Bengt Westerberg tona ned det hela.\r\nMen det var inte fråga om en förflugen tanke. Det\r\nhär sades inte en gång, utan det sades flera gånger.\r\nOch det var inte bara jag som hörde det. Hela\r\nSveriges journalistkår hörde det som sades och var\r\nmycket intresserad. Det är därför som Bengt\r\nWesterbergs attack på den socialdemokratiska\r\npolitiken saknar trovärdighet.</pre><pre>Vi har lagt fram en detaljerad budget. Vi har lagt\r\nfram en försörjningsplan, som är överskickad till\r\nfinansdepartementet och som har granskats där.\r\nVi har inte fått några som helst anmärkningar\r\nbeträffande våra beräkningar. Det finns ett\r\nutrymme i dag för att bedriva en djärvare\r\nekonomisk politik. Jag anser att det är felaktigt\r\noch farligt att i dagens läge bedriva en\r\nåtstramningspolitik av det slag som den borgerliga\r\nregeringen för.</pre><pre>Till slut, fru talman, vill jag säga: Det var vi som\r\ntog ner inflationen. Det var vi som genomförde\r\nRehnbergsavtalet. Det här är den borgerliga\r\nregeringens största tillgång i dag. Men det räcker\r\ninte. Det behövs även i övrigt en förnuftig politik.</pre><pre>Anf. 5  Socialminister BENGT\r\nWESTERBERG (fp) replik:</pre><pre>Fru talman! Det är mycket bra om\r\nsocialdemokraterna äntligen accepterar\r\nvårdbidraget. Ingvar Carlsson kan inte förneka\r\natt socialdemokraterna år efter år har sagt nej till\r\nförslag från oss om en förbättring. Det krävdes ett\r\nregeringsskifte, och det krävdes en samverkan\r\nmellan de borgerliga partierna för att det skulle bli\r\nen förbättring av vårdnadsbidraget.</pre><pre>På samma sätt förhåller det sig, det är jag ganska\r\növertygad om, när det gäller handikappreformen.\r\nSocialdemokraterna har ju inte haft den djärvhet\r\nsom har krävts för nödvändiga omprioriteringar\r\nför att få utrymme för de här viktiga\r\nhandikappsatsningarna. Vi kommer att\r\ngenomföra denna reform så snabbt som det över\r\nhuvud taget är praktiskt möjligt. Men eftersom\r\nsocialdemokraterna medgett ett ovanligt lång\r\nremisstid för den här utredningen -- remisstiden\r\ngick ju inte ut förrän vid årsskiftet -- har det inte\r\nvarit praktiskt möjligt för oss att lägga fram en\r\nproposition nu i vår. Om det var avsiktligt eller om\r\ndet var något annat som låg bakom från\r\nsocialdemokraternas sida vet jag inte. Vi kommer\r\ni varje fall att lägga fram en proposition i\r\nriksdagen som bygger på handikapputredningens\r\nförslag.</pre><pre>Ingvar Carlsson säger att man kan acceptera en\r\ninflation på 5--6 %. Möjligen är det arbetslösheten\r\nsom han är orolig för. I verkligheten är risken stor\r\natt de vinster som vi har gjort i form av en lägre\r\ninflation går förlorade, om vi nu för en expansiv\r\npolitik med siktet inställt på 1993--1994. Det är\r\nnaturligtvis alltid ett politiskt problem att åtgärder\r\ndiskuteras som kommer att få effekt i ett annat\r\nkonjunkturläge.</pre><pre>Därför är det lätt att peka på situationen nu och\r\nsäga att vi borde fatta andra beslut för att påverka\r\ndagens situation. Men det är alltså inte den vi\r\npåverkar, utan vi påverkar den situation som\r\nråder ett eller två år framåt i tiden.</pre><pre>Erfarenheterna av socialdemokratisk\r\nstabiliseringspolitik på 1980-talet är ju\r\nutomordentligt dåliga. Ingvar Carlsson och jag\r\nhar haft en mängd debatter under årens lopp om\r\nstabiliseringspolitiken. Ett mycket allvarligt\r\nmisstag, som också påtalas av\r\nproduktivitetsdelegationen, var att man avstod\r\nfrån att strama åt ekonomin 1988, ja, egentligen\r\nännu tidigare. Produktivitetsdelegationen pekar i\r\nsjälva verket ut detta som en av huvudorsakerna\r\ntill Sveriges eftersläpning. Att Ingvar Carlsson nu\r\nskall komma och undervisa om hur\r\nstabiliseringspolitik skall bedrivas tycker jag är\r\nlitet övermaga, med hänsyn till den mycket dåliga\r\n''record'' som han har på det här området.</pre><pre>Till sist några ord om skattetrycket. Ja, det är sant\r\natt jag inte tror -- och jag tror inte att någon annan\r\nheller gör det -- att det finns något direkt samband\r\nmellan det totala skatteuttaget och tillväxten.\r\nDäremot är det uppenbart att det beträffande\r\nvissa enskilda skatter och den ekonomiska\r\nutvecklingen finns ett samband. Ingvar Carlsson\r\noch jag samt våra partier har tillsammans\r\ngenomfört en skattereform som syftar just till en\r\nomfattande skatteomläggning med bl.a. sänkta\r\nmarginalskatter. En av utgångspunkterna för\r\ngenomförandet av den reformen har varit att vi\r\ntror att den skall få gynnsamma effekter på den\r\nekonomiska tillväxten. Hur man gör skatteuttaget\r\nspelar självfallet en roll för tillväxten. Jag tror att\r\ndet också är Paul Krugmans bestämda\r\növertygelse.</pre><pre>Anf. 6  INGVAR CARLSSON (s) replik:</pre><pre>Fru talman! Även när det gäller gruppen\r\nhandikappade är det med all säkerhet så, att den\r\ngruppen tack vare socialdemokratiska insatser\r\nunder 53 av de 60 senaste åren har det bättre än\r\nmotsvarande grupp i omvärlden.</pre><pre>Det blir helt grotest när Bengt Westerberg här\r\nförsöker göra gällande att vi först nu har börjat\r\nintressera oss för de handikappade. Vi har faktiskt\r\ngenomfört en mängd reformer som har gjort att de\r\nhär människornas tillvaro trots allt har blivit\r\nalltmer människovärdig. En hel del har vi gjort\r\ntillsammans med folkpartiet. Men moderaterna\r\nhar väldigt sällan varit med och hjälpt till på den\r\npunkten.</pre><pre>Vi socialdemokrater säger alltid: Först resurser,\r\nsedan reformer. Det tyckte vi även i den senaste\r\nvalrörelsen. Först skall vi veta att vi har pengar.\r\nPoängen var att folkpartiet sade att pengar redan\r\nfanns. Avdragsrätten för fackavgiften är\r\nborttagen. Det finns således en finansiering. Men\r\nnu säger Bengt Westerberg att det inte längre finns\r\nen finansiering. Det är detta som jag tycker är\r\nallvarligt. De handikappade litade faktiskt på\r\nBengt Westerberg.</pre><pre>Vi var överens, Bengt Westerberg, med folkpartiet\r\noch er representant om remisstidens längd. Kom\r\ninte här i kammaren och insinuera att vi har utsatt\r\nen remisstid för att förhindra en reform. Vill ni\r\nkan ni lägga fram en proposition i vår. Men\r\nproblemet är att ni saknar resurser. Kom inte och\r\nskyll på några remisstider i detta sammanhang.\r\nDet är ynkedom, uppriktigt sagt.</pre><pre>Det är över huvud taget ett problem för denna\r\nregering att den före valet, som jag visade konkret\r\ni mitt inledningsanförande, strödde löften om\r\nskattesänkningar och reformer omkring sig.\r\nDärför kan ni inte nu uppfylla ens de mest heliga\r\nlöften. Jag skall om en stund gärna ta en debatt\r\nmed övriga borgerliga partiledare, var och en på\r\nsin punkt, för ni har alla ert syndaregister. Det är\r\ni den fällan ni nu sitter.</pre><pre>Jag gjorde en felsägning då jag talade om en\r\ninflation på 5--6 %. Jag menade självfallet, som\r\nBengt Westerberg också förstod, en arbetslöshet\r\npå 5--6 %. Om vi har en arbetslöshet som håller på\r\natt gå upp emot den europeiska nivån på 8--10 %\r\noch vi vet hur svårt det är att pressa ned\r\narbetslösheten när den en gång har nått en hög\r\nnivå, menar jag att det är en grundläggande\r\nuppgift för den ekonomiska politiken att sätta in\r\nalla tänkbara resurser för att bekämpa denna\r\narbetslöshet. Det finns enligt våra, med ekonomers\r\nhjälp, gjorda kalkyler ett utrymme för att satsa\r\ndjärvare än den borgerliga regeringen gör.\r\nUppenbarligen har man sådana tankar nu, som\r\nframförs via Mats Odell. Men det innebär i så fall\r\nen omläggning av regeringens ekonomiska politik\r\nsom är anmärkningsvärd.</pre><pre>Anf. 7  Miljöminister OLOF JOHANSSON (c)\r\nreplik:</pre><pre>Fru talman! Ingvar Carlsson har en blygsam\r\nframtoning som person. Men när han läser upp tal\r\när det en annan attityd som kommer fram.</pre><pre>Socialdemokraterna har regerat det här landet i 53\r\nav 60 år, men hyser inte tillstymmelsen till skuld\r\nför det som har hänt under den här perioden, inte\r\nens för de senaste nio åren. Låt mig med anledning\r\nav det som Ingvar Carlsson sade alldeles i\r\ninledningen av sitt anförande, att alla har fått del\r\nav dessa framsteg, tala om rekordlistan över 80-\r\ntalets fördelningspolitik.</pre><pre>Skillnaderna i disponibel inkomst ökade. Särskilt\r\npåtagligt ökade inkomsterna i de översta skikten.\r\nDå skedde också en betydande omfördelning från\r\nyngre till äldre hushåll. Då hade de ekonomiskt\r\nsett svagaste grupperna också den svagaste\r\nekonomiska utvecklingen. Då ökade\r\nlönespridningen. Då ökade löneskillnaderna\r\nmellan kvinnorna och männen, och då bröts\r\ntrenden mot en jämnare fördelning av\r\nförmögenheterna.</pre><pre>Detta är fördelningspolitiskt facit av\r\nsocialdemokratins senaste nio regeringsår. Det\r\nåterfinns i den fördelningspolitiska bilagan till\r\nfinansplanen. Det är en fruktansvärd vidräkning\r\nmed den sortens fördelningspolitik som är dold,\r\ndvs. som är en följd av jättedevalveringen i början\r\nav 80-talet och de åtgärder som man vidtog\r\ndärefter, utan att angripa roten till det onda, utan\r\natt våga vidta de strukturförändringar i svensk\r\nekonomi som är nödvändiga för att stoppa denna\r\nutveckling.</pre><pre>Det är i dag som vi har konsekvenserna av den här\r\npolitiken på ett viktigt område. Det är den ständigt\r\nstigande arbetslösheten, som är en katastrof för\r\nlandet. Vill Ingvar Carlsson påstå att den ökande\r\narbetslöshet som vi har i dag inte har någon som\r\nhelst grund i den politik som har förts under de\r\ntidigare nio åren? I så fall är det en sensation som\r\nvi har rätt att få del av i kammaren.</pre><pre>Anf. 8  INGVAR CARLSSON (s) replik:</pre><pre>Fru talman! Nej, Olof Johansson, det är inte jag\r\nsom påstår att vi står för den enda vägen. Det är\r\nden nya borgerliga regeringen som säger att det\r\nbara finns en väg. Vi har tagit ansvar för 80-talet.\r\nDet förekom en del som jag skulle ha velat se\r\nannorlunda, bl.a. resultatet av klippekonomin. Vi\r\nborde ha tagit skattereformen före avregleringen\r\nav kapitalmarknaden.</pre><pre>Men det finns också oerhört mycket positivt att\r\nredovisa från 80-talet, bl.a. en ungefär 20-\r\nprocentig reallönestegring. Den låga\r\narbetslösheten jämfört med omvärlden. En lång\r\nrad reformer, bl.a. höjningen av barnbidraget\r\nfrån 3 000 till 9 000 kr. Det hade varit 10 000 kr.\r\nnu, om vi inte hade fått regeringsskifte.</pre><pre>Centern och Olof Johansson argumenterar ofta\r\nmed värme, styrka och engagemang för en bättre\r\nfördelningspolitik. Jag respekterar den delen av\r\ncenterpartiet och det engagemanget. Jag tror att\r\ncentern och socialdemokraterna tillsammans har\r\ngjort en hel del på den punkten i det förgångna.\r\nMen inte heller här får jag det att gå ihop med\r\nföreträdaren för detta parti. Efter att ha angripit\r\nsocialdemokraterna från vänster i valrörelsen, vad\r\ngör centern? Jo, man sätter sig i en moderatledd\r\nregering, som driver en stenhård högerpolitik. Jag\r\nser inte att centern får igenon någonting på\r\nfördelningsområdet. Centern viker sig\r\nuppenbarligen för moderaterna på punkt efter\r\npunkt. Det beklagar jag. Jag hoppas att det\r\nkommer andra tider, så att vi får möjligheter att\r\nsamarbeta över blockgränserna. För det\r\nsamarbetet har i realiteten avbrutits i dag. Under\r\nmin tid som statsminister gick det att driva ett\r\nsamarbete över blockgränserna.</pre><pre>Jo, lågkonjunkturen skulle även med en\r\nsocialdemokratisk rgering ha lett till en ökning av\r\narbetslösheten i Sverige. En ökning hade i själva\r\nverket påbörjats före regeringsskiftet. Det tar vi\r\nansvaret för. Det var långt ifrån de tal som vi\r\nupplever ute i Europa, men ändå tillräckligt för att\r\nvi skulle känna största oro för detta.</pre><pre>Det jag nästan med förtvivlan ser, är att den\r\nnuvarande regeringen, genom sina åtgärder på\r\nbyggområdet, medvetet, måste jag säga, ökar\r\narbetslösheten. Det är åtgärder som slår inte bara\r\nmot byggnadsarbetare, utan också mot en mycket\r\nstörre sektor. Dessutom anser jag att regeringen\r\ninte är tillräckligt djärv när det gäller att utnyttja\r\ndet utrymme och den kapacitet som finns i dagens\r\nekonomi. Vi har, enligt min mening, visat att vi\r\nskulle kunna pressa ned arbetslösheten mot de tre\r\nprocenten i stället för att låta den fortsätta att gå\r\nupp mot de fem procenten. Det är det, fru talman,\r\nsom jag tycker är så allvarligt.</pre><pre>Anf. 9  Miljöminster OLOF JOHANSSON (c)\r\nreplik:</pre><pre>Fru talman! Ingvar Carlsson påstår att vi i den här\r\nregeringen inte har genomfört någonting. Ni har\r\nunder hösten klagat på att det har gått för fort.\r\nHur skall ni ha det egentligen?</pre><pre>Det vi har åstadkommit av vårt valprogram på\r\nskatteoch ekonomiområdet är i varje fall följande\r\nsaker:</pre><pre>Sänkt matmoms, om Ingvar Carlsson kommer\r\nihåg den frågan.</pre><pre>Sänkt moms på persontransporter. Det var ett\r\ngammalt centerförslag.</pre><pre>Sänkt moms på den kontraproduktiva\r\nturistbelastningen för att få ned kostnaderna.</pre><pre>Skatten på skogsvårdsavgifter tas bort. Den är\r\norättvis och är inte längre en avgift. Den har mer\r\noch mer blivit en skatt.</pre><pre>Borttagande av förmögenhetsskatten på\r\narbetande kapital i mindre företag. De stora\r\nföretagen har inte haft någon belastning av detta.</pre><pre>Detta är rättvisereformer på punkt efter punkt.</pre><pre>Låt mig när det gäller byggandet säga att Ingvar\r\nCarlsson säkert kommer ihåg att centern var det\r\nförsta partiet som 1987 påpekade de stora risker\r\nsom landet tog på sig med den begynnande\r\növerhettningen i Stockholmsregionen. Vi föreslog\r\nåtgärder. Så småningom anslöt ni er till kraven på\r\ninvesteringsavgifter. Men utvecklingen hade gått\r\nför långt, och överhettningen var ett faktum.\r\nKostnadsspiralen skenade. Detta har därefter\r\nvarit en av de främsta inflationsmotorerna i svensk\r\nekonomi.</pre><pre>Det är bl.a. detta som vi lider av i dag. Det är en\r\nkonstlad byggkonjunktur som inte har någon\r\ngrund i verkligheten. Det är därför som vi i dag\r\nser tomma lokaler överallt i denna region, där det\r\nskulle byggas alltmer.</pre><pre>Låt mig till sist säga något om energiskatterna.\r\nSom Ingvar Carlsson också kommer ihåg gällde ett\r\nav förslagen i skattereformen energimomsen. Det\r\növerfördes 6 miljarder kronor i\r\nenergiskattebelastning från företagen till\r\nhushållen. Sedan tillsatte socialdemokraterna en\r\nutredning med Lennart Hjalmarsson som\r\nutredare, som föreslår ytterligare 4 miljarder\r\nkronor i sänkta energiskatter.</pre><pre>Jag säger precis som det är: Jag har inte hotat att\r\navgå, men jag vägrar att ta ansvar i en regering för\r\nen socialdemokratisk politik utan miljöansvar, för\r\ni den utredning som ni tillsatte finns inte en\r\ntillstymmelse till en miljökonsekvensbeskrivning.\r\nDet är en skandal!</pre><pre>Anf. 10  INGVAR CARLSSON (s) replik:</pre><pre>Fru talman! Jag skall inte fördjupa mig i Olof\r\nJohanssons avgångshot. Jag hörde i går i Ekot att\r\nOlof Johansson sade att han minsann inte hade\r\ntänkt att avgå. Han sade att hans avsikt bara var\r\natt säga att den här frågan, dvs. sänkt energiskatt,\r\när så viktig att någon annan borde sitta vid\r\nspakarna. Är det någon mer än jag som inte\r\nbegriper skillnaden?</pre><pre>Den regering som nu sitter, Olof Johansson, har\r\nlagt fram förslag till skattesänkningar för\r\nhöginkomsttagarna, för förmögenhetsägarna.\r\nTidigare har centern bekämpat och kritiserat\r\ndetta, framför allt när det gäller\r\nhöginkomsttagarna. Samtidigt föreslår man\r\nkarensdagar, borttagande av delpensionen, som ju\r\ninte är en gårdagens reform utan i hög grad en\r\nframtidsreform, och en sexdubbling av\r\negenavgifterna till arbetslöshetskassan. Det\r\ninnebär ju för en löntagarfamilj 6 000--8 000 kr.\r\nper pår, samtidigt som höginkomsttagarna får\r\nkraftiga skattesänkningar. Det får jag inte att\r\nstämma med vad centern har sagt i skattefrågan\r\ntidigare.</pre><pre>Däremot vill jag gärna ge centern ett erkännande\r\nför matmomssänkningen. Det var centern och\r\nvänsterpartiet som drev denna fråga. Vi hade\r\nuppfattningen att man i första hand skulle satsa på\r\nbarnbidraget, och det gjorde vi också. Vi drev upp\r\ndet från 3 000 kr. till 9 000 kr. Men när valet kom\r\natt stå mellan en generell sänkning av momsen\r\nmed 1,5% och en sänkt matmoms, tyckte vi att det\r\nvar riktigare att genomföra en generell sänkning.\r\nDet var då beslutet kom, Olof Johansson. Vi kan\r\nväl vara överens om att det blir en sänkt\r\nmatmoms. Men de två herrarna längst fram i\r\nstatsrådsbänken, Carl Bildt och Bengt\r\nWesterberg, hyllas nu av sju eller åtta lyxkrogar\r\nmed ''Tack Bengt'', ''Grattis Carl'' osv., för att de\r\nhar sänkt momsen på maten och att det skall bli\r\nbilligare på lyxkrogarna. Lyxkrogar eller inte, det\r\när jag inte intresserad av. Det viktiga är att vi fick\r\nen sänkt matmoms. Där gjorde centern och\r\nvänsterpatiet en god insats. Socialdemokraterna\r\nsåg till att det blev genomfört. Jag förstår inte att\r\nCarl Bildt och Bengt Westerberg nu kan vara med\r\ni en färg-TV-sändning utan att rodna efter denna\r\nuppbackning av dessa lyxkrogar. Jag tror inte att\r\nni klarar nästa valrörelse med sådant\r\neldunderstöd.</pre><pre>Sedan vill jag ändå säga till Olof Johansson att en\r\nviktig orsak till att bostadsbyggandet i\r\nnyproduktion säckar ihop, för det är vad som sker,\r\när att man tar bort investeringsbidraget. Det kan\r\nrimligen inte centern tycka om. Tvärtemot vad ni\r\nlovade i valrörelsen sker nu chockhöjningar av\r\nhyrorna, precis som jag förutsade. Det slår hårt\r\nmot byggandet och därmed sysselsättningen.</pre><pre>Anf. 11   Statsrådet ALF SVENSSON (kds)\r\nreplik:</pre><pre>Fru talman! Före valet behövde ingenting göras\r\nenligt Ingvar Carlsson. Då hade vändpunkten\r\ninfunnit sig, ja, den infann sig nästan varje vecka.\r\nNu förstår jag varför. Det var ett sätt att tala om\r\natt ekonomin var sämre än vad vi någonsin kunde\r\nana. Därför talades det om vändpunkt. Nu finns\r\ndet tydligen hur mycket pengar som helst för\r\nIngvar Carlsson. Det är imponerande.</pre><pre>Jag kan inte låta bli att litet fundera över avsnittet\r\nom skolorna. Rappningen hänger från taket,\r\nmögelsvamparna tränger utmed väggarna, fukten\r\ndryper, inredningen behöver en rejäl\r\nuppfräschning och ventilationen är dålig. Vad är\r\ndet för ett samhälle som ni har lämnat efter er\r\negentligen? Har det här eländet inträffat helt och\r\nhållet efter den 4 oktober, under den period då det\r\ntalas om den enda vägen? Har inte några mögel-\r\neller fuktskador funnits och duschar havererat\r\nunder den tredje vägens period, kanske den breda\r\nvägens period?</pre><pre>Jag vill påstå att det inte är tyst från vare sig kds\r\neller regeringen beträffande vården. En\r\nkommission med mycket genomlysande direktiv\r\nkommer att tillsättas. Regeringen tar sig an ett av\r\nvårt lands absolut viktigaste frågekomplex,\r\nvårdfrågorna, inför vilka den socialdemokratiska\r\nregeringen faktiskt stod handfallen därför att den\r\ntredje vägen hade blivit en återvändsgränd.</pre><pre>Anf. 12  INGVAR CARLSSON (s) replik:</pre><pre>Fru talman! En komplimang till Alf Svenssons\r\ndebattkonst. Det kan inte vara lätt att försvara den\r\nhär regeringen, men Alf Svensson gjorde ett\r\nskickligt drag i sin argumentering.</pre><pre>Det är alltså så att de allra flesta skolor är bra och\r\ni utmärkt skick, men det finns ett antal skolor där\r\nunderhållet har eftersatts på ett utomordentligt\r\nallvarligt sätt. Vi har sett TV-bilder och hört\r\nreportage, och vi vet av kommunalpolitiker att det\r\nförhåller sig på en del skolor här och var ute i\r\nlandet på det sätt som jag beskrev. Vi har nu ett\r\nutomordentligt tillfälle att rätta till detta. Vi hade\r\navsatt för en tioårsperiod medel för successiva\r\nmiljöinsatser för att klara av detta. Men ni drar in\r\ndet anslaget just i denna konjunktursituation. Det\r\när för mig obegripligt, framför allt om man\r\nsamtidigt basunerar ut att man skall ha Europas\r\nbästa skola. Då är det någonting som inte\r\nstämmer.</pre><pre>Det är faktiskt så, Alf Svensson, att den budget\r\nsom vi har presenterat är 4 miljarder kronor\r\nstarkare än den borgerliga budgeten. Vi har\r\nunderställt den finansdepartementets granskning.\r\nVi har inte fått några anmärkningar på våra\r\nsiffror. Det är en budget där vi dessutom satsar\r\nmer för sysselsättningen. Det är en budget som\r\nkommer att leda till en snabbare återhämtning\r\nkonjunkturmässigt. Tillväxten kommer att bli\r\nstörre. Det är till sist men inte minst en budget med\r\nökad rättvisa.</pre><pre>Beträffande vändpunkten: Vi åstadkom den när\r\ndet gäller inflationen. Vi åstadkom den när det\r\ngäller att dra ner kostnaderna. På den punkten är\r\njag orolig för att ni med de åtgärder som slår så\r\nhårt mot löntagarna kommer att försvåra en\r\nuppföljning av Rehnbergsavtalet. Jag vädjar till\r\nregeringen: Tänk igenom de konsekvenser som\r\nligger litet längre fram än ett år. Det kommer en\r\ntid efter detta då vi skall ha nya förhandlingar på\r\narbetsmarknaden, förhoppningsvis i en ny\r\nförhandlingskonstruktion. Om det upplevs så att\r\ndet bedrivs en konsekvent orättvis politik,\r\nkommer det att bli utomordentligt svårt att\r\nfortsätta den framgångsrika politik som vi nu har\r\nslagit in på.</pre><pre>Till sist vill jag säga att visst är också den\r\ninternationella konjunkturen mycket djup. Jag\r\nförstår regeringens problem på den punkten.\r\nÅterhämtningen i Förenta Staterna och i\r\nStorbritannien har inte kommit i gång så som man\r\nhade räknat med. Det är därför som en\r\nkraftfullare ekonomisk politik är så önskvärd och\r\nnödvändig.</pre><pre>Anf. 13  Statsrådet ALF SVENSSON (kds)\r\nreplik:</pre><pre>Fru talman! Ingvar Carlsson och jag är säkert\r\növerens om att det finns många skolor som är\r\nutomordentliga. De som är i miserabelt skick blev\r\ndet inte precis nu eller under de senaste fyra\r\nmånaderna. Det var det som jag gärna ville ha\r\nsagt.</pre><pre>Också jag tror att det går att späda på\r\nkonsumtionen nu, men det är min övertygelse --\r\noch den må man ha en viss respekt för, även från\r\ndet stora mäktiga socialdemokratiska partiet -- att\r\nvi måste ha det längre perspektivet framför oss.\r\nDet saknades ofta under den socialdemokratiska\r\nregimens dagar. Jag kan omöjligt tro att den\r\nsocialdemokratiska budgeten i ett längre\r\nperspektiv är den lyckosamma.</pre><pre>Det finns åtskilligt mer att ta upp av det som\r\nIngvar Carlsson förde fram. Det låter så väldigt\r\nenkelt och bra att säga att man skall fördela 100\r\nmilj.kr. till inlandsvägen, för det ger arbeten. Ja\r\nvisst, men socialdemokraternas agerande när det\r\ngäller televerkets taxesättning medförde att många\r\nmänniskor blev friställda. Det var en märklig\r\ncirkelgång när det gäller att skaffa fram arbeten\r\neller vidmakthålla sysselsättning i t.ex. Norrland.</pre><pre>Anf. 14  INGVAR CARLSSON (s) replik:</pre><pre>Fru talman! Den här debattordningen har sina\r\nfördelar, för den ger en möjlighet att ta upp en del\r\nintressanta perspektiv.</pre><pre>Vi har noterat att flera regeringsledamöter har\r\ntalat om det långa perspektivet. Jag kan försäkra\r\natt jag som statsminister upplevde det problemet.\r\nNi är, liksom vi socialdemokrater var, en\r\nminoritetsregering. Jag förhandlade med några av\r\ner i mycket svåra situationer för att just\r\nåstadkomma en nödvändig stabiliseringspolitik.\r\nEtt problem med vår nuvarande författning är att\r\ndet är svårt att bilda starka majoritetsregeringar\r\nsom kan få gehör i riksdagen för de impopulära\r\nbesluten. Det är ett problem som är väl värt att\r\ndiskutera, både här och kanske ännu mer i andra\r\nsammanhang. Det finns en risk för att man får\r\nigenom beslut för sent.</pre><pre>Jag anser att under vår regeringstid borde det ha\r\nsatts in stabiliseringspolitiska åtgärder tidigare.\r\nCenterpartiet och vi socialdemokrater gjorde ett\r\nförsök. Under våren 1989 genomfördes det\r\nobligatoriska sparandet, som kritiserades oerhört\r\nhårt. Nu så här i efterhand vill jag säga att detta\r\nkom att bli en av de mer verkningsfulla\r\nstabiliseringspolitiska åtgärderna. Under en\r\nbrinnande högkonjunktur fick människor lämna\r\nifrån sig en köpkraft som annars hade gått till\r\ninflation. Nu, under lågkonjuktur, får man\r\ntillbaka pengarna och kan använda dem till saker\r\nsom man önskar i ett läge då de i stället förbättrar\r\noch stimulerar ekonomin. Så, Alf Svensson, visst\r\när detta ett problem och visst finns här en fråga\r\nsom vi bör diskutera i olika former.</pre><pre>Skoldebatten handlar naturligtvis om väldigt\r\nmycket mera än om dessa skolpengar.\r\nSkolpengarna är en del i det hela. För oss\r\nsocialdemokrater handlar skoldebatten också om\r\nutbyggnaden av de treåriga linjerna för dem som i\r\ndag har den kortaste utbildningen. Vi tycker att\r\ndet är väldigt beklagligt att detta beslut nu\r\nbromsas upp.</pre><pre>Det handlar om rätten till vuxenutbildning, inte\r\nminst för de kvinnor som i sin ungdom inte fick\r\nden utbildning som de hade önskat. Denna fråga\r\när oerhört viktig för oss socialdemokrater. Om det\r\när en omsvängning på gång inom regeringen, är\r\njag den första att hälsa detta med tillfredsställelse.\r\nJag avvaktar med spänning ytterligare besked på\r\nden punkten.</pre><pre>Vidare handlar skoldebatten om folkbildningen\r\nsom i många avseenden har gjort Sverige till ett\r\nunikt land. Folkbildningen är en bred utbildning\r\nför stora grupper som inte via den vanliga skolan\r\nfick den utbildning som de hade önskat. Låt oss se\r\ntill att inte den viktiga delen i den svenska\r\nmodellen slås sönder.</pre><pre>Anf. 15  LARS WERNER (v) replik:</pre><pre>Fru talman! Jag har ingen avgörande invändning\r\nmot den beskrivning som Ingvar Carlsson har gett\r\nav den borgerliga regeringens politik. Jag delar\r\nuppfattningen att den mycket öppet bedriver en\r\nlöntagarfientlig politik, där det grövsta förslaget\r\när karensdagar som hårdast drabbar dem som har\r\nstörst ohälsa och därmed dessutom har dålig\r\nekonomi. De kommer att plundras när det införs\r\nkarensdagar. Jag skall återkomma till den frågan.</pre><pre>Det är en fråga som jag vill ställa till Ingvar\r\nCarlsson. Regeringen aviserar att man vill höja\r\nstrejkböterna mycket kraftigt, enligt\r\nmedieuppgifter till ett normalskadestånd på ca\r\n2 000 kr. Försämringarna för\r\narbetslöshetskassorna slår också hårt mot fackets\r\nekonomi. Det är därför viktigt att det finns\r\nfackliga organisationer som är pådrivande för att\r\nskapa en bättre arbetsmiljö som förebygger\r\nförslitning och utslagning av människor.</pre><pre>LO har förklarat att man är motståndare till\r\nförslaget om höjda strejkböter. Men det är något\r\nparadoxalt att den borgerliga regeringens förslag\r\nenligt LO-tidningen ligger nära det förslag som\r\nden förra socialdemokratiska regeringens\r\nutredare lade fram, den s.k. Niklassonska\r\nutredningen. Detta gör mig litet bekymrad, och\r\ndet är därför som jag vill fråga Ingvar Carlsson:\r\nAvvisar Ingvar Carlsson och socialdemokraterna\r\nförslaget om höjda strejkböter?</pre><pre>Anf. 16  INGVAR CARLSSON (s) replik:</pre><pre>Fru talman! Det är riktigt att den\r\nsocialdemokratiska regeringen tillsatte den s.k.\r\nNiklassonska utredningen -- Niklasson var tidigare\r\nordförande i ett stort LO-förbund -- för att se över\r\nspelreglerna på arbetsmarknaden. Utvecklingen\r\npå arbetsmarknaden var inte i alla delar\r\ntillfredsställande. Därför ansåg vi det motiverat\r\natt tillsätta en sådan utredning. Som utredare\r\nanlitades en av de mest ansedda fackliga ledarna.\r\nUtredaren har lagt fram ett antal förslag om hur\r\nenligt hans mening förbättringar bör\r\nåstadkommas. Innan vi bestämmer oss definitivt\r\nskall vi noga gå igenom dessa förslag, och vi\r\nkommer att ha nära kontakter med de fackliga\r\nföreträdarna och arbetsmarknadens parter. Men\r\nen höjning av strejkbeloppet till 2000 kr. anser jag\r\nvara utesluten.</pre><pre>Anf. 17  LARS WERNER (v) replik:</pre><pre>Fru talman! Jag tackar för det beskedet.\r\nUtgångspunkten i Niklassons utredning andas\r\nenligt min mening uppfattningen att folk tycker att\r\ndet är roligt att strejka. Det förhåller sig ju precis\r\ntvärtom, för ibland är det nödvändigt att strejka.\r\nDet är det sista vapen som man har att ta till. Att\r\ndå tro att konflikter på arbetsmarknaden kan\r\nlösas genom höjda strejkböter -- det talas om en\r\nhöjning på upp till ett par tusen kronor -- är\r\nfullkomligt orimligt.</pre><pre>Jag nöjer mig med beskedet här i dag. Vi får\r\nsäkert tillfälle att återkomma till frågan.</pre><pre>Anf. 18  IAN WACHTMEISTER (nyd):</pre><pre>Fru talman! Den finurliga debattordningen ger\r\nmig inte rätt att säga någonting förrän nu, om det\r\när någon som har undrat över tystnaden. Jag har\r\ntänkt att inleda med några betraktelser kring\r\npolitiken och politikernas ansvar.</pre><pre>Det som har slagit mig under den senaste tidens\r\npolitiker- och mediapsykos är inte folks\r\nreaktioner. Det är inte heller medias reaktioner,\r\nför så mycket annat var inte att vänta. Det är\r\nledarnas reaktioner. Jag talar nu om det som\r\nbrukar kallas den svenska rasismen.</pre><pre>Vad är det för sorts ledarskap, där ledarna inte\r\nkan medge ett litet fel hos sig själva, i sina egna\r\nbeslut? Var är självkritiken bakom de\r\nmoraliserande pekfingrar som lyfts mot det\r\nsvenska folket, som faktiskt inte har begått några\r\nilldåd? Vad finns det för logik i att politiken skulle\r\nha varit rätt, när man samtidigt själv konstaterar\r\natt resultatet av politiken är katastrofalt?</pre><pre>Med det minsta lilla sunda förnuft kan var och en\r\nkonstatera att det har varit fel på\r\ninvandrarpolitiken. Men kan det verkligen\r\nkonstateras att det har varit fel på det svenska\r\nfolket? Har folk inte rätt att ifrågasätta sina\r\nledares politik i en demokrati? Har de inte i en\r\ndemokrati rätt att begära att politiker skall ta upp\r\nde frågor som de själva tycker är angelägna och\r\nhar velat få upp på dagordningen under många\r\når?</pre><pre>Det finns någonting som heter att föregå med gott\r\nexempel, och exemplets makt är stor. Tänk er om\r\nSveriges politiska ledare samfällt kunde gå ut och\r\nsäga ungefär så här:</pre><pre>''Den senaste tidens händelser visar att något har\r\ngått fel. Alltså måste vi åtgärda detta. Efter att ha\r\nlyssnat på era synpunkter och era förslag kommer\r\nvi nu att snabbt se över de regler och normer som\r\nformulerar invandringspolitik och\r\nflyktingmottagning, så att vi alla kan bli överens\r\nom en politik som är rättvis och realistisk. Vi --\r\ndvs. politikerna -- lovar alltså att göra vårt bästa.\r\nNu får ni lova att göra ert, både gamla och nya\r\nsvenskar. Tänk efter, ta det lugnt! Vi lever alla i en\r\ndemokrati och en rättsstat som vi vill försvara till\r\nvarje pris.''</pre><pre>Statsministern kunde inte säga så i sitt TV-tal till\r\nfolket. Talet var bra, men ingen regering har\r\nlyssnat på folks oro och synpunkter i dessa frågor\r\nhittills. Låt oss hoppas att man gör det nu.</pre><pre>Direkt beklämmande blir situationen emellertid\r\nnär några av självgodhetens överstepräster tar\r\navstånd från sin egen politiks resultat utan att ta\r\navstånd från politiken och samtidigt passar på att\r\nlägga ansvaret för alla problem och den tragiska\r\nutvecklingen på någon annan -- för säkerhets\r\nskull, antydningsvis Ny Demokrati. Ny\r\nDemokrati, som alltså har existerat i ett år, varav\r\nfyra månader i riksdagen och som hela tiden har\r\nyrkat på att man skall ta upp dessa frågor på\r\nbordet, öppet behandla dem, ge fakta, inte vara\r\nrädd för sanningen, diskutera utan skällsord, i\r\nmotsats till att sopa alltihop under mattan.</pre><pre>Det vi har sagt hela tiden är väl vad Bengt\r\nWesterberg, Pierre Schori, Georg\r\nAndersson  &amp;  Co själva så småningom kommer\r\nfram till. Ändå har Andersson och Schori i tal och\r\nskrift haft oförskämdheten att insinuera att\r\nvettvillingars mord och mordförsök har ett\r\nsamband med Ny Demokrati. Pierre Schori\r\nkommer inte så långt nu för tiden, så han fick göra\r\nsitt uttalande i Piteå i stället för på Cuba. Men det\r\nlät inte bättre för det.</pre><pre>Jag skulle vilja föreslå allihop -- Westerberg,\r\nSchori, Georg Andersson  &amp;  Co -- att läsa Ny\r\nDemokratis partimotion nr 77 om\r\ninvandringspolitik och flyktingfrågor och tala om\r\nvad de anser vara fel i den. Vi ställer gärna upp på\r\nen saklig diskussion. Men, mina herrar, vi går inte\r\nmed på att vi skall bära skulden för den politik ni\r\ntillsammans har utformat.</pre><pre>Innan vi kommit in i riksdagen sades det att vi\r\nskulle förstå mycket bättre när vi varit med en\r\nstund, och det gör vi nu. Vi förstår faktiskt varför\r\noch hur politikerförakt uppkommer. Det här är\r\ninte bättre än vi trodde. Det är värre. Inte en rak\r\npuck så långt ögat når. Och ännu värre än att ni\r\nskyller på oss är att ni också skyller på och pekar\r\nfinger mot det svenska folket. Alla gör fel utom ni\r\nsjälva. Det är inte ledarskap.</pre><pre>Så en annan sak. Vi lever i en värld. I Ny\r\nDemokrati ser vi ett tydligt och intressant\r\nsamband mellan miljö, omvärld, u-hjälp och\r\nsysselsättning. Det enda man behöver göra är att\r\nflytta ut i den verklighet som i bokstavlig mening\r\ntränger sig på Sverige och vars existens svenska\r\npolitiker tidigare litet motvilligt erkänt.</pre><pre>Så här resonerar vi: Den värsta miljön och det\r\nstörsta hjälpbehovet i vårt hörn av jordklotet finns\r\npå andra sidan Östersjön. Alltså skall vi satsa på\r\nmiljön i de baltiska staterna, i Polen, i S:t\r\nPetersburgsområdet osv. Miljön är ju global,\r\nåtminstone i alla högtidstal. Låt oss därför sätta\r\npengarna där de ger störst effekt. Jag vågar påstå\r\natt det finns exempel på att de ger hundra gånger\r\nstörre effekt i Baltikum än i svenska\r\nmarginalinvesteringar -- för vårt vatten och vår\r\nluft också.</pre><pre>Hjälp våra grannar att komma i gång! Här kan\r\nmiljösatsningarna kombineras med satsningar i\r\ninfrastrukturen. Ge all tänkbar hjälp till\r\nsjälvhjälp! Ta emot folk från dessa områden!\r\nSkicka arbetare och experter till dem, så att de\r\nkommer i gång! Det är brist på livets\r\nförnödenheter där borta. Det är alltså inte ett hot\r\nom att något skall hända -- det håller på att hända.\r\nVi måste se till så att de inte ger upp. Det är även\r\nvår sak att förhindra massutvandring från våra\r\ngrannländer.</pre><pre>Hela Östeuropa behöver i dag byggas upp. Man\r\nsaknar där byggingenjörer, byggmaskiner och\r\nskickliga byggjobbare. Här är just den sortens\r\nmänniskor arbetslösa. Det första regeringen\r\nbehövde göra är att sätta till exportkrediter, att\r\nskapa exportkreditgarantier.</pre><pre>För om vi lyfter blicken över vassruggen i vår egen\r\nlilla ankdamm finns det fantastiska möjligheter --\r\nmöjligheter som kan betyda tiotusentals jobb för\r\nsvenskar, riktiga jobb, inte sysselsättning, och en\r\nfantastisk motivation i vetskapen om att man gör\r\nnågot bra, att man hjälper sina grannar att bygga\r\nupp en framtid. Det kanske rent av skulle ge oss\r\nden vision vi behöver om vår roll i världen, nu när\r\nden tidigare rollen som världssamvete på bekväm\r\nparkett långt borta från händelserna är slutspelad,\r\nvilket publiken säkert är tacksam för.</pre><pre>Låt oss samtidigt göra slut på det fatala\r\nresonemanget att ju mer pengar man gör av med,\r\ndesto duktigare är man. Skandalprojekt blir inte\r\nbättre av att de är dyrare. En byråkrati blir inte\r\nbättre av att den slukar mer pengar.</pre><pre>Många tidigare SIDA-anställda har hört av sig till\r\noss, och deras iakttagelser stämmer med våra\r\negna. Flera i vår lilla riksdagsgrupp har nämligen\r\narbetat i u-länder -- som läkare, jobbare,\r\narbetsledare, med totalt ungefär 20 års erfarenhet.\r\nJu mer man vet och hör, desto mer upprörd blir\r\nman över att enprocentsmålet görs till något\r\nheligt, över att skattebetalarnas pengar skall\r\nvräkas i väg på ogenomtänkta projekt till hjälp för\r\npolitiska system och diktatorer, med påståendet\r\natt vi bara hjälper människor.</pre><pre>Det är skattebetalarnas pengar som används --\r\n14 miljarder, minsann. I december höll regeringen\r\npå att falla på 1,1 miljard. Är det något som\r\nbehöver granskas och omprövas så är det u-\r\nhjälpens inriktning och omfattning och dess\r\nmetoder.</pre><pre>Och för säkerhets skull vill jag säga: Om vi satsar\r\ntvå, tre eller fyra gånger så mycket i Baltikum som\r\nregeringen tänkt sig, så tar vi inte pengarna från\r\nAfrika. Vi tar dem från skattebetalarna, precis\r\nsom all hjälp, alla bidrag, politikernas och\r\nriksdagsmännens löner osv. kommer från\r\nskattebetalarna. Om man ger ett land 700 milj.kr.\r\nett år och året efter ger det 600 milj.kr., har man\r\ninte tagit 100 milj.kr. från det landet. Man har\r\ngivit det landet ytterligare 600 milj.kr. Det tycks\r\nvara svårt med både ord och plus och minus\r\nibland.</pre><pre>Arbetslösheten i Sverige har nämnts här. Visst går\r\ndet att göra någonting åt den, men skapa inte\r\nsysselsättning. Det har vi sett förut. Landstingen\r\noch länsstyrelserna är fulla av byråkrater. Det är\r\ninte detta det handlar om. Det handlar om riktiga\r\njobb. Tidigarelägg investeringar i infrastruktur,\r\njärnvägar, vägar och flygplatser. Se vad de gör i\r\nEuropa och vilken hoppfull håg och vilken fantasi\r\ndet finns där nere. Där talar man om tåg som går\r\nmed en hastighet av mellan 400 och 500 km/tim.\r\nMan talar om motorvägar som skall gå runt hela\r\nÖstersjön osv. här sitter vi och talar om att kunna\r\nbygga ut någon liten snutt och satsa 100 milj. kr.</pre><pre>Inom ROT-sektorn, dvs. reparations- och\r\nombyggnadssektorn, behöver mycket göras, och\r\nsätt fart nu! Det finns en mängd exempel. Det har\r\nredan talats om det i debatten. Men se till att det\r\nblir konkurrens överallt. Se till att det blir\r\nkonkurrens inom byggindustrin och\r\nbyggmaterialindustrin. Rensa också i de\r\nfördyrande normerna. Vårt byggande är bland de\r\ndyraste i världen, om inte det dyraste.\r\nByggkostnaderna fördyrades med 20 miljarder\r\nkronor utöver den allmänna kostnadsfördyringen\r\nunder de senaste två åren.</pre><pre>Grip möjligheterna utomlands, dem som jag redan\r\nhar nämnt, för svenska byggjobbare! Se över det\r\nhär med ungdomslöner! Ställ upp för det och\r\nordna det. Det kan ni som är här, med era\r\nförbindelser. Förlängd provanställning är en\r\nsjälvklarhet. En investeringsoch utvecklingsbank\r\nsom skapar krediter till bra och nya företag har vi\r\nockså nämnt.</pre><pre>Så över till livet här hemma. Vi lever i en värld,\r\noch den är inte lätt nu när vi tvingas se hur den ser\r\nut på nära håll. Då är det desto viktigare att vi gör\r\ndet bästa av vår egen lilla värld. Ny Demokratis\r\nförslag till ett öppnare, billigare och enklare\r\nsamhälle där folk lättare kan träffas och umgås\r\nfnissade och fnös man åt. Det är ju inte politik,\r\nhette det. Vi upprepar vårt förslag, och vi tror på\r\nvårt recept. Tänk på att t.o.m. den upphetsade\r\ndiskussionen om främlingsfientlighet kanske\r\nskulle förklinga i en sådan miljö! Vårt samhälle\r\nbehöver bli mjukare, öppnare och billigare.\r\nEnsamheten bara ökar och ökar. Hänsyn till andra\r\nskapas inte av snåriga bestämmelser, skatt på\r\nnöjen, lapplisor, förbud och kontroller i det som\r\nborde vara människors privatliv.</pre><pre>När det gäller regeringspolitiken i allmänhet kan\r\nvi väl säga att socialismen har lämnat\r\navskrädeshögar efter sig. Nu tävlar man om vem\r\nsom är mest liberal. Det är tydligen folkpartiet.\r\nDet låter möjligen bättre än moderata\r\nsamlingsliberalerna. I höst har vi kunnat lyssna till\r\ndessa käcka digitalliberaler och det tal som ljuder\r\nut över landet från regeringens automatiska\r\ntelefonsvarare. Det finns nog vissa brister, i alla\r\nfall låter det så.</pre><pre>Inte heller den här regeringen vågar nämligen sig\r\npå den egna sfären. Man vågar sig inte på\r\npartistöd, presstöd, organisationsstöd, landsting\r\noch allsköns verk och myndigheter. Ja, det är klart\r\natt man naggar litet odygdigt i kanten för att göra\r\nen liten markering, eller vad det heter.</pre><pre>Med digital teknik kan man bygga upp ganska\r\ngoda hjärnor, men det behövs också hjärta i\r\npolitiken. Det vi kallar hänsyn till andra. Det\r\nhandlar om att hjälpa dem som har det sämst. Det\r\nhandlar om att stärka den lille mot den store,\r\nmänniskan mot myndigheterna. Det handlar om\r\natt snabbt åtgärda direkta orättvisor som\r\nuppkommit genom s.k. misstag.\r\nFattigpensionärerna är ett talande exempel på\r\ndetta. Det handlar om rättvisa i form av\r\nexempelvis inkomstprövade barnbidrag. Det\r\nhandlar egentligen om att tänka efter vem man\r\narbetar åt.</pre><pre>Våra uppdragsgivare är en mängd människor som\r\nen gång vart tredje år kallas väljare. Det är inte\r\nSAF, LO, TCO, Hyresgästföreningen, Konsum\r\neller ICA. Vårt land bebos inte av kollektiv, av\r\nhyresgäster, löntagare, arbetsgivare,\r\nkonsumenter osv. Sverige bebos av människor, av\r\nindivider. Demokrati är folkstyre, elefanterna får\r\nförlåta. Det gör de nog. Eller vad tror fru talman?</pre><pre>(Applåder.)</pre><pre>Anf. 19  LARS WERNER (v):</pre><pre>Fru talman! Till Sverige har det i alla tider kommit\r\nmänniskor från andra länder långt ifrån.\r\nMänniskor som har berikat vårt samhälle med sin\r\nkultur och sitt arbete. I äldre tider var det ofta\r\nbrukens valloner och finska svedjebönder. I\r\nmodern tid har infödda svenskar och invandrare\r\nstått sida vid sida i uppbyggnaden av svensk\r\nindustri.</pre><pre>Många har kommit hit för att arbeta när vi har\r\nbett om det. Kom ihåg när värvningspatrullerna\r\nfrån arbetsgivarna var ute Norden och\r\nMellaneuropa på 50-talet och bad folk komma hit.\r\nUnder senare tid har många kommit i flykt från\r\nförföljelse och krig.</pre><pre>Vi som nation kan med stolthet minnas namn som\r\nRaoul Wallenberg eller Bernadottes vita bussar\r\nefter andra världskriget. Men i sanningens namn\r\nfinns det också dunkla stunder från den här tiden.\r\nSom när Sverige utlämnade människor som sökte\r\nen fristad här före och under kriget. Eller när\r\ninskränkta akademiker talade om stopp för\r\njudeimporten.</pre><pre>För snart 20 år sedan sökte sig människor från\r\nChile till vårt land på flykt undan Pinochets\r\nknektar. Sedan dess har det kommit flyktingar\r\nfrån krigen i Mellanöstern. Just nu kommer det\r\nmedmänniskor på flykt från striderna i det forna\r\nJugoslavien. Man kommer från många håll, men\r\ndet är ändå bara en bråkdel av alla på flykt som\r\nsöker sig till vårt land.</pre><pre>De har sökt en fristad. Vi har kunnat ge den utan\r\nstörre uppoffring. De flesta svenskar, ja jag påstår\r\nen överväldigande majoritet ställer upp för vår\r\nflyktingpolitik. Otaliga är de tillfällen där\r\narbetskamrater och grannar engagerat sig för\r\nflyktingarnas sak.</pre><pre>Men det finns undantag. Det har vi upplevt. Och\r\näven begränsade sådana är allvarliga nog. När det\r\nsedan går så långt som till våld och mord, då är det\r\nmer än nog. Då känner man både ilska, vanmakt\r\noch skam. Vi kan aldrig acceptera att det\r\nmeningslösa våld som drabbar helt oskyldiga\r\nmänniskor skall ha en plats i det här landet. Men\r\nnu skjuter galningar mot människor som kommit\r\nhit för att söka trygghet och fristad.</pre><pre>Galningen, eller galningarna, må vara ensam,\r\nmen har eggats och hetsats till sina dåd av det\r\nfrämlingsfientliga klimat som alltmer har\r\nförmörkat vår himmel.</pre><pre>Alla människor som uttalat mer eller mindre\r\nfrämlingsfientliga grodor, och det är många, bör\r\nnog i dag betänka ordens valör. Orden har vuxit\r\ntill stämningar utan hämningar. I detta är alltför\r\nmånga medskyldiga. Här finns individer med\r\nobetänksamma uttalanden, politiker med\r\nokänsliga beslut och myndigheter med en\r\nbyråkratisk och hårdnackad inställning.</pre><pre>Det finns en sak att göra och som särskilt de som\r\nuttalat främlingsfientlighet måste göra. Det är att\r\nskärpa sig och ändra sig. Alla kan säga: Hat och\r\nvåld skall aldrig få en fristad i vårt land.</pre><pre>Fru talman! Regeringen är i otakt med tiden.\r\nRegeringen följer uppenbarligen inte statschefens\r\nmotto ''För Sverige i tiden''. Det ser vi när\r\nregeringen i tider av arbetslöshet försämrar för\r\nfolkhögskolor, stoppar gymnasieskolan och\r\nförsöker beskära den kommunala\r\nvuxenutbildningen.</pre><pre>Att nedskärningarna dessutom sker med\r\nverklighetsfrämmande argument visar än\r\ntydligare att regeringen marscherar i otakt med\r\ntiden. Påståendet--det har sagts tidigare-- att\r\nkommunal vuxenutbildning är lyxundervisning\r\nvisar på okunnighet.</pre><pre>Utbildning är en framtidssatsning för hela\r\nsamhället. För enskilda individer är utbildning en\r\nviktig chans, och i tider av arbetslöshet är\r\nutbildning den bästa förberedelsen för ljusare\r\ntider. När regeringen i dag försöker skära ner i\r\nutbildning och skola förstår man att regeringen\r\ninte kommit särskilt långt i insikt om vad som är\r\nbra för Sverige i tiden.</pre><pre>Min bedömning att regeringen är i otakt med tiden\r\nförstärks när man ser de försämringar av\r\nsjukförsäkringarna som skall genomföras.\r\nKarensdagar är fel väg att komma till rätta med\r\nsjukdomar och dåliga arbetsmiljöer. Karensdagar\r\ndrabbar fel grupper, nämligen de svaga.</pre><pre>Införandet av karensdagar har kritiserats av alla\r\nfackliga organisationer och numera t.o.m. av\r\nSvenska Arbetsgivareföreningen, låt vara inför\r\nhotet att få höjningar av arbetsgivaravgifterna.\r\nMen ändå vill regeringen driva igenom sina idéer.\r\nJag menar att detta visar att regeringen är i otakt\r\nmed tiden och tycks satsa mer på ideologi och\r\nkarens än på politik och kompetens.</pre><pre>Regeringspolitiken har fördyrat byggandet och\r\nskapat en hög byggarbetslöshet, som regeringen\r\ntycker är normal. Gå ut och fråga\r\nbyggnadsarbetarna om de tycker att den är\r\nnormal! När byggmarknaden går ner, när\r\nspikandet, gjutandet, murandet och målandet\r\nupphör får det effekter inom hela industrin --\r\nfönstertillverkare och möbelfabrikanter, hela\r\nbyggnadsindustrin, drabbas direkt och\r\nomedelbart. Med fördyringar för\r\nbyggnadsindustrin är regeringen åter i otakt med\r\ntiden.</pre><pre>Regeringen vill som påbröd på detta också\r\nförsämra bostadssubventionerna, vilket ger\r\nytterligare negativa effekter på byggandet och inte\r\nminst rekordhyror nästa år.</pre><pre>Vi har alltså i dag ett läge där man inte har något\r\nsystem för hur långivningen och låneformerna för\r\nbyggandet skall se ut. Jag måste fråga\r\nstatsministern och regeringen: Hur länge skall det\r\nhär pågå?</pre><pre>Samtidigt genomdriver regeringen\r\nskattesänkningar för höginkomsttagarna.\r\nSkattepolitiken är orättvis och har försämrat\r\nfinanserna, ökat budgetunderskottet och skapat\r\nosäkerhet i räntepolitiken. Budgetbomben är inte\r\nens tidsinställd, den bara exploderar.</pre><pre>I otakt med tiden är också regeringens satsning på\r\nmilitära rustningar.</pre><pre>Satsning på försvaret och ökat budgetunderskott\r\nvar en politik som bedrevs av Reagan och\r\nThatcher i början av 80-talet, men som nu överges\r\nav allt fler länder, men inte i Sverige. Här skall\r\nJAS-projektet få mer pengar. Regeringen är inte\r\nens i takt med världens nedrustningspolitik.</pre><pre>Europapolitiken visar likaså regeringens\r\nofullkomlighet. Stater som Österrike och Schweiz\r\nställer krav på trafiken genom sina länder. Man\r\nvägrar att acceptera fler och tyngre lastbilar och\r\nkräver tågtransporter för att skydda miljön. Men\r\nSveriges kommunikationsmininster går motsatt\r\nväg, vägen bakåt i miljöhänseende.</pre><pre>Svensk Europapolitik präglas av undergivenhet.\r\nTidigare har de borgerliga partierna låtit påskina\r\natt det är EG som ställer krav på oss att vi skall\r\nförändra skattepolitiken, och med hänvisning till\r\npåstådda EG-krav ville de borgerliga ändra\r\nskatterna. Detta har varit fel, men är ett\r\ntypexempel på den undergivenhet som präglat\r\ninställningen till EG.</pre><pre>Men i fråga om EG och skatter har jag nu noterat\r\natt Bengt Westerberg kommit längre än\r\nregeringen i övrigt i insikt om att vi i stort kan\r\nbedriva samma skattepolitik som vi har haft här i\r\nSverige eller den skattepolitik som Sveriges\r\nriksdag vill att vi skall ha.</pre><pre>De förändringar vi vill genomföra bestämmer vi i\r\nhuvudsak över själva, och jag hoppas att\r\nregeringen i övrigt skall komma till samma insikt.\r\nAtt gömma sig bakom förmenta EG- eller\r\nEuropakrav är en inställning som jag menar är\r\nbåde fel och feg mot opinionen.</pre><pre>Sammanfattningsvis är det lätt att konstatera att\r\nregeringen på rader av områden är i otakt med\r\ntiden.</pre><pre>Fru talman! Några ord också om Volvo--\r\nProcordia-affären, där jag så här långt vill göra\r\ntvå anmärkningar.</pre><pre>För det första: När regeringen ville lägga ner ASSI\r\nKarlsborg utanför Kalix sade näringsministern att\r\ndet var marknaden som nu skulle få råda.\r\nMarknaden ville, enligt näringsmininstern, inte ha\r\nASSI Karlsborg. Näringsministerns höga princip\r\nvar att marknaden skulle avgöra.</pre><pre>Denna princip varade ända tills Volvo--Procordia-\r\naffären dök upp. Då hörde man ingenting längre\r\nom principen att marknaden skulle avgöra.</pre><pre>Min slutsats är att den här principen inte finns.\r\nDen fanns och finns bara när det passar. I\r\nverkligheten är politiken principlös, åtminstone\r\nför den här regeringen.</pre><pre>För det andra: Volvo--Procordia-affären har sagts\r\nbli en konstig blandning av godisbilar och\r\nplåtbilar, flygmotorer, läsk och medicin. Av detta\r\nblev plötsligt för näringsministern en princip, som\r\ngår ut på att det inte är bra med alltför blandade\r\nföretag, att man skall undvika blandningar.</pre><pre>Låt mig bara få erinra, för den som inte är så\r\nminnesgod men som tror att det är en princip att\r\nundvika blandning i företagen, att det var ganska\r\nnyligen som moderater och folkpartister\r\nförespråkade och föreslog att barnstugor, daghem\r\noch barntillsyn skulle startas och drivas av ett känt\r\ndammsugarföretag, lett av en bekant direktör som\r\nhar sålt rätt mycket dammsugare i sina dagar. Det\r\nskulle ske under firmanamnet Pysslingen, i\r\nsanning en blandning av elektriska produkter och\r\nbarntillsyn. Men detta motarbetades inte utan\r\nunderstöddes å det livligaste av moderater och\r\nfolkpartister.</pre><pre>Min slutsats är återigen att principen inte finns.\r\nDen finns bara när det passar. Politiken är\r\nprinciplös för regeringen.</pre><pre>Det må kanske vara en händelse att det var\r\nWallenbergföretaget Electrolux som skulle starta\r\nPysslingen och att det är Wallenberginspirerade\r\nCurt Nicolin som styr över den\r\nprivatiseringskommission som regeringen nu för\r\ntiden lyssnar till.</pre><pre>Curt Nicolin är själv ordförande i Incentive, som\r\nhar 14 olika företag inom 5 olika affärsområden.\r\nPojken med guldbyxorna, näringsminister Per\r\nWesterberg, fungerar i dag som ett slags 90-talets\r\nPinoccio, där det är Nicolin som håller i trådarna.\r\nPinoccio hade också lång näsa.</pre><pre>I kommunerna ser vi nu följderna av\r\nnedskärningarna: försämringar som drabbar\r\nbarn, barnavård, ungdomar och undervisning.</pre><pre>Låt mig avsluta med att säga, fru talman: Barnen\r\när ändå vår framtid. I tider av bankskandaler och\r\nkonkurser behöver vi satsa på framtidens\r\nmänniskor, inte försätta framtiden och barnen i\r\nkonkurs.</pre><pre>(Applåder.)</pre><pre>Anf. 20  IAN WACHTMEISTER (nyd):</pre><pre>Fru talman! Visst är det kaxigt av regeringen att\r\ntala om den enda vägen. Det ingår i\r\n''digitalliberalismen''. Jag förstår att en del inte\r\nriktigt uppfattar vad detta är. Den består av små\r\nbitar som sprutar fram, den ena efter den andra.</pre><pre>Men den tidigare regeringen var lika kaxig när den\r\ntalade om den tredje vägen, som gick rakt in i en\r\nöken. Kanske lösningen ligger i den andra vägen,\r\nden som ser olika ut i olika väder och i olika tider.</pre><pre>Jag vill fråga Lars Werner: Vilken väg är det\r\negentligen som vänstern numera tänker sig när det\r\nligger ruinhögar här och var i spåren? Det skulle\r\nglädja mig mycket att få höra det.</pre><pre>Nästa fråga är: Vad har Lars Werner för\r\nuppfattning om presstödet? Att driva partiorgan,\r\nvare sig det är A-press eller Svenska Dagblad,\r\ntycks vara mycket besvärligt och mycket dyrt.\r\nAnser vänsterpartiet att det är rätt att\r\nskattebetalarna skall stå för fiolerna?</pre><pre>Anf. 21  LARS WERNER (v) replik:</pre><pre>Fru talman! Ian Wachtmeister talar om\r\nruinhögar. Det är illa nog som det är, och det är\r\nilla nog som det kan bli, men några ruinhögar har\r\nvi väl ännu inte här. Jag förstår vad han menar,\r\nmen den tiden är förbi, Wachtmeister, när man\r\nkunde klara sig undan en debatt om svenska\r\nförhållanden med hänvisning till utlandet. Det\r\ntåget har gått.</pre><pre>Vilken väg vill vi gå? Jo, vi menar att man måste\r\ndriva en rättvis fördelningspolitik. Det är det\r\nförsta.</pre><pre>Om ett land befinner sig i kris, då kan man inte\r\nlåta de sjuka betala för det genom karensdagar,\r\nförsämra för människor som måste stanna hemma\r\nför sjukt barn, försämra deltidspensionerna för\r\nfolk som har slitit ett helt liv och vill avsluta sin\r\narbetsinsats på ett vettigt sätt. Man kan inte låta\r\nde sämst betalda löntagarna vara med och betala\r\nför höginkomsttagarna och näringslivet.</pre><pre>Man måste satsa på strukturinvesteringar. Man\r\nkan inte medvetet skapa en byggarbetslöshet i\r\nlandet, när vi har många eftersatta behov, bl.a. på\r\njärnvägsområdet.</pre><pre>Det är mitt svar på den frågan.</pre><pre>Sedan till frågan om presstödet. Det är ju litet\r\nmärkligt att den frågan ställs till mig i de här\r\ndagarna. Hade Wachtmeister ställt den frågan när\r\nvi tvingades lägga ned vår enda tidning för ett par\r\når sedan, hade jag svarat samma sak som i dag:\r\nDet är fullkomligt orimligt att arbetarrörelsen icke\r\nskall ha råd att ge ut tidningar, samtidigt som\r\nSvenska Dagbladet får presstöd som närmar sig\r\n40 milj.kr. om året.</pre><pre>Anf. 22  IAN WACHTMEISTER (nyd) replik:\r\nbFru talman! Det gläder mig att Lars Werner var\r\növerraskad av att han fick frågor, men jag menar\r\natt även små partier kan ha synpunkter som det\r\nhar sitt intresse, om inte för kammaren så dock för\r\nandra, att känna till.</pre><pre>Lars Werner vet precis vilka ruinhögar jag talar\r\nom, och min fråga handlade faktiskt om vägen\r\nbort ifrån dem. Jag fick ett visst svar, men jag\r\nskulle vilja fråga en sak till, och då om\r\nenergiskatten.</pre><pre>Vänstern, socialdemokraterna m.fl. stöder ju på\r\nallt sätt -- eller låtsas stödja -- sysselsättningen, den\r\näkta sysselsättningen. Vad händer då, om vi i\r\nSverige har energiskatter som är så höga att\r\ninternationella företag flyttar ur landet?</pre><pre>Nästa fråga: Miljösatsningen så som jag föreslog\r\ntidigare, nämligen att den görs på andra sidan\r\nÖstersjön, där den ger mångfaldigt större effekt\r\näven för oss, vad säger ni om den?</pre><pre>Jag kanske sedan får höra vad de andra säger som\r\när litet större.</pre><pre>Anf. 23  LARS WERNER (v) replik:</pre><pre>Fru talman! Miljösatsningen och stödet till\r\nländerna på andra sidan Östersjön står vi på allt\r\nsätt bakom. Jag tror nämligen att ett av de bästa\r\nsätten att hjälpa Estland, Lettland, Litauen och\r\ndelar av Ryssland är att satsa på den teknik som vi\r\nkan här i landet. Det tycker jag att man skall göra\r\nså fort som möjligt.</pre><pre>Men på den här punkten borde kanske Alf\r\nSvensson ha någonting att säga. Han kunde ju\r\nsamtidigt berätta varför det tog så lång tid att få\r\nfram litet olja till Estland. Det kunde vara\r\nintressant för kammaren. Men jag är alltså\r\növerens med dem som tycker att det är bra att\r\nsatsa på länderna på andra sidan Östersjön.</pre><pre>Sedan var det frågan om energiskatterna. Jag\r\ntillhör inte regeringen -- jag har inte hotat med att\r\navgå en gång. Den frågan får man ju ställa till Olof\r\nJohansson, som säger att han aldrig har hotat med\r\natt avgå bara för att regeringen vill sänka\r\nenergiskatterna. Men, Olof Johansson, jag läser\r\nockså Land. Jag är läskunnig och ser bra ännu.</pre><pre>Jag har samma uppfattning som Olof Johansson i\r\nsakfrågan, att man inte kan sänka energiskatterna\r\nom man inte satsar på nya energislag, på\r\nbiobränslen. Det är mitt svar, men bättre svar kan\r\nkanske Olof Johansson ge.</pre><pre>Anf. 24  Statsminister CARL BILDT (m):</pre><pre>Fru talman! Regeringen har klart och tydligt visat\r\natt den vill att Sverige skall slå in på en ny kurs.</pre><pre>Det gäller den ekonomiska politiken. Vi måste få\r\ntillbaka tillväxten, och vi måste få tillbaka jobben.\r\nDå måste skatter sänkas, och då måste\r\nföretagandet återupprättas. Efter den tredje\r\nvägens misslyckande kommer den enda vägens\r\nnödvändighet. Det är bara så vi kan komma ur den\r\nhöga arbetslöshet som misslyckandet på 1980-talet\r\nnu har drivit fram.</pre><pre>Det gäller valfriheten i välfärdspolitiken. Steg för\r\nsteg kommer vi att ge större frihet att välja\r\nbarnomsorg, skola, sjukvård, äldreomsorg.\r\nSocialdemokratisk politik misstrodde\r\nmedborgarna. Vi vill göra dem myndiga också i\r\nvalet av sin välfärd.</pre><pre>Det gäller miljöpolitiken. Sverige tillhör nu de\r\npådrivande länderna inför FN:s stora\r\nmiljökonferens i Rio de Janeiro i juni. Vi kommer\r\natt lägga om energibeskattningen så att den får en\r\nklarare miljöprofil. Vi kommer att förbättra\r\nmiljölagarna.</pre><pre>Det gäller rättstryggheten. Vår inställning till\r\nvåldet är oförsonlig. Vi kommer att stärka polisens\r\nresurser. Vi kommer att göra det möjligt att\r\nfaktiskt förbättra tryggheten för många som känt\r\noch känner sig utsatta för det ökade våldet, oavsett\r\nvilka de är.</pre><pre>Det gäller skolan. Vi kommer med vår politik att\r\nge Sverige Europas bästa skola. Att vi nu satsar så\r\nhårt på ungdomsskolan och på högskolan visar\r\nstyrkan i den politiken. Skolan kommer att få nya\r\noch bättre läroplaner.</pre><pre>Det gäller också utrikespolitiken. Det är ett klart\r\noch tydligt erkännande av den nya europeiska\r\nidentiteten i svensk utrikespolitik att Sverige\r\nsenare kommer att överta ordförandeskapet i den\r\neuropeiska samarbets- och säkerhetskonferensen.</pre><pre>På alla dessa områden innebär vår politik ett klart\r\noch tydligt brott mot en gammal\r\nsocialdemokratisk politik som så tydligt hade kört\r\nfast och stagnerat. Ingvar Carlsson sade i sitt\r\ninledningsanförande att den socialdemokratiska\r\nregeringen hade inte den enda lösningen. Nej, det\r\nhade den inte. Den försökte i stället med den tredje\r\nlösningen, och det visade sig inte vara någon\r\nlösning det heller.</pre><pre>Det oppositionsalternativ som vi har att möta i den\r\nekonomiska politiken är inte så där värst mycket\r\natt skryta med. 1991, det år som ligger bakom oss,\r\nblev tyvärr ännu ett förlorat år i Sveriges\r\nekonomiska utveckling. Socialdemokraterna\r\nlovade ett i början av året, men vi tvingades alla i\r\nslutet att konstatera att resultatet blev ett\r\nannat.Det kan diskuteras i hur hög grad detta var\r\nett oplanerat misslyckande för deras ekonomiska\r\npolitik eller i hur hög grad det var ett planerat\r\nförsök att lura väljarna under valrörelsen.</pre><pre>Var verkligen Allan Larsson en så usel\r\nfinansminister att han trodde på alla sina ständiga\r\nvändpunkter? Trodde han och Ingvar Carlsson på\r\nalla vändpunkterna, med de konsekvenser för\r\ntilltron till deras förmåga att driva ekonomisk\r\npolitik som detta måste medföra, eller var det bara\r\nett försök att slå dunster i ögonen på väljarna, med\r\nde konsekvenser för tilltron till\r\nsocialdemokraternas politiska uppriktighet som\r\ndetta måste medföra? Jag skall inte besvara\r\nfrågan. Jag låter den hänga i luften. Kanske\r\nIngvar Carlsson har något bidrag till\r\nhistoriebeskrivningen på den punkten.</pre><pre>Nu har vi fått del av socialdemokraternas förslag\r\ntill ekonomisk politik 1992, inför det kommande\r\nbudgetåret och inför det kommande kalenderåret.\r\nDeras budskap är enkelt och klart: Beskatta\r\nSverige ur krisen! Skatterna skall enligt\r\nsocialdemokraterna höjas med ca 9 miljarder\r\nkronor 1993. Det innebär en rejäl skattechock som\r\ninte kan undgå att drabba möjligheterna till\r\nekonomisk återhämtning och drabba de\r\nmöjligheterna mycket hårt.</pre><pre>Ingvar Carlsson säger ständigt att han inte tror att\r\nsänkta skatter ger ekonomisk tillväxt. Men om han\r\nskall försöka lansera någon teori som går ut på att\r\nhöjda skatter ger ekonomisk tillväxt, tror jag att\r\nhan ger sig ut i ett moras ur vilket han inte kan ta\r\nsig.</pre><pre>En skattechock av den här storleksordningen\r\nkommer att bromsa Sverige. Det verkar som om\r\nsocialdemokraterna inser delar av detta -- när man\r\ntittar på detaljerna i deras politik. Vissa av de\r\nskattesänkningar vi föreslog i höstas, och som\r\nsocialdemokraterna protesterade emot,\r\naccepterar de nu -- dock utan presskonferenser.</pre><pre>I höstas var det fel att sänka turistmomsen. Nu är\r\ndet acceptabelt och bra att sänka turistmomsen. Vi\r\nhälsar socialdemokraterna välkomna till denna\r\nnya uppfattning. Då var avskaffad aktie-oms ett\r\nmycket förfärande exempel på en skattesänkning\r\nsom bara kom de s.k. kapitalägarna till del. Nu\r\naccepteras den sänkningen i tysthet i det\r\nsocialdemokratiska budgetalternativet. Vi hälsar\r\nsocialdemokraterna välkomna till även denna\r\nuppfattning.</pre><pre>Jag är fullt och fast övertygad att så kommer det\r\natt fortsätta. I smyg kommer socialdemokraterna\r\natt tvingas att acceptera den ena delen efter den\r\nandra av regeringens politik, därför att deras\r\nalternativ inte kommer att hålla.</pre><pre>Jag skulle kunna fortsätta min genomgång i detalj\r\nav det socialdemokratiska ekonomisk-politiska\r\nalternativet. Det handlar i grunden om en\r\nskattechock om ca 9 miljarder kronor. Det finns\r\ninget sätt att få en så kraftig skattechock att bara\r\ndrabba vissa. Skall man höja skatter med\r\n9 miljarder kronor drabbar det alla, eftersom det\r\ndrabbar ekonomin, tillväxten och\r\narbetstillfällena. Så är det. Det innebär dessutom\r\nökade subventioner, bidrag och andra offentliga\r\nutgifter med ca 8 miljarder kronor. Klassisk\r\nsocialdemokratisk bidrags- och\r\nsubventionspolitik! Som om det var höjda skatter\r\noch ökade offentliga utgifter som krävdes för att\r\nlösa Sveriges ekonomiska problem! Hade det varit\r\nhöjda skatter och ökade utgifter som kunde få fart\r\npå tillväxten och sysselsättningen i Sverige, hade\r\nSverige inte haft några ekonomiska problem i dag.\r\nDet är exakt den politik socialdemokraterna förde\r\npå 1980-talet, och det är exakt den politik som har\r\nfört Sverige in i tillväxtkrisen. Det är exakt den\r\npolitik som har gett dagens\r\nsysselsättningsproblem.</pre><pre>Sedan finns det ett försök att få denna ekvation att\r\ngå ihop med en konstig konstruktion att ta ca\r\n5 miljarder kronor från statshypotekskassan. Det\r\när det enstaka största och märkligaste förslaget i\r\nden socialdemokratiska skuggbudgeten.</pre><pre>Sådana luftaffärer fungerar inte. Sådana konstiga\r\naffärer gör inte vi. Men att socialdemokraterna\r\nägnar sig åt sådana affärer har vi, måhända,\r\nkunnat notera under de senaste dagarna. Men som\r\nbekant fungerade inte det heller. Den typen av\r\nluftaffärer kommer vi inte att tillåta i statens\r\nbudget. Det är illa nog att dessa affärer kan få\r\nkonsekvenser på andra områden där ni har\r\nmöjlighet att genomföra dem.</pre><pre>Jag har talat om att vår ekonomiska politik är den\r\nenda vägen efter misslyckandet för\r\nsocialdemokraternas tredje väg under 1980-talet.\r\nDet ifrågasätts av socialdemokraterna, men det\r\nbekräftas av verkligheten.</pre><pre>På sina håll sägs det att den nya regeringen\r\nfullföljer i några delar den omläggning av den\r\nekonomiska politiken som inleddes redan under\r\nden socialdemokratiska perioden. Det ligger en\r\nviss kärna av sanning i detta. Från hösten 1990 och\r\nframåt intill dess att valfebern grep tag i dem,\r\nfanns det en begynnande insikt hos den\r\nsocialdemokratiska regeringen om att saker och\r\nting måste göras annorlunda. Det fanns\r\nformuleringar i finansplaner. Det fanns saker som\r\nsades, även om de sällan fullföljdes i den faktiska\r\npolitiken.</pre><pre>När devalveringsvägen definitivt stängdes, och när\r\ninflationsbekämpningen i det följande sattes i\r\nhögsätet, och när ansökan om medlemskap i den\r\nEuropeiska gemenskapen lämnades in, var valet\r\nav den enda vägen i den ekonomiska politiken i\r\nrealiteten träffat. Man kanske inte till fullo insåg\r\ndet, och man kanske inte var beredd att ta\r\nkonsekvenserna av det man litet plötsligt tvingades\r\ntill. Men så var det i alla fall.</pre><pre>Att detta mot bakgrund av misslyckandet från\r\n1980-talet skulle leda till övergångssvårigheter,\r\ninsåg man också. Kjell-Olof Feldt talade strax före\r\nsin avgång om det kommande ''stålbadet'' för den\r\nsvenska ekonomin. Landsorganisationen skrev\r\nföljande i sitt remissutlåtande om den ekonomiska\r\npolitiken som regeringen skisserade i 1990 års\r\nlångtidsutredning: Om man skall följa LU 90:s\r\nrekommendationer för anpassning av valuta och\r\nräntepolitiken, samt anpassning av\r\nbudgetpolitiken till konkurrentländerna, är inte\r\nen så begränsad höjning av arbetslösheten från\r\ndrygt 1,5 % till drygt 2 % trovärdig. Enligt LO\r\nkan det i värsta fall handla om en arbetslöshet på\r\n5--6 %.</pre><pre>Detta uttalade LO våren 1990 om den långsiktiga\r\nomläggning av den ekonomiska politiken som då\r\nförbereddes inom socialdemokratin och som\r\nfaktiskt stapplande började genomföras hösten\r\n1990. Socialdemokraterna hade inte kraften, men\r\ndet var dit de var på väg. Jag sade då, att mot\r\nbakgrund av misslyckandena låg det tyvärr\r\nåtskilligt i det LO sade.</pre><pre>I det här perspektivet är det långsiktigt oroande\r\natt det största oppositionspartiet så fjärmat sig\r\nfrån den omprövning man påbörjade i\r\nregeringsställning. Om inte socialdemokraterna\r\när beredda att ompröva högskattepolitiken och\r\nhögutgiftspolitiken nu, nu när industrin mer än\r\nnågonsin behöver utrymme för att expandera, och\r\nhushållens standard trots den ekonomiska krisen\r\nutvecklas hyggligt, när kan de då egentligen inse\r\natt den gamla politiken ledde fel och att det behövs\r\nen ny politik för att klara Sverige ur krisen?</pre><pre>Ingvar Carlsson säger i sitt anförande att deras\r\npolitik innebär inga ökade utgifter. Det är klart att\r\nden gör! Det är massvis av ökade utgifter. Men att\r\nhan säger detta är ett hälsotecken. Det visar att\r\nhan har litet dåligt samvete för sitt förslag.</pre><pre>Ingvar Carlsson säger också att detta innebär\r\ninget höjt skattetryck. Men det är alldeles fel. Det\r\när klart att det innebär ett höjt skattetryck. Det är\r\nen massiv skattechock. Men att han tvingas säga\r\ndetta är i alla fall bra. Det visar att han har litet\r\ndåligt samvete för den politik han tvingas att lägga\r\nfram.</pre><pre>Det är frapperande hur socialdemokraterna\r\nundviker att tala om de verkliga problemen och\r\nuppehåller sig i en gammal värld.</pre><pre>Ingvar Carlsson talade i dag om katastrof och om\r\nbyggkrisen. Det gör han ofta, och det är ett par av\r\nhans favorituttryck. Krisen skall nu hävas med\r\nhjälp av nya subventioner i miljardklassen. Det\r\nena bidraget och stödåtgärden efter den andra\r\nskall sättas in. Men det är precis den\r\nåtervändsgränd som socialdemokraterna har fört\r\nsvensk bostadspolitik in i. Sådana åtgärder skulle\r\nbryta den faktiskt glädjande utveckling som nu\r\nfinns med minskade kostnader för\r\nnyproduktionen.</pre><pre>Kostnaderna för nyproduktionen av lägenheter\r\nsjunker nu i storleksordningen 15--20 %. Vi\r\nkanske är på väg mot den situation då det går att\r\nbygga bostäder i Sverige som människor har råd\r\natt bo i. Under socialdemokratins tid har man låtit\r\nbygga nya bostäder som knappt någon har haft\r\nråd att flytta in i. Vad det är för långsiktigt värde\r\ni det kan på sitt sätt ifrågasättas.</pre><pre>Men det som förundrar mig är att industrikrisen\r\nknappt alls nämns. Ständigt är det byggkrisen,\r\nmen aldrig industrikrisen. Ändå är det denna\r\nindustrikris som är allvarlig för den långsiktiga\r\nvälfärdsutvecklingen. Den har varit smygande\r\nsedan mitten av 1980-talet, och den har varit\r\ngalopperande under 1990-talet. Den slår ut\r\nhundratusentals arbetstillfällen i små, medelstora\r\noch stora företag. Det beror på att den svenska\r\nekonomin har förlorat i konkurrens och\r\nutvecklingskraft.</pre><pre>Detta måste vi ändra på! Det kan aldrig ske med\r\nhjälp av ökade skatter, regleringar och statlig\r\nstyrning.</pre><pre>Socialdemokraterna talar alltid om att fördela\r\nvälstånd. Ordet tillväxt fanns inte i Ingvar\r\nCarlssons anförande. Men man kan inte fördela\r\ndet som inte skapas.</pre><pre>Just nu, i början på 1990-talet, sjunker den\r\nsvenska ekonomin som en följd av era\r\nmisslyckanden. Att skapa ett nytt välstånd är den\r\navgörande uppgiften för 1990-talet. Det är inte\r\nsedelpressarna i Tumba pappersbruk som är\r\ngrunden för det svenska välståndet. Det är en\r\nfungerande industri, ett näringsliv med fritt och\r\nansvarskännande företagande, med en\r\nfungerande marknadsekonomi och med ett enskilt\r\nägande, som ger oss tillbaka det välstånd som\r\nmisslyckandet för den socialdemokratiska\r\npolitiken nu satt i fråga. Vi skall skapa välstånd.\r\nSedan kan vi fördela -- men först skapa.</pre><pre>(Applåder.)</pre><pre>Anf. 25  INGVAR CARLSSON (s) replik:</pre><pre>Fru talman! Vi har just nu upplevt, vågar jag\r\npåstå, något mycket märkligt i riksdagens\r\nhistoria. I en allmänpolitisk debatt har det alltid\r\nvarit så, att statsministern har redovisat\r\nregeringens politik -- motiv, argument, innehåll --\r\noch möjligen mot slutet, de sista minuterna,\r\nanvänt någon tid för att debattera oppositionens\r\nförslag. Vi har nu lyssnat på en statsminister som\r\nanvänt 95 % av sin inledning till att kritisera\r\nsocialdemokraternas politik och praktiskt taget\r\ninte haft ett ord att säga om sin egen regerings\r\npolitik. Detta är kanske det mest förkrossande\r\nomdömet om denna regering, som Carl Bildt talar\r\nom som den bästa regeringen i Sveriges historia.</pre><pre>Jag kommer ändå att i min replik göra ett försök\r\natt få något svar från denna regering. Därför\r\nfrågar jag: Kommer den borgerliga\r\nfyrpartiregeringen att fortsätta att sänka\r\nskatterna med 10 miljarder kronor per år? Och\r\nvad skall ni i så fall ytterligare skära ned på?\r\nStäller de tre övriga partierna upp på detta, Carl\r\nBildt?</pre><pre>I Ekot vid midsommartiden förra året fick Carl\r\nBildt frågan: Ni lovar alltså att alla skall få lägre\r\nhyror? Ja, absolut, svarade Carl Bildt. Efter det\r\nhar ni vidtagit åtgärder som kommer att innebära\r\nchockartade hyreshöjningar i nyproduktionen.\r\nÄndå har Carl Bildt mage att från denna talarstol\r\npåstå att det skall bli billigare inflyttningshyror i\r\nnyproduktionen. Kan man få en enda representant\r\nför byggentreprenörerna -- jag begär inte att det\r\nskall vara en företrädare för HSB eller\r\nhyresgästerna i övrigt, men för någon av de\r\nprivata byggentreprenörerna -- att bekräfta vad\r\nstatsministern har sagt från denna talarstol? Då\r\nskall jag bjuda Carl Bildt på en rejäl middag på en\r\nav lyxkrogarna. Och jag kan försäkra att jag inte\r\nlöper någon som helst risk att behöva gå på de\r\nkrogarna -- det tänker jag inte göra.</pre><pre>Kan vi få en kommentar från statsministern om\r\nkommunikationsministerns besked om att det\r\nskall satsas 8 miljarder mer för investeringar i\r\njärnvägar? Är detta korrekt, är det ju ett\r\nsensationellt besked. Det är en omläggning av\r\nregeringens hela ekonomiska politik. Jag tog upp\r\ndetta i min inledning. Statsministern har inte ett\r\nord att säga om denna jätteinvestering. Han\r\nråskäller på socialdemokraterna i stället.</pre><pre>Och hur blir det med de 20 miljarderna i\r\npensionsfonderna, de pengar som pensionärerna\r\noch löntagarna vill ha till pensioner? Carl Bildt!\r\nUppträd som statsminister i nästa replik!</pre><pre>Anf. 26  Statsminister CARL BILDT (m)\r\nreplik:</pre><pre>Fru talman! Ingvar Carlsson blir påtagligt\r\nbesvärad när man börjar ifrågasätta den\r\nsocialdemokratiska politiken. Själv har han de\r\nsenaste veckorna och månaderna, så fort han har\r\nfått någon möjlighet att kommentera regeringens\r\npolitik, använt uttrycket ''nationell katastrof''\r\neller ''katastrof''. Jag har haft anledning att\r\nifrågasätta om Ingvar Carlsson kommer att se en\r\nkatastrof när den verkligen inträffar -- mot\r\nbakgrund av hur ofta han har använt detta\r\nuttryck.</pre><pre>När man tar till sådana kraftuttryck som han har\r\nanvänt under de senaste veckorna och månaderna,\r\nfår man nog finna sig i att ens eget alternativ blir\r\nnagelfaret. Och fakta är: Detta är 9 miljarder\r\nkronor i höjda skatter. Det skulle bromsa Sverige.\r\nDet är en politik som skulle dämpa tillväxten. Jag\r\nvågar påstå att tillväxtpolitiken är ett svart hål i\r\nsocialdemokratin -- den finns inte.\r\nSocialdemokraterna skall ständigt fördela saker,\r\nmen de kan inte skapa dem. Och Sveriges problem\r\njust nu är att vi inte skapar tillgångar. Då kan vi\r\ninte heller fördela dem på det sätt som\r\nsocialdemokraterna gör.</pre><pre>Ökade offentliga utgifter hjälper inte heller. Det är\r\nett faktum att kostnaderna i nyproduktionen på\r\nbostadssektorn nu sjunker. Ni trissade upp\r\nnyproduktionskostnaderna. Nu sjunker de, på\r\ngrund av en rad åtgärder. Det är bra att så är\r\nfallet.</pre><pre>Så till de frågor som ställts. När det gäller\r\nbostadspolitiken är det en nödvändig, smärtsam\r\nanpassning som nu sker, efter den uppblåsning\r\nsom förekom under högkonjunkturåren. Det leder\r\nockså till en dämpad kostnadsutveckling, till en\r\nmer balanserad utveckling av byggsektorn.</pre><pre>När det gäller pensionerna pågår det samtal\r\nmellan regeringspartierna och oppositionen.\r\nSocialdemokraterna har nyligen sagt att de inte är\r\nintresserade av en uppgörelse, åtminstone i närtid.\r\nMen låt mig säga detta: Vi vill inte använda AP-\r\nfonderna till att äga företag. Vi skall använda AP-\r\nfonderna till att säkra pensioner. Det kan vara\r\nbesked nog.</pre><pre>Beträffande infrastrukturfrågorna -- om det är\r\ngamla eller nya pengar -- vill jag säga att man kan\r\nräkna på litet olika sätt. Men jag kan försäkra\r\nIngvar Carlsson att denna regering kommer att\r\nanslå pengar för att satsa på infrastruktur. Det har\r\nsin betydelse för regionalpolitiken och för\r\nsysselsättningspolitiken. Men det har framför allt\r\nsin betydelse för tillväxtpolitiken. Ni har eftersatt\r\ninfrastrukturen under tio år. Det kommer att\r\nkrävas tio år för att återställa den eftersläpning\r\nvad gäller modern infrastruktur som\r\nsocialdemokratin har lämnat kvar.</pre><pre>Anf. 27  INGVAR CARLSSON (s) replik:</pre><pre>Fru talman! Ordet kaos, som jag använde om\r\nbyggnadsområdet, var inte mitt. Det var rubriken\r\npå Svenska Dagbladets förstasida i lördags. Om\r\nCarl Bildt anser att det är att svartmåla, ber jag\r\nhonom vända sig till Svenska Dagbladets\r\nansvariga ledning; Mats Svegfors är väl inte helt\r\nobekant.</pre><pre>Att återställa den nivå på förmögenhets- och\r\nkapitalbeskattning som Bengt Westerberg och jag\r\nvar överens om i skattereformen, det kallar\r\nstatsministern en skattechock -- och han nickar\r\nnu. Det innebär att hans biträdande statsminister\r\nhar varit med om att genomföra en skattechock i\r\ndet här landet. Jag tror att det räcker med att\r\nkonstatera att den som använder starka ord i\r\nsammanhanget är nog Carl Bildt.</pre><pre>Carl Bildt säger att medborgarna skall bli\r\nmyndiga i valet av sin välfärd. Ja, det tycker jag.\r\nDå kan jag inte förstå hur denna regering kan\r\nförvägra de människor som har arbetat ett helt liv\r\noch vill, på rimliga ekonomiska villkor, trappa ner\r\narbetstillvaron till en pensionärstillvaro. Det\r\ngäller väl en av de viktigaste valfrihetsreformer\r\nsom man kan tänka sig. Det är inte en reform som\r\ntillhör ett gammalt samhälle, det är en\r\nvalfrihetsreform som tillhör framtidens samhälle.</pre><pre>Det är mycket svårt att få Carl Bildt att tala om\r\nden egna politiken -- även i det senaste inlägget.\r\nMen han har ju ett favoritämne, nämligen våld och\r\nkriminalitet.</pre><pre>f300 &gt; Jag gör, fru talman, ett sista försök.</pre><pre>I valrörelsen gjorde moderaterna våldsbrotten till\r\nen stor sak. Det var anklagelser om svängdörrar\r\npå Kumla och löften om att i moderaternas\r\nSverige skulle bovarna sitta inne och människorna\r\nkunna vistas tryggt ute.</pre><pre>Nu skjuts människor på gatorna. Rån mot\r\npersoner, butiker, banker och postkontor sker så\r\ngott som dagligen. Vapen blir allt vanligare. Vad\r\ngör ni från moderaternas sida egentligen mer än\r\natt prata?</pre><pre>Anf. 28 Statsminister CARL BILDT (m)\r\nreplik:</pre><pre>Fru talman! Först ber jag Ingvar Carlsson om\r\nursäkt för att jag glömde svara på en av hans\r\nfrågor. Men det kanske inte gjorde så mycket,\r\neftersom han själv hade glömt bort det.</pre><pre>Ingvar Carlsson frågade om vi kommer att\r\nfortsätta sänka skatterna med 10 miljarder kronor\r\nom året. Svaret på den frågan är: Ja, vi kommer\r\natt fortsätta sänka skatterna. Det finns åtskilliga\r\nskatter som försämrar Sveriges konkurrenskraft i\r\ndet nya Europa och som måste sänkas mer eller\r\nmindre kraftigt. Om sänkningen skall bli på 5, 10\r\neller 15 miljarder kronor får vi återkomma till. En\r\nsak är emellertid klar: Vi kommer att fortsätta\r\nsänka skatter.</pre><pre>Tanken att man skulle kunna klara av Sveriges\r\nproblem genom den typ av skattechock som\r\nsocialdemokraterna förordar, är denna regering\r\nfullständigt främmande. Försök sedan inte\r\nbagatellisera bort dessa 9 miljarder genom att\r\nsäga att det bara är fråga om en enstaka skatt. Det\r\när ett batteri av skatter som ni vill höja, bl.a. de\r\nskatter som ligger på de små och medelstora\r\nföretagen.</pre><pre>De skattesänkningar vi har genomfört accepteras\r\nnumera t.o.m. av vänsterpartiet, för att nu säga\r\nnågot vänligt om Lars Werner innan vi får\r\nmöjlighet att göra motsatsen. Men\r\nsocialdemokraterna är fortfarande kvar i sitt\r\nmotstånd mot detta.</pre><pre>Så till våldsbrotten. Vad gör vi? En sak som vi\r\nmåste göra och som vi gör är att åter ge polisen\r\nresurser så att man kan hävda rättssamhället.</pre><pre>Låt mig ta ett konkret exempel. Ni skar ner\r\nresurserna till polisen. Ni minskade\r\npolisutbildningen. Ni gjorde så att det blev\r\npolisbrist. Ett mycket konkret exempel på detta\r\när att man tvingades dra in polisstationen i\r\nRinkeby. Det var inte bra. Det är klart att det\r\nskall finnas en polisstation i Rinkeby så att de\r\nmänniskor som bor där kan känna trygghet.</pre><pre>Nu förbättrar vi situationen, och ett resultat av\r\ndetta är att polisen nu planerar för ett\r\nåterupprättande av en kvarterspolisverksamhet i\r\nt.ex. Rinkeby. Rinkeby är förvisso inte hela\r\nSverige, och jag vill inte alls påstå att vi har löst\r\nproblemen med våldsbrott i hela Sverige, men låt\r\ndetta lilla exempel bli ett exempel som visar att vi\r\nhar ändrat kurs. Ni tvingades stänga\r\npolisstationer där medborgarna behövde skydd.\r\nVi kan återupprätta den verksamhet med\r\nkvarterspoliser som är en trygghetsgaranti och\r\nden första frontlinjen mot den våldsbrottslighet\r\nsom drabbar enskilda människor.</pre><pre>Anf. 29 IAN WACHTMEISTER (nyd)\r\nreplik:</pre><pre>Fru talman! Politiken är förunderlig. Den f.d.\r\nstatsministern uppmanar den nuvarande\r\nstatsministern att uppträda som statsminister.\r\nFolk tycker nog att det vore bättre om de svarade\r\npå varandras frågor.</pre><pre>Med anledning av det presstöd som ingen vågar\r\ntala om kan vi konstatera att partiorganet\r\nSvenska Dagbladet går dåligt, att A-pressen går i\r\nkonkurs och att Arbetet är till salu. Eftersom Ny\r\nDemokrati går väsentligt bättre än Svenska\r\nDagbladet överväger vi att lägga ett bud på\r\ntidningen Arbetet. Det vore väl trevligt!</pre><pre>Så några frågor till statsministern. Stämmer det\r\natt skattetrycket hämmar den ekonomiska\r\ntillväxten och att skattetrycket måste sänkas för\r\natt ge enskilda människor större frihet att själva\r\ndisponera över sina inkomster? Stämmer det att\r\nskatterna måste anpassas till EG? Detta står\r\nnämligen i något som heter Ny start för Sverige\r\noch som var ganska vanlig läsning för ett tag\r\nsedan.</pre><pre>Är det väsentligt att sänka arbetsgivaravgifterna\r\nför att Sveriges konkurrenskraft skall stärkas och\r\ndärmed sysselsättningen? Dess värre måste den\r\nfrågan ställas -- det får väl ske senare i debatten --\r\näven till vice statsministern, eftersom\r\nstatsministern och hans vice tycks ha olika\r\nuppfattningar i denna ytterst fundamentala fråga.</pre><pre>Avser regeringen att sänka energiskatten? Den\r\nenergiförädlande industrin i Sverige är i dag till\r\nstor del internationell. Det är inte en inhemsk\r\nsvensk industri, utan den är internationell, och\r\nden kan mycket lätt flytta utomlands. Självplågeri\r\nav typen Europas högsta energiskatt kan äventyra\r\ntiotusentals jobb. Hur klarar regeringen av det?\r\nJag ställer frågan till statsministern, även om den\r\nkanske skulle ställas till någon i hans fyrklöver.</pre><pre>Hur kommer regeringen att göra det lättare för\r\nungdomar att få arbeten? Kommer regeringen att\r\nmed sina kontakter jobba fram ett system med\r\nungdomslöner, förlängd provanställningstid, som\r\ndå inte bara gäller ungdomar, m.m.?</pre><pre>Ny Demokrati hävdade under valrörelsen att det\r\nsvenska skattetrycket på sex år skulle kunna\r\nsänkas från 57 till 47 % av BNP. Detta påstående\r\nhar dragits 45 000 gånger av media, som inte så\r\ngärna vill lyssna. Jag vill därför fråga: Vore det\r\norealistiskt, herr statsminister? Är det inte i själva\r\nverket nödvändigt att genomföra detta om vi skall\r\nin i ett Europa där skattetrycket ligger på 40 %?</pre><pre>Anf. 30 Statsminister CARL BILDT (m)\r\nreplik:</pre><pre>Herr talman! Ian Wachtmeister är beredd att\r\nlägga ett bud på Arbetet. Jag hänvisar detta till\r\nandra. Låt mig bara säga att jag i denna härva\r\nmed viss förvåning noterade att A-pressen för\r\nnågra år sedan gjorde affärer med något\r\nbokförlag inom Europeiska arbetarpartiet -- om\r\nnu denna uppgift är riktig. Jag lämnar emellertid\r\ndetta därhän.</pre><pre>Så svar på Ian Wachtmeisters frågor. Självfallet är\r\ndet nödvändigt att sänka vissa skatter för att få\r\nfart på tillväxten. Det är ju vad denna regeringen\r\nhar gjort, och det är vad denna regeringen avser\r\natt fortsätta med. Det innebär, som Bengt\r\nWesterberg har påpekat, inte att varje\r\nskattesänkning eller varje skattesats har samma\r\nbetydelse ur tillväxtbefrämjande synvinkel. Det\r\nfinns skattesatser, t.ex. momsen, som i detta\r\nsammanhang inte har någon större betydelse. Det\r\nkan finnas andra skäl att sänka momsen. Men sett\r\njust i tillväxtperspektivet och i det europeiska\r\nperspektivet är det framför allt skatter på\r\nföretagande, på skapande och på det som ger oss\r\ntillväxten som är av betydelse, och det är dessa\r\nskatter vi kommer att fortsätta att sänka.</pre><pre>Redan i regeringsförklaringen från den 4 oktober\r\nförra året står det att energiskatterna skall\r\nanpassas till den europeiska nivån. Det innebär\r\natt vi nu tittar på möjligheterna att genomföra den\r\nanpassningen samtidigt som vi skall ha en\r\ntydligare miljöprofil.</pre><pre>Det här är vi inte alldeles ensamma om. Det pågår\r\nen betydande diskussion inom EG. EG-\r\nkommissionen har presenterat ett förslag, som\r\nhar varit föremål för ställningstagande från EG:s\r\nmiljöministrar. Man avvaktar ett slutgiltigt\r\nställningstagande från EG:s ministerråd någon\r\ngång under våren. Detta skapar ett bra underlag\r\nför den förändring av den svenska\r\nenergibeskattningen som är nödvändig både av\r\nhänsyn till konkurrenskraft och tillväxt och av\r\nhänsyn till den miljöpolitiska profilen.</pre><pre>De olika arbetsmarknadspolitiska frågor som Ian\r\nWachtmeister tog upp är, som bekant, föremål för\r\nprövning.</pre><pre>Självfallet kan skatter sänkas, och självfallet kan\r\nman också sänka skattetrycket. Det har\r\nregeringen visat. Låt mig bara sända med\r\nbudskapet att det inte är fullt så enkelt som att\r\nflytta ölbackar. Det kräver faktiskt en beredskap\r\natt ompröva existerande utgiftsprogram, och det\r\nkräver en insikt om att det finns offentliga utgifter\r\nsom är värdefulla och som är nödvändiga både för\r\nvälfärden och för den tillväxt som vi är så\r\nangelägna om.</pre><pre>Anf. 31 IAN WACHTMEISTER (nyd)\r\nreplik:</pre><pre>Herr talman! Ölbackarna fick folk att förstå,\r\nvilket kanske inte den här debatten får i sin\r\nhelhet. Turistmomsen är precis lika dum som\r\nvärldens högsta energibeskattning. Det är\r\nnämligen också ett självplågeri.</pre><pre>Jag ställer nu två frågor till Carl Bildt. Fråga nr 1:\r\nFinns det anledning, anser statsministern, att\r\nompröva u-hjälpen med tanke på det som har\r\nhänt under många år? Fråga nr 2: Tänker\r\nstatsministern låta regeringens experter objektivt\r\nanalysera Ny Demokratis förslag till en\r\ninvesterings- och utvecklingsbank baserad på en\r\ndel av löntagarfondernas tillgångar, så som Carl\r\nBildt ställde i utsikt när hans prestige hängde på\r\nett barnbidrag?</pre><pre>Kloka människor inom bank- och industrivärlden\r\nanser att förslaget är mycket intressant, eftersom\r\neffekten av bankkrisen mildras, småföretagen får\r\nkredit, nya företag startas, utvecklingsprojekt\r\nfinansieras, osv. Man kan rent av vid horisonten\r\nskönja ett drag under galoscherna.</pre><pre>Är det så svårt att se till sak? Måste man se till\r\nperson? I så fall kan Carl Bildt få förslaget av oss.\r\nVi kan ta avstånd från det, bara ni får skägget ur\r\nbrevlådan. Det här handlar nämligen om vad som\r\när bra för Sverige, inte för Carl Bildt, inte för\r\nIngvar Carlsson och inte för mig.</pre><pre>Anf. 32 Statsminister CARL BILDT (m)\r\nreplik:</pre><pre>Herr talman! Vi är självfallet beredda att låta s.k.\r\nexperter objektivt analysera även detta förslag.\r\nJag vill gärna säga att det är vår ambition att låta\r\nunderkasta samtliga förslag som kommer fram\r\nfrån oppositionspartiernas sida vad vi kan kalla en\r\nobjektiv analys. Det finns ingen anledning att i\r\nförväg förkasta något förslag. Vi gör en sådan\r\ngranskning, och den kommer i sinom tid att\r\nredovisas.</pre><pre>Bara några korta kommentarer till de övriga\r\nfrågor som Ian Wachtmeister tog upp. Vår\r\ninställning till biståndspolitiken är väl känd. Det\r\npågår en förändring av inriktningen av svenskt\r\nbistånd med en starkt ökad betoning av vikten av\r\nmedborgerliga fri- och rättigheter, av demokrati\r\noch av en marknadsekonomisk utveckling. Det är\r\nfaktorer som har tillmätts alltför liten betydelse i\r\nsvensk biståndspolitik under gångna decennier.</pre><pre>Turistmomsen är en viktig fråga. Fjällvärlden står\r\nför en mycket viktig del av den svenska turismen,\r\noch den stod i centrum för fjolårets diskussion om\r\nturistmomsen. Vi har nu föreslagit och genomfört\r\nåtgärder som de facto går längre än några\r\nåtgärder som jag tror att Ny Demokrati har\r\nföreslagit.</pre><pre>Vi har sänkt turistmomsen med 7 procentenheter.\r\nDet var en väsentlig sänkning. Det kan alla som\r\när i turistbranchen intyga. Därutöver har vi nu\r\nlagt fram förslag om att sänka den allmänna\r\nlöneskatten med 10 procentenheter i hela det inre\r\nstödområdet. För de turistföretag som betyder så\r\nmycket för sysselsättningen i inlandet ger detta en\r\nstörre total ekonomisk effekt än de ursprungliga\r\nförslag om turistmomsen som bl.a. Ny Demokrati\r\nstod för.</pre><pre>Förste vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt ytterligare replik.</pre><pre>Anf. 33 LARS WERNER (v) replik:</pre><pre>Herr talman! Jag kan tyvärr inte återgälda\r\nstatsministerns vänliga ord. De frågor vi\r\ndiskuterar i dag ligger på ett sådant plan att de\r\ninte inbjuder till det. Men kanske är det så att\r\nCarl Bildt med sina vänliga ord har förväxlat mig\r\noch Ian Wachtmeister. Till Wachtmeister måste\r\nman ju tala vänligt, eftersom han ingår i\r\nregeringsunderlaget.</pre><pre>De frågor som vi nu diskuterar är allvarliga. Vi\r\nkan ta bostadsfrågan som exempel. I valrörelsen\r\nfångade moderata samlingspartiet röster med\r\nbl.a. lockelsen att hyrorna skulle sänkas om\r\nmoderaterna kom till makten. Nu är ni vid\r\nmakten. Det var fagra, moderata löften, och de\r\nbidrog säkert till att ni vann valet. Men efter\r\nvalsegern har det visat sig vad de moderata\r\nlöftena var värda. Det blev höjda hyror. Till nästa\r\nårsskifte kommer hyrorna att öka ytterligare med\r\nminst 400 kr. Hur det skall bli nästa år törs jag inte\r\ntänka på. Ytterligare rekordhöjningar har\r\nantytts. Det här är ingenting som jag själv påstår,\r\nutan det tillstår även moderata politiker.</pre><pre>Huvudpunkten i Carl Bildts olika uttalanden var\r\nföljande: med sänkt fastighetsskatt utlovades\r\nhyressänkningar, med hyressänkningar lockades\r\nröster och med röster vanns valet. Carl Bildt,\r\nberätta nu för oss i kammaren hur sänkt\r\nfastighetsskatt påverkar hyrorna t.ex. i det\r\nnybyggda bostadsbeståndet!</pre><pre>Nu blir det inga hyressänkningar. Det blir\r\nhyreshöjningar. Moderaterna har svikit.\r\nVänsterpartiet och socialdemokraterna hade\r\nförra våren en överenskommelse som innebar att\r\nhyrorna skulle kunna hållas på en rimlig nivå.\r\nMed det beslutet hade hyreshöjningarna\r\nbegränsats och hyresgästerna hade inte drabbats\r\npå det sätt som de nu gör. Men det beslutet har de\r\nborgerliga partierna rivit upp som en av de första\r\nåtgärderna. Det ersätts nu av en moderat politik\r\nmed brutna löften och högre hyror. Kan ni\r\nverkligen se era väljare i ögonen i dag när ni får\r\nfrågor om detta? Ni har skapat ett kaos, och ni har\r\nskapat och kommer att skapa hyreshöjningar.\r\nMedför inte det att ni drar slutsatsen att ni kanske\r\nborde återskapa ett bostads- och\r\nbyggnadsdepartement? Där kunde Birgit\r\nFriggebo, Knut Billing och Agne Hansson\r\ngemensamt tala om vilken som är regeringens\r\nbostadspolitik.</pre><pre>Anf. 34 Statsminister CARL BILDT (m)\r\nreplik:</pre><pre>Herr talman! Vad inträffade på bostadspolitikens\r\nområde under den föregående mandatperioden?\r\nJo, vi fick under den treårsperioden\r\nhyreshöjningar på i genomsnitt 50 %. Under\r\ndenna period inträffade således de kraftigaste\r\nhyreshöjningar som Sverige mig veterligt har haft\r\nunder efterkrigstiden. Vi fick en kostnadsökning i\r\nnyproduktionen som medförde att det visserligen\r\nbyggdes en del, men det var mycket svårt att få\r\nnågon -- om vederbörande inte var\r\nutomordentligt förmögen -- att med egna pengar\r\nbetala de kostnader som var förknippade med att\r\nbo i de bostäder som byggdes.</pre><pre>Detta är inte en acceptabel politik. Vi kan ändra\r\ndetta bara genom att avreglera, vilket vi har gjort,\r\ngenom att öka konkurrensen -- det håller vi på att\r\ngöra -- och genom att långsiktigt komma bort från\r\ndet subventionsberoende som finns inom\r\nbostadsbranchen. Det var felaktigt med\r\nregleringar och subventioner inom\r\njordbrukspolitiken. Där gjordes en avreglering.\r\nDet är på samma sätt felaktigt med subventioner\r\noch regleringar inom bostadspolitiken när det\r\ndrivs så långt som det har gjort.</pre><pre>Jag noterade att Lars Werner i en replik till Ian\r\nWachtmeister sade att den tid är passerad då det\r\ngick att diskutera med vänsterpartiet och tala om\r\nde utländska exemplen. Det trodde måhända jag\r\nockså intill dess att jag i tidningen i går läste om\r\nde stödinsatser som har förekommit från det\r\nsovjetiska kommunistpartiets sida, även\r\ngentemot det svenska vänsterpartiet. I åratal har\r\nvänsterpartiet moraliserat mot privat sjukvård\r\noch sagt att det är förfärligt, att det inte får\r\nförekomma och att det måste stoppas. Men nu får\r\nvi reda på att man hade tillgång till\r\nnomenklaturans privata kliniker i det\r\nkommunistiska Sovjetunionen.</pre><pre>Detta var ingenting som inträffade förr i världen.\r\nAv Kenneth Kvist får vi nu reda på att detta\r\naccelererade under Gorbatjovs period. Då fick\r\nman från vänsterpartiets sida möjlighet att sända\r\npersoner till Sovjetunionen för att ''bada i särskilt\r\ngynnsam lera''.</pre><pre>Detta reser en del frågor angående arten av\r\nrelationerna mellan vänsterpartiet och det\r\nsovjetiska kommunistpartiet. Det reser dessutom\r\nen del frågor angående moralen i den politiska\r\nagitationen. Hur kan man agitera mot privat\r\nsjukvård i Sverige när man accepterar\r\nnomenklaturans privata kliniker i Moskva?</pre><pre>Sedan en parentetisk fråga: Kom de tillbaka efter\r\natt ha sänkts ner i den sovjetiska leran?</pre><pre>Anf. 35 LARS WERNER (v) replik:</pre><pre>Herr talman! Nej, dess värre kom inte alla\r\ntillbaka, Carl Bildt. Jag läste för ett tiotal år sedan\r\ni tidningen Norrskensflamman att den eller den\r\navled under hälsoresa till Sovjetunionen. Men\r\nskämt åsido tycker jag att det är litet grovt när\r\nCarl Bildt försöker insinuera att vi har tagit emot\r\npengar från det sovjetiska partiet. Kan han visa\r\nupp papper på det skall jag gärna ta en diskussion\r\nom det, men det går inte att finna några sådana\r\npapper. Det är riktigt att vi har erbjudits att skicka\r\nfolk på sjukresor för vissa specialbehandlingar. På\r\nsamma sätt har vårt parti tillsammans med andra\r\ntagit emot människor från Sovjetunionen för\r\nbehandling här i Sverige, dock inte i samma\r\nutsträckning.</pre><pre>Jag fick inget svar på mina frågor om\r\nhyreshöjningarna nästa år och den hyres- och\r\nbostadspolitik ni vill bedriva. Min fråga är\r\nfortfarande: Vad blir resultatet av den\r\nbostadspolitik som ni säger er vilja föra när det\r\ngäller hyrorna nästa år och i framtiden? När får vi\r\nt.ex. ett system som ersätter det som ni rev upp\r\nför att hålla hyrorna nere? Hur länge skall vi\r\nvänta? Eller tänker ni möjligen gå vidare och\r\nslopa resten av räntebidrag och subventioner, som\r\nhar antytts bl.a. av Knut Billing, vilket i sin\r\nyttersta konsekvens innebär hyreskostnader på\r\növer 20 000 kr. i månaden? Är det vad vi har att\r\nvänta?</pre><pre>Frågan är fortfarande, Carl Bildt: Hur kan man\r\ngå ut och lova hyressänkningar genom sänkt\r\nfastighetsskatt? Än en gång, Carl Bildt:\r\nfastighetsskatten påverkar inte det nybyggda\r\nbeståndet.</pre><pre>Till sist: Regeringen Bildt har inte bekymrat sig\r\nom att föra en sysselsättningsskapande politik.\r\nRegeringen påstår att den för den enda vägens\r\npolitik. Om det vore på det viset, att alla de\r\nuppoffringar som vi nu ställs inför åtminstone\r\nskulle ha det goda med sig att arbeten tryggades,\r\nkunde man ju fundera på saken. Men min\r\nuppfattning är att regeringens politik inte bara är\r\norättvis utan också leder till ökad arbetslöshet.\r\nRegeringen hävdar att det är skattesänkningarna\r\nsom är det viktiga. Men de skattesänkningar som\r\nni har genomfört har ju i första hand kommit att\r\nomfatta kapital- och förmögenhetsbeskattningen.</pre><pre>Jag tror faktiskt Carl Bildt på hans ord när han\r\nsäger: Vi skall fortsätta att sänka skatterna. Ja,\r\ndet tror jag. Men tala då om för oss: För vilka\r\nskall ni sänka skatterna? Skall ni fortsätta att\r\nsänka skatten för höginkomsttagare och\r\nkapitalägare, som ni hittills har gjort?</pre><pre>Anf. 36 Statsminister CARL BILDT (m)\r\nreplik:</pre><pre>Herr talman! Lars Werner är emot att man sänker\r\nskatter på kapital. Jag tror att det grundar sig på\r\natt han liksom åtskilliga andra är litet kvar i en\r\nförlegad marxistisk världsbild. När vi sänker\r\nförmögenhetskatten på det arbetande kapitalet i\r\nde små och medelstora företagen, något som är\r\naccepterat av Lars Werner, innebär det\r\nnaturligtvis en sänkning av kapitalbeskattningen.\r\nMen kapital är företag, och företag är\r\nsysselsättning och jobb, som ger inkomster och\r\nvälfärd. Utan kapital stannar landet. Har vi för\r\nhög kapitalbeskattning drivs dessutom kapitalet\r\nut ur landet till andra länder. Det var ju det som\r\ninträffade under slutet av 80-talet när\r\ninvesteringsströmmarna gick ut ur Sverige. Men\r\nvi fick inte tillbaka någonting, och därmed\r\nutarmades vår industriella bas.</pre><pre>Vi måste i Sverige ha en kapitalbeskattning som\r\när konkurrenskraftig i ett europeiskt perspektiv --\r\nannars får vi aldrig några investeringar. Utan\r\ninvesteringar får vi inte några jobb, och utan jobb\r\nfår vi ingen välfärd. Den gamla marxistiska\r\nretoriken leder alldeles fel. Den leder i sin\r\nförlängning till exakt den typ av misär som vi har\r\nsett i länder som ännu tydligare sitter fast i\r\nmarxismens garn.</pre><pre>Så till förbindelserna mellan vänsterpartiet och\r\ndet f.d. sovjetiska kommunistpartiet. Jag har inte\r\ninsinuerat att det i modern tid funnits några\r\nekonomiska förbindelser av subventionskaraktär\r\nmellan sovjetiska kommunistpartiet och\r\nvänsterpartiet. Det förefaller uppenbart och i och\r\nför sig föga förvånande att omfattande\r\npenningtransaktioner har skett till bl.a.\r\nArbetarpartiet kommunisterna. Det är\r\nhäpnadsväckande i sig, men det är ingenting man\r\nkan lasta Lars Werner för.</pre><pre>Däremot noterar jag att Kenneth Kvist har\r\nbekräftat att vänsterpartiet har haft tillgång till\r\nspeciella sovjetiska sjukhusresurser. Detta må ha\r\nvarit försvarbart i det enskilda fallet, men jag vet\r\ninget annat svenskt politiskt parti som har haft\r\ntillgång till den kommunistiska nomenklaturans\r\nprivata kliniker i Sovjetunionen. Detta visar trots\r\nallt att förbindelserna mellan det sovjetiska\r\nkommunistpartiet och det svenska vänsterpartiet\r\nlångt in i modern tid haft en mycket speciell och\r\nnära karaktär.</pre><pre>Förste vice talmannen anmälde att Lars Werner\r\nanhållit att till protokollet få antecknat att han\r\ninte ägde rätt till ytterligare replik.</pre><pre>Anf. 37 Socialminister BENGT\r\nWESTERBERG (fp):</pre><pre>Herr talman! Låt mig börja med att ta upp den\r\nhandske som Ian Wachtmeister tidigare kastade,\r\nnämligen synen på invandringen. Jag har läst flera\r\nav de motioner som Ny Demokrati har väckt här\r\ni riksdagen om invandringen, bl.a. en av de\r\nmotioner som Ian Wachtmeister själv har skrivit\r\nunder där han säger att det behövs en debatt utan\r\nskällsord. Samtidigt går han upp här i talarstolen\r\noch kallar andra för självgodhetens\r\növerstepräster.</pre><pre>Det finns även andra motioner om invandringen\r\nsom är intressanta. En del är tämligen\r\nintetsägande. I motionshögen finns det t.ex.\r\nmotioner om att man skall stoppa invandringen\r\nunder ett eller flera år, och det finns motioner om\r\natt man skall folkomrösta om invandringen. När\r\njag lägger ihop de här motionerna förmodar jag\r\natt Ny Demokratis tanke är att vi skall gå ut och\r\nfråga människor: Skall vi stoppa invandringen\r\nunder ett eller flera år, ja eller nej? Det skulle\r\nvara intressant att få veta hur Ian Wachtmeister i\r\nså fall skulle rekommendera människor att rösta\r\noch vad han själv kommer att rösta på när han får\r\nta ställning till frågan om vi skall stoppa\r\ninvandringen under ett eller flera år.</pre><pre>Detta är en ganska orimlig tanke. Att flyktingar\r\nkommer till Sverige beror inte i första hand på\r\nförhållandena i Sverige utan på förhållandena i\r\ndessa människors hemländer. De bryter inte\r\nfrivilligt upp för att söka lyckan i Sverige trots att\r\nde har det ganska bra hemma. De kommer\r\nkanske därför att det krig i deras hemländer eller\r\nför att de är förföljda på grund av sin politiska\r\növertygelse eller sin religiösa tro. Det är det som\r\nfår människor att lämna vänner, släktingar, kära\r\nsaker, bostäder och allting och ta sig den långa\r\nvägen till Sverige och be om en ny livschans här.</pre><pre>Det är självklart att vi, som i detta internationella\r\nperspektiv är privilegierade, ändå skall kunna ta\r\nemot dessa människor och säga: Visst, vi skall ge\r\ner en ny livschans. Jag tycker att det är det minsta\r\nvi kan bjuda på. Det är rimligt att vi ger dem en\r\nlivschans mot att de ger oss resten av sitt liv.</pre><pre>Om man nu ordnade en sådan här mystisk\r\nfolkomröstning skulle det för mig vara självklart\r\natt säga nej till Ny Demokratis krav på att stoppa\r\ninvandringen. Men jag är som sagt nyfiken på vad\r\nIan Wachtmeister själv svarar på den frågan.</pre><pre>Herr talman! Länge dominerades den svenska\r\nEG-debatten av frågan om Sveriges\r\nneutralitetspolitik och huruvida det med hänsyn\r\ntill den över huvud taget var möjligt att tänka sig\r\nett svenskt medlemskap i EG.</pre><pre>Fram till hösten 1990 ansåg en majoritet av de\r\npolitiska partierna i Sverige och ledamöterna i\r\ndenna kammare att neutralitetspolitiken var ett\r\ndefinitivt hinder för medlemskap. Men då\r\nsvängde, som alla vet, på några veckor\r\nuppfattningen, och bara ett drygt halvår senare\r\nlämnade Ingvar Carlsson in Sveriges\r\nmedlemsansökan till EG.</pre><pre>Utvecklingen i Europa under det dryga år som har\r\ngått sedan riksdagen fattade sitt viktiga\r\nprincipbeslut har bidragit till att ytterligare\r\nminska den svenska säkerhetspolitikens betydelse\r\ni det här sammanhanget. I stället har intresset av\r\nnaturliga skäl kommit att fokuseras till frågor som\r\ninte tidigare har diskuterats särskilt mycket i den\r\nsvenska EG-debatten.</pre><pre>Hur går det med demokratin i EG, är en fråga\r\nsom man ställer sig. Handlar EG bara, som\r\nförfattaren P. O. Enquist skrev i en debattartikel\r\ni Expressen häromdagen, om att ge mer makt åt\r\nen politisk elit? Är hela idén med EG i själva\r\nverket ute, förverkad?</pre><pre>Vad kommer svenskt EG-medlemskap att betyda\r\nför de svenska skatterna, för arbetslösheten, för\r\nvälfärdspolitiken, för alkoholpolitiken, för\r\njämställdheten mellan kvinnor och män, för\r\nflykting- och biståndspolitiken och mycket annat?\r\nDe här frågorna ställs av naturliga skäl mot\r\nbakgrund av att förhållandena i flertalet\r\neuropeiska länder avviker ganska kraftigt från\r\ndem som råder i Sverige.</pre><pre>Låt mig, herr talman, först anföra några\r\nsynpunkter på detta med EG och demokratin.</pre><pre>EG har sannerligen inte tillkommit, eller vuxit,\r\nför att tillgodose någon maktelit utan för att\r\nhantera i hög grad verkliga problem. Det har inte\r\nminst handlat om att genom ekonomiskt\r\nsamarbete säkerställa freden i Europa och att\r\nsäkra demokratin i de forna diktaturerna\r\nSpanien, Portugal och Grekland.</pre><pre>I många sammanhang har i själva verket det\r\npolitiska samarbetet släpat efter.\r\nMaktutredningen, som avgav sitt betänkande för\r\nett och ett halvt år sedan, skrev: ''Ett av de stora\r\nproblemen för dagens demokrati är att\r\ndemokratins institutioner är nationella, under det\r\natt samhällsproblemen snabbt håller på att\r\nförvandlas från nationella till övernationella.''</pre><pre>Politiker har med andra ord inte styrt\r\nutvecklingen utan snarast reagerat på nationella\r\nkonflikter, gränsöverskridande miljöförstöringar,\r\ninternationellt företagande och mycket annat.</pre><pre>En rad sådana här frågor måste hanteras i\r\ninternationellt samarbete. Hur det samarbetet\r\nskall organiseras kan man alltid diskutera, och det\r\nförs också en sådan diskussion fortlöpande i olika\r\ni internationella organ, även inom EG. Här ställs\r\ni EG-debatten sådana vitala frågor som om den\r\neuropeiska demokratin skall vara baserad på\r\nprincipen en man -- en röst eller om nationerna\r\nockså i framtiden skall spela någon roll.</pre><pre>Något enkelt svar finns inte på dessa frågor.\r\nDäremot kan man inte hävda att internationellt\r\nsamarbete och överstatliga organisationer\r\nsjälvklart innebär någon försämring av\r\ndemokratin. Tvärtom kan det ses som en vidgning\r\nav demokratin om sådana organ upprättas som\r\nkan ta itu med problem som är för stora för\r\nnationalstaten att hantera.</pre><pre>Samtidigt syftar den s.k. närhetsprincipen, som\r\nnu har slagits fast i Maastricht, till att förhindra att\r\nalla frågor lyfts upp till EG-nivå. Politiska frågor\r\nskall hanteras på den nivå där de hör hemma. I\r\npraktiken kan vi se att samtidigt som många\r\nfrågor lyfts upp till exempelvis EG-kommissionen\r\neller ministerrådet och alltså tas upp på\r\ninternationell nivå skjuter man ner frågor till en\r\nmera lokal nivå. Det visar att detta inte bara är en\r\nprincip på papperet, utan det är vägledande också\r\ni det praktiska politiska arbetet.</pre><pre>Internationellt samarbete har förekommit och\r\nförekommer -- som jag antydde -- i många olika\r\nformer. Det är självklart att olika organisationer\r\nkan spela en viktig roll i det här samarbetet. Men\r\ningen kan förneka att EG har utvecklats till den\r\nmest kraftfulla och betydelsefulla internationella\r\norganisationen i Europa.</pre><pre>Demokratin tvingas alltid till en avvägning mellan\r\nindividers deltagande och effektiviteten i det man\r\nvill uppnå. Det här sker inte bara på internationell\r\nnivå utan också i kommuner och landsting, alltså\r\npå nationell nivå här i Sverige. Det är närmast\r\nsjälvklart att när besluten flyttas upp sker det en\r\nutspädning av den enskildes makt. Men att ha litet\r\nmakt eller litet inflytande över viktiga beslut kan\r\nvara väsentligare än att ha absolut makt över\r\nganska betydelselösa beslut.</pre><pre>Det finns ingen som föreställer sig att Sverige, ens\r\ndär befolkningen till äventyrs står helt samlad,\r\nkan diktera beslut som skall fattas inom den\r\nEuropeiska unionen, men i kraft av erfarenheter\r\noch goda argument kan vi påverka besluten. Det\r\nkan faktiskt vara betydelsefullt ibland att ha litet\r\npåverkan över just sådana här viktiga beslut. Ofta\r\när det bättre att 350 miljoner människor tar ett\r\nhalvt steg i rätt riktning än att 8 eller 9 miljoner\r\nmänniskor tar ett helt steg.</pre><pre>Nå, herr talman, hur kommer det då att gå med\r\nalla de andra frågorna som jag nämnde -- med\r\nskatterna, alkoholpolitiken, välfärden,\r\njämställdheten osv.?</pre><pre>Låt mig på en gång slå fast att när vi liberaler\r\nförespråkar ett svenskt medlemskap i EG så gör\r\nvi inte det därför att vi tycker att förhållandena i\r\nEG-länderna i alla avseenden är bättre än vad de\r\när här och därför att vi gärna skulle vilja se en\r\nanpassning av Sverige till något slags\r\ngenomsnittlig nivå inom EG.</pre><pre>På ett område skulle jag t.o.m. vilja säga att det\r\nfinns alldeles särskild anledning till eftertanke,\r\noch det gäller alkoholpolitiken. När gränserna\r\nöppnas är det realistiskt att räkna med att det kan\r\nbli svårt att använda prisinstrumentet på det sätt\r\nsom vi hittills har gjort i svensk alkoholpolitik.\r\nDet är beklagligt därför att prisinstrumentet är\r\nmycket effektivt -- detta visar all forskning och\r\nalla utredningar som har gjorts på området.</pre><pre>Om nu prisinstrumentet används mindre måste\r\ndet naturligtvis leda till att andra alkoholpolitiska\r\nåtgärder får användas desto mer, t.ex.\r\ninformation och restriktioner i tillgängligheten.\r\nDet vore därför exempelvis helt fel att i detta läge\r\navskaffa försäljningsmonopolet. Om man skulle\r\növerlåta alkoholförsäljningen till kommersiella\r\nkrafter skulle det med all säkerhet leda till en\r\nuppgång i alkoholkonsumtionen och därmed i\r\nalkoholskadorna.</pre><pre>Alkoholskatterna kan vi alltså tvingas sänka när\r\ngränserna öppnas. Det kommer säkert att krävas\r\nockså andra anpassningsåtgärder på\r\nskatteområdet. Men det finns ingenting som tyder\r\npå att vi skulle tvingas till sådana förändringar att\r\nden svenska välfärdspolitiken skulle vara hotad.</pre><pre>I själva verket är det min övertygelse att kraven\r\npå skattesänkningar snarast skulle bli större, om\r\nSverige valde att stanna utanför EG. Då skulle vi\r\ntvingas ta i ännu mer för att övertyga svenska\r\nföretag att stanna i Sverige och att i högre grad ta\r\ni för att övertyga utländska intressen att investera\r\nhär.</pre><pre>Visst finns det för oss mycket att lära i andra\r\neuropeiska länder. Men det är också uppenbart\r\natt på många områden har vi nått längre än andra,\r\noch vi har viktiga kunskaper och erfarenheter i\r\nbagaget med oss in i EG.</pre><pre>Vår internationellt sett framgångsrika\r\ndrogpolitik -- och då tänker jag också på\r\nnarkotikapolitiken -- är ett exempel på det.\r\nArbetslinjen i arbetslöshetspolitiken är ett annat,\r\nvår jämställdhetspolitik ett tredje, och det går\r\nnaturligtvis att räkna upp många fler. Jag kan\r\nnämna bl.a. äldreomsorgen, där jag tror att vi\r\nfaktiskt har en hel del att lära ut. Det finns\r\ngivetvis stora brister och problem i svensk\r\näldreomsorg, och dessa försöker vi nu ta itu med\r\npå olika sätt, men det finns också mycket som är\r\nbra. Vi har en unik erfarenhet i Sverige genom att\r\nsamtidigt ha den högsta kvinnliga\r\nförvärvsfrekvens och den största andelen\r\npersoner över 65 år i världen.</pre><pre>Men andra länder närmar sig nu Sverige i bägge\r\ndessa avseenden. Andelen äldre ökar. Vissa\r\nländer kommer under de närmaste tio åren t.o.m.\r\natt passera Sverige och alltså få en större andel\r\npersoner över 65 år. Samtidigt ökar i många\r\nländer kvinnors krav på förvärvsarbete och på\r\nekonomiskt oberoende. Det blir alltmer omöjligt\r\natt, som hittills ofta har varit fallet i många länder,\r\nlösa den här svåra ekvationen genom att förlita sig\r\npå att kvinnor utan ersättning skall ta hand om de\r\näldre.</pre><pre>Redan i dag finns det många länder som sneglar\r\npå hur vi i Sverige har löst problemen. De ser hur\r\nvi har byggt ut barn- och äldreomsorgen och hur\r\nkvinnor får lön för det arbete som de utför. Detta\r\nhar lett till att Sverige i dag har ett högre\r\nskattetryck än flertalet andra länder -- dock inte\r\nhögre än alla andra länder. Det är naturligtvis bra\r\nom skattetrycket kan sänkas -- det är ibland\r\nt.o.m. nödvändigt -- men vi kan också räkna med\r\natt andra länder, på grund av den utveckling som\r\njag nyss har beskrivit, kommer att närma sig\r\nSverige, vilket är viktigt i sammanhanget.</pre><pre>Det finns enligt min mening ingen anledning att\r\npå något sätt att ge upp den svenska\r\nvälfärdspolitiken när Sverige närmar sig EG --\r\ntvärtom. Arbetet för en bättre barn- och\r\näldreomsorg liksom för ökad jämställdhet mellan\r\nkvinnor och män skall intensifieras. Även om vi\r\nhar nått långt i internationell jämförelse är vi\r\nännu långt från de mål som vi själva har satt upp.</pre><pre>Herr talman! Den debatt om EG som nu börjar\r\nkomma i gång i Sverige är nyttig och nödvändig.\r\nDet finns förvisso rader av frågor som vi skall\r\ndiskutera, många frågetecken att räta ut, men\r\ningenting talar för att vi har anledning att\r\nompröva vårt beslut att eftersträva svenskt EG-\r\nmedlemskap. Tvärtom är det angeläget att\r\nSverige så snart som möjligt får inflytande över\r\noch blir en integrerad del i den spännande och\r\ndynamiska process som nu pågår ute i Europa.</pre><pre>(Applåder.)</pre><pre>Anf. 38 INGVAR CARLSSON (s) replik:</pre><pre>Herr talman! Jag tyckte det var värdefulla och\r\nbra synpunkter som Bengt Westerberg hade i\r\nslutet av sitt anförande om äldreomsorgen och\r\nkvinnornas ställning. De skiljer sig naturligtvis\r\nflagrant från den den ideologiska syn som\r\nmoderaterna har på den stora och den lilla\r\nvärlden. Bengt Westerberg kunde bygga under sin\r\nståndpunkt med jämförelser utomlands, och jag\r\nvill säga att vi på den punkten gör likartade\r\nbedömningar.</pre><pre>Jag läste ett anförande som Bengt Westerberg höll\r\nvid en konferens med Stockholms\r\nsocialförvaltning den 14 januari i år, och\r\ninnehållet är så pass sensationellt att jag innan jag\r\nbörjar diskutera det vill citera det och fråga Bengt\r\nWesterberg om det är korrekt. Han säger:</pre><pre>''I allmänna ordalag är det lätt att ropa på\r\nnedskärningar för att få utrymme för\r\nskattesänkningar -- men när man konkretiserar\r\nhandlingsmöjligheterna tystnar skallen.</pre><pre>Skall vi skära ned på barnbidragen? Nej, vi skall i\r\nstället öka stödet till barnfamiljerna genom\r\nvårdnadsbidrag eller förlänga\r\nföräldraförsäkringen!</pre><pre>Skall vi skära ned på pensionerna? Nej, vi skall i\r\nstället höja pensionerna för de sämst ställda\r\npensionärerna!</pre><pre>Skall vi sänka ersättningen i sjukförsäkringen?\r\nNej, även två karensdagar är för mycket!''</pre><pre>Bengt Westerberg säger alltså att även två\r\nkarensdagar är för mycket!</pre><pre>''Skall vi skära ned på skolan? Nej, vi måste satsa\r\nmer resurser på våra ungdomar. Det är en\r\ninvestering i framtiden!</pre><pre>Skall vi minska räntesubventionerna till bostäder\r\neller begränsa värdet av ränteavdragen? Nej, nu\r\nfår det inte bli dyrare att bo!''</pre><pre>Är detta anförande, som jag har fått i min hand,\r\nkorrekt citerat, Bengt Westerberg?</pre><pre>Anf. 39 Socialminister BENGT\r\nWESTERBERG (fp) replik:</pre><pre>Herr talman! Ingvar Carlsson citerade ur ett\r\nanförande där jag använde en inte helt ovanlig\r\nteknik, nämligen att spela upp en dialog, där jag\r\nställde ett antal retoriska frågor och försökte\r\nreferera de frågorna. Det finns många som säger\r\natt vi skall sänka skatterna och dra ner mycket på\r\nden sociala välfärden, och då försöker man\r\nkonkretisera detta och frågar: Vad är det ni vill\r\ndra ner på? Är det barnbidragen, är det\r\nsjukförsäkringen, eller vad är det? Då får man\r\nofta till svar: Nej, inte just det, något annat.</pre><pre>Det var det jag ville illustrera. Det var för övrigt\r\ningen i publiken som missförstod detta på något\r\nsätt, utan alla begrep precis vad det var fråga om.\r\nJag har också skickat ut anförandet till\r\nmassmedia, som inte heller har missförstått det.\r\nDet krävs nog att man läser det som fan läser\r\nBibeln för att missförstå det. Jag såg att Birgitta\r\nDahl hade läst det på samma sätt som Ingvar\r\nCarlsson gjorde och skickat ut det över TT för\r\nsäkerhets skull. Jag hoppas att hon skickade ut\r\nresten av anförandet också.</pre><pre>Det jag säger i mitt anförande är ju sant, dvs. att\r\nvad man än pekar på så möts man av reaktionen:\r\n''Det går inte.'' Eftersom vi är övertygade om att\r\ndet är nödvändigt att ta ner de offentliga\r\nutgifterna tvingas vi fatta en del sådana här beslut,\r\nmen vi möter naturligtvis motstånd. Säger vi\r\n''karensdagar'', rusar socialdemokrater och andra\r\nut och säger: ''Det skall vi inte ha.'' Annorlunda\r\nlät det, när vi på våren 1990 talade om\r\nåtstramning i svensk ekonomi -- då var Ingvar\r\nCarlsson mer öppen för tanken på karensdagar --\r\nmen nu har han ju blivit oppositionspolitiker.</pre><pre>Räntesubventionerna är ett annat exempel. Det\r\när uppenbart att vi måste skära ner\r\nräntesubventionerna till bostäder, men vi\r\nkommer att möta ett starkt motstånd. Många\r\nmänniskor kommer att ställa sig upp och säga att\r\ndet inte går att göra på det här sättet.</pre><pre>När Ingvar Carlsson och jag nu ändå fick en\r\ndialog i detta skede, vill jag också passa på att\r\nsäga att det påstående som han tidigare gjorde,\r\nom att de skattehöjningar som\r\nsocialdemokraterna vill genomföra skulle vara i\r\nlinje med den skattereform som vi hade kommit\r\növerens om, inte är sant. Det kan finnas en eller\r\nannan liten skattehöjning som har med\r\nskattereformen att göra, men den stora mängden\r\nhar det inte. Där finns bl.a. en stor skattehöjning\r\nsom direkt strider mot vad Ingvar Carlsson och\r\njag kom överens om, nämligen urholkningen av\r\nreallöneskyddet, som ger 1,5 miljarder kronor. I\r\növrigt handlar det framför allt om att skärpa\r\nförmögenhetsskatten, att införa sociala avgifter\r\npå vinstandelar och andra saker som vi ingalunda\r\nhar kommit överens om tidigare. Av de 8\r\nmiljarderna är det alltså minst 7 miljarder som\r\ninte har ett dugg med skattereformen att göra.\r\nDet som Ingvar Carlsson tidigare sade på den\r\npunkten var inte korrekt.</pre><pre>Jag vill också, för att fortsätta vår dialog från\r\ntidigare, understryka att de löften som vi i\r\nfolkpartiet liberalerna och jag personligen har\r\ngivit de handikappade kommer att uppfyllas. Jag\r\nhälsar Ingvar Carlsson välkommen på vagnen,\r\näntligen.</pre><pre>Anf. 40 INGVAR CARLSSON (s) replik:</pre><pre>Herr talman! Nu har vi alltså fått bekräftat att\r\nmitt citat var ett korrekt återgivande av\r\nanförandet. Jag fann innehållet så\r\nanmärkningsvärt att jag inte ville börja\r\npolemisera mot det utan att först ha klarat ut\r\ndetta. Nu säger Bengt Westerberg att det är mer\r\nretoriska frågor, men i stycket ovanför det jag\r\nciterade sägs följande:</pre><pre>''Att många av nedskärningarna väcker kritik är\r\ninte att förundras över. Den debatten skall vi ta.\r\nMen reaktionerna borde få också dem som\r\nförespråkar mycket omfattande skattesänkningar\r\natt besinna sig. Protesterna skulle bli än mer\r\nhögljudda, och välgrundade, om vi försökte\r\nminska utgifterna med tiotals miljarder kronor\r\ntill.''</pre><pre>Det är precis detta som regeringen, statsministern\r\noch, om jag förstår det rätt, finansministern\r\nutlovar. Carl Bildt har i alla fall i debatten i dag\r\nbekräftat att det är detta det är fråga om.</pre><pre>Jag delar alltså i och för sig Bengt Westerbergs\r\nuppfattningar här, men jag får det inte att gå ihop.\r\nJag tror att det är farligt om man i så\r\ngrundläggande frågor ger dubbla budskap till\r\nallmänheten och alla andra som bedömer\r\nutvecklingen. Regeringen måste här inom sig\r\nsnabbt klara ut vad det är som gäller.</pre><pre>Jag tror, herr talman, inte att jag är ensam om att\r\nha uppfattat detta anförande av Bengt\r\nWesterberg som ett klart socialliberalt inlägg, som\r\nuttrycker en stark oro för att nedskärningar på\r\ntiotals miljarder kronor kommer att hota centrala\r\ndelar av välfärdspolitiken. Det är bra, men det\r\nstämmer inte med en moderat skattepolitik. På\r\nden punkten måste regeringen alltså snabbt klara\r\nut var den i verkligheten står. Jag nöjer mig med\r\ndetta i dag.</pre><pre>Anf. 41 Socialminister BENGT\r\nWESTERBERG (fp) replik:</pre><pre>Herr talman! Självfallet skall regeringen\r\nåterkomma med preciseringar när det gäller\r\nbesparingar under de kommande åren, men låt\r\nmig gärna tala om för Ingvar Carlsson vad som\r\noroar mig. Det är den situation som\r\nsocialdemokraterna har försatt oss i när det gäller\r\nden ekonomiska politiken. Sedan några år\r\ntillbaka är det en total stagnation i svensk\r\nekonomi, vilket avsätter effekter i form av en\r\nökande arbetslöshet, ett stigande\r\nbudgetunderskott och en rad andra problem.</pre><pre>Om detta fortsatte skulle vi naturligtvis aldrig\r\nklara av att slå vakt om den välfärd som vi vill slå\r\nvakt om. Även om det är kärvt nu skall vi se till att\r\nvi skapar utrymme för en del mycket angelägna\r\nreformer, t.ex. vårdbidraget.</pre><pre>Det är nonsens att säga, som Ingvar Carlsson\r\nförut gjorde, att det inte har funnits utrymme för\r\ndet under alla år när vi hade högkonjunktur men\r\natt det nu plötsligt finns utrymme. Ja det finns\r\nutrymme därför att vi har skapat det genom\r\nomprioriteringar. Felet med er politik är att ni inte\r\nvill göra de omprioriteringarna -- därför har ni\r\nhela tiden sagt nej till den här angelägna\r\nhandikappreformen.</pre><pre>På samma sätt kommer det att bli när vi lägger\r\nfram förslag om den stora handikappreformen --\r\nvi kommer att skapa utrymme för den genom\r\nomprioriteringar. Många av de förslagen har vi för\r\növrigt redan presenterat i budgetpropositionen.</pre><pre>Vi kan inte fortsätta med ekonomisk stagnation,\r\nutan vi måste lägga om politiken. Vi har lärt oss,\r\nbl.a. av produktivitetesdelegationen, som ju var\r\nen utredning som socialdemokraterna tillsatte, att\r\nom vi inte kan klara av stabiliseringspolitiken\r\nkommer Sverige att halka efter. Därför är det så\r\noerhört viktigt att vi när vi nu utformar den\r\nekonomiska politiken har klart för oss att\r\neffekterna av de beslut som vi nu fattar kommer\r\nunder 1993 och 1994 -- de skall inte verka i det\r\nkonjunkturläge som vi nu har utan i ett\r\nkommande läge. Vi utformar politiken med den\r\nutgångspunkten och med sikte på att få i gång\r\ntillväxten för att kunna slå vakt om och utveckla\r\nvälfärden.</pre><pre>Anf. 42 IAN WACHTMEISTER (nyd)\r\nreplik:</pre><pre>Herr talman! Vore man elak skulle man fråga om\r\ndet finns något parti vars moral ligger högre än\r\nfolkpartiets och, om så inte är fallet, om det\r\nnågonsin har funnits det. Men det skall jag inte\r\ngöra. I stället skall jag ta upp några andra mycket\r\nviktiga frågor.</pre><pre>Bengt Westerberg talade om våra motioner om\r\ninvandringsproblematiken. I motion nr 77, som är\r\nen partimotion, återfinns våra attityder och våra\r\nförslag. Det vore bra om de publicerades, om vi\r\nt.ex. kunde få in dem i någon av era tidningar,\r\nmen det är minsann inte lätt! Det är nämligen\r\nmycket kloka förslag.</pre><pre>Westerberg talade i stället om ett par andra\r\nmotioner, som är individuella. Även riksdagsmän\r\när individer -- det kanske förvånar en del, men det\r\när faktiskt sant. De har rätt att väcka individuella\r\nmotioner. I en har motionären sagt: ''Stoppa\r\ninvandringen tillfälligt!'' Det återgav naturligtvis\r\ninte Westerberg -- det passar ju inte så bra.\r\n''Folkomrösta om invandringen!''</pre><pre>De motionerna gick vidare till utskottet därför att\r\ndet är nyttiga frågeställningar för utskotten att\r\ndiskutera och därför att folk ute i verkligheten\r\ntänker och frågar just så, och då skall vi ge svar --\r\nvi är nämligen till för att ge svar på folks frågor\r\noch inte bara på en massa frågor som vi själva\r\nhittar på. De har valt oss för att göra detta.</pre><pre>När det gäller folkomröstningsfrågan hoppas jag\r\npersonligen verkligen att flyktingpolitiken så\r\nsmåningom får en så klok utformning att det blir\r\nfullständigt onödigt att ha någon\r\nfolkomröstning -- jag vill inte ha någon\r\nfolkomröstning.</pre><pre>Sedan skulle jag vilja fråga om Bengt Westerberg\r\nanser att svenska folket har större skuld till de nu\r\naktuella invandrarproblemen än regering,\r\nriksdag, invandrarverk och andra myndigheter.\r\nÄr det alltså folkets fel, eller har det begåtts något\r\nfel högre upp? Litet självkritik på den punkten\r\ntycker jag att det vore trevligt att få höra någon\r\ngång.</pre><pre>Tycker -- för att ta några konkreta exempel --\r\nBengt Westerberg att det vore riktigt att utvisa\r\nutländska medborgare som upprepat begår grova\r\nbrott i Sverige? Det är ett konkret förslag som\r\nåterfinns i vår partimotion. Det vore intressant att\r\nfå veta.</pre><pre>Är Westerberg, folkpartiet och regeringen\r\nmedvetna om att hemspråksundervisningen, som\r\nenligt riksrevisionsverkets analyser kostar\r\nskattebetalarna 1,3 miljarder, medför större\r\nsvårigheter för de invandrade skolbarnen att följa\r\ngrundskoleutbildningen och alltså har gjort det\r\nsvårare för dessa elever att komma in i det\r\nsvenska samhället och få en rimlig chans för sin\r\nframtid?</pre><pre>Hemspråksundervisningen är betydligt viktigare\r\nän komvux och annat, och den måste nu värnas.\r\nVarför skall just hemspråksundervisningen\r\nvärnas? Hur resonerar man då?</pre><pre>Tycker inte Bengt Westerberg att det vore bättre\r\nom vi hälsade våra nya landsmän välkomna\r\ngenom att låta dem lära sig svenska språket,\r\nsvenska seder och bruk, svenska lagar och\r\nattityder?</pre><pre>Till sist, herr talman: Vad skulle Bengt\r\nWesterberg själv göra om han av någon okänd\r\nanledning hamnade som invandrare i Nya\r\nZeeland -- skulle han då begära utbildning i\r\nsvenska? Destinationen kan, om den inte passar\r\nherr Westerberg, ändras till exempelvis Irak.</pre><pre>Anf. 43 Socialminister BENGT\r\nWESTERBERG (fp) replik:</pre><pre>Herr talman! Jag konstaterar att Ian\r\nWachtmeister inte har haft tillfälle att läsa Ny\r\nDemokratis egna motioner, och jag kan förstå\r\ndet -- jag vet att det är många motioner att läsa\r\nunder den allmänna motionstiden. Men faktum är\r\natt John Bouvin, en av de personer som har skrivit\r\nunder den s.k. partimotionen, som också Ian\r\nWachtmeister har signerat, har skrivit under även\r\nett par andra motioner. Man får väl ändå anta att\r\nen förnuftig person som tillåts skriva under\r\npartimotionen också anses förnuftig och klok i\r\nandra sammanhang.</pre><pre>Denne Bouvin har tillsammans med en annan\r\nledamot begärt folkomröstning. Det är bra att Ian\r\nWachtmeister tar avstånd från det. Men han har\r\ndessutom i en särskild motion, fristående från\r\nförslaget om folkomröstningen, föreslagit att man\r\nskall begränsa invandringen under ett eller flera\r\når till ett absolut minimum. Det var inte fråga om\r\nnågon tillfällighet, utan ''under ett eller flera år till\r\nett absolut minimum''. Min fråga är om Ian\r\nWachtmeister delar den uppfattningen eller inte.</pre><pre>Så ställde Ian Wachtmeister den något underliga\r\nfrågan: Är invandringsproblemen folkets eller\r\nregeringens fel? Det är väl vare sig folkets eller\r\nregeringens fel att det uppstår problem. Att det\r\nkommer flyktingar till Sverige beror ju, som jag\r\nsade förut, på att det finns problem i andra länder.\r\nDet beror på att människor lever i diktaturer och\r\natt det rasar krig på många håll i världen. Det är\r\ndärför de här människorna kommer hit. De har\r\nkommit från Latinamerika, från Mellanöstern\r\noch på senare tid från det gamla Jugoslavien -- det\r\när Kosovoalbaner och andra som har kommit hit\r\ndärför att det där råder oro; de är rädda om sitt\r\neget skinn, om sina familjer, om sina barn. Det är\r\ndärför de kommer hit och ber att vi skall ge dem\r\nen ny livschans.</pre><pre>Att det sedan kan uppstå problem är självklart,\r\noch det är ingen som har blundat för dem. Allt det\r\nhär talet om att vi har lagt locket på är bara snack.\r\nVi har fört den här debatten i många år, långt\r\ninnan Ian Wachtmeister började sin politiska\r\nkarriär, och vi kommer att fortsätta att föra den\r\ndebatten.</pre><pre>Men då är det naturligtvis vår skyldighet som\r\npolitiker, oavsett om vi sitter i regeringen eller\r\ntillhör oppositionen, att försöka förklara för de\r\nmänniskor som ännu inte vet det, varför\r\nflyktingar kommer hit och vilka problem\r\nflyktingar stöter på. Men det är naturligtvis också\r\nvår uppgift att förklara för invandrare och\r\nflyktingar vilka regler, vilka normer, vilka\r\nvärderingar som gäller i Sverige, för att underlätta\r\nderas anpassning till det svenska samhället. Men\r\njag tycker inte att det är den rollen som Ian\r\nWachtmeister försöker kreera. Med försåtliga\r\nantydningar uppmuntrar han och många andra\r\npersoner från Ny Demokrati i stället de\r\nflyktingfientliga stämningar som finns. På den\r\npunkten vill jag ge Pierre Schori och Georg\r\nAndersson alldeles rätt, om det var det de hade\r\nskrivit.</pre><pre>Om jag skulle emigrera till Nya Zeeland skulle jag\r\nförsöka lära mig att tala engelska, vilket jag tror\r\natt man huvudsakligen gör där. Men samtidigt\r\nskulle jag tycka att det vore ganska trevligt att\r\nhålla kontakt med mitt gamla land, och framför\r\nallt skulle jag se till att mina barn fick chans att\r\nläsa svenska så att de kunde läsa svenska\r\nförfattare och tala med sin farmor och farfar, sin\r\nmormor och morfar och mycket annat som de kan\r\nha glädje av. Och det tycker jag också att vi skall\r\nunna de invandrarbarn som kommer till Sverige.</pre><pre>(Applåder.)</pre><pre>Anf. 44 IAN WACHTMEISTER (nyd):</pre><pre>Herr talman! Vi unnar också invandrare i Sverige\r\natt tala sina språk. Frågan gällde, om vi skulle\r\nanvända skattebetalarnas pengar, som inte räcker\r\ntill komvux och allt möjligt annat, till det och\r\nvärna just det.</pre><pre>Det som har sagts om våra partimotioner och\r\nandra motioner har jag redan besvarat -- jag\r\ntänker inte göra det en gång till.</pre><pre>De försåtliga antydningarna och angreppen på oss\r\när häpnadsväckande. Bengt Westerberg upprepar\r\nalltså det som tidigare Schori, han själv och Georg\r\nAndersson givit uttryck för. Bengt Westerberg\r\nanser att det finns en likhet mellan nynazismen i\r\nTyskland och Ny Demokrati i Sverige -- det lät\r\nhan nämligen påskina i sina vänliga välkomstord\r\nhär i riksdagen när riksdagen öppnade i höstas.\r\nJag måste då ställa frågan till honom direkt, om\r\nhan vidhåller detta, och jag vill ha svar på den. Jag\r\ntycker det är ett groteskt påstående.</pre><pre>Sedan tycker jag att man skall ta fram de siffror\r\nsom finns och inte dölja dem bakom en massa\r\nfraser. Det är det som ligger i vårt förslag: Plocka\r\nfram statistiken! Vi vet att vi från 1989 till 1991\r\ntagit emot 150 000 flyktingar i Sverige. Det sägs\r\naldrig. Varför sägs inte det? 10 000 av dem var FN-\r\nflyktingar.</pre><pre>Tala om sådant här! Sopa det inte under mattan!\r\nDiskutera det öppet! Då väcks också folks\r\nförtroende. Då behöver man inga\r\nfolkomröstningar. Då kommer man fram till en\r\npolitik som alla kan stå för. Vi är med på en sådan\r\nvettig politik. Vi är inte skenheliga. Vi inser att\r\ndet här är ett problem därför att väljare i Sverige\r\nhar sagt att det är ett problem.</pre><pre>Anf. 45  Socialminister BENGT\r\nWESTERBERG (fp) replik:</pre><pre>Herr talman! Jag vet mig inte ha dragit några\r\nparalleller mellan nynazisterna i Tyskland och Ny\r\nDemokrati. Det enda jag har sagt -- och där tycker\r\njag att jag står på mycket fast grund -- är att det\r\ninom Ny Demokrati finns mycket\r\ninvandrarfientliga stämningar. Det är\r\nuppseendeväckande när partiets partiledare i\r\nriksdagen på en direkt fråga inte kan svara om han\r\nanser att invandringen skall begränsas till ett\r\nabsolut minimum under ett eller flera år utan säger\r\natt han redan har kommenterat detta, vilket han\r\ninte har gjort.</pre><pre>Jag tycker att Ian Wachtmeister missförstår sin roll\r\nsåsom svensk parlamentariker, när han tror att det\r\nviktigaste är att tala om att för många invandrare\r\noch flyktingar kommer till Sverige i stället för att ge\r\nsig ut på fältet och förklara för dem som till äventyrs\r\ninte riktigt har förstått varför människor kommit\r\nhit. Han bör förklara att det är bakgrunden i\r\nflyktingarnas hemländer som gör att de kommer\r\nhit, att dessa människor är helt inställda på att göra\r\nen bra insats i sitt nya hemland och att alla\r\ninvandrare som har kommit hit också gör det.</pre><pre>Varför inte ta ett annat grepp, som jag försökte ta\r\nnär vi uppträdde tillsammans på Skansen\r\nhäromdagen: Förklara för människor att vi faktiskt\r\när invandrare allihop, fast några kom hit för 8 000--\r\n9 000 år sedan. De har ättlingar som har glömt bort\r\natt deras förfäder var invandrare. Vi sitter alla i\r\nsamma båt. Det borde vara självklart för oss som\r\nhar funnits här länge och som haft förmånen -- jag\r\nvill verkligen understryka att det är en förmån -- att\r\nväxa upp i detta fredliga och välmående Sverige att\r\nhjälpa människor som har kommit hit såsom\r\nflyktingar. Jag hoppas att Ian Wachtmeister innan\r\ndenna mandatperiod har gått kan ta sig samman\r\noch ställa upp på den rätta sidan och inte fortsätta\r\natt uppmuntra invandrarfienliga krafter.</pre><pre>Förste vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 46  LARS WERNER (v) replik:</pre><pre>Herr talman! Det var egentligen en annan fråga\r\nsom jag tänkte ta upp, men det skall jag göra i nästa\r\nreplik.</pre><pre>Med anledning av det senaste replikskiftet vill jag\r\nsäga att jag många gånger under de senaste året har\r\nhaft anledning att uttala mig positivt om Bengt\r\nWesterbergs rakryggade hållning mot rasism och\r\nfrämlingsfientlighet. Det är viktigt att ledande\r\npolitiker vågar utmana dem som utnyttjar rädsla\r\noch okunskap för att uppmuntra\r\nfrämlingsfientlighet och antidemokratiska\r\nstämningar. Rädsla, oro skräck är jordmånen för\r\nfrämlingsfientlighet.</pre><pre>Syftet för dem som vill skapa denna osäkra\r\nsituation är uppenbart: det ger möjlighet för\r\nantidemokratiska krafter att få genomslag för sitt\r\nbudskap. Metoden är att angripa oskyldiga. Skall vi\r\nlyckas slå vakt om vårt öppna och demokratiska\r\nsamhälle, är det fundamentalt att uppträda tolerant\r\noch betona alla människors lika värde. Jag vill\r\ngärna ha detta sagt efter Bengt Westerbergs inlägg.</pre><pre>Jag vill också ta upp en annan fråga. Till Sverige har\r\nunder de senaste åren kommit människor från olika\r\nländer, vilkas kultur och religion skiljer sig avsevärt\r\nfrån vårt levnadsmönster. Detta sätter naturligtvis\r\nvår tolerans på prov. I dag är t.ex. islam en\r\nbetydande och växande religon även i vårt land.\r\nDärför blir jag litet fundersam och orolig, när jag\r\nser att regeringen på sina håll sätter kristendomen\r\nsåsom överordnad andra trosläror. Regeringen\r\nhåller på att ge kristendomen en särställning i\r\nskolan.</pre><pre>I regeringens förslag till en översyn av läroplanen\r\nheter det att skolan skall bygga på kristen etik.\r\nFörfattaren P. C. Jersild varnade för detta i en\r\nkrönika i Dagens Nyheter i söndags. Han skrev:\r\n''Kristen etik är en speciell form av etik som arbetar\r\nmed förutsättningen att kristna värden är\r\növerlägsna andra värdesystem.'' Därför vill jag\r\nfråga: Tror inte Bengt Westerberg att detta kan\r\nuppfattas såsom skrämmande för människor som\r\ntillhör andra religioner? För mig och Bengt\r\nWesterberg och många andra spelar detta kanske\r\ninte någon större roll. Men för många människor\r\nför vilka religionen är ett fundamentalt värde i livet\r\nkan nog detta uppfattas såsom skrämmande. Är det\r\ninte dags att göra en översyn av regeringens\r\nläroplansöversyn?</pre><pre>Jag vill även ställa en fråga beträffande\r\nhandikapputredningen: Jag vet att Bengt\r\nWesterberg är positiv till denna utrednings förslag,\r\nmen hur skall förslagens genomförande betalas?</pre><pre>Anf. 47  Socialminister BENGT\r\nWESTERBERG (fp) replik:</pre><pre>Herr talman! Det råder i regeringen ingen oenighet\r\nom att religionsfrihet är en viktig princip och att\r\nman i skolan skall undervisa om olika religioner.\r\nJag tycker att det är ganska självklart att den\r\nkristna etiken och de kristna värdena spelar en\r\nviktig roll i vårt samhälle. Sverige har varit ett\r\nkristet land under lång tid. Även vi som inte själva\r\nbekänner oss till kristendomen har självfallet blivit\r\npåverkade av detta. Vi har lärt oss en del om\r\nkristendomen i skolan. Det finns i kristendomen\r\nlevnadsregler som är viktiga även för Lars Werner\r\noch mig och en del andra personer som inte själva\r\när bekännande kristna. Det är ganska rimligt att\r\nman i skolan berättar om detta.</pre><pre>I direktiven till läroplanskommittén står det nu inte,\r\nom jag minns rätt, riktigt så som Lars Werner sade,\r\nutan det betonas att det är kristen etik och\r\nhumanistiska värden som man skall ta hänsyn till.\r\nDet får väl anses täcka mycket av den kristna\r\ntradition som jag tycker att det är rimligt att man\r\nundervisar om i den svenska skolan.</pre><pre>Lars Werner frågade om finansieringen av\r\nhandikappreformerna. Vi har i den nuvarande\r\nbudgeten föreslagit en lång rad av besparingar. De\r\nkommer att blomma ut fullt ut nästa år.\r\nKarensdagarna är ett exempel och förändringen av\r\narbetsskadeförsäkringen ett annat. Det finns\r\nmånga fler sådana exempel. Handikappreformen,\r\nsom vi aviserar, är finansierad flera gånger om.\r\nPengarna skall räcka till mer än så. De skall räcka\r\ntill att minska budgetunderskottet samt till andra\r\nangelägna reformer. Finansieringen är i praktiken\r\nredovisad redan i den budget som vi har lagt fram.\r\nMer precist får vi återkomma till detta, när vi lägger\r\nfram budgeten för 1993.</pre><pre>Anf. 48  LARS WERNER (v) replik:</pre><pre>Herr talman! Det är möjligt att jag har läst\r\nannorlunda än Bengt Westerberg om kristendomen\r\noch dess särställning. Jag känner mig i så fall litet\r\nlugnare efter Bengt Westerbergs besked. Men det\r\nfår vi säkert tillfälle att diskutera flera gånger.</pre><pre>Åter till handikapputredningen. Det har i sommar\r\nförts en debatt mellan förre socialministern Bengt\r\nLindqvist och Bengt Westerberg om hur\r\nhandikapputredningens utmärkta förslag skall\r\nfinansieras. Ena gången hävdade Bengt Westerberg\r\natt det är minskningen av avdragsrätten för\r\nfackföreningsavgifter som skall betala. Andra\r\ngången skulle de pengarna användas för att\r\nfinansiera skattereformen. Detta går inte ihop. Jag\r\nhar litet svårt att förstå hur man kan öronmärka\r\npengar. Jag tror att det var litet lättsinnigt av Bengt\r\nWesterberg att från början gå ut och säga att det var\r\njust pengarna från fackföreningsmedlemmarna\r\nsom skulle betala handikappreformen.</pre><pre>Jag vill så ta upp en annan fråga, som också har med\r\nhandikapp att göra. Jag deltog tillsammans med\r\nandra representanter för partierna i en paneldebatt\r\nför en tid sedan. En av frågorna var hur man skulle\r\nkunna bryta de utvecklingsstördas isolering.\r\nFöreningen för utvecklingsstörda barn och\r\nLandstingsförbundet drev för en tid sedan en\r\nkampanj för att få flera kontaktpersoner. Det gav\r\nganska bra resultat. Jag frågade under denna debatt\r\nom inte också FUB borde ges möjlighet att driva en\r\nliknande kampanj och då kanske ha föreningslivet\r\nsåsom målgrupp. Och varför inte en liknande\r\nkampanj riktad till arbetslivet och näringslivet?\r\nDen gången svarade Bengt Westerbergs\r\npartisekreterare Peter Örn positivt. Nu vill jag\r\nfråga partiledaren, regeringsledamoten och\r\nsocialministern om han är beredd att ställa medel\r\ntill förfogande för en sådan kampanj.</pre><pre>Anf. 49  Socialminister BENGT\r\nWESTERBERG (fp) replik:</pre><pre>Herr talman! Om igen vill jag säga följande om\r\nfinansieringen av handikappreformen. Vi liksom\r\növriga partier fick en fråga från\r\nhandikappförbunden, HCK, inför valet. Vi svarade\r\natt vi tyckte att det var lämpligt att finansiera detta\r\nexempelvis genom att ta bort skattereduktionen för\r\nmedlemsavgifter i fack- och arbetsgivarföreningar\r\nmen att vi självfallet var öppna för att diskutera\r\nannan finansiering. Vi ville inte i något tänkbart\r\nparlamentariskt läge fälla reformen på grundval av\r\noenighet om finansieringen. Men det kändes ändå\r\nangeläget att vi, samtidigt som vi sade jag till\r\nhandikappreformen, vågade lyfta fram en\r\nbesparing som också gav en del motstånd och en del\r\nfiender.</pre><pre>Vi har tidigare sett många exempel på att man har\r\nvägrat diskutera finansieringen av stora reformer.\r\nDärför har de hela tiden skjutits på framtiden. Ett\r\nillustrativt exempel är vårdbidraget. Ingvar\r\nCarlsson bekräftade nyss att socialdemokraterna\r\ninte har genomfört det, därför att\r\nsocialdemokraterna inte har sett några möjligheter\r\növer huvud taget till omprioriteringar i de statliga\r\nbudgetarna under de senaste sex åren. Det är klart\r\natt ingenting händer på reformsidan om man inte\r\när beredd att omprioritera och om det dessutom är\r\nbesvärliga ekonomiska tider. Men självfallet har vi\r\nvarit öppna för att diskutera andra nedskärningar.\r\nOch nu föreslår regeringen en lång rad olika\r\nnedskärningar som skapar det nödvändiga\r\nresursutrymmet för att denna reform skall kunna\r\ngenomföras. Det tycker jag är bra, och jag hoppas\r\natt vi får ett brett stöd för detta här i kammaren.</pre><pre>Sedan ställde Lars Werner en konkret fråga om\r\nmöjligheterna att hjälpa utvecklingsstörda med\r\nytterligare projekt. I grunden är jag mycket positiv.\r\nDen kampanj som de har bedrivit för att värva\r\nkompisar har fått finansiellt stöd från allmänna\r\narvsfonden, och det är de resurser som vi förfogar\r\növer. Vi ger FUB och andra\r\nhandikapporganisationer mycket hjälp den vägen.\r\nOch jag skall gärna säga att även tidigare regeringar\r\nhar gjort det. Om det kommer in förslag från FUB\r\nom att driva kampanjer riktade till föreningslivet\r\neller näringslivet, kommer vi självfallet att pröva\r\nockså dessa förslag i positiv anda.</pre><pre>Förste vice talmannen anmälde att Lars Werner\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 50  Miljöminister OLOF JOHANSSON\r\n(c):</pre><pre>Herr talman! Att slå vakt om det egna -- om\r\ntraditioner och kultur, sitt arv -- är mänskligt och\r\nnaturligt. Men att slå vakt om det som står oss nära\r\nfår aldrig innebära skygglappar mot omvärlden\r\neller bli till fientlighet mot andra männniskor, vilket\r\nhar berörts här i debatten. När så sker kan det ofta\r\nbero på inskränkthet, brist på perspektiv eller på\r\nrädsla. I värsta fall beror det på värderingen att\r\nmänniskor har olika värde.</pre><pre>De rasister som begår våldshandlingar är\r\nkriminiella, fega och ynkliga. Vi fördömer och\r\navskyr deras gärningar. I olika behandling och olika\r\nvärdering av människor finns det alltid en grogrund\r\nför våld. Därför är den rasism som vi känner från\r\nhistorien blodsdränkt. Därför är rasism i grunden\r\nen våldsideologi. Därför är den omänsklig, måste\r\nfördömas och isoleras -- även genom lag när så är\r\nmöjligt.</pre><pre>Nu delar vi alla ansvaret att tända eldar -- eldar som\r\nvarnar, eldar som väcker; kunskap, engagemang\r\noch inlevelseförmåga. Nu gäller det\r\nmedmänniskors värde, rättigheter, trygghet -- och\r\nliv. Nu gäller det att sätta gränser som visar att vi\r\nbryr oss om.</pre><pre>Centern står för bärkraftig och uthållig tillväxt. Det\r\ngäller att ta till vara hela landets kapacitet och att\r\ngöra investeringar som håller också på sikt -- både\r\nekonomiskt och ekologiskt. Det gäller att\r\nhushålla -- att rätta munnen efter matsäcken och att\r\ninte leva över sina tillgångar. Det är sund ekonomi.\r\nDet var centerns besked före valet, och det är den\r\npolitik som vi medverkar till i regeringsställning.</pre><pre>Det är också centern som, i valrörelse,\r\nregeringsförhandlingar och regeringsarbete, driver\r\nkravet på rättvis fördelning, men det är självklart\r\natt det måste finnas något att fördela: sänkt moms\r\npå det för dagen nödvändiga -- maten, resorna till\r\noch från jobbet, boendet. Nu är detta ett faktum.\r\nPrincipen om enhetlig moms är bruten.</pre><pre>Centerns argument för denna politik är\r\nideologiska: Alla måste vara delaktiga -- både i\r\nskattesänkningarna, som ger mer kvar i den egna\r\nplånboken, och i ansvaret för att skapa balans i\r\nlandets ekonomi. Alla måste veta att alla behövs\r\nnär landets ekonomi skall bringas i balans. Alla\r\nmåste kunna leva på sin lön. Därför är rättvis\r\nfördelning en nyckel till en ekonomisk politik, där\r\nvi alla är beredda att respektera strama tyglar och\r\nhar förståelse för nödvändig förnyelse, även när\r\nden innebär åtstramning och nedskärning i\r\nvälfärdssystemet.</pre><pre>Centerrörelsen kan aldrig någonsin acceptera\r\narbetslöshet som ett medel i den ekonomiska\r\npolitiken. Och där ligger också en viktig motivering\r\ntill att man måste ägna sig åt omprioriteringar,\r\nnämligen för att frigöra de resurser som behövs för\r\natt bekämpa arbetslösheten. Arbetet är en del av\r\nmänniskans värdighet. Arbetslösheten medför\r\nalltid kostnader -- i form av resursslöseri, mänskligt\r\nlidande och kronor och ören för samhället.</pre><pre>Vi har nu det svåraste konjunktur- och\r\narbetsmarknadsläget sedan 1930-talets\r\ndepressionsår. Det kräver att\r\narbetsmarknadspolitiken får de medel som kan\r\nanvändas effektivt. Det kräver sänkning av\r\narbetsgivaravgifter för fler branscher och\r\nverksamheter i de mest utsatta regionerna i vårt\r\nland, vilket regeringen har föreslagit. Nu förbereds\r\nockså en proposition för att ge ungdomar arbete. Vi\r\nkan aldrig tillåta att ungdomarna stängs ute i kylan,\r\nlämnas i långtidsarbetslöshet och\r\nsocialbidragsberoende. Det är arbetslinjen som\r\nskall gälla. Den måste sätta sin prägel också på\r\nbostads- och byggpolitiken. Nu, när åtgärder\r\nuppenbart är nödvändiga, är det god ekonomi att\r\ninvestera i vägar och järnvägar och att tidigarelägga\r\nofrånkomliga om- och tillbyggnader. För att nu\r\nsnabbt få fram investeringar med\r\nsysselsättningseffekt, måste mindre och väl spridda\r\nprojekt prioriteras. De stora projekten har en\r\nbenägenhet att aldrig bli färdiga i tid. Den\r\ninriktningen ger jobb till anläggningsarbetare,\r\nentreprenörer och mindre företag med outnyttjad\r\nmaskinpark och outnyttjade fordon.</pre><pre>Politikernas uppdrag är att skapa goda\r\nförutsättningar för alla medborgare. Vi i\r\ncenterrörelsen vill göra alla till samhällsbyggare.\r\nDet är en del av vår decentraliseringsideologi.</pre><pre>Kampen för de många människornas delaktighet i\r\nsamhället måste fortsätta. Det kräver\r\ndecentralisering. Det kräver förnyelse och\r\nfördjupning av demokratin. Folkstyret måste\r\nstärkas, bl.a. genom att rollen för politiker\r\nrenodlas. Vi politiker skall ge uttryck för\r\nmänniskors visioner, idéer och krav på ett bättre\r\nsamhälle. Vi skall vara människornas företrädare\r\noch forma färdriktningen och spelreglerna.</pre><pre>Alla medborgare skall veta att bra barnomsorg och\r\nbra vård, äldreomsorg och fullgott stöd för\r\nhandikappade finns att tillgå, men att tjänsterna\r\nskall kunna tillhandahållas även utanför den\r\noffentliga verksamheten. Vi i centern välkomnar\r\nbåde kooperativa och enskilda initiativ. Den\r\nförnyelsen är på väg, framdriven av människors\r\nbehov och av människor i samverkan, och den nya\r\nregeringen öppnar nya möjligheter. Nu förbereds,\r\nhelt enligt regeringsförklaringen, förslag om\r\nvårdnadsbidrag till småbarnsfamiljerna. Det kan\r\nbli en vägvisare till förnyelse av fler gemensamma\r\noffentliga verksamheter. Dessutom ger arbetet med\r\nett nytt pensionssystem förhoppningar om högre\r\ngrundpension, lika för alla, dvs. ökad\r\ngrundtrygghet.</pre><pre>Ansvaret för skador på jordens ozonskikt, för\r\nförsurning och död i skogar och vatten, för\r\nökenspridning eller för laglösa\r\nbioteknikexperiment -- eller, om man så vill,\r\npositivt uttryckt, ansvaret för marken och den\r\nbiologiska mångfalden, för skydd av urskogar,\r\nhagar och våtmarker och värdefulla älvsträckor,\r\nansvaret för frisk luft och rent vatten -- uppfattas\r\nofta som enbart långsiktiga perspektiv. Så är det\r\ninte. Ansvaret är omedelbart, annars ökar vi bara\r\nmiljöskulden.</pre><pre>Men vi måste tillägna oss ett nytt sätt att hantera\r\nmiljöansvaret. Tiden är förbi då miljöpolitik främst\r\nvar att reagera och reparera i efterhand. Vi måste\r\nförebygga miljöskador. I planering och vid beslut\r\nmåste miljökonsekvenserna bedömas och vara\r\nutslagsgivande. Det är bl.a. därför som jag med ett\r\nsådant eftertryck har reagerat när det plötsligt har\r\nlagts fram utredningar som totalt saknar denna del\r\noch som dessutom ingick i direktiven. Jag tänker\r\nåterigen på den Hjalmarssonska utredningen.\r\nVarje verksamhet och varje vara måste kunna\r\nfungera i samklang med naturen -- det är målet.</pre><pre>Det är fråga om ett systemskifte -- i ordets rätta\r\nbemärkelse. Vi måste ställa krav på att de råvaror\r\nsom sätts in i produktionsprocesserna kommer från\r\nnaturens kretslopp och kan återföras dit. Det\r\nfordrar en ny avfallspolitik, där ansvaret för detta\r\nmed att bekosta avfallshanteringen läggs redan i de\r\nförsta leden i produktionskedjan -- en politik som\r\nger ekonomiska incitament att välja ren\r\nproduktion. Energianvändningen måste anpassas\r\ntill miljön. Vi måste välja energiformer som så att\r\nsäga flödar och förnyas. En långsiktigt hållbar\r\nutveckling förutsätter att vi utgår från vad naturen\r\nkan bära. Nu måste vi börja bygga\r\nkretsloppssamhället.</pre><pre>Det internationella miljöarbetet blir allt viktigare.\r\nSverige har en stor roll. Men det gäller bara om vi\r\när beredda att gå före -- att ta till vara våra fördelar,\r\nvår kunskaps- och utbildningsnivå,\r\nforskarsamhället, de många tekniskt avancerade\r\nföretagen och våra stora förnybara resurser -- och\r\nbara om vi är beredda att visa solidaritet.</pre><pre>Vi måste vara beredda att använda marknaden.\r\nDet förutsätter rätt pris på miljön och\r\nvälinformerade konsumenter som väljer\r\nmiljövänligt. Därmed kan byråkratin minska och\r\nlagarna bli effektivare. Ekologisk balans är en\r\nförutsättning för en långsiktigt bärkraftig och\r\nuthållig tillväxt. Men miljön är så mycket mer. Den\r\nkan bli drivkraften för ekonomin. Miljövärden kan\r\naldrig vara en belastning -- att samla på sig en\r\nmiljöskuld är däremot en belastning. När Japan nu\r\nanammar den här linjen bör också vi kunna göra\r\ndet. En bra miljö är en positiv konkurrensfaktor.\r\nMen vi kan inte begära att de fattiga länderna skall\r\nprioritera miljö framför mat för dagen -- så långt är\r\ndet riktigt. Därför måste Sverige liksom andra rika\r\nländer vara pådrivande beträffande solidariskt\r\nsamarbete.</pre><pre>Jag tänker då på bl.a. Riokonferensen i år och på\r\nden Östersjökonferens som äger rum i början av\r\napril och som syftar till att skärpa också\r\nmiljöpolitiken i Europa. Den 21 februari t.ex. blir\r\ndet ju i miljövårdsberedningens regi en stor\r\nutfrågning om EG, EES-avtal och miljöpolitiken.</pre><pre>Det nordiska samarbetet förnyas och fördjupas. I\r\nett öppet och demokratiskt Europa är det viktigt att\r\nvi i Norden lägger ner kraft och koncentrerar oss på\r\nde områden som ger den nordiska länderkretsen\r\ndess särprägel. Det gäller kultursamarbetet. Det\r\ngäller välfärdspolitiken, arbetsmarknadspolitiken\r\noch jämställdheten. Det gäller inte minst en politik\r\nför regional balans -- något som är helt avgörande\r\nför nordiska länder med vidsträckta geografiska\r\nområden som är glesare befolkade än centrala och\r\nsödra Europa, men som har samma behov av att\r\nkunna hävda sig på en alltmer integrerad\r\nEuropamarknad.</pre><pre>Centerns vision är ett Europa utan nya barriärer --\r\nmed respekt för olika länders olika val av former\r\nför samverkan med grannländer och\r\ngrannekonomier. Ingen skall kunna tvivla\r\nbeträffande grunden för den svenska\r\nsäkerhetspolitiken, som ligger fast -- alliansfrihet i\r\nfred syftande till neutralitet i krig. Ur den\r\nsynvinkeln är det bra med tre alliansfria stater --\r\nÖsterrike, Finland och Sverige -- som samtidigt\r\nförhandlar om förutsättningarna för EG-\r\nmedlemskap. Därtill kan Finland och Sverige\r\ngemensamt tydliggöra sina regionala\r\nförutsättningar och krav. De regionala hänsynen\r\ninom EG måste få nya, kompletterade kriterier.\r\nDet är ett krav vid finska och svenska EG-\r\nförhandlingar. I Sverige skall medlemskapsfrågan\r\nslutligt avgöras av svenska folket -- efter en\r\ndemokratiskt anständig beslutsprocess.</pre><pre>Den började dåligt som en fotnot i ett krispaket,\r\nsom ett sätt att blidka marknaden. Låt oss hoppas\r\natt den slutar bättre, i en tydlig och avgörande\r\nfolkomröstning efter en ordentlig utbildnings- och\r\nstudieperiod. Demokratin får inte slarvas bort.</pre><pre>Anf. 51  IAN WACHTMEISTER (nyd)\r\nreplik:</pre><pre>Herr talman! Först och främst vill jag säga att jag\r\ninte på något sätt betvivlar Olof Johanssons\r\nmiljöpatos. Det är säkert rätt att ha en miljöprofil,\r\noch vi behöver alla ha en sådan. Men är det då inte\r\nett väldigt bra förslag att alla pengar läggs där de\r\nverkligen ger effekt, dvs. att de läggs på insatser på\r\nandra sidan av Östersjön? Att det samtidigt ger\r\njobb här i Sverige och innebär ett bättre liv för alla\r\när väl inte att beklaga.</pre><pre>Vi här har nått ganska långt. Låt oss därför göra\r\nnågonting där!</pre><pre>Det lär krävas 40 miljarder kronor i investeringar\r\nom Östersjön skall rensas. Det räcker inte att vi\r\nvidtar åtgärder här. Vi måste hjälpa till på andra\r\nhåll också.</pre><pre>Det gäller stora frågor, framtidsfrågor. Det är\r\nviktigt att vi ser till den bild man har av oss ute i\r\nvärlden och att vi förstår vad det egentligen är som\r\nvi skall göra och vad vi kan göra. Verkligheten har\r\nkommit inpå knutarna för Sveriges del. De stora\r\nfrågorna i dag gäller svält, stora folkvandringar,\r\nbefolkningsexplosioner osv.</pre><pre>Låt mig sedan ställa ytterligare två frågor.</pre><pre>Den ena frågan handlar om självplågeriet i ert\r\nskatteprogram. Centern är egentligen emot\r\nturistmomsen. Det har vi lyckats förstå. Men varför\r\när man då för energiskatt och höga miljöavgifter?\r\nMan bör kunna inse att sådant enbart leder till att\r\nproduktionen flyttar utomlands, till att vi får köpa\r\nprodukter utomlands som är tillverkade utan\r\nfördyrande pålagor och skatter. Hur många jobb\r\nvill centern alltså offra för att verka ''grön''?</pre><pre>Nästa fråga: Tycker Olof Johansson att det är\r\nrimligt att diskutera ett utnyttjande av\r\nlöntagarfonderna där man dels skapar ett spritt\r\nägande över hela landet -- det handlar alltså om\r\nprivatisering --, dels kan använda dem till aktiv och\r\npåtaglig hjälp till småföretag? Jag tänker då på nya\r\nföretag, företag på centralorter och, inte minst,\r\nföretag i glesbygder men också på nya spännande\r\nprojekt. Eller är ni i centern fixerade vid en fyra år\r\ngammal gemensam partimotion med\r\nbonussparande, universitetsstiftelser och vad det\r\nnu kan vara?</pre><pre>Anf. 52  Miljöminister OLOF JOHANSSON\r\n(c) replik:</pre><pre>Herr talman! Det är litet svårt att förstå det\r\nresonemang som Ian Wachtmeister ständigt\r\nåterkommer till. Till varje pris, även till ett högt\r\nmiljöpris, vill han sätta upp en motsättning mellan\r\nden fattiga världen och våra grannar runt\r\nÖstersjön.</pre><pre>En poäng med den nya regeringens politik är ju att\r\nvi har försökt att få bort den här motsättningen. Vi\r\när medvetna om att miljöarbetet är globalt.\r\nKonsekvenserna är i hög grad gemensamma, även\r\nom de kan upplevas vara hårdare på en del håll än\r\npå andra.</pre><pre>Frigörelsen i Öst- och Centraleuropa har gett oss en\r\nchans som vi inte har haft under hela\r\nefterkrigstiden. Äntligen har det blivit möjligt att få\r\nstopp på den exploatering av människor och natur\r\nsom sker i nämnda del av världen och att bistå efter\r\nvår förmåga. Det är en självklarhet att vi skall\r\nhjälpa till. I den delen borde det inte finnas några\r\nmotsättningar. Men jag kan inte förstå varför det\r\nskall behöva gå ut över de stackars bönder i t.ex.\r\nKenya som får hjälp av SIDA när det gäller\r\nmarkvårdsprojekt.</pre><pre>Förra veckan var jag på besök där nere. Jag kan\r\nbara förmedla en ögonblicksbild: 240 bönder äger\r\n200 hektar. Man kämpar för livet för att hindra att\r\nallt flyter bort i samband med ösregn.</pre><pre>Skall vi sätta upp en motsättning mellan å ena sidan\r\ninsatser som är betydelsefulla, ja, avgörande, för\r\nmänniskors överlevnad i ett fattigt land i Afrika och\r\nå andra sidan insatser för våra grannar i\r\nÖstersjöstaterna? Jag förstår inte ett sådant\r\nresonemang.</pre><pre>Det som Ian Wachtmeister kallar för självplågeriet\r\ngäller en helt annan sak. Det är en fråga om att ta\r\nansvar. Vi är i regeringen helt överens om att stora\r\nanläggningar och projekt skall miljöprövas. Samma\r\nsak gäller i fortsättningen för stora och avgörande\r\npolitiska beslut, för skatteförändringar. I den\r\nutredning som åsyftas, den Hjalmarssonska, tillsatt\r\nav den socialdemokratiska regeringen, har detta\r\ninte skett. Det stämmer alltså inte. Det stämmer\r\ninte med regeringsförklaringen och det stämmer\r\ninte med varje vettig miljöpolitik. Det har jag\r\npåtalat. Jag har lyckats. Jag har fått i gång\r\ndebatten. Nu är det ingen som tvekar, inte heller\r\nutredaren. Utredaren har själv tagit fasta på den\r\nkritik jag har framfört.</pre><pre>Anf. 53  IAN WACHTMEISTER (nyd)\r\nreplik:</pre><pre>Herr talman! Jag talade inte om Kenya. Det hoppas\r\njag att de flesta övriga förstod. Detta handlar inte\r\nom den fattiga världen. Jag talade om Sverige. Jag\r\ntalade om Sveriges möjligheter. Jag talade om den\r\nfantastiska värld som nu finns alldeles inpå oss, där\r\nvi kan vara med och skapa någonting.</pre><pre>I det läget måste vi prioritera, alltså säga vilka\r\nåtgärder som är viktigast vid användningen av\r\nskattebetalarnas pengar. Vi kan inte bara säga att vi\r\ngör allting, vi hjälper alla. Vi måste bestämma oss\r\nför en ordning.</pre><pre>Det vi säger är att man skall satsa pengarna där de\r\ngör den största effekten. Om åtgärder ger hundra\r\ngånger större miljöeffekt någon annanstans än i\r\nSverige, skall man givetvis vidta dem någon\r\nannanstans. Det är det jag vill säga.</pre><pre>Det ansvar som gör att Olof Johansson tycker att\r\ndet är bra att ha miljöavgifter, energiskatter och allt\r\nmöjligt handlar också om jobben. I dag talar vi\r\nmycket om arbetslöshet. I den energiintensiva\r\nindustrin hotar man faktiskt med att det kan\r\nförsvinna 10 000 jobb, om vi har för höga\r\nenergiskatter. Då får vi inte vara så dumma att vi\r\nbara skjuter det ifrån oss och säger att de har fel.\r\nDär har vi en verklighet att ta itu med. Vi skall inte\r\nstraffa oss själva. Skall vi göra någonting med\r\nsvensk industri är det väl att hjälpa den och inte att\r\nförsöka stjälpa den.</pre><pre>Anf. 54  Miljöminister OLOF JOHANSSON\r\n(c) replik:</pre><pre>Herr talman! Låt mig återkomma till\r\nenergiskatterna. Regeringen har redan vidtagit\r\nåtgärder. Vi har sänkt taket för nedsättning inom\r\nenergiintensiv industri från 1,7 % till 1,2 % av\r\nförsäljningsvärdet. Det har vi bl.a. gjort eftersom\r\nden finska devalveringen påverkade oss och av\r\nkonkurrensskäl.</pre><pre>Men av vilket skäl skall man försöka konstruera\r\nskattesystemet enbart utifrån konkurrensaspekten,\r\nnär vi alla i dagligt tal, och i middagstal, talar\r\nvackert om att upprätthålla miljöambitionen?\r\nVarför inte försöka kombinera dessa saker? Jag\r\nanser att det är möjligt. Jag har ställt den frågan till\r\nen del intressenter. Jag utgår från att det kommer\r\nett och annat svar så småningom, när de har tänkt\r\nigenom saken. Jag tycker att det är helt avgörande\r\nför Sveriges trovärdighet.</pre><pre>Här har alltså EG sneglat på Sverige. Vi har\r\nåberopat i energiöverenskommelsen att vi har en\r\nmed EFTA och EG gemensam klimatstrategi, om\r\nutplaning av koldioxidutsläpp fram till år 2000. Den\r\nskulle alltså inte gälla längre. Enligt min\r\nuppfattning är det den som gäller. Det är den som\r\nEG fortfarande kämpar med. Frågan är om de\r\ninom EG kommer att kunna ena sig i slutet av maj.\r\nDetta i sin tur avgör mycket av möjligheterna att\r\növer huvud taget nå några framgångar med en\r\nklimatkonvention i Rio två veckor därefter. Så ser\r\nsammanhangen ut. Se sammanhangen, Ian\r\nWachtmeister! Sverige har anledning att visa vägen\r\noch visa att det är möjligt att hantera miljön på ett\r\nanständigt sätt, samtidigt som man värnar om\r\nkonkurrenskraften. Det är anledningen till att jag\r\ndebatterar detta område.</pre><pre>Det är märkligt att det hänvisas så litet till Japan i\r\ndet här sammanhanget. Det är ett av de mest\r\nkonkurrenskraftiga länderna i världen, med de\r\nhögsta energikostnaderna. Hur kan det komma sig\r\natt just Japan satsar så enormt på att miljön skall\r\nvara drivande i framtiden, att MITI lägger fram ett\r\nhundraårsprogram med detta syfte. Det vore bra\r\nom vi började lära oss någonting av vad\r\nenergieffektivitet innebär, både för miljö och för\r\nkonkurrenskraft. Japanerna har minsann en del att\r\nlära ut.</pre><pre>Frågan om löntagarfonderna, som ställdes förut,\r\nfår jag återkomma till.</pre><pre>Förste vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 55  LARS WERNER (v) replik:</pre><pre>Herr talman! Den borgerliga regering som centern\r\ningår i genomför på det sociala området\r\nkarensdagar, försämrad delpension och funderar på\r\natt höja pensionsåldern. Lovade inte centern under\r\nvalrörelsen, Olof Johansson, att behålla\r\ndelpensionen?</pre><pre>Man föreslår sämre sjukersättningen vid\r\nbarnledighet. Man skjuter upp\r\nbarnbidragshöjningen, trots att centern brukar säga\r\natt man värnar just om pensionärer och\r\nbarnfamiljer.</pre><pre>På skolans område senarelägger man den treåriga\r\ngymnasieskolan för alla. Beslutet om den\r\nförändringen var vi i vänsterpartiet,\r\nsocialdemokraterna och centern för ett år sedan i\r\nprincip överens om. Man tar bort stimulansbidraget\r\ntill upprustning av arbetsmiljön i skolorna. Man\r\ndrar in pengar från folkbildningen, vilket drabbar\r\nmånga folkhögskolor i glesbygden. Man försöker\r\nskära ned stödet till den kommunala\r\nvuxenutbildningen. Är detta centerpolitik, Olof\r\nJohansson?</pre><pre>Regeringen har kylt ned byggsektorn, framför allt\r\ngenom att inte ge besked om\r\nbostadsfinansieringen. Bara på en punkt är man\r\ntydlig. Det har vi talat om. Man höjer\r\nboendekostnaderna. Genom minskade\r\nränteavdrag och minskade investeringsbidrag slår\r\nregeringen både mot hyresgäster och egna hem. Är\r\ndetta centerpolitik?</pre><pre>Mycket mer kunde sägas. Regeringen vill bygga\r\nÖresundsbron, behålla skattereformens orättvisa\r\nskatteskalor, som centern tidigare protesterade\r\nmot. Man fortsätter att försämra för kommunerna,\r\nvilket drabbar vård och omsorg. Det talade centern\r\nmycket om och mot i valet.</pre><pre>Den här uppräkningen kunde fortsätta. Jag skall\r\ninte fråga om Olof Johansson är säker på att den\r\nhär politiken är i linje med centerrörelsens själ. Det\r\nfår han klara ut själv. Men tror inte Olof Johansson\r\natt många väljare är förvånade över de här\r\nomsvängningarna. Måste priset vara så högt för att\r\nfå sitta i den här regeringen?</pre><pre>Anf. 56  Miljöminister OLOF JOHANSSON\r\n(c) replik:</pre><pre>Herr talman! Jag kan svara kort och rakt på Lars\r\nWerners fråga. Nej, det är inte centerpolitik. Men\r\ndet är en nödvändig politik för att restaurera den\r\nsvenska ekonomin. Gör man det inte på det här\r\nsättet, vet Lars Werner lika väl som jag att det alltid\r\när de svagaste i samhället som drabbas. Det är t.ex.\r\nde som blir arbetslösa. Det är de utsatta\r\nregionerna. Den som inte har förstått sambandet\r\nmellan utgifter och inkomster i statsbudgeten kan\r\njag förstå resonerar så enkelt som Lars Werner gör,\r\nlyfter fram den ena sidan, som om det vore av ond\r\nvilja man försöker skapa balans i statens affärer.</pre><pre>Det är inte regeringens avsikt, utan det är att visa\r\natt man genom att rätta mun efter matsäcken, som\r\njag sade i mitt huvudanförande, kan undvika\r\nsådana katastrofer som vi med jämna mellanrum\r\nhar haft under den gångna valperioden och som\r\nLars Werner då kritiserade: ständigt\r\nåterkommande valutautflöden, räntechocker med\r\nhögre boendekostnader som följd. Det är att\r\nstoppa huvudet i sanden att inte inse att Sverige är\r\nen öppen och sårbar ekonomi beroende av\r\nomvärlden. Då måste man vara beredd att också\r\nskära i välfärden även när det gör ont för att inte\r\nhamna i ett ännu värre elände.</pre><pre>Som jag redogjorde för tidigare i ett replikskifte\r\nmed Ingvar Carlsson är inte fördelningspolitik så\r\nenkel att hantera och var inte heller det med den\r\ntidigare politiken. Effekterna, resultaten var\r\negentligen förödande. Hela 80-talet innebar\r\nökande klyftor i samhället och mer av spekulation,\r\nfel människor samlade på sig de stora\r\nförmögenheterna. Har inte Lars Werner dragit\r\nnågon enda slutsats av hela 80-talets misstag?</pre><pre>Vi visar konkret hur man måste göra även om det\r\ngör ont. Vi är beredda att ta ansvaret för det.\r\nSjälvfallet är inte det vår politik, utan vi vill bygga\r\nvälfärden starkare. Men när man tar över en\r\nsituation där saker och ting är i obalans krävs att\r\nman också är beredd att göra det obehagliga.</pre><pre>Anf. 57  LARS WERNER (v) replik:</pre><pre>Herr talman! Jag hade inte väntat mig att Olof\r\nJohansson skulle säga att det var centerns politik.\r\nHan är ytterst medveten om att det inte är det. Jag\r\nfrågade bara litet lågmält om det inte var ett väldigt\r\nhögt pris för centern och Olof Johansson att ta på\r\nsig allt detta. Nu säger Olof Johansson att det är\r\nnödvändigt om man skall ta ansvar, för annars blir\r\nfolk arbetslösa. Men det blir de ju med den politik\r\nsom regeringen för. Tro inte att det är av ond vilja,\r\nmen det kan inte vara omedvetet som man för en\r\npolitik som gör att arbetslösheten ökar som den gör\r\nnu.</pre><pre>Jag drar alltså den slutsatsen att ni är medvetna om\r\natt det är ett högt pris för att sitta med i regeringen.</pre><pre>Fel människor samlade på sig förmögenheterna,\r\nsäger Olof Johansson. Vad har ni då gjort åt detta?\r\nJo, ni har sänkt förmögenhetsskatten. Det är precis\r\ntvärtemot vad ni borde ha gjort.</pre><pre>Det är riktigt att vårt parti går emot de flesta av\r\nregeringens besparingar. Men vi redovisar\r\nsamtidigt en rad egna sparalternativ och\r\nomprioriteringar. Vi menar att det är felaktigt i\r\nbåde konjunktur- och strukturpolitiskt hänseende\r\natt försöka lösa landets ekonomiska problem\r\ngenom att sänka skatterna främst på\r\nkapitalinkomster och förmögenheter, så som ni har\r\ngjort från regeringens sida. Industrins problem\r\nberor inte på ett för lågt hushållssparande i dag. I\r\ndagsläget gäller det i högre grad att hålla uppe\r\nefterfrågan. Den politiken var ni tidigare överens\r\nom.</pre><pre>Anf. 58  Miljöminister OLOF JOHANSSON\r\n(c) replik:</pre><pre>Herr talman! Just det, Lars Werner, det gäller att\r\nhålla uppe efterfrågan. Just den här månaden\r\nutbetalas ca 8 miljarder kronor. Vi har aldrig tvekat\r\natt fatta impopulära beslut. Den här gången var det\r\nhelt rätt, som också Ingvar Carlsson sade. En av de\r\nfå saker under 80-talet som man verkligen lyckades\r\nmed var att dra in köpkraften under\r\nhögkonjunkturen för att ha möjlighet att stimulera\r\nefterfrågan under lågkonjunkturen. Det är nu det.\r\nDet var centern med om i hög grad.</pre><pre>För att fullfölja arbetslinjen krävs blod, svett och\r\ntårar. Trots detta är det mycket som det inte går att\r\nhejda på kort sikt. Jag tror att Lars Werner som är\r\nen tänkande person inser att man inte svänger den\r\nhär tanken på fyra månader. Det är alltså en\r\norättvis beskyllning när man försöker rikta en\r\nsådan kritik mot den nuvarande regeringen. Det är\r\nen långsiktig process som har gått fel under nästan\r\nhela 80-talet. Man har inte lyckats åstadkomma de\r\nstrukturförändringar som borde ha gjorts tidigare,\r\noch man har dessutom fått ett negativt\r\nfördelningspolitiskt resultat på köpet.</pre><pre>För att klara balansen i ekonomin och för att få\r\nfram de resurser som krävs för att upprätthålla\r\narbetslinjen så långt det är möjligt i denna\r\nsituation, att inte använda arbetslösheten som ett\r\nmedel i den ekonomiska politiken, krävs\r\nnaturligtvis omprioriteringar. Det krävs att man\r\nskär ner någon annanstans. Jag har svårt att se vad\r\ndet är för grupper i samhället som är svagare än de\r\nsom förlorar sina jobb, som slås ut från\r\narbetsmarknaden. Är det någon som säger att vi\r\ninte skall skydda de grupperna i första hand,\r\nförsöka skapa nya jobb, att återupprätta deras\r\nsjälvkänsla och att inte slösa med mänskliga\r\nresurser och öka mänskligt lidande? Det är vad det\r\nhandlar om nu.</pre><pre>Eftersom vi har en öppen ekonomi, kan vi aldrig\r\nbortse från att där kapitalet får de mest attraktiva\r\nvillkoren, dit går också kapitalet. Är det då konstigt\r\natt stora mängder av i Sverige hoparbetat kapital\r\nunder 80-talet satsades i andra länder när de kunde\r\nha skapat sysselsättning och investeringar här\r\nhemma? Är det något fel i det, Lars Werner?</pre><pre>Anf. 59  Statsrådet ALF SVENSSON (kds):</pre><pre>Herr talman! Jag har många gånger erinrat mig en\r\niskall januarinatt 1987. Min fru och jag hade varit i\r\nStockholm och kom hem sent med flyg till\r\nJönköping och Gränna. Vi trodde förstås när vi\r\nsprang upp till lägenheten att det som vanligt skulle\r\nvara varmt och skönt, att pannan skulle ha arbetat\r\noch så att säga skickat runt värmande vatten i\r\nelementen som den brukar. Men det visade sig att\r\npannan var så inställd att den inte klarade sin\r\nuppgift när det var så gränslöst kallt ute. Möblerna\r\nstod där de hade placerats, mattorna låg på plats,\r\ntavlorna hängde på sina krokar, men ingenting av\r\ninredningen kunde kompensera kylan, den råa\r\natmosfären i lägenheten.</pre><pre>Jag har tänkt på den här känslan, den där oväntade\r\nupplevelsen, åtskilliga gånger de senaste veckorna.\r\nI dag när vi byter åsikter om innehållet i\r\nbudgetpropositionen handlar debatten naturligtvis\r\nom hur folkhemmet skall inredas materiellt, hur vi\r\nskall bevara standarden ute i våra städer och\r\nkommuner, hur vi skall få ekonomin att fungera och\r\nge oss större resurser att fördela och berika\r\ntillvaron med.</pre><pre>Men om vi inte får det goda klimatet, om vi förlorar\r\nvärmen, omtanken, respekten, känslan för\r\nvarandras värde och värdighet, hur skall vi då\r\nkunna glädja oss åt den materiella rikedomen? Jag\r\nhoppas verkligen att ingen enda får för sig att\r\nmisstolka det jag säger och vända det till att jag\r\nskulle förringa det materiellt goda. Det är icke\r\nnågon verklighetsflykt jag förespråkar. Det är blott\r\noch bart den insikt som vi alla torde ha men inte\r\nsällan frikopplar den politiska debatten ifrån,\r\nnämligen att tryggheten, glädjen, trivseln, det som\r\nberikar livet inte har någon absolut relation till vår\r\nmateriella standard.</pre><pre>Det är uppmuntrande att så många människor och\r\norganisationer i så många kommuner och\r\nsammanhang demonstrerar för solidaritet, för en\r\nmänniskosyn som ger alla ett och samma värde, ett\r\nokränkbart värde.</pre><pre>Samtidigt är det nära nog ofattbart att vi i vårt land,\r\ndär kyrkor och samfund, där politiska partier och\r\nfackföreningar, där folkrörelser och organisationer\r\nverkat för demokratins värden i decennier skall\r\nbehöva uppleva den absoluta nödvändigheten av\r\ndemonstrationer mot människoförakt och\r\nfrämlingsfientlighet.</pre><pre>Under de senaste veckorna har Elie Wiesels ord\r\nåterigen fått aktualitet. Fredspristagaren har vid\r\nflera tillfällen sagt att det är likgiltigheten som är\r\nfarligast.</pre><pre>Jag har väldigt svårt för att se det rimliga i att nu\r\nförsöka framstå som störst, bäst och vackrast, eller\r\nmed andra ord: försöka partipolitisera debatten,\r\nnär invandrar- och flyktingfientliga stämningar gör\r\nsig gällande och när rädsla och ängslan breder ut\r\nsig. Kunde det inte vara på sin plats att vi alla som\r\npartier, som individer tog på oss ett ansvar för den\r\nsvenska likgiltigheten? Är den typiskt svensk? Nej,\r\ndet tror jag inte alls, men den finns förvisso i\r\nSverige. Det finns kanske anledning att fundera\r\növer om den inte rent av har tilltagit i vårt land. Är\r\ndet möjligen så, att en ensidigt omhuldad\r\nmaterialism, en övertro på statens möjligheter och\r\nresurser, ett ointresse för de små naturliga\r\ngemenskaperna, ett omhuldande av det\r\nkvantitativa och centraliserade kan skapa jordmån\r\nför just likgiltigheten? De frågorna måste få ställas.</pre><pre>Har vi månne litet till mans gått omkring och\r\ninbillat oss att det blott och bart är staten som\r\nbildligt talat driver värmen runt i folkhemmet och\r\nser till att trivseln existerar och tryggheten upplevs\r\nväl? Som om vi som individer, som människor, inte\r\nmåste ta på oss den självklara uppgiften att skapa\r\nsamhällsklimatet!</pre><pre>Jag tycker att det är alldeles utomordentligt att vi\r\nhar ett miljödepartementet. Ingen av oss har någon\r\nannan uppfattning, såvitt jag förstår, än att vi måste\r\nvärna våra livsbetingelser mer och bättre än vad\r\nsom under gångna år har varit fallet. Men i vilket\r\ndepartement, i vilka sammanhang, i vilka\r\nriksdagsdebatter funderar vi över hur vi skall värna\r\nom den inre miljön, hur vi skall motverka de krafter\r\nsom brutaliserar barns sinnen, de krafter som\r\nlockar och påverkar till förakt för svaghet, till\r\nförhärligandet av våld och allsköns råhet?</pre><pre>En del av oss såg nog TV-programmet Svar direkt i\r\ngår kväll. Jag har läst redaktör Simas artikel i\r\nExpressen. Den som tror att våldsvågen i video och\r\nfilm inte för oss bort från medmänskliga känslor\r\nsitter nog fast i en förödande aningslöshet.</pre><pre>Jag vet mycket väl att det i den här kammaren finns\r\nde som tror att jag tror att det är förbud och\r\nlagstiftning som löser alla problem. Jag har aldrig\r\ntrott det, och gör det inte heller i dag. Men jag är\r\nhelt bergfast övertygad om att likgiltigheten löser\r\nproblem än mindre.</pre><pre>Som lärare hajar jag alltid till när jag hör att vi skall\r\nfå Europas bästa skola. Jag har inte alls tänkt\r\npolemisera mot uttrycket, men varje gång jag hör\r\ndet tänker jag att det givetvis är utomordentligt\r\nviktigt och angeläget med kunskaper, men en skola\r\nblir aldrig riktigt bra om man inte får lära sig att\r\nleva, och barn måste få växa upp under sådana\r\nförhållanden att de mäktar tillgodogöra sig\r\nundervisning. Skolan spelar givetvis en oerhört stor\r\nroll för oss alla och för hela samhället. Men den\r\nklarar inte alla uppgifter ensam. Jag är övertygad\r\nom att det är just i de små naturliga\r\ngemenskaperna, av vilka familjen är den mest\r\nnaturliga, som vi i synnerhet måste ta på oss\r\nansvaret att lära varandra medmänsklighet, lära\r\nrespekt och hänsyn. Där kan vi -- om jag får\r\nuttrycka det så -- impregnera oss mot den råhet och\r\nde föraktets impulser som många, alltför många,\r\nfår utstå i vardagslivet.</pre><pre>Visst finns det familjer och små nära relationer som\r\ninte fungerar, som inte är vad de borde vara. Det är\r\nför övrigt min uppfattning att de felfria individerna\r\ninte existerar och att vi aldrig når fram till det\r\nperfekta samhället. Men om vi varken vågar eller\r\nvill se de små naturliga gemenskapernas\r\nmöjligheter och ansvar, vad skall vi då ersätta dessa\r\nmed? Vi vet ju att man i de kommunistiska staterna\r\nskulle klara sig utan både äktenskap och familj.\r\nKollektivet skulle råda och fostra. Det är inte\r\nenbart ekonomin och miljön som har kollapsat i de\r\nforna kommunistiska rikena. Det har också\r\nrespekten för människans värde och värdighet\r\ngjort. Till en del kan detta tillskrivas just föraktet\r\nför familjen och för de små naturliga\r\ngemenskaperna. När nu nya demokratier skall\r\nbyggas upp i Östeuropa, så var så säkra på att detta\r\nockså kommer att kräva respekt för och tilltro till\r\nen annan familjepolitik, en annan etik och\r\nmänniskosyn än den ursprungligt kommunistiska.</pre><pre>Herr talman! Det här långa resonemanget om\r\ntemperaturen, om klimatet i folkhemmet innebär\r\ninte -- det vill jag gärna understryka igen -- att jag\r\nvill bortse från kronors och procenttals betydelse\r\nför vardagens verklighet. Vi kristdemokrater har\r\nsjälvfallet haft svårt för att svälja en del av\r\nbudgetpropositionens innehåll. Det är inte svårt att\r\nhitta förslag eller indragningar som man helst skulle\r\nvilja slippa föra till torgs. Men det är övertygelsen\r\nom att det sämsta av allt hade varit att ingenting\r\ngöra, att låta svensk ekonomi skena utför som den\r\ngjorde och övertygelsen om att någonting måste\r\ngöras som fått oss att ställa upp på de åtgärder som\r\nvi tror på sikt skall räta upp ekonomin och därmed\r\nmedverka till att fördelningspolitiken inte blir så\r\nskev som den skulle ha blivit om regeringen satt sig\r\npå åskådarläktaren och enbart följt förloppet.</pre><pre>Herr talman! Jag kan inte låta bli att också försöka\r\nmig på att något vidga perspektivet. Jag tror\r\nfaktiskt att det är hälsosamt eller besinnande att\r\nåtminstone någon gång ställa ut Sverige i ett\r\ninternationellt perspektiv. Ord som ''katastrof''\r\npassar på inga vis i världen in på våra svenska\r\nförhållanden, om man menar att det skall finnas\r\nnågot ord över att använda för förhållandena på\r\nsödra halvklotet. Den del av budgeten som jag har\r\nett speciellt ansvar för understryker regeringens\r\nvilja att inte glömma de verkligt fattiga och arma.\r\nOch låt mig i detta sammanhang än en gång\r\ndeklarera att Sverige och EG aldrig blir trygghetens\r\nboningar, om vi glömmer vår ofrånkomliga\r\nutmaning att ge oss i kast med den s.k. nord--syd-\r\ndialogen. Det är förstås solidariteten, respekten för\r\nmedmänniskan -- som jag inledningsvis talade om --\r\nsom i första hand skall driva oss, men det är\r\nverkligen också insikten om att framtida\r\ngenerationers överlevnad och säkerhet fordrar att\r\nfattigdomen lyfts av de många länderna på södra\r\nhalvklotet, som måste motivera oss.</pre><pre>Det sades här tidigare i debatten att vi inte tar\r\npengarna från Afrika om vi minskar biståndet och\r\natt biståndspengarna tas från skattebetalarna. Det\r\nhandlar inte om att ta härifrån eller därifrån, utan\r\nom en naturlig vilja att hjälpa dem som verkligen\r\nhar det bekymmersamt, att försöka göra något åt\r\ndet oavvisliga faktum att 40 000 barn dör av svält\r\noch umbäranden varje dag.</pre><pre>Världsbanken har räknat ut -- om vi nu vill ta till oss\r\nsiffran -- att i-ländernas protektionism och\r\ntullmurar berövar u-länderna ca 100 miljarder\r\nUSA-dollar varje år, medan den samlade u-hjälpen\r\nfrån i-länderna uppgår till ungefär hälften. Då kan\r\nvi räkna ut vem som tar, om det uttrycket skall\r\nanvändas.</pre><pre>Herr talman! Jag tror att vi alla är rörande överens\r\nom att arbetslösheten är ett gruvligt gissel. Den\r\narbetslöse byggnadsarbetaren kan omöjligt finna\r\ntröst i påstånden om att byggandet nu har nått sina\r\nrimliga proportioner. Ungdomar som efter sina\r\nstudier och sin utbildning får uppleva att de inte\r\nefterfrågas, inte behövs i samhället, förlorar\r\nnaturligtvis lätt sina framtidsdrömmar. Pensionären\r\nsom inte får den vård och omsorg hon eller han har\r\nrätt till, behöver och givetvis skall ha, kan inte\r\nheller känna trygghet bara för att andra gör det.\r\nDet är än mer angeläget att det nu görs satsningar,\r\nrejäla satsningar, på infrastrukturen. Det ger arbete\r\noch det främjar resurstillväxten.</pre><pre>Jag är också övertygad om att vi alla vill se till att\r\ninte Sveriges framtid, vår ungdom, förlorar\r\nframtidstron. Detta kräver\r\narbetsmarknadspolitiska insatser, och jag menar att\r\nregeringen också står för de insatserna.</pre><pre>Vi skall inte skönmåla, men låt oss avstå från att\r\nsvartmåla. Trots alla brister, trots allt som borde\r\nvara annorlunda i vårt samhälle, påstår jag att\r\nSverige har en materiell standard som vi gott kan\r\ntala väl om och som vi inte skall smutskasta eller\r\nanstränga oss att ställa fram i de dystraste dagar.</pre><pre>Herr talman! Det är, som det har sagts tidigare, för\r\natt få fart på Sverige, för att fler arbetstillfällen skall\r\nskapas, för att resurser skall kunna plockas fram till\r\näldreomsorg, för att vårt land skall kunna hävda sig\r\ngentemot omvärlden, som budgeten innehåller en\r\ndel besk medicin -- inte för att det beska skulle ha\r\nett värde i sig.</pre><pre>(Applåder.)</pre><pre>Anf. 60  IAN WACHTMEISTER (nyd)\r\nreplik:</pre><pre>Herr talman! Vi har också inom Ny Demokrati en\r\nnaturlig vilja att hjälpa och att göra vårt bästa. Vi\r\nställer gärna stora krav på Sverige, på svenskarna\r\noch på vår omvärld. Vad vi talar om är hur -- vi talar\r\nom metoder och ifrågasätter vad man har gjort.</pre><pre>Jag vill ställa några enkla frågor. Anser Alf\r\nSvensson att SIDA:s organisation är effektiv? Han\r\nkan förbigå den frågan; det brukar ni ju göra när\r\ndet är svårt.</pre><pre>Har de 100 miljarder som satsats de senaste tio åren\r\npå u-hjälp höjt levnadsstandarden i något\r\nmottagarland och i så fall vilket? Håller Alf\r\nSvensson med om att svensk u-hjälp har använts för\r\natt hjälpa diktatorer och enpartistater? På vilken\r\nväsentlig punkt har denna socialdemokratiska u-\r\nhjälpspolitik ändrats genom den nya regeringens\r\ntillträde? Länderna är desamma, regimerna också.\r\nDet är fortfarande Moçambique, Tanzania,\r\nAngola, Nicaragua, Vietnam och hela raddan -- 19\r\neller möjligen 20 stycken.</pre><pre>Anser Alf Svensson att Ny Demokrati är\r\nmedskyldigt till de nidingsdåd som på sistone\r\nbegåtts i Sverige? Jag ställer den frågan därför att\r\nBengt Westerberg använde chansen att oemotsagd\r\nframföra vissa grova förolämpningar mot mig\r\npersonligen och mot Ny Demokrati om att han\r\ndelar de uttalanden som har gjorts av Georg\r\nAndersson, tidigare invandrarminister, i Expressen\r\noch av Pierre Schori i Piteå. Om jag hade tid skulle\r\njag gärna läsa upp vad som där har sagts. Men det\r\nkanske är bekant, i varje fall för Alf Svensson.</pre><pre>Jag skulle vilja säga att Alf Svensson är den ende\r\nsom har tagit på entreprenad och velat införa etiken\r\ni politiken. Dessutom vet Alf Svensson ganska väl\r\nvem jag är. Vad säger då Alf Svensson om dessa\r\nförlöpningar? Är Alf Svensson nöjd med att ha en\r\nkompis i regeringen som insinuerar att jag skulle\r\nvara medskyldig till mord? Själv tar jag mig för\r\npannan, även om den är stor, och undrar: Är\r\nSveriges ledning så inkompetent att den inte kan\r\nhandskas med akuta och kroniska samhällsproblem\r\nutan att utse en syndabock, och för säkerhets skull\r\nen som bara har funnits i ett par månader, samtidigt\r\nsom den vägrar att inse sitt eget ansvar?</pre><pre>Jag hävdar återigen att det är systemet det är fel på,\r\ninte folk. Jag skulle vilja be att få Alf Svenssons\r\nkommentar även i den frågan.</pre><pre>Anf. 61  Statsrådet ALF SVENSSON (kds)\r\nreplik:</pre><pre>Herr talman! Jag har aldrig försökt monopolisera\r\nnågot tal om moral och etik -- aldrig. Jag har\r\nhundratals gånger sagt att inget parti kan göra det.\r\nJag tror däremot att det är viktigt att vi vaktar på\r\nvåra ord och våra ställningstaganden så att dessa\r\ninte kan tas till intäkt. Vi menar inte alltid att de\r\nskall göra det. Men om vi inte vaktar på vår tunga,\r\nkan den antända en stor skog, även om så inte var\r\nmeningen.</pre><pre>Ian Wachtmeister sade förut i sitt inlägg, när vi\r\ntalade om u-hjälp, att pengar ''vräks i väg på\r\nogenomtänkta projekt''. Det är klart att ett sådant\r\npåstående lätt tas till intäkt för att vi skall sluta med\r\nu-hjälpen, för att vi inte skall kasta bort en massa\r\nmiljarder där.</pre><pre>Ian Wachtmeister sade också: ''Vi tar inte pengarna\r\nfrån Afrika, vi tar dem från svenska\r\nskattebetalare.'' Är inte det ett sätt att uppamma\r\nmotsättningar mellan svenska skattebetalare och\r\ndem som verkligen lever långt under en normal\r\nstandard? Det är den typen av uttryck som jag\r\ntycker att man skall fundera på innan man slungar\r\nut dem från riksdagens talarstol.</pre><pre>Ian Wachtmeister sade att i politik behövs det också\r\nhjärta. Det är rätt. Men håll inte detta hjärta\r\nisolerat till norra halvklotet! Låt det också slå för\r\ndet södra! Där tycker jag att jag saknar\r\nengagemang helt från Ian Wachtmeisters sida.</pre><pre>Det råder inget tvivel om att vi har gjort fel när det\r\ngäller en del satsningar i biståndshänseende, precis\r\nsom det görs felsatsningar i Sverige inom näringsliv,\r\noffentlig sektor osv. Det är lätt att hitta\r\nmissgreppen när man har med u-länder att göra,\r\ndär administrationen inte finns på något påtagligt\r\nsätt och där korruption existerar. Men den lilla\r\nsvaga människan där måste vi försöka nå. Hon har\r\ninte alltid valt sin regim.</pre><pre>Vi har i den nya regeringen verkligen understrukit\r\nnödvändigheten av att stödja marknadsekonomi,\r\ndemokratisering och politisk pluralism. Det är\r\nlättare att understryka de målen i dag, efter det\r\nkalla krigets dagar, än det har varit tidigare.</pre><pre>Felsteg har begåtts. Men de felstegen får inte tas till\r\nintäkt för att vi skall lämna våra fattiga\r\nmedmänniskor, hungrande, törstande, döende\r\ndärhän.</pre><pre>Anf. 62  IAN WACHTMEISTER (nyd)\r\nreplik:</pre><pre>Herr talman! Etiken är viktig. Jag vill inte säga\r\nnågot nedsättande om etiken. Jag tycker att Alf\r\nSvensson är viktig också. Men saker och ting måste\r\nockså stämma.</pre><pre>Vi glömmer aldrig världens fattiga, säger vi jämt.\r\nDet tycker jag inte att vi skall göra heller. Men\r\nsamtidigt har vi ganska lätt att glömma våra egna.\r\nVarje miljon som vi har gett till olika schweiziska\r\nbankkonton och mutskandaler och annat som både\r\nAlf Svensson och jag vet har hänt -- är de viktigare\r\nän fattigpensionärernas läge i Sverige t.ex.?</pre><pre>Jag skulle vilja fråga en annan sak. Är det etiskt att\r\nmisstänkliggöra dem som avslöjar det som pågår\r\nute i världen inom SIDA:s organisation? Det är\r\nganska kusligt att man misstänkliggör folk som\r\npåtalar direkta tjänstefel, missbruk och skandaler.</pre><pre>Omigen kommer vi tillbaka till det som är vårt fel\r\noch som vi måste rätta till: Högt upp finns bara\r\nofelbarheten. Där nere någonstans gör alla\r\nmänniskor fel. Jag tror inte på det. Jag har samma\r\npatos att vilja hjälpa -- jag skulle helst vilja hjälpa\r\nhela världen. Men det måste göras på ett klokt sätt.</pre><pre>Det finns många saker i vår biståndspolitik som är\r\nskandalösa. Jag förstår t.ex. inte varför vi hjälper\r\nen kommunistregim i Vietnam. Vi har ju varit med\r\noch hurrat för att kommunismen har ramlat i\r\nvärlden. Det är ologiskt och inkonsekvent. Men Alf\r\nSvensson är bra som person.</pre><pre>Anf. 63  Statsrådet ALF SVENSSON (kds)\r\nreplik:</pre><pre>Herr talman! Först talar Ian Wachtmeister om hur\r\neländigt allt är som jag har med att göra. Sedan\r\nsäger han att jag är bra som person. Jag vet inte\r\nriktigt hur jag skall tolka det.</pre><pre>Vi fick också veta att det satsats miljoner på\r\nschweiziska bankkkonton. Nu har inte Ian\r\nWachtmeister någon ytterligare replik, men jag vill\r\nändå säga att det är förfärligt. Vi vill naturligtvis\r\nveta vem som har gjort det.</pre><pre>Jag vill ta upp ett konkret exempel, för att tala om\r\nvad mitt hjärta slår så varmt för. För ett par dagar\r\nsedan kom statssekreteraren Alf T Samuelsson\r\nhem från Moçambique. Det jag talar om nu är\r\nverkligheten, den som Ian Wachtmeister talar om.\r\nAlf T Samuelsson var väldigt illa berörd av den\r\nfattigdom han sett. Bl.a. hade han sett en kvinna i\r\nslummen som var illa polioskadad och hade två små\r\nbarn. Hon fick med hjälp av något slags eländig\r\nrullstolsmekanism ta sig till ett arbete flera\r\nkilometer bort varje morgon och hem på kvällen.\r\nDe små barnen fick klara sig bäst de kunde, i ett\r\nplåtskjul utan vatten och utan toalett. Det var\r\nnärmare 65 grader varmt när han var där, trodde\r\nhan. Han frågade hjälparbetarna i Moçambique\r\nvad det skulle kosta att ge kvinnan ett enkelt hus.\r\nDe sade att man skulle kunna bygga ett hus för\r\n9 000 kr. i en annan del av staden Maputo. Han åkte\r\nhem. En kväll var han på övning med en\r\nblåsorkester som han är med i. Efter övningen\r\ngjorde de en insamling och tog upp pengar till\r\nmerparten av huset.</pre><pre>Det är det hjärtat vi måste ha! En del pengar kan vi\r\nväl ta via statsbudgeten -- så bra har vi det väl -- så\r\natt vi kan hjälpa dem som ingenting har. Vi skall\r\ninte ställa dessa arma människors situation mot\r\npensionärers eller vårdbehövandes i Sverige. Det\r\nförvånar mig att Ian Wachtmeister inte kan ta sig ur\r\ndetta. Då skapar vi ett samhällsklimat som inte är\r\nvärdigt en demokrati där solidaritet och omtanke\r\nom medmänniskan ska vara värnade.</pre><pre>nUtbildning m.m.</pre><pre>Anf. 64  LENA HJELM-WALLEN (s):</pre><pre>Herr talman! För en f.d. biståndsminister är det\r\nfrestande att ansluta där partiledardebatten just\r\nslutade. Men på dagordningen står nu\r\nutbildningsfrågor, och jag skall alltså tala om detta.</pre><pre>n</pre><pre>Det håller på att hända mycket i skolan just nu. De\r\ntvå moderata utbildningsministrarna gör vad de\r\nkan för att i rasande takt återinföra en gammaldags\r\nskola av typ kunskapsfabrik. Därifrån skall\r\nminutiöst mätta och vägda produkter komma ut i\r\nform av elever med betygsatt ämneskunnande.</pre><pre>Den borgerliga regeringen vill nu kasta överbord\r\nbetydelsefulla utgångspunkter i svensk skola som\r\natt lärande skall utgå från eleven och att skolan\r\nskall vara en plats där barn får utvecklas på ett\r\nallsidigt sätt. Att den borgerliga regeringen är på\r\ntvärs med skolforskningen tycks inte bekymra de\r\nansvariga ministrarna. Man är väl också på tvärs\r\nmed det Alf Svensson sade för en stund sedan,\r\nnämligen att skolan skall lära eleverna att leva. Ett\r\nråd till Alf Svensson borde vara att han nog skall se\r\nupp med vad som är på gång inom\r\nutbildningsdepartementet nu. Där är det nämligen\r\nannat ljud i skällan.</pre><pre>Nu skall det vara kunskap som är lätt att mäta.\r\nBetyg skall sättas redan i skolans första årskurser.\r\nDärmed avslöjas en syn på barns utveckling och\r\nlärande som är främmande för många av oss. Till\r\nskillnad mot regeringen kan vi nämligen se hur\r\nunga människor aktivt arbetar med att skaffa sig\r\nkunskap -- inte för betygens skull, utan helt enkelt\r\nför att de vill lära sig. Också unga människor kan\r\nfaktiskt inse, själva eller med de vuxnas hjälp, att\r\nkunskap är viktigt.</pre><pre>Nu skall det skapas en skola där ämnen som slöjd,\r\nhemkunskap och barnkunskap inte längre passar.\r\nDe skall inte förbli obligatoriska ämnen. Detta är\r\nockså ett avslöjande besked som säger mycket om\r\nde borgerliga partiernas kunskapssyn. För oss\r\nsocialdemokrater är dessa ämnen självklara i den\r\nsvenska skolan. Eleverna behöver både praktiskt\r\nestetiska ämnen och de mer teoretiska ämnena för\r\nsin allsidiga utveckling.</pre><pre>Nu är det den teoretiska ämneskunskapen som\r\nskall gälla. Att låta eleverna lära sig utifrån helheter\r\nsom verkligheten består av är inget de moderata\r\nministrarna tror på. I stället framhävs traditionella\r\nämnen uppbyggda enligt akademiska discipliner.\r\nDet som i skolan har kallats för ämnesövergripande\r\nundervisning, t.ex. för att behandla miljöfrågor,\r\nskall nu reduceras så långt det går.</pre><pre>Nu skall skolan inte längre sträva efter att hålla\r\nsamman den naturorienterande resp. den\r\nsamhällsorienterande undervisningen i helheter, på\r\nskolspråk kallad blockundervisning. I andra länder\r\när detta något självklart. I USA och Storbritannien\r\nundervisas det i science resp. social science. Men i\r\nSverige skall vi nu göra som i de gamla\r\nkommuniststaterna, dvs. ämnesspecialisera skolan.\r\nDet är faktiskt lika dumt som det låter.</pre><pre>Nu skall också -- helt följdriktigt -- den gamla\r\nämneslärarutbildningen återupplivas. Denna\r\nutbildning passade kanske en gång i världen för\r\nlärare i den gamla realskolan, men den har mycket\r\nlitet med dagens skola att göra.</pre><pre>Sammantaget kan vi se hur moderaterna i spetsen\r\nför regeringen nu går fram på bred front och\r\nförsöker återgå till 60-talets skola. Syftet är att\r\nåterupprätta ett övergivet ämneslärarsystem med\r\ntraditionell ämnesuppdelning och ett\r\nrealskoleinnehåll. Men vem tänker på eleverna och\r\npå deras möjligheter att arbeta och skaffa sig\r\nkunskap?</pre><pre>Oron är nu stor ute i skolorna. Protesterna hörs\r\nalltmer från lärare, elever, föräldrar, lärarutbildare\r\noch skolforskare. Det är nu hög tid att se till att\r\nregeringens planer på så omfattande förändringar\r\nav skolan inte smygs igenom, utan blir föremål för\r\nen omfattande debatt.</pre><pre>Andra frågor som kommer att få sin belysning här\r\nunder dagen, hoppas jag, är alla besparingsförslag\r\nsom regeringen har på skolans område liksom den\r\nprivatiseringsdrive som nu sköljer över den svenska\r\nskolan. Partierna inom regeringen tycks vara oense\r\nom detta, men det är de moderata ministrarna som\r\nstyr. Att det finns en oenighet och splittring kan\r\ninnebära att protesterna ibland kan få gehör.\r\n &gt; bJust nu tycks det vara fallet vad gäller\r\nbesparingen på komvux. Jag tror inte att det här\r\nblir det sista regeringsförslaget där de moderata\r\nutbildningsministrarna får bakläxa av såväl den\r\nallmänna opinionen som av riksdagen.</pre><pre>Herr talman! Den förra allmänpolitiska debatten\r\nhölls några dagar före FN-dagen den 24 oktober.\r\nJag inledde då mitt anförande med att uppmana\r\nskolorna att göra FN-dagen till en manifestation\r\nmot rasism och främlingsfientlighet.</pre><pre>Tyvärr är behovet att uppmärksamma detta än\r\nstörre i dag. Glädjande nog ägnar sig lärare och\r\nelever i de flesta skolor åt dessa frågor för att\r\ngenom kunskap minska främlingsrädslan och öka\r\nförståelsen för flyktingskap och andra kulturer.\r\nMen mer kan och behöver göras. Vi\r\nsocialdemokrater föreslår därför att 10 milj.kr.\r\nextra skall anslås för att förstärka skolans arbete på\r\ntemat ''Rör inte min kompis''. Skolan har unika\r\nmöjligheter att gå i bräschen. Därför tycker jag att\r\nden 21 februari bör göras till en manifestation för\r\ninlevelse, förståelse, medkänsla och solidaritet.\r\nDet krävs nu en bred samling kring detta budskap i\r\nvår skola.</pre><pre>Anf. 65  STEFAN KIHLBERG (nyd):</pre><pre>Herr talman! Kunskap är makt säger ett gammalt\r\ntalesätt. All makt åt folket, är ett annat uttalande\r\nsom jag ivrigt instämmer i, eftersom det definierar\r\nsjälva fundamentet för demokrati. Makt är något\r\npositivt när den är baserad på kunskap och stramt\r\ntyglad av de grundläggande värderingar som vi\r\nkallar vår västerländska civilisation. De\r\nvärderingar som vi ofta kallar kristen etik och\r\nhumanism.</pre><pre>Kunskap är makt! Tyvärr gäller inte det omvända,\r\natt makt är kunskap. Ledsamt nog finns det i\r\ndagens Sverige många exempel där makten utövas\r\nutan kunskaper och utan respekt för individen. Jag\r\ntänker naturligtvis på den oerhörda makt som\r\nopinionsbildare har. Opinionsbildare som\r\njournalister, politiker och lärare. Det finns många\r\ndjupt beklämmande inslag i dagens s.k. debatt som\r\nden förs av en del företrädare för dessa kategorier.\r\nTyvärr, herr talman, hittar vi exempel även i detta\r\nvördade beslutsrum.</pre><pre>Det blinda och ensidiga engagemanget för en ädel\r\nsak är minst lika förödande som fördomarna mot\r\nsamma sak. Kampen mot enfalden och dess ivriga\r\nbudbärare, även i massmedia, är den viktigaste\r\nkampen.</pre><pre>För att uppmuntra kunskapsutvecklingen inom\r\njournalistkåren har vi som obekant lagt fram en\r\npartimotion om frivillig auktorisation av\r\njournalister.</pre><pre>Den pågående debatten om komvux och\r\nfolkbildningen har många paralleller med debatten\r\nom rasism. Den präglas också av osaklighet, illvilja,\r\ndolda motiv, misstänkliggöranden och ren och skär\r\nokunnighet. Trots att den till stora delar förs av\r\nskol- och utbildningsfolk som förväntas vara\r\nnågorlunda upplysta och kunniga.</pre><pre>Det finns naturligvis ingen i denna kammare som är\r\nemot folkbildning och vuxenutbildning. Självklart\r\ninte! Däremot är vi en del som är emot slöseri och\r\nineffektiv -- alldeles särskilt när det är\r\nmedborgarnas pengar som förslösas. Sverige har\r\nredan världens dyraste skola per elev räknat, men\r\ngudarna skall veta att vi långt ifrån har den bästa\r\noch effektivaste skolan, eller högskolan.</pre><pre>Ännu har ingen verksamhet effektiviserat och\r\nkvalitetssatsat utan konkurrens och yttre press.\r\nOmvandlingstryck kallas det i dag. Skolan och dess\r\npersonal behöver ett mycket högt\r\nomvandlingstryck. Här räcker det inte med en\r\nblåslampa i baken, det krävs en tjutande jetmotor\r\npå toppvarv med tänd efterbrännkammare.\r\nLuttrade skolpolitiker talar desillusionerat om\r\ntrögheten och inkröktheten inom skolans skyddade\r\nvärld.</pre><pre>Det är dags att vakna, Sveriges lärare! Vi skall ha\r\nEuropas bästa skola, och då måste vi få Europas\r\nbästa lärare och skolfolk. Den egna\r\nbekvämligheten måste vika för sådant som präglar\r\nkonkurrerande kunskapsföretag och\r\nkunskapsmiljöer, nämligen kreativitet, kvalitet,\r\nhög kompetens, viljan att skapa något nytt och\r\nbättre, viljan att se möjligheterna i stället för\r\nhindren, viljan att söka nya okonventionella\r\nlösningar osv.</pre><pre>Att förneka att det finns en mycket stor\r\neffektiviseringspotential och ett stort utrymme för\r\nkvalitetshöjningar inom utbildningsvärlden är\r\ndjupt okunnigt eller inkompetent.</pre><pre>Komvux utgör ett väsentligt inslag i vårt\r\nutbildningssystem, men bedrivs förvisso till en del i\r\nformer som inger starka betänkligheter. Jag vill\r\ndärför understryka kommunernas stora och hela\r\nansvar att tillse att det marginellt minskade\r\nsektorsbidraget inte drabbar eleverna i komvux,\r\nutan i stället utlöser kreativitet och effektivt\r\nnytänkande. Resultatet får självfallet inte bli att\r\nmotiverade och ambitiösa komvuxelever som\r\npresterar goda studieresultat står utan\r\nstudiemöjligheter.</pre><pre>Det är inte heller någon hemlighet att det inom\r\nfolkbildningen finns en både välvuxen och\r\nvildvuxen flora av aktiviteter som knappast kan\r\nkallas för utbildning, lika väl som det finns ensidigt\r\nindoktrinerande folkhögskolor. Det får icke vara\r\nalla medborgares skyldighet att betala dylika\r\nföreteelser. De skall naturligtvis betalas av dem\r\nsom finner dem värda att betala för.</pre><pre>Investeringar i högkvalitativ utbildning är en\r\nsatsning på framtida välstånd och utveckling både\r\nför den enskilde medborgaren och för samhället. Vi\r\napplåderar den inriktning som regeringen föreslår.</pre><pre>Det är dock med viss oro -- och inte så liten\r\nförvåning -- som vi noterar diverse partitaktiska och\r\nyrkesegoistiska piruetter i bl.a. komvux- och\r\nfolkbildningsdebatten från enskilda\r\nriksdagsledamöter i regeringspartierna. Dylik\r\nillojalitet har vi alltid funnit synnerligen\r\nklandervärd och omogen.</pre><pre>Kostnadseffektiviteten och undervisningskvaliteten\r\ninom invandrarundervisningen är utomordentligt\r\nlåg. Detta har framkommit i flera objektiva studier,\r\noch vi efterlyser krav från regeringens sida på\r\neffektivitet även inom detta område.</pre><pre>Dess värre hyser vi inga större förhoppningar om\r\natt snabbt få en ändring till stånd. Heliga kor har\r\ndet alltid varit svårt att få en saklig diskussion\r\nomkring -- åtminstone med dem som\r\nhelgonförklarat kossorna.</pre><pre>Anf. 66  LENA HJELM-WALLÉN (s)\r\nreplik:</pre><pre>Herr talman! Man skall allt vara bra långt ifrån\r\nskolans vardag och verklighet när man uttrycker sig\r\nsom Stefan Kihlberg. Men står man tillräckligt\r\nlångt ifrån det hela kan man naturligtvis tala om\r\nskolan som en skyddad miljö, om hur lärarna bara\r\nbryr sig om sin egen bekvämlighet och om det\r\nstarka omvandlingstryck ''med turbo'' som nu\r\nbehövs.</pre><pre>Så snart man kommer in i en skola och ser vad som\r\nförsiggår handlar det ju om människor, relationer\r\noch en skapande process, och där passar inte de här\r\n''turbomotorerna'' -- med eller utan\r\nefterbrännkammare -- särskilt bra. Det måste vara\r\nmänniskor som kan ge mycket av sig själva och som\r\narbetar hårt, och det är också sådana som finns där.</pre><pre>Och nog har det funnits ett omvandlingstryck i den\r\nsvenska skolan. Det protesterades ju också ganska\r\nmycket mot det hårda omvandlingstrycket, och det\r\nmärkte inte minst den socialdemokratiska\r\nregeringen. Nej, jag tror att man får gå fram på ett\r\nhelt annat sätt än det som Stefan Kihlberg talar om.</pre><pre>Det blir också avslöjande när man talar om komvux\r\noch tror att man kan ta bort 25 % av det statliga\r\nanslaget, som det nu är beräknat, utan att det skall\r\nfå någon effekt. Jag har sedan förslaget lagts fram\r\nmött hundratals komvuxstuderande och även läst\r\nmånga brev från dem. Jag har fått se vilken\r\nbetydelse den här utbildningen har för dem, men\r\nockså vilket resultat regeringens förslag leder till.</pre><pre>Många kommuner kan på grund av detta förslag\r\ninte starta en enda ny gymnasial\r\nkomvuxutbildningskurs till hösten. Att då tala om\r\natt man kan garantera komvuxstuderande\r\nutbildning är nonsens. Det kommer man inte att\r\nklara med det förslag som nu föreligger. Man kan\r\ninte trolla i detta sammanhang, utan verkligheten\r\nmåste gälla. Den verkligheten kan man få sig till livs\r\nom man besöker komvuxenheter, och det skulle jag\r\nvilja rekommendera Stefan Kihlberg att göra.</pre><pre>Anf. 67  STEFAN KIHLBERG (nyd) replik:</pre><pre>Herr talman! Det är nästan rörande att bli\r\nomyndigförklarad av Lena Hjelm-Wallén. Det är\r\ninte bara så att jag har jobbat som lärare -- också\r\ninom komvux --, utan så sent som för en vecka\r\nsedan hälsade jag på hos komvux i Hallsberg. Låt\r\noss börja, Lena Hjelm-Wallén, med att åtminstone\r\nrespektera varandras kunskaper, inte bara\r\nomyndigförklara varandra.</pre><pre>Jag är också pappa till tre barn, men har varit\r\nasocial nog att placera dem i något som\r\nsocialdemokraterna har försökt likvidera sedan\r\nlång tid tillbaka, nämligen Samskolan i Göteborg,\r\nsom enligt samstämmiga uppgifter, även från kloka\r\nsocialdemokrater i Göteborg, är stadens bästa\r\nskola. Man har där bl.a. fått slåss mot Lena Hjelm-\r\nWalléns partibroder Lennart Bodström, som gjorde\r\nallt för att ta kål på den skolan.</pre><pre>Men konkret kan vi konstatera att det inte bara är\r\njag som tycker att skolan har en kolossal potential.\r\nEn av Sveriges mera framstående\r\nledarskapsforskare har anfört skolan som ett\r\nskräckexempel på total brist på ledarskap. Han\r\ntvekar inte en sekund att kalla den ett moras, och\r\ndet är tyvärr riktigt. I många skolor kan man över\r\nhuvud taget inte tala om ledarskap.</pre><pre>Den s.k. skolledarutbildningen, som försökte räta\r\nupp litet av det här, anses bland fackfolk vara ett\r\nskräckexempel, en av de mest urusla\r\nledarutbildningar som har presterats i vårt land,\r\nmen naturligtvis inte den billigaste.\r\nSocialdemokraterna har ofta hyllat\r\nkunskapsföraktet, och många av dagens\r\nsamhällsproblem är ett direkt resultat av detta. De\r\ns.k. reformerna och ambitionerna har inte sällan\r\npräglats mer av ideologiskt önsketänkande och\r\ndrömmar om socialismens välsignelser än av\r\nkunskaper och respekt för alla medborgare, även\r\nicke LO-medlemmar. Tyvärr hittar vi nog de värsta\r\nexemplen just inom utbildningsområdet.</pre><pre>Vad gäller den s.k. skolforskningen: Titta på\r\nskolforskning utomlands, Lena Hjelm-Wallén! Man\r\nhar där forskare av en litet annan kaliber än vad vi\r\ni Sverige kan generera, beroende på att vi har\r\nkvalitetsproblem även på högskolor och\r\nuniversitet, med bristande forskarresurser och\r\nannat. Allt detta hänger ihop, tyvärr.</pre><pre>Anf. 68  LENA HJELM -- WALLÉN (s)\r\nreplik:</pre><pre>Herr talman! Jag vill vad gäller ledarskapsfrågorna\r\nnog ge Stefan Kihlberg delvis rätt. Där kunde det\r\nförvisso vara bättre ställt än vad det fortfarande är.\r\nVi har en ledarstruktur och ett sätt att leda skolan\r\nsom skulle kunna förändras ganska mycket.</pre><pre>När sedan Stefan Kihlberg går tillbaka till ett\r\nskriftligt material för att komma med elakheter mot\r\nsocialdemokratin säger han att vi har ett\r\nkunskapsförakt och att vi inte bryr oss om\r\nutbildning. Det begrepp som han började tala om,\r\n''kunskap är makt'', har för socialdemokratin stått\r\nsom i eldskrift. Det var de som inte hade haft\r\ntillgång till kunskap som en gång grundade\r\narbetarrörelsen, och de fick genom åren lära sig vad\r\nkunskap betyder. Har man inte tillgång till pappas\r\nplånbok för att få makt och myndighet, får man\r\nskaffa sig kunskaper. Det har vi lärt oss inom\r\narbetarrörelsen. Det är något som arbetarklassen\r\nverkligen har fått lära sig.</pre><pre>Sedan har vi fortsatt att kämpa för utbildning åt\r\nalla. Det är grundläggande för oss, och nu gäller det\r\nockså att kämpa för rätten till utbildning för de\r\nvuxna kortutbildade, det som nu är ifrågasatt. Det\r\nblir ifrågasatt om man skär ned resurserna på det\r\nsätt som regeringen föreslår. Flera regeringspartier\r\nvill tydligen inte längre vara med, men förslagen får\r\nuppenbarligen fullt stöd av Ny Demokrati.</pre><pre>Anf. 69  STEFAN KIHLBERG (nyd) replik:</pre><pre>Herr talman! Vi är helt överens om att kunskaper\r\när nyckeln till praktiskt taget allting, men just\r\ndärför, Lena Hjelm-Wallén: Titta i backspegeln!\r\nProblemen inom den svenska skolan i dag kan väl\r\nrimligen inte någon ha större ansvar för än det parti\r\nsom enligt den socialdemokratiske partiledaren har\r\nregerat under 43 av de senaste 50 åren. Jag skulle\r\nskämmas över att se resultatet av detta.</pre><pre>Jag tvivlar inte på de goda föresatserna, men det är\r\nuppenbart för var och en vad resultatet har blivit.\r\nOm det nu vore sant att ni värnar om kunskaper på\r\ndet sätt som angavs, varför har ni systematiskt\r\nförhindrat pedagogiska experiment utanför\r\nkollektiv- och planekonomiska lösningar och\r\nsystematiskt förföljt privatskolor, enskilda skolor\r\noch fristående skolor?</pre><pre>Att Samskolan i Göteborg klarade sig, berodde på\r\natt den stöttades av vänstern och\r\nsocialdemokraterna lokalt, för där hade man\r\nupptäckt att denna skola tog sig an just\r\nproblembarn som den vanliga skolan inte klarade.\r\nDen gjorde det bra och gör det fortfarande. Det är\r\nprecis det här som vi vill åstadkomma genom att\r\ntillåta många olika varianter.</pre><pre>Vi var på Handelshögskolan i går och fick höra\r\nStaffan Burenstam Linder berätta att det finns bara\r\nen sak som genererar hög kvalitet inom\r\nutbildningsväsendet, och det är konkurrens och\r\nvalfrihet. Det vill vi ha för alla -- vuxna, kvinnor,\r\nLO-medlemmar, alla medborgare i Sverige.</pre><pre>Anf. 70  BJÖRN SAMUELSON (v):</pre><pre>Herr talman! Det är väldigt populärt i skolorna att\r\nformulera rim av det slag som också förekom under\r\nvalrörelsen, och då kan man ju säga så här:</pre><pre>Alla i kammaren debatterar skola utom Per,</pre><pre>för han är inte här.</pre><pre>Men Beatrice</pre><pre>får förklara politiken på något vis.</pre><pre>Herr talman! För oss i vänsterpartiet handlar\r\nskolan inte bara om att ge eleverna s.k.\r\nbaskunskaper. Vi menar att det inte räcker med att\r\nha som mål att barnen skall få lära sig räkna, läsa\r\noch skriva. Vi tycker att det är alldeles för låga\r\nambitioner. Det uttrycker också en snedvriden syn\r\npå lärare, elever och annan personal i skolan vad\r\ngäller deras förmåga.</pre><pre>Att definiera kunskap som något som finns bara\r\ninom snäva ämnesgränser är ett bevis för torftig\r\nbildningsuppfattning. Det är att säga att bildning i\r\nsig inte har särskilt stort egenvärde. Det är att vägra\r\natt se att elever, lärare, föräldrar och skolpersonal\r\när individer. Det är att blunda för att människor i\r\nskolan har olika erfarenheter och funderingar, som\r\nkan återspeglas i skolan, om vi verkligen vill.\r\nDärför är det fel att tro att profilering i\r\nskolverksamhet kan stämplas in på en hel skola.\r\nDet är i klassrummet profilering av en samlad\r\nverksamhet sker bäst.</pre><pre>I dag utvecklas utbildningspolitiken på många\r\nområden tvärt emot vad vi inom vänstern vill. Vi\r\nmenar bl.a. att utbildningspolitik är ett viktigt\r\nområde för att söka fördjupa demokratin och\r\neftersträva rättvisare fördelning i det samhälle vi\r\nlever i. Och det gör man definitivt inte bäst genom\r\natt skära ner komvux och\r\nfolkhögskoleverksamheten. Därför säger vi nej till\r\nregeringens nedskärningspolitik på skolans\r\nområde. Dessa områden borde snarare byggas ut i\r\nett modernt och kulturellt välutvecklat samhälle.\r\nVar det Europas bästa skola det hette i oktober\r\n1991?</pre><pre>Vi anser att skolan är en god investering för\r\nsamhället, att barn och ungdomar är vårt samhälles\r\nverkliga tillgångar. En sådan utgångspunkt innebär\r\nbl.a. att vi hävdar att vuxna har ansvar för att\r\nskolmiljön är så god som möjligt. Därför fördömer\r\nvi regeringens indragning och borttagande av\r\npengar som skulle gå till upprustning av\r\narbetsmiljön i våra skolor, en förlust på drygt fyra\r\nmiljarder kronor för skolan.</pre><pre>Detta är en näst intill oansvarig skolpolitik. Det är\r\nen sämre form av dubbla budskap till både elever\r\noch andra i skolan. Mot skyldigheter såsom\r\nskolplikten måste svara vissa rättigheter. En sådan\r\nrättighet är en bättre arbetsmiljö i skolan. Och\r\ndenna nedskärning gör regeringen i tider av\r\nfruktansvärt hög byggarbetslöshet. Det är\r\nhäpnadsväckande. Var det Europas bästa skola det\r\nhette i oktober 1991?</pre><pre>Vi vill förbättra undervisningens kvalitet. Särskilt i\r\ngymnasieskolan är detta nödvändigt. Speciellt\r\nangeläget är detta för att bidra till att bryta den\r\nsociala snedrekryteringen till högskolestudier. Vi\r\narbetar dessutom för en kraftig ökning av antalet\r\nstudenter som går vidare till högskolan och helst\r\nforskarstudier. Detta behöver Sverige.</pre><pre>Regeringen motarbetar våra ambitioner.\r\nRegeringen försvårar bl.a. en hög kvalitet inom de\r\nnaturvetenskapliga och tekniska utbildningarna på\r\ngymnasienivån genom att ta bort\r\nutrustningsbidraget till sådan utbildning i\r\ngymnasieskolan. Vidare försämrar regeringen\r\nmöjligheten för fler ungdomar att gå vidare till\r\nhögskolestudier genom att bromsa upp\r\nreformeringen av gymnasieskolan. Var det Europas\r\nbästa skola det hette i oktober 1991?</pre><pre>Herr talman! Jag återkommer i repliker om de mer\r\nimmateriella systemskiften som nu aviseras för\r\nskolans del från regeringen.</pre><pre>Avslutningsvis vill jag göra två konstateranden. För\r\ndet första drabbar regeringens nedskärningspolitik\r\npå skolans område framför allt de människor som\r\nredan har svårt att hävda sin rätt i det svenska\r\nutbildningssystemet. För det andra kan jag efter\r\nmer än tio år som aktiv utbildningspolitiker här i\r\nriksdagen konstatera följande.</pre><pre>Vi har eftersträvat så breda samförståndslösningar\r\nsom möjligt inom utbildningspolitiken. Vi har\r\nkunnat åstadkomma flera goda uppgörelser i\r\nriksdagens utbildningsutskott och i denna\r\nkammare. Ofta har centern och även folkpartiet\r\nvarit med i den gemensamma majoriteten. Men\r\nunder hela 80-talet har moderaterna bedrivit en\r\nkonfrontationspolitik på skolans område. Nu\r\niscensätts denna politik och blir en realitet genom\r\natt moderaterna skapat fullständig kontroll över\r\nutbildningsdepartementet.</pre><pre>Det är bara att beklaga detta systemskifte. Det är\r\ninte till gagn för skolutvecklingen i en kulturnation.\r\nAtt inte slöjd, barnkunskap och hemkunskap hör\r\nhemma i en kulturnation har jag väldigt svårt att\r\nförstå.</pre><pre>Allra sist: Nydemokraten Kihlberg hävdade att\r\nman skall vara försiktig med fakta. Ja, jag tycker\r\nockså att man skall försöka vaska fram det som är\r\nalldeles rätt och riktigt. När Kihlberg hävdar att\r\nSverige har världens dyraste skola, tror jag att han\r\när illa ute i fråga om fakta. Faktum är att vi har inte\r\nens Nordens dyraste skola, om man får tro\r\nstatskontorets utredningar.</pre><pre>Anf. 71  STEFAN KIHLBERG (nyd) replik:</pre><pre>Herr talman! Jag beklagar om statens egna\r\nutredningsorgan och myndigheter har fel. Jag kan\r\ninte gå i god för hur det är med den saken. Möjligen\r\när jag blåögd, men jag litar på de uppgifter jag får\r\nfrån svenska statliga myndigheter. Det är de som\r\nhar försett oss med materialet.</pre><pre>Offentlig statistik visar att Sverige har världens\r\ndyraste skola -- per elev räknat, det är viktigt. USA\r\ninvesterar naturligtvis fler kronor, men per elev\r\nräknat har Sverige världens dyraste utbildning.</pre><pre>Jag blir trött när jag hör den i mitt tycke väldigt\r\ngrova förenklingen att en given summa pengar ger\r\nen given kvalitet. Minskar man summan pengar,\r\nsänker man kvaliteten, heter det. Jag tvekar inte att\r\nkalla det för ett ganska enfaldigt och förenklat\r\nresonemang, för det är naturligtvis inte så -- det vet\r\nvar och en som kan hantera exempelvis sin egen\r\nveckopeng. T.o.m. små barn lär sig att köpa godis\r\neller vad det nu är där de får mer för pengarna, och\r\ndet är vad det handlar om.</pre><pre>Det resonemang som Björn Samuelson gör sig till\r\ntolk för är utbrett i den offentliga sektorn i Sverige,\r\ninte minst inom skolvärlden: Minskar man\r\npengarna, så sjunkter kvaliteten. Men den som\r\npåstår det vet inte mycket om effektivitet och\r\nrationalisering.</pre><pre>Skulle Volvo resonera på det sättet -- där har man\r\ndragit ner avsevärt mer än 10--15 % i\r\nrationaliseringar -- hade företaget dragit den minst\r\nsagt obegåvade slutsatsen att då skulle det inte\r\nlängre tillverka några bilar eller, enligt en litet\r\nmildare variant, strunta i att sätta in baksäten och\r\nnöja sig med att montera bara tre hjul. En sådan bil\r\ngår ju inte att sälja! Nej, men det är precis så den\r\noffentliga sektorn har jobbat i decennier.</pre><pre>Man låter konsumenten/kunden eller skolbarnen\r\ndrabbas, och så får man de bisarra effekterna att\r\nman drar in på skolmjölk och skolböcker, när man\r\ni stället skall ge sig på produktiviteten hos lärarna,\r\nadministrationen och att försöka hitta nya\r\nlösningar, med det självklara målet att\r\neleverna/kunderna inte skall drabbas.</pre><pre>Vi tycker att det är oetiskt och omoraliskt att inte\r\nständigt sträva efter att få maximal utdelning för\r\npengarna, speciellt när det är andras pengar.</pre><pre>Anf. 72  BJÖRN SAMUELSON (v) replik:</pre><pre>Herr talman! Jag trodde och tror fortfarande att\r\nstatskontoret tillhör de offentliga myndigheter och\r\nverk som finns i Sverige. Jag vet inte om det är\r\nannorlunda numera.</pre><pre>Man pratar om en process hos människor och gör\r\njämförelser med Volvo. Jag har svårt att sätta\r\nlikhetstecken mellan en bilfabrik och verksamheten\r\ni en skola. Jag skulle vilja ha litet närmare förklarat\r\nför mig vad Kihlberg ser för likheter mellan levande\r\nmänniskor, barn, och ett monteringsband för att\r\nframställa en automobil.</pre><pre>Självfallet vill vi inte slösa bort samhällets pengar.\r\nMen vår syn på utbildning och vilken effekt den kan\r\nha för ett samhälles utveckling skiljer sig helt från\r\nden som Ny Demokrati har.</pre><pre>Vi menar att utbildnings- och skolverksamhet kan\r\nvara ett instrument för att utjämna klyftor i ett\r\nsamhälle. Det är därför som vi säger att\r\nvuxenutbildningen inte behöver mindre pengar än\r\ni dag. Okej, det kan finnas områden inom\r\nvuxenutbildningen där pengarna skulle kunna\r\nanvändas litet mer effektivt.</pre><pre>Men när det gäller vuxenutbildningen i Sverige är\r\ndet fråga om det samlade behovet. Här kan man se\r\nvad t.ex. statens industriverk sade för ett år sedan\r\ni sin utredning om den samlade kompetensen ute i\r\nindustrin. Det talar för att egentligen gå åt det\r\nmotsatta hållet. Det behövs ett ökat antal kronor\r\natt satsa på den svenska vuxenutbildingen.</pre><pre>Det är slöseri att inte ta till vara människors önskan\r\nom egen utvecklad kompetens och kunskap, när\r\nden drivkraften finns utan konkurrens.</pre><pre>Anf. 73  STEFAN KIHLBERG (nyd) replik:</pre><pre>Herr talman! Ja, visst finns kraften och viljan till\r\nutveckling, att växa redan från början, hos varje\r\nmänniska som föds i hela denna värld. Men det\r\ntråkiga är att denna växtkraft upphör för många när\r\nde träffar på den svenska grundskolan. Det upprör\r\nmig i mitt innersta.</pre><pre>Ibland pratar man om kokosnötter. De ser ganska\r\nlivlösa ut. Men om de kommer i rätt miljö är de inte\r\nlivlösa. Då utvecklas de och växer ganska snabbt.\r\nDet finns tyvärr många sådana kokosnötter i den\r\nsvenska skolan. Det beror på att miljön inte\r\nstimulerar till utveckling.</pre><pre>Jag tror inte att det är någon skillnad på Björn\r\nSamuelsons och mitt synsätt när det gäller att ge\r\nvarje människa denna chans att utvecklas.\r\nSkillnaden är att jag vill gå så mycket längre och\r\ntror att det går att skapa en utvecklingskraft och\r\nkvalitet som gör att människor kan utvecklas mer --\r\nom det finns en valfrihet för människorna att välja\r\nmellan bra och högkvalitativa utbildningar.</pre><pre>Vad beror det på att i varje studie av utbildningar,\r\nvare sig det är på förskole-, grundskole-,\r\ngymnasieeller akademisk nivå, är det nästan\r\nundantagslöst de privata konkurrensutsatta\r\nutbildningarna som visar upp den i särklass högsta\r\nkvaliteten? Det är ingen tillfällighet. Det vet Björn\r\nSamuelson också. Handelshögskolan i Stockholm\r\nanses utan konkurrens ha den bästa akademiska\r\nutbildningen för civilekonomer. Det är något som\r\nerkänns på de andra högskolorna. Vad är orsaken?\r\nJo, den är uppenbar.</pre><pre>Vi ser samma sak i alla länder där denna situation\r\nfinns. Hade det varit så väl att vi hade tagit vara på\r\nde pengar som investerats, hade vi haft en mycket\r\nbättre utbildning.</pre><pre>Anf. 74  BJÖRN SAMUELSON (v) replik:</pre><pre>Herr talman! Ett så generellt påstående som att\r\nväxtkraften upphör när unga människor börjar i\r\nden svenska grundskolan ställer jag inte upp på. Jag\r\ntycker att det är slarvigt av en ansvarig\r\nutbildningspolitiker att häva ur sig något sådant.</pre><pre>Stefan Kihlberg säger att problem löses med hjälp\r\nav konkurrens. Men konkurrens förutsätter, till\r\nslut, vinnare och förlorare. Jag skulle vilja att\r\nStefan Kihlberg vid något senare tillfälle utvecklar\r\ndet påståendet.</pre><pre>Vid vilken nivå på anslagen till den svenska skolan\r\ngår smärtgränsen? Hur mycket mindre behöver den\r\nsvenska skolan i anslag? Räcker det inte med de\r\n5 miljarder kronor skolan förlorade under 80-talet?</pre><pre>Vi vet att det finns stora behov inom skolans\r\nområde. Det har vi hävdat från vänsterpartiets sida.\r\nDet handlar om arbetsmiljön, utrustningen och\r\nläromedlen. Vi har lagt fram en rad förslag när det\r\ngäller t.ex. att reda upp eländet med\r\nlektionspassen.</pre><pre>Låt skolorna få vara självförvaltande. Släpp in unga\r\nmänniskor i planeringen av skolans verksamhet.\r\nDet tycker vi gott kan vara en del av\r\ninlärningsprocessen -- inte en belastning. Det här är\r\nexempel på ökad effektivitet. Men det är också\r\nexempel på ökad delaktighet. En ökad delaktighet\r\ngår inte ihop med en ökad konkurrens, som bl.a.\r\nNy Demokrati vill ha.</pre><pre>Tredje vice talmannen anmälde att Stefan Kihlberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 75  Statsrådet BEATRICE ASK (m):</pre><pre>Herr talman! Den utbildningspolitiska debatten\r\npräglas för ögonblicket mest av regeringens\r\nbudgetproposition. Det är naturligt att det är så.\r\nBudgeten är ju, vare sig man vill det eller inte, en\r\nviktig fråga även för utbildningen. Trots att staten\r\ninte längre står ens för huvuddelen av de totala\r\nkostnaderna för grundskolan och det frivilliga\r\nskolväsendet, är givetvis riksdagens beslut och\r\nsignaler av stor betydelse.</pre><pre>Regeringens ambitioner när det gäller utbildningen\r\när höga. Det totala anslaget ökar. Vi slår vakt om\r\nbarn-  och ungdomsutbildningen, och vi\r\nåstadkommer en kraftfull satsning på högre\r\nutbildning och forskning. Skälen för detta är\r\nuppenbara.</pre><pre>Alla barn i vårt land skall garanteras en god\r\ngrundutbildning. Vi skall ha en modern\r\nvidareutbildning inom gymnasieskolan. De beslut\r\nom en ny gymnasieskola som riksdagen fattade\r\nförra året ligger fast. Min bedömning är att\r\nkommunerna i förväntad omfattning påbörjar\r\ninförandet fr.o.m. nästa läsår.</pre><pre>Behovet av att utöka antalet platser inom\r\nuniversitets- och högskoleutbildningar är också väl\r\ndokumenterat. Produktivitetsdelegationens\r\nbetänkande påpekar brister med dagens situation.\r\nMan konstaterar att industrianställda i Sverige har\r\nlägre utbildning än kolleger i andra\r\nkonkurrentländer, att antalet utexaminerade från\r\nhögskolan är relativt litet, att en oproportionerligt\r\nstor andel av de högskoleutbildade går till den\r\noffentliga sektorn och att systemet för\r\ndimensionering av den högre utbildningen är stelt.\r\nDet är uppenbart att arbetet för att ge Sverige en\r\nny start måste inkludera en kraftfull satsning på\r\nhögskolan.</pre><pre>För att kunna prioritera barn, ungdom och\r\nhögskola inom de ramar som regeringen bedömt att\r\nekonomin tål, har vi tvingats spara. Regeringens\r\nförslag innebär bl.a. besparingar på den\r\nkommunala vuxenutbildningen och anslaget till\r\nfolkbildning. När det gäller komvux görs\r\nbesparingen på sektorsbidraget, som ges till\r\nkommunerna för utbildning. Det handlar för\r\nkommunerna om en neddragning av\r\nsektorsbidraget med 1 %. Räknar man på komvux\r\ntotala kostnader, ligger den föreslagna\r\nneddragningen på 10--15 %. Förslaget påverkar\r\nkommunerna olika beroende på komvux\r\nomfattning och struktur. En hel del av de exempel\r\nsom tas upp i debatten inkluderar dessutom icke\r\noväsentliga kommunala besparingsförslag på sagda\r\nutbildning. Det gör naturligtvis effekterna ganska\r\nstora.</pre><pre>För folkbildningsverksamhetens del handlar\r\nbesparingen om 306 milj.kr. av ett totalt anslag om\r\n1,842 miljarder kronor. För såväl folkhögskolor\r\nsom studieförbund är givetvis varje besparing\r\nkännbar. Men besparingar är alltid kännbara och\r\ntrots allt nödvändiga i det ekonomiska läge som\r\nSverige befinner sig i. Debatten om de olika\r\nbudgetförslagen får vi säkert anledning att\r\nåterkomma till.</pre><pre>Riksdagens absolut viktigaste uppgift när det gäller\r\nutbildningspolitiken är inte budgeten, utan att\r\nfastställa och följa upp de nationella målen för\r\nundervisningen. Det är riksdagen som skall ange\r\nramarna för den utbildningsverksamhet som skall\r\nbedrivas.</pre><pre>Jag är övertygad om att den uppgiften har blivit än\r\nmer väsentlig med anledning av den omfattande\r\ndecentralisering av skolväsendet som pågår. Det\r\ngäller givetvis alla skolformer, men framför allt\r\ngrundskolan.</pre><pre>Den allmänna skolplikten ålägger oss ett mycket\r\nstort ansvar. I den stund vi bestämde oss för att i\r\nanspråk ta nästan nio år av varje barns liv, tog vi\r\nockså på oss plikten att kunna se varje sextonåring\r\ni ögonen på avslutningsdagen. När vi gör det, skall\r\neleven och skolan vara överens om att det har varit\r\nväl använd tid som berikat och utvecklat alla de\r\nförutsättningar som finns i varje barn. Vi har icke\r\nnått dit än! Men att göra det är en bra definition på\r\nvad vi menar med att skapa Europas bästa skola.</pre><pre>De nya direktiven till läroplanskommittén är\r\ncentrala. Morgondagens skola måste ge bättre\r\nstudieresultat än dagens. Kunskapsnivåerna skall\r\nhöjas. Men det är inte det enda som skall\r\nåstadkommas. Vi måste dessutom se till att skolans\r\ninnehåll ger eleverna rätt kunskaper i ett\r\nföränderligt samhälle. Om vi skall klara det,\r\nbehöver vi kunniga lärare. Ingenting kan vara\r\nviktigare. Men vi måste dessutom se till att\r\nläroplanerna utformas så att undervisningen tar\r\nhänsyn till barns och ungdomars utveckling och\r\ninlärningsförmåga.</pre><pre>Viktiga frågor som nu skall analyseras är om\r\nundervisningen i främmande språk kan\r\ntidigareläggas och hur språkkunskaperna kan\r\nfördjupas hos alla elever. En annan fråga gäller om\r\nundervisningen i naturvetenskapliga och tekniska\r\nämnen bör tidigareläggas. Det finns forskning som\r\nvisar på att undervisningen i dessa ämnen i dag\r\nbörjar för sent och att det framför allt är till nackdel\r\nför flickorna. Detta och mycket annat skall\r\nläroplanskommittén fundera över.</pre><pre>Jag vill speciellt framhålla två punkter där\r\nregeringen är väldigt tydlig. Den ena gäller\r\nlikvärdigheten i undervisningen, och den andra\r\nelevernas förhållande till sina studier. När det gäller\r\nlikvärdigheten har vi övertygats om att det är\r\nväsentligt att statsmakten är tydlig och klar i\r\nrelationerna till skolorna.</pre><pre></pre><pre>Anf. 76 BJÖRN SAMUELSON (v) replik:</pre><pre>Herr talman! Vice statsministern har ju nu gått ut\r\noch sagt att han vill ha backning från riksdagens\r\nsida i fråga om vuxenutbildningen. Det vore\r\nintressant att av Beatrice Ask få höra, med hur\r\nmycket man vill ha backning.</pre><pre>Det gäller att ha kunniga lärare, säger Beatrice\r\nAsk. När vi i utbildningsutskottet arbetade med\r\nförslaget till ny lärarutbildning -- det är inte det\r\nförslag som kom från regeringen och som sedan\r\nblev riksdagens beslut -- sade moderaterna att det\r\nvar fel och att man nog ansåg att man kunde ha kvar\r\nden gamla lärarutbildningen.</pre><pre>Nu uppfattar jag en kritik gentemot skolan och\r\nkunnigheten hos lärarna från Beatrice Ask. Detta\r\ngäller ju i så fall de gamla lärarna, de som har varit\r\nverksamma ända fram till i höst, när väl den första\r\nkullen av den nya sortens lärare gick ut. Om det\r\nbrister i kunskapsöverföring tror jag inte att det\r\nalldeles självklart beror på vilken lärarutbildning\r\nman har, den nya eller den gamla.</pre><pre>Jag tycker inte heller om att man säger att den\r\nsvenska skolan brister så kraftigt när det gäller\r\nämneskunskaper. Jag har inte den uppfattningen.\r\nJag har själv varit verksam inom skolan. Jag har\r\nsjälv gått igenom grundskolan, och jag har barn\r\nsom går i skolan.</pre><pre>Däremot är den svenska skolan känd för att vi\r\nlyckats med en internationellt sett mycket hög\r\nbildningsnivå. Det är något som vi skall vara rädda\r\nom, eftersom också det har effekter. Slå nu inte\r\nsönder denna gemensamhet genom att, som ni\r\nskriver på s. 8 i budgetpropositionen, lyfta in nivån\r\n''excellens''.</pre><pre>Vi vill från vänsterpartiet att pengarna från\r\nlöntagarfonderna skall gå in i och förstärka\r\npensionssystemet. Vi förstår att det i riksdagen inte\r\nfinns en majoritet för det förslaget. Nu sägs det att\r\nen del av dessa medel skall gå till forskning och\r\nhögre utbildning. Om man nu vill sörja för en\r\nutveckling av högskolan, vore det då inte på sin\r\nplats att också grundskolan och gymnasieskolan\r\nfinge ta i anspråk en del av de medel som eventuellt\r\nlösgörs när man nu, om man får tro Beatrice Ask,\r\nändå tvingas att göra nedskärningar när det gäller\r\narbetsmiljön och utrustningsbidraget till\r\ngymnasieskolan? Detta hänger ju ihop, det är fråga\r\nom kommunicerande kärl.</pre><pre>Anf. 77 Statsrådet BEATRICE ASK (m)\r\nreplik:</pre><pre>Herr talman! Regeringen ägnar sig inte åt att\r\nkritisera dagens skola, men det finns enskilda saker\r\nsom vi tycker att man skall kritisera. Vi har många\r\nbra skolor i Sverige, men vi har också många som\r\nfungerar mindre bra. Vad det handlar om när vi\r\ndiskuterar bl.a. lärarnas kunskap är inte att vi\r\nkritiserar det som är eller det som var i går, utan vi\r\nkonstaterar att det förmodligen inte räcker till för\r\nmorgondagen. Vi talar om en läroplan som skall\r\ngälla in på 2000-talet.</pre><pre>Jag skall ta ett enda konkret exempel. Vare sig man\r\nhar gått den gamla eller den nya lärarutbildningen\r\nför barn i de lägre årskurserna saknar man gedigen\r\nutbildning i främmande språk, och någon sådan kan\r\nvi kanske inte heller begära. I barnens språkmiljö\r\nförekommer det en väldans massa utländska ord.\r\nJag uppfattar och inbillar mig att det för den lärare\r\nsom skall stödja barns språkutveckling -- vare sig\r\nman nu skall undervisa i engelska tidigt eller inte --\r\noch arbeta med dessa barn i morgondagens\r\nsamhälle, som kommer att vara än mer\r\ninternationellt, är en brist att inte ha en bättre\r\ngrund att stå på när det gäller språkkunskaperna.\r\nDet är en typ av kunskaper som jag tror att man\r\nmåste förstärka i lärarutbildningen för att\r\nutbildningen skall motsvara morgondagens krav.\r\nJag är övertygad om att ni kan finna många fler\r\nexempel.</pre><pre>Det pågår en diskussion om vad man skall göra med\r\nfondpengarna, och det finns mer än ett förslag -- det\r\nkan man konstatera. Jag tror att det är viktigt att\r\nfaktiskt hålla fast vid att man skall satsa på högre\r\nutbildning och forskning, men jag kan försäkra\r\nBjörn Samuelson om, att om det är något jag ägnar\r\nmig åt så är det att göra allt som går för att se till att\r\nvi värnar barn- och ungdomsutbildningen. För mig\r\nfinns det absolut ingenting som är viktigare.</pre><pre>Bengt Westerberg har sagt att han är tveksam till\r\nbesparingarna i fråga om komvux. Även jag såg på\r\nTV i går. Nu har vi i dag haft en allmänpolitisk\r\ndebatt. Faktum är att vi har diskuterat komvux och\r\nen hel del annat mer än en gång i regeringen; vi för\r\nen mycket konstruktiv debatt där. Jag har inte haft\r\nmöjlighet att diskutera eventuella nya intressanta\r\nförslag på det här området. Vi skall ha\r\nregeringssammanträde i morgon, och jag tänkte att\r\nvi då skulle ta upp den diskussionen. Regeringen\r\nkänner sig dock inte låst i alla lägen, även om jag i\r\ndetta fall inte kan tänka mig att ta pengar ifrån barn\r\noch ungdomar för att lägga på komvux.</pre><pre>Anf. 78 TREDJE VICE TALMANNEN:</pre><pre>Jag vill erinra om att när vi införde den här\r\nduellmetoden var vi också överens om att vi\r\ngörligaste mån skulle ta repliker från våra bänkar\r\nför att spara tid vid långa förhandlingar.</pre><pre>Anf. 79 BJÖRN SAMUELSON (v) replik:</pre><pre>Herr talman! Jag är snabb och rask.</pre><pre>Detta med språkkompetensen som Beatrice Ask\r\ntar upp är intressant. Jag tycker att språket är\r\nmycket viktigt. Det talar om varifrån du kommer,\r\nvar du befinner dig, vem du är och kanske t.o.m.\r\nvart du är på väg. -- vem vet?</pre><pre>När man talar om vikten av att öka\r\nutbildningsutbudet och kompetensen i främmande\r\nspråk vill jag framhålla att det är anmärkningsvärt\r\natt moderaterna under hela den tid som har gått\r\nsedan vi fattade beslut om den nya\r\nlärarutbildningen har varit ett av de partier som\r\nkonsekvent har motsatt sig förslag från mitt parti\r\noch centerpartiet om att ge de s.k. tidigarelärarna\r\nkompetens i engelska. Det är mycket märkligt.</pre><pre>Anf. 80 LENA HJELM-WALLÉN (s)\r\nreplik:</pre><pre>Herr talman! Beatrice Ask har många vackra ord\r\natt säga om målet för skolan och om allt det hon vill\r\ngenomföra. Det finns nog anledning att instämma i\r\ndet mesta. Det tycks mig emellertid som om hon på\r\nnågot sätt inte förstod konsekvenserna av sitt eget\r\nhandlande. Alla dessa vackra ord om målen\r\nstämmer inte överens med åsikten att man skall\r\nämnessplittra skolan, återföra gammal traditionell\r\nämneslärarutbildning, ha lätt mätbara kunskaper\r\noch börja betygsätta eleverna redan från årskurs 1.</pre><pre>På väsentliga områden kommer den allsidiga\r\nutveckling av eleverna som vi önskar att\r\nomöjliggöras genom att t.ex. ämnena slöjd och\r\nhemkunskap försvinner. Jag skulle vilja höra litet\r\nsynpunkter på det från Beatrice Ask.</pre><pre>Det är klart att Beatrice Ask inte vill tala så mycket\r\nom kostnader och statsbidrag. Det är bra att\r\nBeatrice Ask säger att gymnasiereformen skall\r\ngenomföras. Den skall dock genomföras med en\r\nbesparing på 583 miljoner enligt regeringens eget\r\nförslag i budgetpropositionen. Vad blir det då för\r\nkvalitet på reformen?</pre><pre>Beatrice Ask talar om nödvändiga besparingar.\r\nGäller detta fortfarande komvux? Här finns så\r\nmånga olika besked från regeringens sida att jag\r\ntycker att det vore klädsamt om skolministern i\r\nriksdagens allmänpolitiska debatt kunde ge ett\r\nbesked i den frågan. Eller tänker hon bara avvakta\r\nden fanflykt som nu sker från den tidigare\r\nregeringslinjen och se hur det blir?</pre><pre>Anf. 81 Statsrådet BEATRICE ASK (m)\r\nreplik:</pre><pre>Herr talman! När det gäller gymnasiereformen gör\r\nvi ingen besparing. Däremot skjuter vi på ökningen\r\nav anslaget ett år. Flera kommuner som jag har\r\nvarit i kontakt med kommer att genomföra de saker\r\nvi hade tänkt trots det här beslutet. Jag tror\r\nfortfarande att det kommer att hålla.</pre><pre>Lena Hjelm-Wallén säger att jag använder många\r\nvackra ord, och hon tror inte att jag förstår\r\nkonsekvenserna av vårt handlande. Hon är kritisk\r\ntill att vi inte vill ha block i läroplanen utan i stället\r\nämnen. Om jag vore socialdemokrat skulle jag vara\r\nlitet självkritisk. Vad har hänt med blocken? Jo, det\r\nvisar sig att elever på vissa skolor helt missar ett\r\nämne.</pre><pre>Göteborgs universitet har gjort en mycket\r\nintressant undersökning. En tredjedel av eleverna\r\npå mellanstadiet hade inte fått den\r\nsamhällskunskapsundervisning som de skulle ha. I\r\nandra fall fann man att eleverna inte hade fått den\r\nundervisning i religionskunskap som riksdagen\r\nhade uttalat att de skulle få. Så här slår det fram och\r\ntillbaka.</pre><pre>Om man från riksdagen bestämmer sig för att vissa\r\nmoment eller ämnen är centrala, är det mycket\r\nviktigt att man tydligt anger det och ser till att det\r\ngår att utvärdera att eleverna faktiskt har fått dessa\r\nkunskaper. Detta innebär inte -- vilket jag faktiskt\r\ntrodde att Lena Hjelm-Wallén förstod -- att lärarna\r\nnödvändigtvis skall undvika att samarbeta med\r\nvarandra, tvärtom. Jag har aldrig hört att någon\r\nsom tycker att tema- eller blockundervisning är\r\ncentral som anser att det skulle ge eleverna mindre\r\nkunskaper. Tvärtom säger många att det är ett bra\r\nsätt att undervisa på. Det är fullt möjligt och ofta\r\nsäkerligen nödvändigt. Det är fråga om tydligheten\r\nfrån riksdagens sida, och det gäller att garantera att\r\nalla barn får vissa kunskaper. Det är detta som\r\nläroplansarbetet handlar om. Det är huvudpoängen\r\nmed att se till att vi får tillbaka ämnena.</pre><pre>Många lärare blir bekymrade när de har gjort sin\r\nterminsplanering, eftersom det dyker upp en\r\nmängd aktiviteter som inkräktar på\r\nlektionstimmarna. Det jag ingen riktig ordning.\r\nDärför vill jag nu använda samma metod som min\r\nsocialdemokratiske företrädare gjorde på\r\ngymnasiet, dvs att ha en garanterad\r\nundervisningstid. Det är bra att säga att man i alla\r\nfall skall hinna med vissa avsnitt. Det ger lärarna\r\nförutsättningar att göra en bra planering. Det\r\ntycker jag är mycket bra.</pre><pre>Diskussionen om teoretiska och praktiska ämnen\r\när oerhört sorglig. Flera talare har pratat om slöjd,\r\nhemkunskap och barnkunskap. I direktiven säger\r\nvi ingenting annat än att läroplanskommittén skall\r\nfundera över konsekvenserna av om några ämnen\r\nicke kommer att vara obligatoriska ämnen i\r\nframtiden. Skälet är att om allt skall vara precis som\r\ndet är i dag, kommer vi inte att få något utrymme\r\nför ökat tillval. Jag skall i ett senare inlägg\r\nåterkomma med synpunkter på frågan om\r\npraktiska och teoretiska ämnen. Den behöver nog\r\nredas ut.</pre><pre>Anf. 82 LENA HJELM-WALLÉN (s)\r\nreplik:</pre><pre>Herr talman! Jag tror verkligen att den behöver\r\nredas ut. Hela Skolsverige har uppfattat\r\nregeringens signal att slöjd och hemkunskap inte\r\nlängre skall återfinnas som obligatoriska ämnen.\r\nVill Beatrice Ask dementera det, skall ingen bli\r\ngladare än jag.</pre><pre>Man får kanske vara både glad och nöjd med att\r\nskolministern säger att man inte skall förbjuda\r\nlärarna att undervisa utifrån verkligheten eller på\r\nett ämnesövergripande sätt. Jag hade väl inte heller\r\ntrott att det var fråga om ett förbud. Signalen från\r\nregeringen är helt klart att man vill satsa på det\r\nämnesuppsplittrade och ämnesindelade. Det\r\nsystemet kan man se mycket tydligt i de gamla\r\nkommuniststaterna, medan länder som USA och\r\nStorbritannien inte alls har det på områdena\r\nnaturorientering och samhällsorientering. Det här\r\när signaler som går igen både i läroplansarbetet och\r\nnär man vill riva upp lärarutbildningen, som\r\nfungerar väl därför att man vill ha en annan.</pre><pre>Det är i detta sammanhang som jag inte tror att\r\nskolministern riktigt förstår konsekvenserna av de\r\nord hon som skolminister uttalar och vilka signaler\r\nde innebär ute på fältet och i alla sammanhang där\r\nutbildning planeras och genomförs.</pre><pre>Det förvånar mig att skolministern säger att det inte\r\när fråga om någon besparing på gymnasieskolan\r\nmed 583 milj.kr. Jag har också ifrågasatt att\r\nbesparingen skulle vara så stor. Men jag läser\r\ninnantill i propositionen. Där står det att det är en\r\nbesparing på 583 milj.kr. Vill skolministern ändra\r\ndet kan vi få ju ett sådant där ändringspapper som\r\nvi ofta får till utskottet och där regeringen säger att\r\nden har haft fel.</pre><pre>Anf. 83 Statsrådet BEATRICE ASK (m)\r\nreplik:</pre><pre>Herr talman! Det är irriterande att få höra att man\r\ningenting begriper, men det får man väl stå ut med.</pre><pre>Jag kan läsa innantill i direktiven till\r\nläroplansutredningen. Det är viktigt att riksdagens\r\nledamöter känner till detta. I direktiven sägs\r\nföljande: ''Kommittén skall vidare belysa\r\nkonsekvenserna av om vissa av de nuvarande\r\nobligatoriska ämnena förs över till de ämnen som\r\nkan erbjudas inom ramen för elevernas personliga\r\nval eller inom ramen för den profilering den\r\nenskilda skolan väljer.'' Att få konsekvenser\r\nbelysta är för mig inte liktydigt med att ämnena\r\nskall avsaffas eller att de är oviktiga, utan det är att\r\nvisa ett intresse. Kommittén har också om den har\r\nlust möjlighet att generellt titta på ämnen. Detta\r\nhar av vissa ämnesföreträdare tolkats så, att det är\r\nde tre ämnen som Lena Hjelm-Wallén nämner som\r\nutpekas. Det får stå för dem. Men jag tycker att det\r\när viktigt att i ett läroplansarbete få konsekvenser\r\nav olika varianter belysta.</pre><pre>När det sedan gäller diskussionen om teoretiska\r\noch praktiska ämnen vill jag bemöta de synpunkter\r\nsom har framförts. Vi har bett om exempel på\r\nkursplaner för svenska, matematik och fysik\r\ntillsammans med läroplansförslaget. Vi har också\r\nframhållit en del av de s.k. praktiska eller icke-\r\nteoretiska ämnenas betydelse. Jag tror att de flesta\r\nmoderna skolmänniskor tycker att uppdelningen i\r\npraktiska och teoretiska ämnen är föråldrad. Det är\r\nfel att hävda att hemkunskap är ett praktiskt ämne\r\nmen biologi ett teoretiskt. Men tyvärr ser det\r\nmånga gånger ut så i klassrummen.</pre><pre>Modern biologiundervisning innebär mycket sällan\r\natt läsa en bok sittandes i en bänk dag ut och dag\r\nin, utan undervisningen sker mycket ofta i form av\r\nexkursioner där man arbetar praktiskt och\r\nupptäcker natur och lär sig hur saker och ting\r\nhänger ihop och fungerar. Hemkunskap innehåller\r\nförutom matlagning, vilket är centralt, en hel del\r\nom konsumentfrågor, lagstiftning, hur olika\r\nkemiska produkter fungerar osv. Det är fel att dela\r\nin ämnen så kategoriskt.</pre><pre>Om det är någonting man bör ta upp en diskussion\r\nom så är det naturligtvis: Hur får vi undervisningen\r\natt bli sådan att eleverna generellt blir mer aktiva\r\noch känner att de är subjekt i skolarbetet? Det är\r\nett problem som finns i många ämnen och på flera\r\nstadier. Jag tycker att den här uppdelningen är\r\nföråldrad och felaktig. Jag är övertygad om att man\r\nmåste utveckla alla sinnen för att åstadkomma\r\nriktigt bra resultat i skolarbetet.</pre><pre></pre><pre>Anf. 84 CHRISTER LINDBLOM (fp):</pre><pre>Herr talman! Regeringen gav redan vid sitt tillträde\r\ni höstas signaler om satsning på skola och högre\r\nutbildning för att stärka Sverige som\r\nkunskapsnation. Målsättningen är Europas bästa\r\nskola. Skolan skall nu mer prioritera det som den\r\när bäst på -- nämligen att förmedla kunskap. Under\r\nsenare år av socialdemokratiskt styre har det blivit\r\nen obalans mellan skolans olika uppgifter. Detta\r\nhar gett våra lärare allt mindre tid till verklig\r\nkunskapsförmedling. Men nu är det dags att ändra\r\npå det. Samtidigt vill jag vända mig emot\r\nförenklade omdömen som ''flumskola'' å ena sidan\r\noch ''korvstoppning'' å den andra. Vår skola av i\r\ndag svarar inte mot den första beteckningen, och\r\nden skola vi vill skapa svarar inte mot den andra.</pre><pre>Vi vill införa ett nytt betygssystem där betygen\r\nbättre mäter kunskap och är målrelaterade. Jag är\r\növertygad om att betygen behövs -- både för\r\nmotivation och information -- och att de skall sättas\r\ntidigare än som görs i dag. Personligen tycker jag\r\natt det dessutom skulle vara intressant att pröva\r\nmöjligheten att införa ett separat flitbetyg, som en\r\ngång i tiden fanns, som en stimulans till\r\nkunskapsmässigt lågpresterande men ändå\r\nambitiösa elever. Att springa fort kan vara stort,\r\nmen att springa så fort man kan, kan vara större!</pre><pre>Jag tror däremot inte på betyg för elever på\r\nlågstadiet. Dessa barn har fortfarande en\r\nnyfikenhet och glädje i lärandet, och jag tror helt\r\nenkelt inte att merparten av dem är mogna för\r\nbetyg. Folkpartiet har sedan länge föreslagit att\r\nbetyg skall ges från årskurs 6 och att de skall ha fler\r\nsteg än i dag.</pre><pre>I samband med betygsberedningens arbete och de\r\nnya direktiven har det diskuterats kring betyg i\r\nordning och uppförande. Jag tror inte att det är rätt\r\nmetod att komma till rätta med enskilda elevers\r\ndisciplinproblem. När sådana uppstår är det helt\r\notillräckligt och felaktigt att enbart skicka hem ett\r\npapper med en viss siffra eller bokstav på när\r\nterminen är slut. Sådana situationer måste åtgärdas\r\nomedelbart, och hemmen måste kontaktas\r\nkontinuerligt om utvecklingen för att kunna ta sitt\r\nansvar. Stökighet är ofta ett tecken på att den\r\nstökige inte mår bra. Samtidigt är det oerhört\r\nviktigt för hans kamrater att det råder ordning och\r\nreda i klassrummet, och det är uppenbart att betyg\r\ni ordning och uppförande inte löser\r\ndisciplinproblemen. Folkpartiet liberalerna har\r\nmedverkat till riksdagens beslut om flexibel\r\nskolstart. Nu tycker vi att det är dags att gå vidare\r\noch sänka skolpliktsåldern till sex år. Det är viktigt\r\natt framhålla att pedagogiken naturligtvis måste\r\nanpassas till sexåringarnas förutsättningar. Vi vill\r\ninte göra sexåringar till sjuåringar -- vi vill på bästa\r\nsätt ta tillvara barns kunskapshunger och\r\nnyfikenhet, det hjärnforskaren David Ingvar kallat\r\n''hjärnans engångschans''. Därför bör även vi i\r\nSverige, i likhet med vad som gäller i många andra\r\nländer, sänka vår skolpliktsålder.</pre><pre>Sänkt skolpliktsålder motiverar i sin tur ett tionde\r\nobligatoriskt skolår. Kunskapsmassan i\r\ngrundskolan är i dag så stor att en tioårig\r\ngrundskola redan av detta skäl är starkt motiverad.\r\nInte minst gäller detta den aviserade satsningen på\r\nen kvalitetshöjning av språkkunskaperna. Om inte\r\nskolplikten förlängs kommer de barn som i dag\r\nbörjar skolan vid sex års ålder att vara bara 14--15\r\når då de skall välja studieinriktning eller söka sig ut\r\npå arbetsmarknaden. Jag tror inte att det skulle\r\nvara problemfritt om elever lämnade grundskolan\r\nett år yngre än i dag. Det är ytterligare ett skäl till\r\natt grundskolan bör bli 10-årig.</pre><pre>I vår kommer den aviserade propositionen om\r\nskolpeng. Avsikten är att fristående skolor äntligen\r\nskall få samma förutsättningar som allmänna\r\nskolor, dvs. bli berättigade till kommunala bidrag.\r\nRegeringen har utlovat ett skolpengssystem som\r\nger elever och föräldrar rätt att välja vilken skola\r\neleven skall gå i. Detta kommer att få positiva\r\neffekter för eleverna, t ex i form av:</pre><pre>--  ett ökat engagemang från föräldrarnas sida,</pre><pre>--  större möjligheter för lärarna att utvecklas,</pre><pre>--  högre kvalitet i skolorna genom en positiv\r\nkonkurrens om eleverna, och</pre><pre>--  en ökad flexibilitet och möjlighet till profilering.</pre><pre>Tidigare har det varit omöjligt att driva friskolor\r\nutan terminsavgifter, då dessa skolor antingen inte\r\nalls fått eller fått otillräckliga kommunala eller\r\nstatliga bidrag. Men det finns en uppenbar risk för\r\nökad segregation om friskolor som blir berättigade\r\ntill skolpeng dessutom kan ta ut terminsavgifter.\r\nDet kan t.ex. leda till att vissa skolor därmed får\r\nfinansiella resurser att ''köpa'' de bästa lärarna.\r\nAlla barn skall genom skolpengsreformen få de\r\nmöjligheter som tidigare varit förbehållna de mest\r\nvälbeställda. Plånboken får aldrig styra valet av\r\noffentligt finansierad skola. Det är framför allt barn\r\nmed särskilda behov och handikapp av olika slag\r\nsom behöver valfriheten. Friskolor som får\r\nersättning efter samma beräkningsgrunder som\r\noffentliga bör därför i princip inte ha rätt att\r\ndärutöver ta ut terminsavgifter.</pre><pre>Låt mig till slut, herr talman, få säga några ord om\r\nämnena slöjd och hemkunskap. Det finns många\r\nskäl till att dessa ämnen bör vara obligatoriska --\r\npraktiska, kulturhistoriska och pedagogiska skäl.\r\nAtt lära sig att rätt hantera verktyg, redskap och\r\nmaskiner, blandat med teoretisk undervisning, gör\r\ndet lättare att klara av enkla, vardagliga problem,\r\nsamtidigt som motoriken tränas och praktiska\r\ninslag i skolundervisningen varvas med teoretiska.\r\nForskningsrön visar att just denna varvning ger en\r\noptimal inlärning, eftersom båda hjärnhalvorna\r\naktiveras. Jag tror därför att det är bra om\r\nmångfalden även får gälla pedagogiken.</pre><pre>Anf. 85 BJÖRN SAMUELSON (v) replik:</pre><pre>Herr talman! Det här med flitbetyg var någonting\r\nnytt som nu eventuellt skulle införas. Det vore\r\nintressant att få en närmare förklaring av hur fliten\r\nskulle värderas hos de enskilda eleverna, som har\r\nså olika förutsättningar, önskningar och idéer och\r\nsom är individer.</pre><pre>Det sades också att skolpengen skulle lösa många\r\nav de problem som finns i skolan genom\r\nmöjligheten att välja skola. Nu tror inte jag det, och\r\njag kommer att återkomma till det längre fram i\r\ndebatten.</pre><pre>Det finns en principiell fråga som hänger ihop med\r\ndetta, och det är frågan om avgifter, som tidigare\r\nberördes. Fristående skolor -- jag ställer mig\r\nfrågande till begreppet; skulle de andra skolorna\r\nvara ofristående? -- skulle i princip inte ha rätten att\r\nta ut terminsavgifter. Jag vill ha ett förtydligande på\r\nden här punkten. Skulle det finnas möjligheter att\r\nta ut avgifter för andra saker inom skolans ram, och\r\ni så fall för vilka?</pre><pre>Om man betalar för någonting, vilken rättighet har\r\nman då själv som förälder och elev gentemot skolan\r\nnär det gäller den tjänst som utbjuds till priset av en\r\nviss avgift? Vilka möjligheter skall finnas framöver\r\nför samhället, som går in med skattemedel, att göra\r\nen revision i olika skolor och se hur pengarna\r\nanvänds? Det måste ju till syvende och sist finnas\r\nnågon som är politiskt ansvarig i demokratisk\r\nmening för hur man använder skattemedel. Redan\r\ntidigare var vi ju i den skolpolitiska debatten\r\növerens om att ett effektivitetsmått gäller också för\r\nanslag till skolans område.</pre><pre>Det vore intressant att få ett förtydligande från\r\nfolkpartiets sida i dessa frågor, för de är principiellt\r\nviktiga. De är viktiga ur en demokratiaspekt i stort,\r\nmen de är också viktiga ur en demokratiaspekt för\r\nden enskilde eleven och den enskilda föräldern,\r\nnämligen när det gäller för dessa att avgöra vilken\r\nmöjlighet att välja skola de skall ha.</pre><pre>Anf. 86 CHRISTER LINDBLOM (fp)\r\nreplik:</pre><pre>Herr talman! Jo, det är riktigt, Björn Samuelson,\r\natt det här handlar om principiella frågor. Låt mig\r\nförst berätta vad jag tycker och tänker om ett\r\nflitbetyg.</pre><pre>Det är egentligen ingenting nytt, utan det är en\r\nmycket gammal företeelse. Jag tror att det -- för två\r\nnummer sedan -- i Skolledaren fanns en historik\r\növer olika betygssystem. Att jag skulle vilja ha\r\ndenna fråga prövad beror på att det är så som både\r\nBjörn Samuelson och jag väl vet, att det finns\r\nelever som kämpar hårt men som kanske ändå inte\r\nlyckas enligt de vanliga måttstockarna. Man skulle\r\nkunna uppmuntra dessa elever genom att ge ett\r\nflitbetyg, alltså genom att ha dels ett betyg som\r\nvärderar kunskaperna, dels ett betyg som är någon\r\nform av flitbelöning. Detta är någonting som man\r\nskulle kunna ta upp i debatten och fundera över.</pre><pre>Jag är inte beredd att rekommendera att så skulle\r\nske. Jag tycker att det skulle kunna vara ett inslag i\r\nen debatt, när man ändå håller på att diskutera och\r\nomvärdera betygen i skolan.</pre><pre>Avgifter för kost och logi i specialskolor är också en\r\nprincipfråga. Jag tycker, som jag sade i mitt\r\nanförande, att det i princip skall vara så att man inte\r\nkan ta ut avgifter, om man får offentliga bidrag fullt\r\nut. Att jag sade ''i princip'' beror på att jag kan\r\ntänka mig -- jag har inget konkret exempel -- att\r\nman i exempelvis skolor med internatstruktur\r\nskulle kunna ha möjlighet att kompensera sig för de\r\nökade kostnaderna för eleverna när det gäller kost\r\noch logi. Möjligtvis skulle detta också kunna gälla\r\nför specialutrustning på specialskolor osv. Men\r\nprincipen är att en offentligt finansierad skola inte\r\nskall kunna överkompensera sig med\r\nterminsavgifter.</pre><pre>Anf. 87 BJÖRN SAMUELSON (v):</pre><pre>Herr talman! Jag kan inte ställa upp på att man nu\r\nskulle införa någon form av flitbetyg, för jag tror\r\ninte att de elever som Christer Lindblom och jag\r\nnärmast tänker på är särskilt betjänta av att få ett\r\nsärskilt betyg när det gäller flit. Skulle det vara\r\nnågot slags alternativ till betyg i övrigt, eller hur är\r\ndet tänkt, Christer Lindblom? Jag förstår inte det\r\nhär riktigt.</pre><pre>De elever som har det särskilt kämpigt i skolan\r\nbehöver inte ha fler domarklubbor slagna i skallen\r\npå sig. Jag tror att de själva vet, liksom föräldrarna,\r\nvilken kraft och energi de tvingas lägga ner för att\r\nhänga med hjälpligt. Det är bättre med ett\r\nuppmuntrande ord en eller annan gång i veckan\r\neller kanske varje dag. Det värmer mer, och det\r\nskjuter på bättre.</pre><pre>Särskilt när det gäller den obligatoriska skolan, som\r\när påbjuden medelst skolplikt, är det viktigt att vi\r\nsäger ifrån att vi inte kan tillåta införande av\r\navgifter. Och jag skulle vilja vidga detta till att gälla\r\ngymnasieskolan, som, även om den inte är det\r\nformellt så dock reellt, är obligatorisk.</pre><pre>Här får vi renodla på något sätt. Har de avgifter får\r\ndet vara avgifter fullt ut, om det nu skall finnas\r\nsådana här möjligheter, eller också är det en fri\r\nskola, där man kan gå in om man så vill, utan att\r\nför den sakens skull behöva teckna checkkredit hos\r\nnågon bank, ifall det nu finns någon bank som har\r\npengar kvar.</pre><pre></pre><pre>Anf. 88 CHRISTER LINDBLOM (fp)\r\nreplik:</pre><pre>Herr talman! När det gäller debatten om avgifter\r\noch skolpeng förutsätter jag att vi har möjlighet att\r\nkomma tillbaka till saken när propositionen så\r\nsmåningom presenteras. Det är litet lättare att\r\nutifrån de utgångspunkterna diskutera frågorna.</pre><pre>Jag tycker ändå att jag har klargjort vilka principer\r\nsom bör finnas. Jag har inte sagt, Björn Samuelson,\r\natt vi skall införa ett flitbetyg, utan jag har sagt att\r\nman skall ta upp saken. Personligen tycker jag att\r\nman skall ta upp frågan i debatten när man ändå\r\ndiskuterar betyg, eftersom det är någonting som\r\nhar funnits tidigare.</pre><pre>Jag kan inte förstå hur man så ensidigt kan tro att\r\ndetta skall användas som en klubba att slå i huvudet\r\npå dem som kunskapsmässigt inte är riktigt färdiga.\r\nDet handlar just om att de som har det jobbigt\r\nskulle kunna få, inte en klubba i huvudet utan en\r\nblomsterkvast på grund av att de har kämpat och\r\ngjort det bästa de kan. Som jag sade i mitt inlägg\r\nkan det vara bra att springa fort, men det kanske\r\nt.o.m. kan vara bättre att springa så fort man kan.\r\nDet är detta jag vill premiera -- inte slå någon\r\nklubba i huvudet på den som inte kan springa\r\nsärskilt fort.</pre><pre>Tredje vice talmannen anmälde att Björn\r\nSamuelson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 89 EWA HEDKVIST PETERSEN (s):</pre><pre>Herr talman! Jag möter många människor som är\r\noroliga för den förändring av skolan som den\r\nborgerliga regeringen är i färd med att genomföra.</pre><pre>Vi är rädda att det är elitskolor man tänker skapa,\r\nsäger man. Vad händer med de barn som har\r\nsärskilda behov? frågar man. Hur blir det för\r\nskolorna i glesbygden? frågar folk i mitt hemlän.</pre><pre>Det är inte underligt att oron finns. Skolministern\r\nsäger att man vill att antalet privatskolor skall bli\r\nfler och fler och så småningom utgöra var femte\r\nskola. Skolpengen kombinerad med skolavgifter\r\nskulle förstärka utvecklingen mot en segregerad\r\nskola. Så vill vi inte ha det.</pre><pre>Herr talman! Den skola vi har i dag erbjuder en\r\nutbildning för alla barn och -- det bästa av allt --\r\noavsett var barnen bor och oavsett deras\r\nekonomiska och sociala bakgrund. Skolan står sig\r\nockså väl i internationella jämförelser, och de\r\nsenaste årens reformer har dessutom syftat till att\r\ngöra skolan ännu bättre. Det är denna skola\r\nmänniskor inte vill bli av med.</pre><pre>Vi socialdemokrater vill ge alla elever rätt till en\r\nlikvärdig utbildning. För att uppnå detta hävdar vi\r\nfyra bärande principer.</pre><pre>1. Skolan är hela samhällets angelägenhet. För\r\nbåde barnet och samhället är det mycket viktigt att\r\nkunskapsnivån hos det enskilda barnet är hög. En\r\nlikvärdig utbildning innebär att geografiska, sociala\r\neller ekonomiska faktorer inte skall hindra barnens\r\nutbildningsmöjligheter. Alla skolor i hela landet\r\nskall leva upp till högt ställda kvalitets- och\r\nkunskapskrav.</pre><pre>2. Skolan skall sätta eleven i centrum. Varje elev\r\nskall mötas med respekt och intresse, och varje\r\nbarns egna möjligheter skall tas till vara. Kön, klass\r\noch etnisk bakgrund skall därför aldrig få vara ett\r\nhinder för barnens möjlighet att utveckla sina egna\r\nförutsättningar.</pre><pre>Den svenska skolan är en skola tvärsöver sociala\r\ngrupper och klasser, och vår skola har på detta sätt\r\nbidragit till att minska de sociala spänningarna. Det\r\nmåste vara en uppgift för skolan också i framtiden.</pre><pre>3. Alla skolor skall ha hög kvalitet. Alla elever skall\r\nha rätt till den bästa utbildningen.</pre><pre>Barn och ungdomar har rätt till en harmonisk, trygg\r\noch utvecklande ungdomstid. Det måste innebära\r\natt skolan skall vara lustfylld, glädjerik och trygg.\r\nBarnen har också rätt till välutbildade och\r\nengagerade förebilder i skolan, dvs. lärare som har\r\nstöd från samhälle och föräldrar.</pre><pre>4. Skolan skall utbilda utifrån barnets villkor.\r\nSkolans huvudsakliga uppgift är att ge kunskaper\r\noch färdigheter. I dag vet vi att barns möjligheter\r\noch förmåga till inlärning har ett nära samband med\r\nderas allmänna välbefinnande och t.ex. med hur de\r\nutvecklas motoriskt. Det är på det som barnens\r\nkunskapsinhämtande måste grundas. Det här har\r\nockså integrerats i pedagogiken i den svenska\r\nskolan.</pre><pre>Utöver detta anser vi att skolan skall fostra. Barn\r\noch ungdomar tillbringar mycket tid utanför\r\nhemmet i olika former av samhällsomsorg, och\r\ndärför måste också skolan bidra till barnens\r\nfostran.</pre><pre>Herr talman! Detta är de fyra socialdemokratiska\r\nhörnstenarna i vårt försvar av den likvärdiga\r\nskolan. Med dessa principer som grund vill vi\r\ngarantera alla barn och ungdomar rätt till den bästa\r\nskolan, likvärdig för alla.</pre><pre>När människor är oroliga för att regeringen håller\r\npå att införa elitskolor, vet jag också att de tycker\r\natt det skorrar illa med pratet om att skapa Europas\r\nbästa skola. Människor i vårt land går inte med på\r\natt skapa orättvisor.</pre><pre>Regeringen har deklarerat att den vill skapa\r\nEuropas bästa skola, men vad det innebär i\r\npraktiken har vi inte sett. Jag hävdar att det är\r\nmycket prat utan innehåll.</pre><pre>Inte vill man väl skapa Europas bästa skolmiljöer,\r\nnär man tar bort bidraget för upprustning av\r\nskollokaler? Sammanlagt 4 miljarder vill man dra\r\nfrån den uppgiften. Inte prioriterar man barn på det\r\nsättet, Beatrice Ask!</pre><pre>Inte är det Europas bästa skola man skapar, när\r\nman samtidigt drar in pengar från kommunerna,\r\nsom ju skall driva skolor.</pre><pre>Inte är det Europas bästa skola man skapar, när\r\nman vill återgå till en gammal lärarutbildning, som\r\nvar passé för länge sedan. Inte blir det lättare att se\r\n16-åringarna i ögonen med dessa åtgärder!</pre><pre>Jag vill avslutningsvis ytterligare beröra\r\nskolpengen. I diskussionen om valfrihet i skolan\r\ntalar den borgerliga regeringen om behovet av en\r\ns.k. skolpeng, men trots att regeringen har gjort\r\nfrågan om skolpengen till ett av sina stora\r\nhuvudnummer har vi inte sett så mycket av den,\r\ninte ens i budgetpropositionen. Jag vet att det skall\r\nkomma en proposition.</pre><pre>I dag har vi ett statsbidragssystem som innebär att\r\nman tar ekonomiska hänsyn till varje barns behov\r\noch till att det kan förändras. I moderatstyrda\r\nkommuner har det numera blivit vanligt att kalla\r\ndessa pengar som går ut till skolorna för skolpeng.\r\nDet är naturligtvis fritt att kalla det vad man vill,\r\nmen om det innebär att resurstilldelningen till\r\nskolorna ändras, så att man inte tar hänsyn till\r\nelevers, klassers och skolors olika behov, kan vi inte\r\nacceptera detta. Är det så skolministern vill ha det?</pre><pre>Människors oro för en segregerad skola är mot den\r\nhär bakgrunden befogad. Jag vill fråga Beatrice\r\nAsk vad hon har att säga till dessa människor.</pre><pre>Till sist måste jag säga, herr talman, att jag reagerar\r\nmot tendensen i debatten, att jämföra barn med\r\nlöpande bandet på Volvo och mot pratet om\r\nflitbetyg i skolan. Jag tycker inte att man skall prata\r\nom barn på det sättet. Det handlar faktiskt om\r\nmänniskor i utveckling.</pre><pre>Anf. 90 Statsrådet BEATRICE ASK (m)\r\nreplik:</pre><pre>Herr talman! Först vill jag säga till Ewa Hedkvist\r\nPetersen, att de människor som har röstat\r\nborgerligt och som tror på den politik vi driver\r\nockså är människor. Det låter som om det bara\r\nskulle vara en viss sort som tillhörde den kategorin,\r\noch det är fel.</pre><pre>När det gäller statsbidraget till grundskolan är det\r\nlitet okunnigt att hävda att man med det tar särskilt\r\nstor hänsyn till enskilda barns behov, vilket påstods\r\nfrån talarstolen. Det nya statsbidraget, som\r\ninfördes av den förra regeringen, är oerhört\r\nschabloniserat, och det är nog ute i kommunerna\r\nsom man tvingas hitta fördelningsnycklar för att\r\nkunna ta hänsyn till barns behov. Det är något som\r\njag är mycket angelägen om när man utformar\r\nskolpengen lokalt, så att handikappade barn och\r\nandra inte kommer på undantag.</pre><pre>Frågan om att välja skola är oerhört central, och jag\r\nskulle vilja påstå att den politik som fördes av\r\nsocialdemokraterna skapade segregation. Det är\r\nnågonting sjukt i ett skolsystem som är så beskaffat\r\natt det bara är den som har möjlighet att med\r\nbeskattade pengar betala avgifter som kan välja en\r\nskola med en annan pedagogisk inriktning eller en\r\nskola som i sin arbetsform har någonting som man\r\ntror på för sina egna barns utbildning.</pre><pre>Det här vill vi ändra på. Vi anser att alla skall kunna\r\nvälja skola, och vi tror att det är mycket viktigt att\r\nvarje barn har rätt till den bästa utbildningen.</pre><pre>Jag tycker att Ewa Hedkvist Petersen snubblar litet\r\ngrand när hon resonerar om det här. Den bästa\r\nutbildningen för varje barn är inte samma\r\nutbildning för var och en. Förutsättningen är\r\nmycket känsla för att barn är olika, i fråga om\r\nutvecklingsnivå, intressen m.m. Vad som behövs är\r\nmångfald och variation, möjlighet till enskilda val,\r\nmycket av profil och hänsyn till varje individ, om vi\r\nskall åstadkomma den bästa utbildningen för varje\r\nbarn. Det är det regeringens politik syftar till att\r\ngöra möjligt.</pre><pre>Jag håller inte heller med om uttalandet att skolan\r\nskall fostra, om det sägs så där generellt.\r\nHuvudansvaret för barnens fostran åvilar enligt\r\nmin uppfattning föräldrarna, och det skall ske ett\r\nsamarbete mellan hem och skola när det gäller\r\nfostran. Det behövs ett vuxenkontrakt mellan hem\r\noch skola, som innebär att vi ger barn och\r\nungdomar rätt signaler om hur vi skall leva\r\ntillsammans i detta samhälle.</pre><pre>Jag är förundrad över den rädsla för utvärdering\r\nsom framskymtar både i Ewa Hedkvist Petersens\r\noch i en del andra socialdemokraters inlägg. Hur\r\nkan ni tala om likvärdig utbildning över hela landet,\r\nhur kan ni ha så höga ambitioner, när ni är så\r\nförtvivlat rädda för att ta reda på om det lyckas?</pre><pre>Anf. 91 EWA HEDKVIST PETERSEN (s)\r\nreplik:</pre><pre>Herr talman! Det är viktigt att reda ut vad\r\nskolpengen skulle kunna innebära. Människor är\r\noroliga för att skolsystemet skall bli segregerat. De\r\när rädda för att få skolor där man, bl.a. med hjälp\r\nav avgifter, kan skaffa sig fördelar och där den\r\nlikvärdiga utbildningen inte kan genomföras. Detta\r\när en oro som finns hos människor, och den måste\r\ntas på allvar.</pre><pre>Vi har ännu inte sett propositionen om en skolpeng,\r\noch innan den läggs fram är det viktigt att debattera\r\nvad ett sådant system skulle kunna innebära. Det är\r\nprecis som Beatrice Ask säger, att\r\nstatsbidragssystemet är schabloniserat, och\r\nbidraget som går ut till kommunerna grundas på\r\nvissa villkor. Men sedan fördelar kommunerna ut\r\npengarna till skolorna, och det sker utifrån de\r\nbehov som finns i olika bostadsområden och hos\r\nolika elever. Det vi befarar att det moderatledda\r\nutbildningsdepartementet har tänkt föreslå är ett\r\nsystem där staten beskär kommunernas möjligheter\r\natt verkligen fördela pengarna efter behov.</pre><pre>Vad annat är det man vill med skolpengen? Varför\r\npratar man annars om en skolpeng, som ibland\r\nt.o.m. skall vara lika för alla? Hur skall man då\r\nkunna tillgodose alla barns behov, behov som\r\nförändras och som är mycket olika i olika\r\nbostadsområden? Beatrice Ask har inte gett någon\r\nklarhet om detta. Jag vill på det här sättet flagga för\r\nden oro som finns för att det skall leda till ett\r\nmycket segregerat system.</pre><pre>Om skolpengen dessutom kombineras med\r\nskolavgifter kan det, precis som vi har hört av den\r\nfolkpartistiske representanten, ytterligare\r\nförstärka en segregering. Det är intressant att\r\nnotera den divergens som finns mellan\r\nregeringspartiernas syn i frågan.</pre><pre>Vi säger från socialdemokratiskt håll att frågan om\r\nskolavgifter måste utredas ordentligt innan vi tar\r\nställning, så att de inte medverkar till ett segregerat\r\nskolsystem, där barnen, som vi skall bygga\r\nsamhället på, kommer i kläm och där vi inte kan ge\r\nalla barn en bra och likvärdig skolutbildning.</pre><pre>Anf. 92 Statsrådet BEATRICE ASK (m)\r\nreplik:</pre><pre>Herr talman! Jag förstår att många i Ewa Hedkvist\r\nPetersens omgivning blir bekymrade, eftersom det\r\när så uppenbart att grunderna för riksdagens beslut\r\nförra året om att alla skall kunna välja skola inte har\r\nnått fram till socialdemokraterna. Ett av skälen till\r\natt majoriteten i riksdagen beslutade att fristående\r\noch offentliga skolor skulle få en likvärdig\r\nhantering ekonomiskt var att man ville ge alla barn\r\nmöjlighet att välja skola. Det är att värna\r\nlikvärdigheten, som icke har funnits i det\r\nsocialdemokratiska skolsystemet. Det var en brist,\r\nett problem. Jag hoppas att Ewa Hedkvist Petersen\r\nhälsar de socialdemokrater hon möter där hemma\r\natt det var ett av grundskälen. Det kommer en\r\nproposition i mars där vi reder ut principerna.</pre><pre>Jag förstår inte heller varifrån man får detta att jag\r\nskulle ha uttalat mig om hur många friskolor det\r\nskall vara eller att man skall ha exakt samma\r\nkrontal. Jag har från riksdagens talarstol många\r\ngånger den senaste tiden förklarat hur väsentligt jag\r\nanser det vara att man hittar fördelningsnycklar\r\nsom tar hänsyn till att elever har olika behov -- jag\r\nhoppas slippa säga det flera gånger. Det kan man\r\nlugna människor med. Grunden för den borgerliga\r\npolitiken är just att vi respekterar att barn är olika\r\noch att det finns olika behov, och att alla skall ha\r\nrätten och möjligheten att välja skola. Detta har\r\nvarit två problem med den socialdemokratiska\r\npolitiken som vi tänker avskaffa.</pre><pre>Anf. 93 EWA HEDKVIST PETERSEN (s)\r\nreplik:</pre><pre>Herr talman! Först och främst vill jag slå fast att\r\nden socialdemokratiska regeringen har lagt fram\r\nförslag till Sveriges riksdag om elevers rätt att välja\r\nskola. Det är vi eniga om i Sveriges riksdag, och det\r\nvar vi innan Beatrice Ask satte sig i regeringen. Det\r\när viktigt; Beatrice Ask är ute på hal is när hon\r\npåstår att det inte ingår i den socialdemokratiska\r\nskolpolitiken.</pre><pre>Eleverna skall ha rätt att välja skola. Men vi sade i\r\ndet riksdagsbeslut som vi fattade i våras om\r\nfördelning av medel till privata skolor -- det vill jag\r\ngärna påpeka för Beatrice Ask -- också att\r\npengarna skall fördelas efter behov, efter de behov\r\nsom de elever har som finns även i de fristående\r\nskolorna. De fristående privata skolorna har ingen\r\nfrizon som gör det möjligt för dem att säga att de\r\nskall ha ett visst antal pengar. -- Det innebar\r\nriksdagsbeslutet.</pre><pre>Vi befarar att skolpengen kan innebära att det blir\r\nen sådan frizon, där de privata skolorna kan hävda\r\natt de elever som väljer dem skall ha med sig en viss\r\nsumma pengar som inte är behovsprövad. Den\r\nsaken är viktig när nu regeringen håller på att skriva\r\npropositionen om den s.k. skolpengen. Det är på\r\nnågot sätt det som är brännpunkten.</pre><pre>Sedan sade Beatrice Ask att hon inte förstod\r\nvarifrån jag har fått uppgiften om ett visst antal\r\nprivatskolor. Jag har här en artikel från\r\nLänstidningen i november, där det står.</pre><pre>Beatrice Ask tog också upp frågan om\r\nfördelningsnycklar, alltså frågan om hur pengarna\r\nskall fördelas till alla skolor, även privatskolorna.\r\nDe fördelningsnycklar som vi har i dag tycker vi\r\nfungerar bra -- barnen får den undervisning de\r\nbehöver efter behov. Vi har förfinat det systemet.</pre><pre>Vi befarar att moderaterna i regeringen kommer att\r\nföreslå fördelningsnycklar som innebär att man\r\nsätter prislapp på eleven, att tjänstemän och kanske\r\nstyrelser får prismärka elever beroende på vilka\r\nbehov de har, beroende på vilket handikapp de har,\r\nberoende på vilka resurser man tror att barnen\r\nkräver, och att man tvingas göra det individ för\r\nindivid. Ett sådant system vill vi inte vara med om.\r\nDet är också sådant som ligger till grund för\r\nmänniskors oro.</pre><pre>Jag hoppas verkligen att den proposition som nu\r\nkommer inte späder på den oro som människor\r\nkänner och inte späder på utvecklingen mot en\r\nsegregerad skola i Sverige. Vi måste slå vakt om\r\nden likvärdiga skolan för alla elever över hela\r\nlandet.</pre><pre>Anf. 94 CHRISTINA LINDERHOLM (c):</pre><pre>Herr talman! En skola som tillgodoser elevernas\r\nbehov av kunskaper och krav på delaktighet och\r\ninflytande -- hur ser den ut? Jag skall göra ett\r\naxplock bland det som just nu känns angeläget att\r\nbetona och från några områden där ytterligare\r\nutveckling och insatser kan behövas.</pre><pre>Det finns i dag ett entydigt kommunalt ansvar för\r\nskolans organisation och fördelningen av resurser\r\ntill den enskilda skolan. I många kommuner har\r\nutvecklingen fortsatt genom att varje\r\nrektorsområde eller skolenhet har fått ett ökat\r\nansvar och rektor ökade befogenheter. Det finns i\r\ndag stora möjligheter att forma skolans innehåll\r\noch organisation fritt när den statliga\r\nregelstyrningen försvunnit. Hur man i\r\nkommunerna skall nå målen för skolan skall\r\ndefinieras i de kommunala skolplanerna. Jag\r\nförutsätter att skolverket i sin granskning av skolan\r\nuppmärksammar innehållet i dessa, liksom i de\r\nlokala arbetsplanerna, och hur de mål som finns i\r\ndem uppfylls.</pre><pre>Det är ändå viktigt att markera att riksdag och\r\nregering fortfarande har viktiga styrfunktioner på\r\nskolans område. En likvärdig skola för alla är\r\nmålet. Vi här beslutar om skollag och läroplan.\r\nLärarutbildningen är ett annat viktigt\r\nstyrinstrument, liksom skolledarutbildningen.\r\nSkolverket skall följa utvecklingen och utvärdera.\r\nDet ger oss ett fortsatt stort ansvar för att skolan\r\nverkligen fullgör sitt uppdrag gentemot eleverna.</pre><pre>En skola för alla var den socialdemokratiska\r\nmodellen. Nu finns en, som det kan tyckas, liten\r\nnyansskillnad men en oerhört viktig sådan: en skola\r\nför alla . Det innebär att skolan skall kunna erbjuda\r\nvarje elev möjlighet att utvecklas och ta till sig\r\nkunskaper efter sina förutsättningar. Likvärdighet\r\nfår aldrig innebära likformighet. Det innebär\r\ntvärtom att det måste finnas mångfald, skolor med\r\nolika pedagogik och olika profil, och möjlighet för\r\nföräldrar och elever att välja skola. Samma\r\nförutsättningar måste då gälla för olika\r\nskolformer -- kommunala och fristående. Men även\r\ninom en skola skall olika arbetsätt kunna existera:\r\nolika metoder, olika pedagogik, olika\r\ngruppstorlekar och olika stödinsatser, allt efter\r\nelevernas behov. Det är vårt uppdrag, vårt ansvar,\r\natt se till att möjligheterna och utrymmet finns.</pre><pre>Vad är en bra skola? Det är en skola som\r\nkännetecknas av stor professionalitet hos lärarna,\r\ntydligt ledarskap hos rektorerna, medinflytande\r\noch medansvar för elever och föräldrar. En bra\r\nskola är en skola där eleverna visas respekt, där\r\nderas individuella särart är en tillgång som ges\r\nmöjlighet att utvecklas i konstruktivt samspel med\r\nandra i gruppen och under lärares ledning.</pre><pre>Finns då denna goda karamell? På många håll sker\r\nett utvecklingsarbete där strävan är att uppfylla\r\nläroplanens mål, men exemplen måste bli fler.\r\nSkolorna har en entydig uppgift, och det är att\r\nuppfylla skollagen, av vilken läroplanen är en del.\r\nDärför behövs skolor med betydligt mer mångfald,\r\nskolor som tillgodoser behoven hos flickor och\r\npojkar, stökiga och lugna, teoretiker och praktiker,\r\nsvenska och invandrade elever, sådana som vill gå\r\nfort fram och sådana som behöver längre tid\r\noch/eller mer stöd.</pre><pre>För att komma dithän krävs ett antal åtgärder. En\r\ndel har regeringen redan markerat i\r\nbudgetpropositionen och i direktiv till\r\nläroplanskommittén. Jämställdheten skall bli\r\nbättre, dvs. flickors möjlighet till en skola som\r\ntillgodoser deras sätt att tänka och ger dem\r\nmöjlighet att hävda sig bättre, en skola där det finns\r\npedagogik som också tillgodoser flickors behov.\r\nForskning visar att flickor får mindre tid, att flickor\r\nunderordnar sig, att flickor är bra elever om de är\r\ntysta och snälla. Pojkar får och tar utrymme. För\r\natt ändra på det behövs utbildning och fortbildning.\r\nSärskilda flickgrupper kan vara en modell.</pre><pre>Läroplansdirektiven anger att kommittén skall\r\növerväga om nuvarande stadieindelning kan\r\növerges. Det är bra -- då skapas förutsättningar för\r\nett flexibelt arbetssätt, där elevens mognad blir mer\r\navgörande. Många hinder finns i dag fortfarande\r\nför att utveckla arbetssätt och metoder i\r\ngrundskolan. Stadieindelningen är ett sådant.</pre><pre>Ett annat är indelningen i klasser. Skolan har inte\r\ngenomgått någon större organisatorisk förändring\r\nsedan folkskolan infördes för 150 år sedan. Det\r\nhandlar fortfarande mycket om en lärare en klass,\r\ntrots att läroplaner, framför allt Lgr 80, pekat på\r\nbehovet av förändrat arbetssätt, bl.a. genom\r\nlärarlag. I dag finns inga formella hinder för andra\r\narbetssätt. Nu handlar det om att gå vidare och ge\r\nreella möjligheter.</pre><pre></pre><pre>Hemkunskap och slöjd behövs, liksom\r\ngrundläggande kunskaper som att läsa, skriva och\r\nräkna, samt faktakunskaper. Tillsammans bildar de\r\nen helhet som gör tillvaron begriplig för eleverna.\r\nDå måste också möjligheten finnas att arbeta\r\nämnesintegrerat och ämnesövergripande. Ökade\r\nforskningsinsatser, skolverkets uppföljning och\r\nutvärdering, lärar- och skolledarutbildning är\r\ninstrument som står till förfogande för riksdag och\r\nregering. Låt oss tillvarata dessa.</pre><pre>Till sist, herr talman! Föräldrarnas betydelse för en\r\nbra skola kan inte betonas starkt nog. Därtill vill jag\r\nbara konstatera att mångfald, flexibilitet,\r\ndelaktighet och inflytande är förutsättningar för att\r\neleverna skall få de kunskaper som krävs i ett\r\nföränderligt samhälle.</pre><pre>Anf. 95  BJÖRN SAMUELSON (v) replik:</pre><pre>Herr talman! Jag kan instämma i mycket i Christina\r\nLinderholms anförande. Det är inte underligt, för\r\nmycket av det hon kräver är tillgodosett i den\r\nläroplan som i dag gäller för grundskolan och som\r\nvi har haft ambitionen att förtydliga och utveckla,\r\nbl.a. här i riksdagen. Vi och centern har varit\r\növerens i många övergripande skolpolitiska frågor.</pre><pre>Ändå reser hennes anförande ett par frågor. Den\r\nförsta är: Jag fick den uppfattningen att centern\r\nnumera tycker att det kommunala\r\nhuvudmannaskapet för lärarna är bra -- eller? Den\r\nandra är: Hur ser centern på förslaget om skolpeng,\r\nnödvändigheten av att fördela resurserna efter\r\nelevernas olika behov samt rätten att ta ut avgifter\r\ni skolan?</pre><pre>Vi har fått en viss bild av synen på avgifter när det\r\ngäller ett annat regeringsparti, nämligen\r\nfolkpartiet. Jag vill nu rikta samma fråga till\r\ncentern. Detta avgör just det som Christina\r\nLinderholm underströk, nämligen likvärdigheten i\r\ndet svenska skolsystemet.</pre><pre>Anf. 96  CHRISTINA LINDERHOLM (c)\r\nreplik:</pre><pre>Herr talman! Den nuvarande läroplanen är bra.\r\nDet finns många bra saker i den. Men vi måste\r\nockså se till att tillvaron runt omkring skolan\r\nutvecklas. En av de detaljer som jag pekade på är\r\natt vi i skolan har stadieindelning och\r\nklassindelning, vilket fungerar såsom ett hinder för\r\nen utveckling mot förändrade arbetssätt.</pre><pre>Det kommunala huvudmannaskapet har vi. Jag är\r\ninte beredd att föreslå att vi skall ändra tillbaka till\r\nnågonting annat. Nu skall vi utveckla det vi har.</pre><pre>Det är viktigt att vi har en mångfald av skolor med\r\nolika inriktningar både pedagogiskt och\r\nprofileringsmässigt. Det är angeläget att så många\r\nsorters skolor som möjligt kan ges samma chanser\r\natt finnas sida vid sida. Också det ger föräldrar och\r\nelever större förutsättningar att välja efter behov.\r\nJag kan ange kooperativa skolor såsom ett exempel\r\ni detta sammanhang. Förutsättningarna måste vara\r\nlikvärdiga, annars rycker man undan benen för den\r\nena eller andra skolformen.</pre><pre>Självfallet är det kommunernas och skolverkets\r\nansvar att utvärdera det totala skolväsendet i\r\nSverige. Då ingår alla skolor. Åtminstone i\r\nStockholm, som jag känner till, har skolstyrelsen\r\ntagit ansvar även för de fristående skolorna i\r\nstaden, också om de har haft olika förutsättningar.</pre><pre>Avgifter i grundskolan är centern pricipiellt\r\nmotståndare till. En förutsättning för en likvärdig\r\nskola som inte differentierar mellan olika elevers\r\nmöjligheter att välja är en avgiftsfri skola. Det har\r\nvi inte i dag, men det bör vara principen.</pre><pre>Anf. 97  BJÖRN SAMUELSON (v) replik:</pre><pre>Herr talman! Min fråga var om centern tycker att\r\ndet är bra för skolans utveckling att ha ett\r\nkommunalt huvudmannaskap för lärartjänsterna.\r\nSer centern några utvecklingsmöjligheter i det\r\nfaktum att ansvarsfrågan nu är samlad?</pre><pre>Det gläder mig att Christina Linderholm så klart\r\noch tydligt deklarerar att hon och centern är\r\nmotståndare till avgifter i grundskolan. Det betyder\r\natt vi från vänsterpartiet kan påräkna centerns stöd\r\nför vårt förslag i utbildningsutskottet om att man\r\nskall lagstifta mot avgifter inom den obligatoriska\r\nskolverksamheten. Vi är tacksamma för ett sådant\r\nstöd.</pre><pre>När det gäller skolpengen tycker jag nog att\r\nChristina Linderholm var litet otydlig. I\r\nutredningen SOU 1988:20 ''En förändrad\r\nansvarsfördelning och styrning på skolområdet'' var\r\ncentern starka motståndare till just skolpeng.\r\nCentern skrev:</pre><pre>''Grundresurserna för undervisning kan inte\r\nindividrelateras, eftersom eleverna inte undervisas\r\nen och en utan i klasser och grupper.\r\nUndervisningen i en klass kostar lika mycket\r\nantingen klassen är stor eller liten. Vid en och\r\nsamma kostnad per klass kan därför kostnaden per\r\nelev variera avsevärt.''</pre><pre>Står centern inte längre fast vid denna uppfattning?\r\nHar verkligheten i det svenska samhället förändrats\r\nså på fyra år att centern nu är beredd att kasta en\r\nsådan här socialt ansvarstagande ståndpunkt över\r\nbord?</pre><pre>Anf. 98  CHRISTINA LINDERHOLM (c)\r\nreplik:</pre><pre>Herr talman! Elever skall få kosta olika mycket. En\r\nförutsättning för att alla behov skall bli\r\ntillgodosedda är sjävfallet att alla får en likvärdig\r\nutbildning. Jag ser ingen motsättning mellan vad\r\njag säger här och vad centern har framfört vid\r\ntidigare tillfällen. Möjligen kan man säga att vi till\r\nskillnad från det parti som Björn Samuelson\r\nföreträder sysslar med att utveckla vår skolpolitik\r\noch se framåt. Förändringar i omvärlden gör att\r\nman måste fundera på olika alternativ och nya\r\nlösningar, vilket inte behöver betyda att man\r\növerger grundprincipen.</pre><pre>När det gäller avgifter i skolan har jag sagt helt\r\nentydigt att grundskolan skall vara avgiftsfri. Det är\r\nemellertid inte alltid så i dag. När man talar om\r\navgifter, måste man veta vad man menar. Jag anser\r\natt böcker som är nödvändiga för undervisningen\r\nsamt skolmat och undervisning skall vara fria från\r\navgifter. Däremot finns det skolor där man får\r\ntillgång till datorer och annan\r\nundervisningsmateriel utöver det vanliga. Jag har\r\ninte sett att någon sådan skola har tackat nej till ett\r\nförstärkt stöd. Jag har på något ställe sett att en\r\nkontorsmöbelfirma har betalat ny möblering av\r\nklassrum. Om detta förhindrar en likvärdig\r\nutbildning, har vi olika uppfattningar om vad det är.</pre><pre>Andre vice talmannen anmälde att Björn\r\nSamuelson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 99  EWA HEDKVIST PETERSEN (s)\r\nreplik:</pre><pre>Herr talman! Christina Linderholm sade angående\r\nden s.k. skolpengen att elever skall få kosta olika\r\nmycket utifrån deras behov. Och vi kan alla\r\nkonstatera att elever har olika behov och kostar\r\nolika mycket. Men beträffande den mångfald som\r\nChristina Linderholm beskriver är frågan hur\r\npengarna skall fördelas. Jag skulle vilja veta om\r\nChristina Linderholm i ett eventuellt\r\nskolpengssystem, där statsbidraget skall följa varje\r\nelev ut till skolan, ser att det finns någon risk för\r\nden integritetskränkning som vi befarar, i och med\r\natt man tvingas värdera varje individ för att få detta\r\natt fungera efter behov. Vilka råd har centerpartiet\r\ngett till den moderata skolministern i denna fråga\r\nvid de interna regeringspartisamtalen? Det vore\r\nmycket intressant att få veta det.</pre><pre>Dessutom undrar jag vad Christina Linderholm och\r\ncentern tror att Sveriges föräldrar skulle tycka om\r\nett sådant förfarande. Tror Christina Linderholm\r\noch centern att Sveriges föräldrar skulle tycka att\r\ndet inte alls vore integritetskränkande om vi hade\r\nett sådant system?</pre><pre>Jag har läst vad en annan centerrepresentant har\r\nuttalat i Lärarförbundets tidning om skolpengen.\r\nOch jag tycker att det som Christina Linderholm nu\r\nsäger inte riktigt överensstämmer med vad som står\r\ni denna tidning eller med tidigare uttalanden från\r\ncentern. Därför vore det mycket intressant att nu få\r\nhöra vilka råd som centern har gett till de moderata\r\nrepresentanterna i utbildningsdepartementet.</pre><pre>Anf. 100  CHRISTINA LINDERHOLM (c)\r\nreplik:</pre><pre>Herr talman! Jag vet inte om det kränker elevernas\r\nintegritet att de får sina behov tillgodosedda. Jag\r\nuppfattar inte vad det är som skulle vara\r\nintegritetskränkande. Det är kommunernas\r\nskyldighet att fördela resurserna efter behov till\r\nolika skolor. Och då skall man göra en värdering\r\nutifrån de kunskaper som finns i den enskilda\r\nskolan om vilka behov som finns av extra stöd till\r\nelever, osv.</pre><pre>Utan att ha läst propositionen -- och jag vill betona\r\natt vi ännu inte har sett propositionen om skolpeng,\r\noch det är lättare att debattera den när vi har\r\nordalydelsen i den -- kan jag inte säga varför man\r\ninte skulle använda samma system när det gäller\r\nfristående skolor, att man anger behoven och\r\nfördelar pengarna på ett likvärdigt sätt. Det är ju i\r\ndag som det är olikheter mellan de fristående\r\nskolorna. Jag kan inte förstå att\r\nWaldorfpedagogiken, som gör mycket nytta för\r\nmånga barn med särskilda behov, skulle värderas\r\nlägre än vilken kommunal skola som helst i samma\r\nkommun. Det är detta som jag menar med att\r\nskolpengen måste utgå från samma principer och\r\natt det därför är ett kommunalt ansvar. Men jag vill,\r\nsom sagt, reservera mig för texten i den kommande\r\npropositionen. Och det finns möjlighet att\r\ndebattera den propositionen längre fram under\r\nvåren.</pre><pre>Anf. 101  EWA HEDKVIST PETERSEN (s)\r\nreplik:</pre><pre>Herr talman! Det som jag är intresserad av att få\r\nveta är vad centern tycker och vad centern står för\r\ni detta sammanhang. Som jag har sagt tidigare har\r\nvi i riksdagen fattat beslut om att även de privata\r\nskolorna skall få del av statsbidraget efter behov.</pre><pre>Moderaterna i utbildningsdepartementet säger att\r\nde vill ha en s.k. skolpeng. Då frågar jag vad en\r\nskolpeng är. Vi socialdemokrater befarar att det\r\nhandlar om att man, för att tillgodose de olika\r\nbehoven, måste värdera varje individ och sätta\r\nnågot slags koefficient och en prislapp på varje elev.\r\nJag menar att detta kan bli integritetskränkande.</pre><pre>Jag undrar därför fortfarande vad centern tycker.\r\nTror centern att Sveriges föräldrar skulle tycka att\r\ndetta är något som de verkligen vill ha?</pre><pre>Anf. 102  CHRISTINA LINDERHOLM (c)\r\nreplik:</pre><pre>Herr talman! Jag har vid det här laget en rätt\r\nbetydande kunskap om vad Sveriges föräldrar\r\ntycker, men det är tydligen ett stort problem för\r\nEwa Hedkvist Petersen. Sveriges föräldrar vill vara\r\ndelaktiga i sina barns skolgång. Sveriges föräldrar\r\nvill ha möjlighet att välja skola utifrån de\r\nförhållanden och de principer som de anser vara\r\nmest betydelsefulla för sina barns skolgång.</pre><pre>Att det skulle vara integritetskränkande att man\r\nhar valfrihet och att det finns flexibilitet i\r\nskolsystemet förstår jag inte. Jag har mycket svårt\r\natt se att man i ett sådant system skulle behöva\r\nvärdera varje enskild elev. Ett antal miljarder har\r\nju fördelats till skolan under gångna år utan att man\r\nhar värderat varje enskild elev. Men det kanske är\r\nbra att man ser litet mer till individens behov. Det\r\när inte omöjligt. Men jag kan inte avgöra vad Ewa\r\nHedkvist Petersen egentligen menar med sin fråga.</pre><pre>Andre vice talmannen anmälde att Ewa Hedkvist\r\nPetersen anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 103  INGVAR JOHNSSON (s):</pre><pre>Herr talman! Den senaste tidens diskussion om\r\nvuxenutbildningen har belyst hur mycket en andra\r\nchans till utbildning betyder för mångas drömmar\r\nom ett rikare liv och ett bättre jobb.</pre><pre>Vi socialdemokrater har gjort klart att vi vill att\r\nvuxna även i framtiden skall ha goda möjligheter till\r\nstudier. Vårt besked är därför att\r\nvuxenutbildningen skall utvecklas och inte\r\navvecklas.</pre><pre>En vuxenutbildning som står fri och bygger på de\r\nstuderandes egna fria val och önskningar betyder\r\nmycket för individen och är en omistlig del av vårt\r\nsvenska samhälle.</pre><pre>Vår satsning på vuxenutbildning står i skarp\r\nkontrast till regeringens förslag. Inte på något\r\nannat område gör regeringen så stora\r\nnedskärningar som på vuxenutbildningsområdet.\r\nJag tycker att nedskärningen av vuxenutbildningen\r\när en del i moderaternas klassmässiga politik, en\r\npolitik som går ut på att ge gåvor till de rika och\r\nskära ned på det som gäller de människor som har\r\nde största behoven.</pre><pre>Nedskärningarna av vuxenutbildningen har mötts\r\nav mycket kraftiga protester från dem som drabbas.\r\nMen de studerandes försök till en dialog med\r\nregeringen har bara mötts av oförstående och\r\nnedsättande uttalanden. Talet om lyxkurser i\r\nspanska och nedvärdering av folkhögskolans\r\nfolkbildningsinsats är bevis på både förakt och dålig\r\nkunskap.</pre><pre>Per Unckel sade en gång följande här i riksdagen\r\nom nedskärningar av komvux: Men nu är kalaset\r\növer. Och Carl-Johan Wilson sade följande om de\r\nstuderande: De utnyttjar komvux låga\r\nkurskostnader för att där göra sina egna möbler, sy\r\nkläder, o.d.</pre><pre>Diskussionen om vuxenutbildningen har också\r\nvisat att det är Per Unckel själv som driver på för\r\natt försämra för de vuxenstuderande. Detta är\r\nmycket lätt att se om man tittar på hans tidigare\r\ninsatser på området.</pre><pre>När Per Unckel för tio år sedan blev moderaternas\r\ntalesman i utbildningsfrågor föreslogs genast\r\nmycket kraftiga nedskärningar av komvux. Sedan\r\nlämnade Per Unckel riksdagen, och redan följande\r\når föreslog hans parti mindre nedskärningar.</pre><pre>När Per Unckel nu upphöjts till utbildningsminister\r\nblir hans första åtgärd ett dråpslag mot\r\nvuxenutbildningen. Hur hårt Per Unckel själv\r\ndriver på när det gäller nedskärningarna framgår\r\ntydligt av vad han sagt under de senaste veckorna.</pre><pre>Jag tycker att man skall tala klartext i den politiska\r\ndebatten. De vuxenstuderande drabbas nu av att\r\nvårt land fått en utbildningsminister som inte\r\nförstår de vuxnas behov av utbildning.</pre><pre>Nu är frågan här i riksdagen om ni borgerliga\r\nriksdagsledamöter vågar säga ifrån till en\r\nbakåtsträvande utbildningsminister. Är det\r\nviktigare att rädda studierna för tiotusentals\r\nvuxenstuderande än att rädda Per Unckel från ett\r\nnederlag?</pre><pre>Denna fråga finns det särskild anledning att ställa\r\ntill centern, som före valet faktiskt lovade att satsa\r\nmer på vuxenutbildning men som nu i\r\nregeringsställning vill skära bort en hel miljard från\r\nstatsbidragen.</pre><pre>Nu har centern skrivit en helt obegriplig motion.\r\nCentern ger där inget som helst löfte om att\r\npengarna skall lämnas tillbaka. I går var det några\r\nandra som talade om att man kanske skulle skära\r\nned något mindre. Det är naturligtvis ett tecken på\r\natt man håller på att mjukna också inom folkpartiet\r\noch moderaterna. Men inga som helst löften eller\r\nbesked har hittills givits till de studerande.</pre><pre>Uppriktigt sagt tycker jag att de borgerliga\r\npartierna bedriver ett ovärdigt spel med de\r\nvuxenstuderande. Nu är det faktiskt på tiden att\r\ndessa får besked.</pre><pre>Tänker ni vara med på att återställa anslagen till de\r\nvuxenstuderande eller inte? Tänker ni vad gäller\r\nkomvux rösta för vår motion och därmed medverka\r\ntill att de 350 miljonerna lämnas tillbaka till de\r\nvuxenstuderande?</pre><pre>Allt annat än ett ja som svar på den frågan innebär\r\nenligt min mening att ni tänker fortsätta att trixa\r\noch spela med de vuxenstuderande.</pre><pre>Jag frågar samtliga meddebattörer -- även om en\r\ndel har lämnat kammaren:</pre><pre>Skall centerpartiet återföra de 350 miljonerna?</pre><pre>Skall folkpartiet återföra de 350 miljonerna?</pre><pre>Till Ingrid Näslund, som är kvar här i kammaren,\r\nställer jag också frågan: Skall kds återföra de 350\r\nmiljonerna?</pre><pre>Slutligen frågar jag ministern: Skall moderaterna\r\nmedverka till att de 350 miljonerna återförs?</pre><pre>Jag tror att närmare 200 000 vuxenstuderande med\r\nintresse och spänning väntar på svar på de sista\r\nfrågorna.</pre><pre>Anf. 104  Statsrådet BEATRICE ASK (m)\r\nreplik:</pre><pre>Herr talman! Först och främst vill jag säga att andra\r\nstatsråd får tala för sig.</pre><pre>Sedan vill jag säga att jag tycker att det är dåligt av\r\nsocialdemokraterna att ta upp det beryktade s.k.\r\nuttalandet från finansministern om lyxkurser i\r\nspanska. Chefredaktören på den tidning som skrev\r\nom det här har bett om ursäkt. Finansministern har\r\nju aldrig uttryckt sig på det omtalade viset. Det har\r\nockså förekommit en del andra uttalanden. Det\r\nfinns väl en och annan ledamot i Sveriges riksdag\r\noch även en och annan bland allmänheten som inte\r\nkan så mycket om vuxenutbildning eller som inte\r\nförstår särskilt bra vad den betyder och hur den\r\nfungerar. Men jag tror att det skulle vara fel att\r\ninbilla sig att det här är grunden för den politik som\r\nvi har fört och som vi kommer att föra.</pre><pre>Skälet till att regeringen har lagt fram förslag till\r\nbesparingar på vuxenutbildningens och\r\nfolkbildningens områden är att vi, inom de ramar\r\nsom gällt, har känt att det har varit nödvändigt att\r\nprioritera barn, ungdom och högre utbildning som\r\njag tidigare har sagt.</pre><pre>Anledningen till att vi har den här debatten är,\r\nnaturligtvis, bl.a. att det inte går att spara på hela\r\nden kommunala vuxenutbildningen. 50 % är ju\r\nlagstadgad undervisning som man inte kommer\r\nifrån. I övrigt varierar strukturen.</pre><pre>Jag menar att vi i den här diskussionen inte får\r\nglömma bort att det finns ett betydande utrymme\r\nför effektivisering. Riksdagen har ju beslutat om en\r\nreformering av den grundläggande\r\nvuxenutbildningen som kommer att innebära att\r\nresurserna kan utnyttjas bättre.</pre><pre>Vidare har vi tagit bort de regleringar som har gjort\r\natt det varit omöjligt för den kommunala\r\nvuxenutbildningen att samarbeta med den\r\nkommunala gymnasieskolan. Där har en ändring\r\nskett. Det finns alltså en del saker som man kan\r\ngöra.</pre><pre>Jag tycker också att man skall ha klart för sig att vi\r\ntalar om en skolform som innebär att en majoritet\r\nav eleverna studerar på deltid. Det är alltså inte\r\nfråga om ett dråpslag mot en hel del människor,\r\nvilket man skulle kunna tro, som drabbas av\r\narbetslöshet i och med besparingar på det här\r\nområdet.</pre><pre>Icke desto mindre anser jag som\r\nutbildningspolitiker att all typ av utbildning är\r\nvärdefull. Det är väsentligt att man så långt som\r\nmöjligt försöker finna former för besparingar som\r\ninte i onödan försätter eleverna i en prekär\r\nsituation.</pre><pre>Jag tror att det var företrädaren för Ny Demokrati\r\nsom tidigare sade att man skulle se till att\r\nbesparingarna inte drabbar undervisningen. I\r\nstället skulle man försöka inrikta sig på byråkratin,\r\nlokalkostnaderna och mycket annat i det\r\nsammanhanget. Det är naturligtvis riktigt.</pre><pre>Samtliga partier har fått frågan hur man ställer sig\r\ntill ett återförande av de 350 miljonerna osv. Men\r\njag tycker att den intressanta frågan i det här\r\nsammanhanget är varifrån socialdemokraterna\r\ntänker ta alla pengar. Hur skall ni finansiera alla\r\nlöften som ni slänger omkring er? Har ni en\r\nsedelpress i någon källare, eller hur bär ni er åt?</pre><pre>Vi försöker att inom gällande ramar -- låt vara att\r\nde är ganska snäva -- finna någorlunda bra former\r\nför undervisningen. Ni däremot bara lovar och\r\nlovar. Men behöver man inte ta ansvar gör man\r\nkanske heller inte det.</pre><pre>Anf. 105  INGVAR JOHNSSON (s) replik:</pre><pre>Herr talman! När det gäller ekonomin har vi ett\r\nstarkare budgetalternativ än regeringen genom att\r\nvi vill ha något mindre skattesänkningar för\r\nhöginkomsttagare. Dessutom går vi inte med på\r\nkraftiga skattesänkningar för kapitalägare.</pre><pre>Det var intressant att höra Beatrice Ask hänvisa till\r\nvad Ny Demokrati sagt. Jag lade märke till att en\r\nperson här i kammaren satt och applåderade när\r\nBeatrice Ask höll sitt inledningsanförande, och det\r\nvar en person från Ny Demokrati. Jag tycker att det\r\nsäger en del om det sällskap som moderaterna har\r\nhamnat i.</pre><pre>Beatrice Ask talar jämt och ständigt om att\r\ngrundskolan och gymnasieskolan skall prioriteras.\r\nMen det är inte sant. Ni har ju i princip\r\n300 miljoner mindre för miljösatsningar i\r\ngrundskolan med tanke på vad vi beslutade om i\r\nvåras. Vidare är era satsningar på gymnasieskolan\r\nmindre än vad vi beslutade om i våras.</pre><pre>Jag har ett väldigt talande exempel från en debatt i\r\nförra veckan. En mamma, som var\r\nvuxenstuderande, blev mycket arg på en moderat\r\nför dennes argumentering i det här sammanhanget.\r\nHon sade: Jag tycker att det är ovärdigt att ni ställer\r\nmina behov av utbildning mot mina barns behov. Ni\r\nförsöker få mig att ha dåligt samvete, därför att jag\r\nvill förlänga och förbättra min tidigare dåliga\r\nutbildning. Jag skulle alltså ta resurser som mina\r\nbarn i stället borde ha i skolan.</pre><pre>Jag tycker inte att vi skall sätta de svagaste i\r\nsamhället i motsats till varandra, alltså de som har\r\nde största behoven i vårt samhälle.</pre><pre>Anf. 106  Statsrådet BEATRICE ASK (m)\r\nreplik:</pre><pre>Herr talman! Politikers uppgift är, tyvärr, väldigt\r\nofta att ställa olika behov mot varandra. För mig är\r\ndet en absolut självklarhet att i första hand värna\r\nbarn- och ungdomsutbildningen. Det innebär inte\r\natt jag anser att vuxenutbildningen är oviktig eller\r\natt den är något som vi inte skall satsa på.</pre><pre>I ett givet läge där man tvingas välja kommer i varje\r\nfall jag alltid att se till att först och främst barn och\r\nungdomar får sina behov tillgodosedda.</pre><pre>Anf. 107  INGVAR JOHNSSON (s) replik:</pre><pre>Herr talman! Beatrice Ask och regeringen har ställt\r\nolika behov mot varandra. Det handlar dels om\r\nkapitalägarnas, de förmögnas, behov av att få\r\nsänkta skatter, dels om de kortutbildades behov av\r\natt få utbildning. Det framstår ganska klart att ni\r\nhar valt att satsa på kapitalägarna.</pre><pre>Bortsett från de sociala motiveringarna finns det\r\nväldigt mycket som är helt obegripligt i fråga om\r\nregeringens ståndpunkt.</pre><pre>Ni talar om att fler elever skall till högskolan. Men\r\nni stänger dörrarna för dem som behöver\r\nkomplettera sina kunskaper.</pre><pre>Här säger vi att internationalisering och EG är\r\nviktiga. Men ni stänger dörrarna för många av dem\r\nsom behöver förbättra sina språkkunskaper.</pre><pre>Här talar ni om jämställdhet. Men ni stänger\r\ndörrarna för många av de kvinnor som behöver\r\nförbättra sin utbildning.</pre><pre>Här säger ni att hela Sverige skall leva. Men ni\r\nvidtar åtgärder som innebär att\r\nutbildningsmöjligheterna i glesbygden ganska\r\nkraftigt försämras och som ger en negativ effekt.</pre><pre>Det hela går inte ihop. Allt detta visar att den\r\npolitik som ni bedriver är obegriplig.</pre><pre>Sedan några ord om de olika förslag till\r\nnedskärningar som folkpartiet och moderaterna\r\ngenom åren har haft. Till och från har det varit\r\nfråga om väldigt stora nedskärningar. Det finns\r\nmycket att säga om den lista över nedskärningar\r\nsom finns. Det snällaste jag kan komma på att säga\r\när att den här listan visar att för moderaterna har\r\nvuxenutbildningen varit den sista regleringsposten\r\ni allt budgetarbete. Vuxenutbildningen har fått det\r\nsom råkat bli över. Det visar hur framför allt\r\nmoderaterna, men ofta också folkpartiet, värderar\r\nde vuxnas behov av utbildning.</pre><pre>Anf. 108  Statsrådet BEATRICE ASK (m)\r\nreplik:</pre><pre>Herr talman! Vi stänger inga dörrar. Men många av\r\ndem som söker utbildning vid komvux är elever\r\nsom kommer från grundskola och gymnasium, men\r\nsom inte har fått den undervisning där som de hade\r\nbehövt. Det tycker jag är sorgligt. Det är också\r\ndärför som det är viktigt att först och främst se till\r\natt vi rättar till där och inte drar ned på resurserna.\r\nDet är därför den här prioriteringen är central.</pre><pre>Det var inte riktigt detta vi diskuterade nyss, men\r\nnär vi diskuterar komvuxbesparingen skall vi också\r\nha med, när det nu sägs att vi sparar så mycket, att\r\nvi faktiskt gör ansenliga satsningar på det\r\narbetsmarknadspolitiska området.\r\nVuxenutbildning är inte enbart komvux. Vi har\r\nockså arbetsmarknadsutbildning och annat som\r\ninnebär en kompetenshöjning. Där har vi\r\nfortfarande en diskussion i gång om hur pengar\r\nskall fördelas. Det gäller ansenliga summor.</pre><pre>Andre vice talmannen anmälde att Ingvar Johnsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 109  INGRID NÄSLUND (kds):</pre><pre>Herr talman! Vad är det som gör en skola till en bra\r\nskola? Det är inte bara människor som utstrålar\r\nnågot som omgivningen mer eller mindre medvetet\r\nregistrerar. En familj, ett företag, en institution\r\npräglas av en viss atmosfär, en anda som inte bara\r\nde som är familjemedlemmar, de som arbetar på\r\nföretaget eller de som leder det upplever. Även en\r\ntillfällig besökare kan ofta få en upplevelse av\r\nvilken anda som råder på en institution eller i en\r\nfamilj. Detta är också tillämpligt inom skolans\r\nvärld.</pre><pre>Man behöver inte vistas länge i en klass, i en\r\nskolkorridor, på ett lärarrum förrän man får ett\r\nintryck eller en upplevelse av den anda som råder\r\ndär. Inte minst barn och ungdomar är mycket\r\nkänsliga för utstrålning och atmosfär. Därför är det\r\noerhört viktigt att vi tänker på vad vi har för\r\natmosfär i våra skolor.</pre><pre>Jag skulle redan nu vilja deklarera att vi inte har\r\nhaft en likartad atmosfär i alla de skolor och alla de\r\nklasser som har funnits och finns i dagens skola i\r\nSverige. Detta har kunnat skifta oerhört mycket\r\nfrån klass till klass, från skola till skola, beroende\r\npå olika förutsättningar och olika personligheter\r\nsom har mötts i dessa klassrum och i dessa\r\nlärarrum. Vi kommer inte heller i fortsättningen att\r\nha en anda som genomsyrar varje klassrum och\r\nvarje skola i framtidens Sverige. Vi får alla arbeta\r\nför att det skall vara en sådan anda som vi själva vill\r\nvistas i och som vi vill att våra barn och våra\r\nbarnbarn skall vistas i. Det kommer att bli vårt\r\ngemensamma ansvar.</pre><pre>Ett bygge må vara aldrig så bra, men om grunden\r\ninte håller vet vi att hela byggnaden raseras. Den\r\ngrund vi kristdemokrater anser nödvändig för både\r\nförskola och skola, och jag skulle också vilja säga\r\nför vår barnomsorg, har aldrig varit den\r\nrelativismens värdeneutralitet som tidigare\r\nregeringar har nöjt sig med att ha i vårt land.</pre><pre>Ända sedan partiet bildades 1964 har kds\r\nouttröttligt hävdat att både förskola och skola\r\nmåste förankras i en klart uttalad etik, den kristna\r\netiken. Vi har också sagt att det är grunden för det\r\nsvenska demokratiska samhället. Där får eleven\r\nerbjudas en referensram för olika livsfrågor. Vi har\r\nockså trott på att det med en uttalad etik i grunden\r\när lättare att visa förståelse för svaga och utsatta,\r\nför minoritetsgrupper, samt att den kristna etiken\r\nkan ge råd och vägledning i det vardagliga livet och\r\ni synen på samhället. Nu kan vi med glädje\r\nkonstatera att detta faktiskt har blivit hela\r\nregeringens politik. Det har vi sett i dokument efter\r\ndokument som handlar om hur skolan skall vara.</pre><pre>Men nu väntar det viktiga arbetet att förankra\r\norden i verkligheten. Vad innebär en skola\r\nförankrad i den kristna etiken? Det innebär att vi så\r\ngott vi kan, både genom våra handlingar och genom\r\nvåra ord, som vuxna försöker att lära barnen vad\r\nsom är rätt och fel. Men detta räcker ingalunda.</pre><pre>Skolans förankring i kristna grundvärderingar får\r\nbetydelse på alla områden. Skolan som helhet skall\r\npräglas av den kristna människosynen. Barn med\r\nolika begåvning och ursprung måste därför\r\nbehandlas med samma omsorg och kärlek. Skolan\r\nskall reagera skarpt mot all diskriminering av både\r\nbarn och vuxna. Det har talats mycket om\r\ndiskriminering av människor som kommer från\r\nandra länder, och jag håller med i allt gott som har\r\nsagts i den vägen. Sådan diskriminering måste vi\r\nmed all kraft vända oss emot. Men jag tror också\r\natt vi måste vända oss mot diskriminering av\r\nmänniskor som kommer från olika grupper i det här\r\nlandet. Det gäller både dem som har en lägre och\r\ndem som har en högre ställning än vi själva har.</pre><pre>Jag skulle också vilja säga att vi kanske många\r\ngånger även borde vara mer varsamma när vi\r\nkommer från olika partier och talar om varandra.\r\nDet är så lätt att sätta en etikett på människor, och\r\ndärmed har man ramat in personen i fråga och är på\r\ndet klara med alla uppfattningar som den personen\r\nförväntas hysa i kraft av det parti som han tillhör.\r\nDet kanske är något att tänka på när vi\r\nvidarebefordrar värderingar till våra barn.</pre><pre>Undervisningen skall läggas upp så att den fostrar\r\ntill solidaritet i enlighet med den gyllene regeln.\r\nOm eleverna skall kunna tränas till osjälviska\r\ninsatser och lära sig att förstå och själva tillämpa de\r\nhär värderingarna, måste de i skolan värdesättas\r\nsom unika individer. En medvetenhet om att man\r\nhar ett egenvärde och att man behövs skall\r\nförmedlas till varje elev. Solidariteten måste också\r\növas praktiskt. Det kan vi visa på många olika sätt.</pre><pre>Jag vill också nämna att jag anser att kunskap är\r\nnågonting oerhört viktigt i skolan. Det har faktiskt\r\nsagts från alla håll här. Därmed vill vi inte ha en\r\nelitskola om det skulle innebära något negativt. Vi\r\nmåste ha en skola där även eliten trivs. En skola för\r\nalla är en skola också för eliten, men den är inte\r\nbara anpassad till eliten och den kanske inte i första\r\nhand är anpassad till eliten, utan den är anpassad\r\ntill alla barns behov, som jag förut har uttryckt.</pre><pre>Det är en demokratisk rättighet för alla människor\r\natt få lära sig så mycket som möjligt i den skola vi\r\nhar, och här måste vi hjälpa alla barn.</pre><pre>Anf. 110  BJÖRN SAMUELSON (v) replik:</pre><pre>Herr talman! Jag har fyra frågor som jag vill ställa\r\ntill kds.</pre><pre>Fråga ett: Anser kds att det kommunala\r\nhuvudmannaskapet för lärarna är bra, eller anser\r\nman att det är dåligt? Om det är dåligt, är kds då\r\nberett att riva upp beslutet om huvudmannaskapet?</pre><pre>Fråga två gäller komvux: Är kds berett att återföra\r\nde 350 milj.kr. som regeringen i\r\nbudgetpropositionen skär ned komvux verksamhet\r\nmed?</pre><pre>Fråga tre gäller skolpengen: Vilken principiell\r\nståndpunkt har kds när det gäller skolpeng och\r\navgifter? Skall det vara möjligt att också\r\navgiftsbelägga vissa tjänster och annat i\r\ngrundskolan och gymnasieskolan?</pre><pre>Fråga fyra handlar om att välja skola: Om det finns\r\nen skola med någon form av konfessionell profil\r\noch jag som elev skulle vilja gå dit med den här\r\nskolpengen, skulle jag kunna säga: Ni är tvungna\r\natt bedriva undervisning i de olika ämnena enligt\r\nläroplanen, ni måste följa den, men jag vill inte\r\ndelta i en del procedurer eller riter som ni har för\r\ner. Kan den skolan förvägra mig inträde, om jag har\r\nskolpeng och står och knackar på dess dörr?</pre><pre>Det här är problem som vi kommer att ställas inför\r\nframöver. Det är jag ganska så säker på.</pre><pre>Anf. 111  INGRID NÄSLUND (kds) replik:</pre><pre>Herr talman! Jag skall försöka att komma ihåg alla\r\nde frågor som Björn Samuelson ställde till mig.</pre><pre>Först frågan om huvudmannaskapet för skolan. Jag\r\ntycker att frågan hör ihop med en av de andra\r\nfrågorna, så jag skulle vilja slå ihop dem. Det vi i\r\nmånga år har vänt oss emot i skolan är att man inte\r\nhaft frihet att välja skola -- det har inte funnits\r\nsamma ekonomiska förutsättningar. Min och vår\r\nsyn i kds på skolpengen är att skolpengen skall vara\r\ntill för att ge alla möjligheter att välja skola, att man\r\nalltså med hjälp av skolpengen skall ha samma\r\nförutsättningar att välja även en fristående skola.</pre><pre>Jag tror att de flesta barn i Sverige förmodligen\r\näven i framtiden kommer att gå i den kommunala\r\nskolan. I USA, där det i många år har varit möjligt\r\natt välja en fristående skola även om man har\r\nbetalat sina skolavgifter själv, går 11 % i\r\n''independent schools'', skolor med viss profil, t.ex.\r\nen religiös profil. Resten går faktiskt i allmänna\r\nskolor.</pre><pre>Jag tycker att det är oerhört viktigt att vi får en\r\nskolpeng. Jag tycker att den måste vara\r\nkonstruerad så, att de fristående skolorna inte skall\r\nbehöva kämpa med större ekonomiska svårigheter\r\nän vad den allmänna skolan får göra. Det skall\r\nalltså vara på lika villkor.</pre><pre>Vilken konstruktion skolpengen skall få kan vi\r\ndiskutera. En skola i kommunen måste ju se till att\r\nalla får utbildning. Vad kostar det mera? Det tycker\r\njag att man skall kunna räkna ut i så fall. Någon här\r\ntog upp att man kan räkna in i skolpengen om det\r\nblir extra kostnader på grund av t.ex.\r\nfunktionshinder eller inlärningssvårigheter hos en\r\nelev när det gäller att läsa och skriva. En del tyckte\r\natt det var integritetskränkande. Där skulle jag\r\nvilja säga att det beror helt på hur man gör det. En\r\nskola behöver inte relatera det till varje elev, så att\r\ndet blir synligt, men man kan meddela att det blir si\r\noch så mycket extra kostnader. Sedan får\r\nskolverket kontrollera att det stämmer. Men vi vill\r\ninte ha för mycket byråkrati.</pre><pre>Jag tycker alltså att det skall vara fullt ekonomiskt\r\nlikvärdiga förutsättningar att gå i den skola som\r\nföräldrarna och barnet väljer som i den\r\nkommunala.</pre><pre>Beträffande den sista frågan vill jag säga att det\r\nvore underligt om man valde en kristen skola om\r\nman absolut inte vill bli ''utsatt för'' att t.ex. be en\r\nbön i den skolan. Det är ju inte alldels säkert att det\r\ngörs i skolan. Men om man tycker att en sådan\r\nskola är väldigt fin på något annat sätt så att man\r\nändå väljer den, så tror jag att man kan låta bli att\r\ndelta i bön -- jag tror att varje individ respekteras\r\ndär. Det är så jag ser det, och jag vill gärna\r\nåterkomma till detta vid något tillfälle.</pre><pre>Anf. 112  BJÖRN SAMUELSON (v) replik:</pre><pre>Herr talman! Jag ställde frågan därför att det här\r\nproblemet har uppdagats i bl.a. Danmark, där man\r\nalltså förvägrat elever att gå i de konfessionella\r\nskolorna. Det kan hända att jag av närhetsprincip\r\neller därför att jag tycker att undervisningen i\r\nskolan i övrigt är fullgod väljer denna skola, men\r\njag vänder mig som sagt kanske inte mot ett visst\r\nhåll vid en viss tidpunkt. Det är procedurer som jag\r\ninte vill delta i, eftersom de egentligen ligger vid\r\nsidan av själva undervisningen.</pre><pre>Det är väldigt viktigt att vi slår fast detta från\r\nbörjan.</pre><pre>Jag fick inget svar på frågan huruvida\r\nlärartjänsterna skall vara kommunalt eller statligt\r\nreglerade.</pre><pre>Det var ytterligare en aspekt där jag inte fick något\r\nsvar, och det gäller rätten att ta ut avgifter. Jag vill\r\ngärna ha svar.</pre><pre>Jag har ställt dessa frågor till centerns och\r\nfolkpartiets representanter. Jag har fått ett bra svar\r\nfrån folkpartiet. Nu ställer jag alltså samma frågor\r\ntill kds.</pre><pre>Anf. 113  INGRID NÄSLUND (kds) replik:</pre><pre>Herr talman!Jag skall avsluta med det jag började\r\nmed i min förra replik. Jag kan naturligtvis inte gå\r\nut och föreskriva vad de fristående skolorna skall\r\nha för program, för då skulle de inte längre vara\r\nnågra fristående skolor. Det blir naturligtvis fråga\r\nom att göra ordentliga programförklaringar och\r\ntala om vad man gör i skolan. Sedan får man ta\r\nställning till det. Men att det skulle vara något\r\ntvång -- som ju är olämpligt -- kan jag inte föreställa\r\nmig.</pre><pre>Däremot kan jag säga att många elever i dagens\r\nskola får vara med om mycket som de inte upplever\r\nsom särskilt bra. Jag kan exempelvis nämna elever\r\nsom kommer från en kristen miljö, där de kanske\r\ninte alls är vana vid att höra svordomar, men som\r\nsedan i skolan hör sådana av kamrater och ofta av\r\nlärare. De kan uppleva det som\r\nintegritetskränkande.</pre><pre>I detta pluralistiska samhälle får man kanske vänja\r\nsig vid en del kulthandlingar som utövas av olika\r\nmänniskor med olika utgångspunkter. Det kanske\r\när nyttig träning i att respektera varandra. Om man\r\ndå skulle behöva lyssna till ett bibelord i en\r\nklassrumssituation, tror jag inte att man skulle få\r\nnågon större skada av det heller. Ens integritet\r\nskulle säkert klara det lika bra som barnen nu får\r\nklara av att vara omgivna av väldigt mycket\r\nsvordomar exempelvis i skolan.</pre><pre>I fråga om vem som skall betala lönerna vill jag säga\r\natt jag tycker att kommunen skall göra det. Men det\r\nkan säkert finnas även andra konstruktioner. Vi får\r\nse närmare på det. Jag är inte beredd att ta ställning\r\ntill det nu. Jag tycker inte att det är något fel i om\r\nkommunerna vill betala de fristående skolornas\r\nlärarlöner.</pre><pre>Björn Samuelson frågade vidare om vi kan tänka\r\noss avgifter i skolan. Jag tycker att alla skall ha\r\nprecis lika förutsättningar med den skolpeng som\r\nman får. Då behövs inga avgifter. Man skall alltså\r\ninte vara njuggare mot de fristående skolorna än\r\nman är mot den kommunala skolan.</pre><pre>Andre vice talmannen anmälde att Björn\r\nSamuelson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 114  LENA HJELM-WALLÉN (s)\r\nreplik:</pre><pre>Herr talman! Det har varit intressant att lyssna på\r\nIngrid Näslund, liksom tidigare på Christer\r\nLindblom och Christina Linderholm.</pre><pre>Det kommer fram en del viktiga åsiktsskillnader\r\nmellan å ena sidan dessa representanter för kds,\r\nfolkpartiet resp. centern och å andra sidan\r\nrepresentanten för den moderatledda\r\nutbildningspolitiken. Det gäller exempelvis synen\r\npå avgifter i skolan. Där finns ett mer eller mindre\r\nstarkt avståndstagande från dessa partier, medan vi\r\nhar hört att regeringen skulle acceptera avgifter.</pre><pre>Flera har tagit avstånd från att slöjd och\r\nhemkunskap inte längre skulle vara obligatoriska.\r\nDen inställningen har vi också från\r\nsocialdemokratisk sida.</pre><pre>Jag fick intrycket att centern, vilket är positivt, vill\r\narbeta med ämnesintegrering och\r\nämnesövergripande undervisning på samma sätt\r\nsom socialdemokraterna. Ingrid Näslund tyckte jag\r\nvar inne på det också.</pre><pre>Det hade varit bra om fler hade tagit upp\r\nbetygsfrågan, men där har vi i alla fall från\r\nfolkpartiet fått ett besked om att man tycker att\r\nbetyg inte skall ges före årskurs sex. Det hälsar jag\r\npositivt.</pre><pre>Jag tycker att det är litet underligt att exempelvis\r\nIngrid Näslund, och även andra, låter bli att gå in i\r\ndiskussionen om kostnader. Skolministern får\r\nensam försvara nedskärningarna av\r\nskolstatsbidragen. Här har ju faktiskt alla\r\nregeringspartier ett ansvar. Jag skulle gärna vilja att\r\nIngrid Näslund kommenterade det något.</pre><pre>Skolminitern sade tidigare att hon inte rakt av ville\r\nacceptera begreppet att skolan skall fostra. Det är\r\ndet gamla begrepp som Britt Mogård myntade.</pre><pre>Jag skulle vilja att Ingrid Näslund kommenterade\r\ndetta, för här finns en ganska stor skillnad mellan\r\nvad de övriga regeringsföreträdarna och kds förde\r\nfram.</pre><pre>Vi vill ju alla att skolan skall förmedla så mycket\r\nkunskap som möjligt och bidra till en så allsidig\r\nutveckling för eleverna som möjligt. Det som\r\ndebatten handlar om är hur detta skall gå till.</pre><pre>Anf. 115  INGRID NÄSLUND (kds) replik:</pre><pre>Herr talman! När det gäller betygen vill jag först\r\ndeklarera att så länge det inte har lagts fram någon\r\nproposition och så länge regeringen inte är överens\r\nom vad den skall innehålla, anser jag att frågan är\r\nöppen för diskussion. Beatrice Ask framförde ju\r\nhär tidigare att det är nu vi skall vädra åsikterna.\r\nNär betygsberedningen är klar går den naturligtvis\r\nut på remiss, och sedan får vi då vädra åsikterna om\r\nhur vi skall ställa oss.</pre><pre>Jag har svårt att se att betyg skulle ha någon\r\nfunktion att fylla när det gäller att bedöma så små\r\nbarn som lågstadiebarn, särskilt inte för barnens\r\negen del. Jag tror inte heller att det är någon\r\nmening för föräldrarna. Men det har ju inte sagts,\r\nutan bedömningen skall kanske i stället utgöras av\r\nett omdöme.</pre><pre>Jag anser emellertid att det är viktigt, även inom\r\nlågstadiet, att föräldrarna får en mycket klar\r\ninformation om hur barnet lyckats med att\r\ntillgodogöra sig baskunskaperna, dvs. läsa och\r\nskriva. Vi kan inte fortsätta att släppa barn från\r\nlågstadiet utan att dessa färdigheter har uppnåtts.\r\nAlla resurser måste sättas in för att hjälpa barn som\r\ninte lärt sig läsa och skriva. I det sammanhanget är\r\nsamverkan med föräldrarna något av det mest\r\nbetydelsefulla.</pre><pre>Man hör ofta talas om detta med sociala faktorer i\r\nskolan och att man skall ta hänsyn till dem. Det har\r\nvisat sig i flera undersökningar att det viktiga är inte\r\natt bedöma familjens sociala situation, utan att\r\ninleda ett samarbete där föräldrar och lärare\r\nkommer överens om att försöka hjälpa barnet till\r\nkunskap. I detta samarbete skall föräldrarna ta en\r\nmycket aktiv del. I USA har man fått föräldrar med\r\nen mycket dålig utgångspunkt att ställa upp på\r\ndetta, om de har fått klart för sig hur betydelsefullt\r\ndet är.</pre><pre>Jag tror att man måste komma in redan på\r\nlågstadiet. Informationen får inte bara bestå i att\r\nläraren talar om hur underbara barnen är. Det vill\r\nvi väl alla höra om våra barn, och det skall också\r\ningå, men sedan måste man gå vidare och tala om\r\nprecis hur läget är. Föräldrarna måste hjälpa till att\r\nförbättra läget, så att man inte låter barnen gå\r\nvidare utan att de har förvärvat baskunskaperna på\r\nlågstadiet.</pre><pre>Personligen anser jag -- och det har kds tagit upp i\r\nsitt program -- att årskurs sex är en bra startpunkt\r\nnär det gäller betyg. Barnen skall inte heller gå\r\nvidare från mellanstadiet utan att det lämnas\r\ninformation, som då kan ha en mer betygsmässig\r\nform.</pre><pre>Jag återkommer till de frågor som jag inte har\r\nhunnit med att kommentera.</pre><pre>Anf. 116  LENA HJELM-WAllÉN (s)\r\nreplik:</pre><pre>Herr talman! Det är tydligen litet svårt att komma\r\nihåg detta med kronor och ören. Det undviker varje\r\nföreträdare för regeringspartierna utom faktiskt\r\nskolministern, som jag vill ge en eloge. Frågan\r\nrörde alltså besparingarna beträffande skolans\r\narbetsmiljö, gymnasieskolan och\r\nvuxenutbildningen. Jag kanske får ett svar i Ingrid\r\nNäslunds nästa replik.</pre><pre>Det var positivt att höra Ingrid Näslunds\r\nsynpunkter på betygen, att inte heller kds\r\nförespråkar betyg före årskurs sex. Det välkomnar\r\njag.</pre><pre>Också jag anser att det är mycket viktigt att\r\nföräldrar och lärare samverkar kring barnet,\r\neleven, men denna samverkan måste kunna ske på\r\nnågot annat sätt än just genom betyg. Kontakten\r\nskall vara naturlig, och ansvaret skall ligga hos både\r\nföräldern och läraren.</pre><pre>Det är litet synd att Ingrid Näslund inte gick vidare\r\noch kommenterade alla de andra frågor som jag tog\r\nupp: slöjd, ämnesintegration och andra\r\npedagogiska frågor. Även där stämmer nog kds\r\nåsikter bättre överens med det socialdemokratiska\r\npartiets, centerns och folkpartiets åsikter än med\r\nden moderatledda politiken.</pre><pre>Anf. 117  INGRID NÄSLUND (kds) replik:</pre><pre>Herr talman! Jag börjar med kronorna och örena,\r\nså jag inte glömmer dem. Det var inte så att jag\r\nförsökte undvika frågan, men käringen börjar väl\r\nbli gammal, för det är inte så bevänt med minnet\r\nlängre. Det är inte bara barn som ibland har svårt\r\natt komma ihåg.</pre><pre>När det gäller besparingarna i gymnasiet -- om nu\r\ndessa skall kallas besparingar -- är min uppfattning\r\natt det verkligen vore en fördel om kursplaner och\r\nannat är färdiga innan man sätter i gång, så att det\r\ninte blir något hastverk. Om kommuner ändå vill\r\nsätta i gång har de den friheten. Jag tycker inte att\r\ndet var någon katastrof att man gjorde dessa\r\nbesparingar. Det är min uppfattning.</pre><pre>\r\nI fråga om att spara in på skolmiljö är det nog få i\r\ndenna församling som har talat så mycket om\r\nskolmiljö som jag har gjort. Jag har jämfört\r\nskolmiljön i Göteborg med de absolut sämsta\r\noffentliga miljöer som finns: spårvagnarna i\r\nGöteborg och tunnelbanan i Stockholm. Där är det\r\nnedklottrat och nedsmutsat, och ingen människa\r\nvill vistas i dessa miljöer. Så illa har det varit i\r\nstorstäderna, men det är inte lika illa överallt. Det\r\när regeringens sak att följa upp om det är så illa,\r\ninte minst i storstadskommunerna, att man inte kan\r\nfullfölja den renovering som har påbörjats. I annat\r\nfall får regeringen t.ex. nästa år se till att skadan\r\nrepareras. Vi kan inte fortsätta att ha en sådan\r\nskolmiljö som vi har haft tidigare. Sedan får det\r\nräcka med de insatser som har gjorts i år. Det är ju\r\nen stor summa pengar som har avsatts.</pre><pre>Beträffande hemkunskap och slöjd anser jag att\r\ndessa ämnen mycket väl försvarar sin plats i skolan,\r\nmen inte heller på detta område finns det något\r\nfärdigt förslag. Det sitter en beredning som så\r\nsmåningom skall komma fram till någonting som\r\nsedan skall diskuteras. Hemkunskap är oerhört\r\nviktigt för den allmänna överlevnaden. Numera är\r\nnästan alla mammor ute och jobbar. Därför är det\r\nväldigt viktigt att deras barn klarar att själva sköta\r\nsitt hushåll när de kommer hem från skolan.\r\nDessutom är det viktigt att barnen får lära sig hur\r\nriktig kost skall se ut, så att vi inte förfaller till att\r\nbli lika feta som t.ex. amerikanarna är nu för tiden.\r\nÄven slöjd är väldigt viktigt. Under min egen\r\nskoltid upplevde jag dessa ämnen som någonting\r\navstressande och fint, som avbrott från alla\r\nteoretiska ämnen.</pre><pre>Jag vill gå ett steg längre i fråga om\r\nämnesintegrationen. Det är väl inte sagt att allting\r\nskall förbli vid det gamla. Hittills har det varit\r\nblockundervisning, men nu skall man gå ett steg till.\r\nÄven humanistisk och naturvetenskaplig inriktning\r\nskall integreras. Det är väldigt viktigt att få in\r\nhumanistiska ämnen i naturvetenskapen. Man skall\r\nalltså gå ett steg längre, och det kan man göra inom\r\nämnenas ram. Det är bra att det blir en\r\ndifferentierad ämnesindelning, men detta skall inte\r\nhindra integrationen mellan SO- och NO-ämnena.</pre><pre>Anf. 118  INGVAR JOHNSSON (s) replik:</pre><pre>Herr talman! Ingrid Näslund har nu fått frågan av\r\nmig, Björn Samuelson och av Lena Hjelm-Wallén\r\nom hur hon ställer sig när det gäller kommunal\r\nvuxenutbildning. Ingrid Näslund har haft ordet i 18\r\nminuter, men hon har inte med ett ord lyckats\r\nberöra denna fråga.</pre><pre>Under den senaste tiden har det kommit väldigt\r\nmånga telefonsamtal och brev. Dessutom har jag\r\nträffat många människor ute på möten och\r\ndebatter. Därför har jag en mycket klar bild av vad\r\nrepresentanter för kds, folkpartiet och centern\r\nförespråkar vid olika möten om komvux. Ingrid\r\nNäslunds bedövande tystnad här i kammaren står i\r\nskarp kontrast mot de besked hon ger till\r\nmänniskor ute i landet, nämligen att det här med\r\nkomvux nog skall ordna sig. Jag vill därför upprepa\r\nfrågan: Skall ni se till att de 350 milj.kr. återställs\r\ntill komvux eller inte?</pre><pre>Som jag uppfattade det av den föregående\r\ndiskussionen accepterar Ingrid Näslund\r\nnedskärningarna av bidragen till skolmiljön. Det\r\ngår dåligt ihop med vad Ingrid Näslund sade\r\ninledningsvis, nämligen att det är viktigt att vi har\r\nen fin och bra skola. Om Ingrid Näslund nu får\r\nytterligare tre minuter på sig -- då har hon haft\r\nordet i sammanlagt 21 minuter -- hoppas jag att det\r\nkan bli åtminstone en kommentar till det här med\r\nkomvux.</pre><pre>Anf. 119  INGRID NÄSLUND (kds) replik:</pre><pre>Herr talman! Jag hade faktiskt tänkt att spara detta\r\nmed komvux till Ingvar Johnsson, eftersom han\r\nhuvudsakligen uppehöll sig vid det i sitt anförande\r\ntidigare. Jag tyckte därför att det var riktigast att\r\nden repliken gick till honom. Jag hade inte alls\r\ntänkt låta bli att svara. Jag har försökt att få ordet\r\ntidigare i detta ämne och i flera andra, men jag har\r\nfått ge mig till tåls. Jag tycker att debattreglerna\r\nkanske inte är helt solklara ur pedagogisk\r\nsynpunkt. Nu får Ingvar Johnsson också ge sig till\r\ntåls, tills jag hinner svara på hans fråga. Det skall\r\njag göra nu.</pre><pre>Jag tycker att komvuxundervisningen är oerhört\r\nviktig. Jag anser att de människor som på grund av\r\natt skolsystemet tyvärr inte har fungerat så att de\r\nhar fått den utbildning de behövt och har velat få i\r\ngrundskola och i gymnasium, skall kunna få en\r\nchans även i fortsättningen. Många av dem har gått\r\ni grundskola och t.o.m. gymnasium.</pre><pre>Jag vill också ha sagt att jag tror att det finns en del\r\nluft, att vi kan effektivisera en del. Jag har ett\r\nexempel från Göteborg, där man bedrev\r\nundervisning inom komvux på en\r\ningenjörsutbildning för åtta elever. Tvärsöver gatan\r\nhade en vanlig skola också åtta elever i\r\nmotsvarande utbildning. Båda var på dagtid, och\r\nutbildningen tog ett år. Där kan man rationalisera.\r\nJag vet att det i andra fall kanske inte går lika lätt,\r\ndär man t.ex. läser snabbare på komvux. Men jag\r\ntror att det även där finns möjligheter till\r\nsamkörning.</pre><pre>Jag tror att regeringen är så förståndig att man inte\r\nkommer att låta elever som har påbörjat en\r\nvärdefull utbildning avbryta den. Det är ju många\r\nsom befarar detta, som de skriver i sina brev eller\r\nkort. Jag tror att man i det fallet kommer att\r\nanvända arbetsmarknadspengar. Det är inte något\r\nlöfte som jag har fått. Jag talar om den goda tilltro\r\nsom jag har till regeringen. Jag tror inte att man\r\nlåter dessa elever gå via AMS och AMU, så att man\r\nmåste försörja dem, utan man är nog så klok att\r\nman låter dem gå direkt på något sätt. Då slipper\r\nman försörja dem och det blir mer\r\narbetsmarknadspengar att använda även på andra\r\nområden.</pre><pre>Anf. 120  INGVAR JOHNSSON (s) replik:</pre><pre>Herr talman! Det var mycket vackra ord, men vad\r\njag förstår ett nej till att återställa bidraget, de 350\r\nmiljonerna. Det kan inte hjälpas att jag kom att\r\ntänka på ett citat ur en bok, som jag tror att Ingrid\r\nNäslund läser ibland. ''Rösten är Jakobs, men\r\nhänderna är Esaus.'' Man skulle kunna säga att\r\nrösten var Ingrid Näslunds, men händerna är Per\r\nUnckels.</pre><pre>Anf. 121  INGRID NÄSLUND (kds) replik:</pre><pre>Herr talman! Det finns olika sätt att citera Bibeln.\r\nFör all del, jag får väl ta det som det kommer och\r\ntänka på det. Goda ord skall man alltid tänka på\r\noch begrunda på olika sätt.</pre><pre>Det är inte min sak att avgöra på vilken väg dessa\r\npengar kommer komvuxeleverna till del. Jag sitter\r\nnämligen inte i regeringen. Som jag har förstått\r\nsaken har alla departement fått i uppgift att spara,\r\noch det är väl det som har åstadkommit\r\nsvårigheterna.</pre><pre>Jag tror inte att vare sig den ena eller den andra har\r\nvelat spara på detta, utom där man kan\r\neffektivisera. Det vill väl ni också göra, hoppas jag.\r\nNi vill väl inte att pengar skall rinna bort i onödan,\r\natt man skall ha onödigt små klasser t.ex.? Däremot\r\när jag övertygad om att de som är inne i en värdefull\r\nutbildning eller just skall påbörja sådan skall få\r\ngöra det. Jag kan inte tänka mig att man skulle välja\r\natt dessa människor gick ut i arbetslöshet. Så\r\nrationella som exempelvis moderater brukar vara,\r\nkan jag svårligen tro att de vill betala mer pengar\r\nför dessa människor.</pre><pre>Anf. 122  ELISABETH PERSSON (v):</pre><pre>Herr talman! Statsbidragen till folkbildningen\r\nminskas med 306 miljoner och komvux blir av med\r\n350 miljoner, om regeringen får som den vill. Den\r\nsvenska vuxenutbildningen och folkbildningen står\r\ninför en katastrof. De arbetslösa, handikappade\r\noch korttidsutbildade är inte längre värda en andra\r\nchans. Nu skall utbildning åter bli ett privilegium\r\nför den intellektuella medelklassen, tycks det\r\nmoderatstyrda utbildningsdepartementet mena.</pre><pre>Eftersom det tidigare har talats om komvux\r\nkommer jag att uppehålla mig mest vid\r\nfolkhögskolornas och studieförbundens del av\r\nvuxenutbildningen och folkbildningen.</pre><pre>Ett av folkbildningens särmärken är att den tar\r\nmänniskors egna erfarenheter och intressen som\r\nutgångspunkt för lärandet. Det är en av\r\nanledningarna till att den mestadels når så bra\r\nresultat, är så effektiv eller produktiv, för att nu\r\nanvända ord som har slungats fram och tillbaka här\r\ni kammaren i dag.</pre><pre>En folkhögskolekurs börjar ofta som ett uppbrott,\r\nfrån arbetslöshet eller långtidssjukskrivning, och\r\nblir en början till ett annat och rikare liv.\r\nUtbildning ger självförtroende och\r\nhandlingsberedskap inför livet. Det är inte för inte\r\nsom begreppet allmän medborgerlig bildning\r\nfortfarande är en bra etikett på folkhögskolornas\r\noch studieförbundens verksamheter.</pre><pre>Trots stora skol- och utbildningssatsningar de\r\nsenaste decennierna är utbildningsklyftorna\r\nfortfarande djupa. De följer bl.a. av ålder, kön och\r\nklass. Klasstillhörigheten spelar här t.o.m.\r\nförmodligen större roll än på andra områden.</pre><pre>Den högre utbildningen har förblivit ett reservat,\r\nganska svåråtkomligt för dem som inte är uppvuxna\r\ni en studievan tradition.</pre><pre>Det tar lång tid att reformera ett helt\r\nutbildningsväsende. Nu cementerar regeringen\r\nutbildningsklyftorna. Det är klasspolitik och\r\ningenting annat, och en ovanligt rå sådan.</pre><pre>Om inte möjligheterna till vuxenutbildning består\r\nblir resultatet att utbildningsklyftorna ökar i takt\r\nmed att den allmänna ungdomsutbildningen blir\r\nbättre. Maktutredningen och utredningen ''Att\r\nvidga deltagandet i kulturlivet'' visar att\r\nsnedfördelningen beträffande deltagandet i\r\nkulturlivet snarare har ökat på senare tid. Det är de\r\nredan kulturaktiva som har blivit ännu mer aktiva.\r\nPå motsvarande sätt ökar utbildningsklyftorna.</pre><pre>Med regeringens utbildningspolitik, där tonvikten\r\nläggs på de teoretiska gymnasielinjerna, högskolor\r\noch forskning, förstärks skillnaderna. Men\r\nsamhället behöver väl utbildade människor på alla\r\nnivåer. Arbetslivet förändras och\r\nsamhällsutvecklingen går allt snabbare. Goda\r\nkunskaper i allmänna ämnen är därför nödvändiga\r\nför att hänga med i såväl jobbet som\r\nsamhällsfrågorna och debatten.</pre><pre>Det talas ibland om vilket land som har den bästa\r\neller sämsta utbildningen. Man har ibland berömt\r\nsig av att Sverige skulle ha den bästa\r\nvuxenutbildningen. Det må vara hur som helst med\r\ndet. I vårt land är det bara 56 % av den arbetande\r\nbefolkningen som har gymnasiekompetens. I USA\r\när motsvarande siffra 84 %.</pre><pre>Nedskärningarna av komvux och folkbildningen\r\nstryper möjligheten till den kompetensgivande\r\nvuxenutbildningen. Om regeringens förslag går\r\nigenom kommer det att bli hart när omöjligt för de\r\nutbildningsmässigt redan missgynnade att komma i\r\nkapp.</pre><pre>Herr talman! Vi har i vårt land över en halv miljon\r\nmänniskor mellan 40 och 60 år som endast har 7-\r\nårig folkskola eller motsvarande. Det är nästan en\r\nhalv miljon människor som har 20 år kvar i\r\narbetslivet till pension, som skall finnas med i den\r\nallt hårdare konkurrensen. Det borde vara en\r\nhederssak för ett rättvist och demokratiskt\r\nsamhälle att ge dem möjlighet att komplettera sin\r\nskolutbildning.</pre><pre>Folkbildningen och komvux är naturligtvis inte\r\nofelbara eller alltigenom heliga verksamheter. Det\r\nförekommer självfallet både en och annan\r\nslentrianmässig folkhögskolekurs och kanske\r\nt.o.m. någon meningslös studiecirkel och möjligen\r\nockså dåliga komvuxkurser. Men det här är ju inte\r\nregeln. Det är undantaget. De eventuella brister\r\nsom finns inom vuxenutbildningen motverkas\r\nnaturligtvis inte av nedskärningar i verksamheten,\r\nsnarare tvärtom.</pre><pre>Visst kan det förekomma att en och annan\r\nhöginkomsttagare slinker med på en studiecirkel\r\neller en komvuxkurs. Men det är väl knappast ett\r\nskäl för att skära ner folkbildningen med\r\n306 milj.kr. och anslaget till komvux med\r\n350 milj.kr. Om t.ex studieförbunden får minskade\r\nanslag, som de naturligtvis får i konsekvens med det\r\nhär, och tvingas ta ut högre cirkelavgifter drabbar\r\ndet inte de rika som har råd att betala för sina\r\nspråkstudier eller vad det kan vara. Det drabbar\r\nalla dem som inte har råd att betala och som alltså\r\näven fortsättningsvis får stå utan.</pre><pre>För övrigt vill jag bara påminna om att\r\nfolkbildningens anslag under det här\r\nverksamhetsåret redan har minskats med drygt\r\n100 milj.kr.</pre><pre>Anf. 123  GÖRAN ÅSTRAND (m):</pre><pre>Herr talman! För den som starkt vill verka för\r\nkultur, utbildning, humanism och etik är\r\nstatsverkspropositionen ytterst glädjande. Här\r\npresenteras förslag beträffande utbildning, kultur\r\noch forskning som präglas av kvalitet. Här skisseras\r\nåtgärder som skall ge oss en mycket bättre skola i\r\nvilken begreppen kunskap, bildning och fostran får\r\nen självklar central roll och där läroplanen åter ger\r\nutrymme för humanism och kristen etik. Därtill ger\r\npropositionens utbildnings-, kultur- och\r\nforskningsavsnitt ett tydligt Europaperspektiv.</pre><pre>För den som tror på utbildning och kultur är dessa\r\nförslag värdefulla. De bidrar starkt till att förändra\r\noch förbättra det svenska kulturklimatet. De får\r\neffekter i ett samhälle som alltför länge kommit att\r\npräglas av socialdemokratins och socialismens\r\nmaterialistiska synsätt och som präglats av statlig\r\nstyrning och reglering i andra termer än etikens och\r\nhumanismens.</pre><pre>Herr talman! ''Bildning är vad som blir kvar när vi\r\nglömt allt vi lärt oss'', heter det i ett citat,\r\n''Repetition är all kunskaps moder'', i ett annat.\r\nDessa citat leder mig över till ett resonemang om\r\nfolkbildning och vuxenutbildning.</pre><pre>Utbildningspropositionen innehåller också\r\nsynpunkter på och förslag beträffande vuxnas\r\nmöjligheter att inleda eller fortsätta studier. Inom\r\nden sektorn har vi en del av hjärtat i svenskt\r\nförenings- och organisationsliv. Här finns\r\nfolkhögskolorna som givit generationer av\r\nmänniskor kunskaper, bildning och färdigheter.\r\nHär finns den skolkompletterande\r\nkomvuxverksamheten och här finns den fria och\r\nsjälvständiga vuxenutbildningen som sker inom\r\nstudieförbunden med kvalificerade lärare och stark\r\nuppmärksamhet på pedagogikens möjligheter. Till\r\ndenna sektor bör också räknas AMU och dess\r\narbetskvalificerande utbildning.</pre><pre>Inom ramen för utbildningen totalt väljer\r\nregeringen att satsa mer och kraftfullt på\r\nungdomsskolan och högskolorna. Det känns fel att\r\nkritisera detta. Det kommer snarare som en\r\nnödvändig och önskvärd åtgärd när årtionden av\r\nsocialdemokratisk skolpolitik misslyckats och fått\r\noacceptabla konsekvenser.</pre><pre>Jag tycker också att det är märkligt när\r\nsocialdemokrater och vänsterpartister här i\r\nkammaren så hårt kritiserar aviserade besparingar\r\ninom vuxenutbildningen. De glömmer då att det är\r\nderas egen politik som skapat enorma ekonomiska\r\nproblem i vårt land och att sanering och besparing\r\nblir nödvändig. Jag tycker att regeringen kan ta\r\nkritik från det hållet lugnt.</pre><pre>Herr talman! Däremot är det rimligt att uppmana\r\nregeringen att lyssna på de röster som talar för\r\nkvalitet och bredd i folkbildningens,\r\nvuxenutbildningens och folkhögskolornas\r\nverksamhet. De många uppvaktningarna bör mötas\r\nmed respekt. De avspeglar en stark känsla för något\r\nman tror på och vill fortsätta med.</pre><pre>Som moderat, värdekonsevativ och borgerlig vill\r\njag med visst eftertryck och tydlig adress säga att en\r\nfördjupad analys av konkurrensförhållanden,\r\nekonomisering och kvaliteter inom de fyra\r\nvuxenutbildningssektorerna behövs de närmaste\r\nåren.</pre><pre>Den offentliga sektorns AMU och komvux bör\r\njämföras med, och balanseras mot, den fria\r\nsektorns folkhögskolor och studieförbund. Mycket\r\ntalar för att samma attityd som regeringen har till\r\nprivata daghem, privata vårdhem och privata\r\nentreprenader också visas studieförbund och\r\nfolkhögskolor. Dessa arbetar ju på en\r\nkonkurrensutsatt sektor där endast deras egna\r\nkvaliteter avgör resultaten. De finansieras delvis,\r\nmen inte helt, av skattemedel.</pre><pre>Herr talman! Här är det inte de totala bidragens\r\nstorlek som främst bör diskuteras, utan\r\narbetsförutsättningar och konkurrens, så att inte\r\nfolkhögskolor och studieförbund jämt får stå\r\ntillbaka för den offentliga sektorns komvux och\r\nAMU.</pre><pre>Herr talman! Därtill vill jag positivt kommentera\r\natt regeringen i propositionen framfört att\r\nstudieförbunden bör ges möjlighet att bedriva\r\nkompetensgivande studier. Med denna möjlighet,\r\noch med den i växande utsträckning aktuella\r\nuppdragsutbildningen, kommer studieförbunden,\r\nmed deras pedagogiska kvaliteter och deras breda\r\noch erfarna lärarkrafter, att på ett omfattade sätt\r\nkunna gå in och hjälpa och komplettera\r\nungdomsskolan, AMU, komvux, företag, landsting\r\noch kommuner. Detta känns som en utmaning och\r\nen möjlighet för den som är starkt engagerad i och\r\ntror på folkbildningen.</pre><pre>Jag vill också uppmärksamma regeringen på vilken\r\nbred och erfaren informationsgivare\r\nstudieförbunden är när det nu mycket snart blir\r\naktuellt att genomföra informationskampanjer och\r\nstudier kring EG och Europaproblematiken inför\r\nfolkomröstningen. Jag har egna erfarenhetr från\r\nden stora informationskampanj som genomfördes\r\n1968--1970 inför enkammarriksdagen och där\r\nhuvuddelen av information och studier skedde\r\ngenom och i studieförbunden. Den blev bred och\r\nbra.</pre><pre>Herr talman! Avslutningsvis vill jag uppmana till att\r\ngenom detta och genom andra positiva åtgärder ta\r\ntill vara det enskilda initiativet och det personliga\r\nansvarstagandet inom bildningsverksamheten.</pre><pre>Anf. 124  ELISABETH PERSSON (v)\r\nreplik:</pre><pre>Herr talman! Göran Åstrand talar med kluven\r\ntunga. Å ena sidan talar han lyriskt om\r\nfolkbildningens kvaliteter och innehåll. Å andra\r\nsidan försvarar Göran Åstrand nedskärningarna\r\nmed 15 % på folkbildningen. Jag får inte det att gå\r\nihop. Jag förstår att moderaterna tycker att det är\r\nen bra politik att sanera samhällsekonomin genom\r\natt skära ner på folkbildningen med 15 % och sedan\r\nockså minska skatten för höginkomsttagare, ge\r\nlägre arvs- och gåvoskatt, lägre förmögenhetsskatt\r\noch bolagsskatt.</pre><pre>Men detta är egentligen inte ett stort problem för\r\nmig att förstå. Vad jag inte begriper är om centern\r\noch kds ställer sig bakom detta. De talade ju så\r\nlyriskt om folkbildningen före valet.</pre><pre>Anf. 125  ANDRE VICE TALMANNEN:</pre><pre>Jag vill erinra om att replikrätten gäller Göran\r\nÅstrands anförande.</pre><pre>Anf. 126  ELISABETH PERSSON (v)\r\nreplik:</pre><pre>Jag vill också påminna Göran Åstrand litet grand\r\nom vad som har sagts tidigare. Profilering och\r\nmångfald har varit någonting som skulle\r\nuppmuntras. Om Göran Åstrand håller med mig\r\nom att man, när det gäller utbildning, inte kan hitta\r\nnågot bättre än folkbildning, är det då försvarligt\r\natt skära ned den möjligheten till\r\nkompetensgivande utbildning i den situation som\r\nSverige befinner sig i nu?</pre><pre>Jag skulle kunna rada upp en del andra exempel på\r\nvad som har sagts här, men Göran Åstrand har ju\r\nsjälv lyssnat. Hur kommer Göran Åstrand att rösta\r\nden dagen det här kommer på bordet? Kommer\r\nGöran Åstrand att ställa sig bakom vänsterpartiets\r\nmotion som inte vill tillåta några nedskärningar för\r\nfolkbildningen?</pre><pre>Anf. 126a  GÖRAN ÅSTRAND (m) replik:</pre><pre>Herr talman! Man kan närma sig folkbildningens\r\nproblem från många olika håll.Det är märkligt när\r\nElisabeth Persson närmar sig folkbildningen utifrån\r\nfrågan om skattefinansieringen. För mig handlar\r\ndet om kulturklimat och villkor för folkbildningen i\r\nett kulturklimat som regeringen nu försöker\r\nförändra och förbättra med en rad olika positiva\r\nåtgärder. Det borde vara glädjande för Elisabeth\r\nPersson och alla andra som säger sig värna om\r\nfolkbildningen att den åtgärden vidtas. I ett längre\r\nperspektiv är det oerhört mycket viktigare än hur\r\nstor andel av en skattefinansiering som en regering\r\nanslår.</pre><pre>Jag kommer solidariskt att rösta med en regering\r\nsom bidrar till det här förbättrade kulturklimatet,\r\nmen jag kommer samtidigt, vilket framgår av mitt\r\nanförande, under de kommande åren att diskutera\r\nden svåra avvägningen mellan den offentliga\r\nsektorns bägge vuxenutbildningssektorer, dvs.\r\nkomvux och AMU, å ena sidan och\r\nfolkhögskolorna och folkbildningen å andra sidan --\r\nden som jag står på. Det är en diskussion och en\r\nanalys som vi redan har igångsatt och som vi skall\r\nfullfölja.</pre><pre>Jag vill avslutningsvis till Elisabeth Persson säga att\r\nman inte avbryter någon kompetensgivande\r\nutbildning, utan man inleder sådana. En av de\r\nmånga positiva sakerna i propositionen är att man\r\nger studieförbunden en efterlängtad möjlighet att\r\nbedriva kompetensgivande studier.</pre><pre>Anf. 127  ELISABETH PERSSON (v)\r\nreplik:</pre><pre>Herr talman! Det var Göran Åstrand som gjorde\r\npåståendet beträffande ekonomin. Jag vill hävda\r\natt om det någonstans finns ett gott kultur- och\r\nutbildningsklimat inom det svenska\r\nutbildningsgebitet, är det just på folkhögskolorna.\r\nFrågan är: Skall man kunna behålla detta klimat\r\ndär eller ej?</pre><pre>Vad skall exempelvis Dalarö Folkhögskola göra om\r\nman där tvingas att lägga ned utbildningen för sina\r\nhandikappade elever för att klara de nedskärningar\r\ni miljonklassen som blir aktuella i och med\r\nnedskärningsförslaget?</pre><pre>Vad skall Vadstena Folkhögskola göra med de\r\nkvinnliga elever som äntligen fått möjlighet att\r\nskaffa sig en utbildning för att komma tillbaka efter\r\nlång arbetslöshet, sjukskrivning osv.?</pre><pre>Av de 132 folkhögskolor som vi har i landet kan\r\ningen fortsätta den utbildningsverksamhet som de\r\nhar bedrivit i det klimat som rått, om det inte\r\nkommer att finnas pengar att bedriva\r\nkursverksamhet med. Man kan inte rationalisera\r\neller effektivisera mer än man redan har gjort. Jag\r\nvill påminna om att folkbildningen under\r\ninnevarande år självmant har tagit på sig ett\r\nsparbeting på 100 milj.kr. Man kan på det hållet\r\ninte klara en ytterligare 15-procentig nedskärning.\r\nUnder sådana förhållanden blir det i stället fråga\r\nom direkt nedläggning, inget annat.</pre><pre>Att studieförbunden nu i teorin har möjlighet att\r\nanordna kompetensgivande utbildning kan inte\r\nvara annat än bra, men det har inte ett dyft att göra\r\nmed de föreslagna besparingarna tvärtom. Det är\r\nen utvecklingsprocess som folkbildningen själv har\r\ntagit initiativ till, och det tycker vi självfallet är bra.\r\nMen frågan är: Hur skall de klara att anordna dessa\r\nkurser? Vilken del av den befintliga verksamheten\r\när det som man vill skära bort med den 15-\r\nprocentiga neddragningen? Jag skulle tycka att det\r\nvore ärligt och redigt att få svar på det.</pre><pre>Sedan kan vi gå ut till alla dem som har protesterat\r\noch säga: Du och du skall inte få den andra chans\r\nsom folkbildningen ka ge dig. Den och den kan\r\nmöjligen få vara kvar, men ni andra får försöka att\r\nklara er själva. Jag garanterar att dessa personer\r\ninte går tillbaka till något lyxliv, utan i allmänhet till\r\narbetslöshet, långtidssjukskrivning eller liknande.</pre><pre>Anf. 128  GÖRAN ÅSTRAND (m) replik:</pre><pre>Herr talman! Som kravmaskin fungerar Elisabeth\r\nPersson alldeles utmärkt. Det framförs krav på\r\nskattefinansiering av allt. Kom då ihåg var boven i\r\ndetta drama finns! Det är en politik som stötts av\r\nvänsterpartiet och förts av socialdemokraterna och\r\nsom lett till att vi i dag har en ekonomisk situation\r\nsom kräver besparingar.</pre><pre>Jag har i mitt anförande, som Elisabeth Persson\r\nlyssnade på, sagt att det finns en rad positiva ting i\r\nden proposition som det nu handlar om. De är\r\nviktigare än skattefinansieringen.</pre><pre>Jag har också sagt att jag vill ha en analys av\r\navvägningen mellan den offentliga sektorns organ\r\noch den fria sektorns organ. Den analysen kommer\r\nnaturligtvis att göras, men att här bara vara\r\nkravmaskin och tala om skattefinansieringens\r\nvälsignelser ställer jag inte upp på. Det är inte det\r\nsom folkbildningen i första hand behöver.\r\nFolkbildningen behöver ett bra kulturklimat,\r\nmöjlighet att arbeta inom olika sektorer, där bl.a.\r\nden kompetensgivande utbildningen blir viktig,\r\nmöjlighet att bedriva uppdragsutbildning och att\r\nkomplettera skola, företag och kommuner med en\r\nkulturell entreprenad. Detta är vad folkbildningen\r\nbehöver, och det synes den också få.</pre><pre>Andre vice talmannen anmälde att Elisabeth\r\nPersson anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 129  STINA GUSTAVSSON (c):</pre><pre>Herr talman! Jag skall först något beröra den högre\r\nutbildningen och därefter gå in på folkbildningen,\r\nsom just har debatterats.</pre><pre>För att Sverige skall hävda sig som en framgångsrik\r\nindustrination måste den högre utbildningen\r\nerhålla kraftfulla förstärkningar. Detta har vi från\r\ncenterns sida varit överens med regeringen om.\r\nOckså de av centern tidigare framförda förslagen\r\nom utökning av högskolornas antagningskapacitet\r\nmed 12 000 årsstudieplatser för den kommande\r\ntreårsperioden har anammats. Detsamma gäller\r\nförslag om ökade resurser för lokaler och\r\nutrustning och om att nu påskynda omvandlingen\r\nav utbildningsbidrag till doktorandtjänster.</pre><pre>Den större frihet och självständighet för\r\nhögskolorna som regeringen eftersträvar för att,\r\nsom utbildningsministern och skolministern\r\nuttrycker det, bli Europas bästa, får inte leda till att\r\nskolorna blir isolerade från näringsliv och samhälle.\r\nSå säger t.ex. skolexperter inom EG att vad både\r\nhögre utbildning och forskning beträffar så behövs\r\nen nära samverkan med arbetsliv och myndigheter.</pre><pre>Detta synsätt har också åberopats när ett s.k.\r\nnätverksuniversitet diskuterats i sydost, dvs. en\r\nsamverkan mellan högskolorna i Växjö, Kalmar\r\noch Karlskrona/Ronneby. Centerföreträdare i\r\nriksdagen har i några år pekat på behovet av ökad\r\nsamverkan mellan grundutbildning och forskning.\r\nNär nu samtliga riksdagsledamöter från\r\nKronobergs, Kalmar och Blekinge län för andra\r\nåret går samman i gemensam motion om ett\r\nframtida nätverksuniversitet ligger detta helt i linje\r\nmed centerns syn på den högre utbildningen.</pre><pre>En samverkan mellan de tre nämnda högskolorna\r\nhar påbörjats inom strategiska nyckelområden,\r\nsom gemensamma administrativa system,\r\npersonalutveckling och informationsförsörjning.\r\nJag tycker att det under 1991 har pågått ett intensivt\r\narbete på förtroendemanna-, tjänstemenna- och\r\ninstitutionsnivå för att förbereda och inlämna en\r\ngemensam anslagsframställning inför den\r\nforskningsproposition som skall framläggas för\r\nriksdagen 1993.</pre><pre>Därmed kan man säga att arbetet med ett\r\n''sydostuniversitet'' går in i en mer operativ fas,\r\nmed insatser för samordning, opinionsbildning och\r\nmarknadsföring. De strävanden som åstadkommits\r\nvid de tre högskolorna bör riksdagen så småningom\r\nställa sig bakom. I annat fall tycker jag att\r\nriksdagen motverkar det nationella syftet, eftersom\r\nvi så väl behöver fler högskoleutbildade i Sverige.\r\nInte minst behövs det fler sådana i den region i\r\nlandet som har den lägsta högre utbildningen.</pre><pre>Jag tycker att regeringen är värd all uppmuntran i\r\nsina ansträngningar att förbättra kvaliteten i skolan\r\noch likaså när den vill ge högskolorna större frihet,\r\nmen enligt min mening är det ett steg tillbaka om\r\nman inte samtidigt tar till vara möjligheterna till\r\nvidare studier genom vuxenutbildningen och\r\nfolkbildningen.</pre><pre>Det torde också vara dålig samhällsekonomi att\r\ninte i det besvärliga läge som råder på\r\narbetsmarknaden se till att såväl komvux som\r\nfolkhögskolor kan verka fullt ut. Det handlar i\r\nflertalet fall om utbildning för dem som behöver\r\nskaffa sig en grundutbildning som de av någon\r\nanledning inte fått eller kunnat tillägna sig tidigare.</pre><pre>Vårt lands folkrörelse- och folkbildningstradition är\r\nmed sitt rika föreningsliv och sin demokratiska\r\nuppbyggnad en av hörnstenarna för demokratin.\r\nGenom beslut i riksdagen förra året fick\r\nfolkbildningsverksamheten gå över från statens\r\nregelbok till en egen målstyrd verksamhet. Därmed\r\nfick såväl folkhögskolor som studieförbund\r\nmöjligheter att anpassa verksamheten efter de\r\nintentioner som riksdagen fastställt och till de\r\nlokala behov som finns i tätorter och på landsbygd.</pre><pre>Den diskussion som nu pågår intensivt kring\r\nfolkbildningen med anledning av regeringens\r\nbudgetförslag till verksamheten har satt\r\nfolkbildningen i fokus. Debatten speglar också\r\nnågot av synen på folkbildning. För min del, och\r\nockså för mitt partis del, vill jag betona den höga\r\nutbildningskompetens och förmåga som\r\nfolkhögskolorna har att forma kurser efter de\r\nstuderandes behov.</pre><pre>Folkhögskolorna är viktiga redskap för möjligheten\r\natt höja kompetensnivån för dem som behöver läsa\r\nin grundskole- och gymnasiekompetens. Många\r\nungdomar söker sig nu denna väg till fortsatt\r\nutbildning. Studieförbunden har t.ex. tagit på sin\r\nlott att ordna verksamhet för handikappade. Det är\r\nen verksamhet som, utöver den betydelse den har\r\nför deltagarna, är mycket kostnadseffektiv jämfört\r\nmed liknande verksamheter i regi av stat eller\r\nkommun.</pre><pre>Herr talman! Med det anförda vill jag ha sagt att en\r\nsatsning på folkbildning är en klok satsning.</pre><pre>Tidigare i dag ställdes till centern en fråga som inte\r\nblev besvarad. Jag skall be att få svara på den nu.</pre><pre>Ingvar Johnsson frågade hur vi kommer att ställa\r\noss till regeringens budgetförslag när det gäller\r\nfolkbildningen. Vi gör som vi brukar göra.\r\nFörslaget har kommit till kulturutskottet, och dit\r\nhar också hänvisats en rad motioner. Det skulle\r\nförefalla mig märkligt om inte Ingvar Johnsson och\r\nsocialdemokraterna i övrigt i detta skeende gärna\r\nsåg att även deras motioner blir seriöst behandlade.\r\nFörslaget är bordlagt och återkommer nästa vecka.</pre><pre>Anf. 130  ELISABETH PERSSON (v)\r\nreplik:</pre><pre>Herr talman! Till Stina Gustavsson vill jag säga\r\nföljande. Den 5 juni förra året beslutade en\r\nmajoritet bestående av socialdemokraterna,\r\nvänsterpartiet, centern och miljöpartiet här i\r\nriksdagen om ett fast treårigt anslag för\r\nfolkbildningen. Vi var överens om att det här skulle\r\nmöjliggöra folkbildningens, folkhögskolornas och\r\nstudieförbundens långsiktiga planering för\r\nnysatsningar och utveckling av verksamheten. Vi\r\nvar alla överens om att prioritera\r\nutbildningsbehovet för de korttidsutbildade, de\r\narbetslösa, de handikappade och invandrarna.</pre><pre>Vi vet hur det gått med detta. Av skäl som har\r\nangivits här tidigare har åtminstone centern funnit\r\nanledning att överge det här beslutet. Nu verkar\r\nman dock tack vare de påtryckningar som kommit\r\nutifrån landet beredd att tänka om.</pre><pre>Jag är dock orolig för att det här är en omvändelse\r\nunder galjen, något som kan få mycket olyckliga\r\nkonsekvenser. Jag skulle vilja höra vad Stina\r\nGustavsson tycker om det som det ryktas om,\r\nnämligen att man först skulle skära ned\r\nverksamheten med 110 miljoner för\r\nfolkhögskolorna och 170 miljoner för\r\nstudieförbunden och sedan föra tillbaka litet\r\npengar från arbetsmarknadsdepartementet eller\r\nAMU-utbildningen till folkhögskolan för att där\r\nanordna särskilda kurser för arbetslös ungdom. Om\r\ndet blir på det här sättet, tycker Stina Gustavsson\r\nalltså att det är rimligt att först rycka undan fötterna\r\nför de korttidsutbildade, handikappade,\r\ninvandrare och kvinnor som nu äntligen har\r\npåbörjat sina studier, att därefter anordna särskilda\r\nkurser för arbetslös ungdom och att sedan ge ett\r\nvagt löfte om att när konjunkturerna blir bättre\r\nåterskapa den tidigare verksamheten?</pre><pre>Är inte detta att gå den bakvända vägen? Vad\r\ntycker centern?</pre><pre>Anf. 131  STINA GUSTAVSSON (c) replik:</pre><pre>Herr talman! Det var en riktig redovisning som\r\nElisabeth Persson gjorde av det beslut som vi tog\r\nförra året i stor enighet i Sveriges riksdag. Såvitt jag\r\nminns avgavs inte någon reservation, däremot ett\r\nsärskilt yttrande om sättet att fördela pengar tre år\r\nframåt i tiden.</pre><pre>Elisabeth Persson målade sedan upp en scenario\r\nenligt vilket allt elände skall drabba oerhört många\r\nmänniskor och frågar vad jag för min del anser om\r\ndetta.</pre><pre>Jag säger som jag sade från kammarens talarstol,\r\natt det här regeringsförslaget inte är så märkligt.\r\nFörra året fick vi ett förslag från den\r\nsocialdemokratiska regeringen som blev bordlagt\r\ngång efter gång, och så småningom lade\r\nsocialdemokraterna tillsammans med vänstern och\r\näven vissa andra partier fram andra förslag.</pre><pre>Jag tycker att vi nu i kulturutskottet seriöst skall\r\ngranska de motioner som väckts dels från\r\noppositionspartierna, dels också från\r\nregeringspartierna. Jag har också erfarit att många\r\nmotioner som har gått till arbetsmarknadsutskottet\r\nbehandlas på precis samma sätt.</pre><pre>Under tiden som förhandlingar pågår är det ju\r\nkutym att man inte tar ställning i ena eller andra\r\nriktningen. Att man sätter sig ned och förhandlar\r\nmed varandra tycker jag ändå är ett bevis för att\r\nman vill göra något och vill få ut någonting positivt\r\nav en sådan diskussion.</pre><pre>Anf. 132  ELISABETH PERSSON (v)\r\nreplik:</pre><pre>Herr talman! Jag är glad att ni har börjat förhandla,\r\nmen jag är rädd för att det kan bli ett förslag som\r\ngår i den riktning jag skisserat, att man först river\r\nner och tar bort och omöjliggör den verksamhet\r\nsom existerar, för att sedan lägga litet plåster på\r\nsåren som man har rivit upp. Jag tror att vi kan bli\r\növerens om att det vore en väldigt olycklig\r\nutveckling, om det blev på det sättet.</pre><pre>Nu hoppas jag att Stina Gustavsson i de här\r\nförhandlingarna kommer att stå bakom allt vackert\r\nsom har sagts om folkbildningen, både det som\r\nsades förra våren i samband med beslutet den 5 juni\r\noch det vi har fått höra i dag. Det är inget bra sätt\r\nför de handikappade, för korttidsutbildade, för\r\nkvinnorna, de arbetslösa och invandrarna att man\r\nförst river ner, för att sedan eventuellt lägga på en\r\nliten byggkloss.</pre><pre>Jag tolkar Stina Gustavsson som att hon kommer\r\natt medverka till att pengar ograverade skall gå\r\ntillbaka till folkbildningen, att fördelas av\r\nstudieförbunden själva i enlighet med de riktlinjer\r\nsom vi var överens om i våras.</pre><pre>Anf. 133  INGVAR JOHNSSON (s) replik:</pre><pre>Herr talman! Det var bra att Stina Gustavsson hade\r\nuppfattat min fråga och också försökte svara på\r\nden, men det var ju inget svar. Jag fick inte svar på\r\nfrågan om man tänker lägga tillbaka de 350\r\nmiljonerna till komvux eller om man tänker lägga\r\ntillbaka pengarna till folkbildningen.</pre><pre>Jag vill ändå säga, när jag nu diskuterar med en\r\ncenterpartist, att under de nio senaste åren har\r\ncenterpartiet de flesta år kommit med överbud när\r\ndet gäller folkbildning och vuxenutbildning. Det\r\ngjorde man så sent som före senaste valet. Därifrån\r\nhar ni gått till att nu, för att citera tidningen Land,\r\ndra ner sammanlagt en hel miljard på\r\nvuxenutbildningen.</pre><pre>Jag har haft förmånen att debattera med Larz\r\nJohansson före valen såväl 1985 som 1988 och 1991,\r\noch jag har då sagt: Tänk, om det nu blir en\r\nregering ihop med moderaterna! Kommer då\r\nlöftena om vuxenutbildningen att gälla?</pre><pre>1985 och 1988 fick jag ganska självsäkra svar. 1991,\r\nnär vårt parti hade så dåliga opinionssiffror, gick\r\ncenterns ledande företrädare i utbildningsfrågor ut\r\noch har sedan inte visat sig under någon av\r\ndebatterna om vuxenutbildningen. Det talar sitt\r\ntydliga språk.</pre><pre>Stina Gustavsson säger att det är kutym att vi för\r\ndiskussioner och inte låser oss. Det tycker jag är\r\nviktigt, men så säger ni banne mig inte till\r\nmänniskorna ute i bygderna! Ute i debatter och vid\r\ntelefonsamtal försöker ni säga att ni har ett bättre\r\nförslag än vad socialdemokraterna har.</pre><pre>Då är frågan: Tänker ni höja de fasta anslagen?\r\nEller är det någon sorts tillfällig lösning med\r\narbetsmarknadspengar som ni tänker göra och\r\nändå dra ner de fasta anslagen? Jag tror uppriktigt\r\nsagt att folkbildningen håller för centern år 1991 på\r\natt bli vad Barsebäck blev för centern 1976.</pre><pre>Anf. 134  STINA GUSTAVSSON (c) replik:</pre><pre>Herr talman! Vi får väl se hur det blir med det sista\r\nsom Ingvar Johnsson talade om i sitt senaste inlägg.</pre><pre>Låt mig säga att jag får svara Ingvar Johnsson precis\r\npå samma sätt som jag fick svara Elisabeth Persson,\r\nnämligen att förhandlingar pågår. Vad det blir för\r\nresultat får ni faktiskt ge er till tåls med. Jag tycker\r\ninte att det är så märkvärdigt att man för\r\ndiskussioner och att man seriöst behandlar\r\nmotioner. Jag anser att vi har en skyldighet att göra\r\ndetta.</pre><pre>Jag kan bara erinra Ingvar Johnsson om från\r\nkulturutskottet förra året hur socialdemokraterna\r\ngång på gång bordlade frågor kring det ekonomiska\r\nställningstagandet. Det gällde bl.a. Riksteatern och\r\nde regionala museerna. Då finner jag det inte så\r\nmärkvärdigt att också den nuvarande\r\nregeringskonstellationen försöker hitta en så bra\r\nlösning som möjligt. Jag tycker att det är en\r\nskyldighet vi har som ledamöter i kulturutskottet.</pre><pre>Anf. 135  INGVAR JOHNSSON (s) replik:</pre><pre>Herr talman! Det är ju så enkelt det här. Det finns\r\nsocialdemokratiska motioner och vad jag förstår\r\nockså motioner från vänsterpartiet. Om man vill\r\nlägga tillbaka pengarna, är det bara att lyfta fingret\r\noch rösta på de motionerna.</pre><pre>Jag hoppas naturligtvis att det skall bli centerns\r\nståndpunkt så småningom, så att de\r\nvuxenstuderande av alla kategorier får tillbaka sina\r\npengar. Men beskeden hastar, anser jag, och jag\r\ntycker att det är viktigt att de olika rörelser som\r\ncentern nu gör i frågan inte är till bara för att lugna\r\nden ganska hetsiga opinion som självklart finns hos\r\ndem som drabbats av ett dråpslag och sedan löper\r\nrisk att inte få en uppräkning av de fasta anslagen.</pre><pre>Anf. 136  GÖRAN MAGNUSSON (s):</pre><pre>Herr talman! Vad är det för fel på\r\nfolkrörelsestuket? Jag skall tala om folkrörelserna\r\noch deras roll i samhället, därför att jag är djupt\r\noroad. En del folkrörelser har problem, men\r\nframför allt dyker allt fler propåer upp om att\r\nförsvåra arbetet för folkrörelserna, särskilt för dem\r\nsom har anknytning till arbetarrörelsen.</pre><pre>Det bäst organiserade angreppet på statens stöd till\r\nfolkrörelserna står Den nya välfärden för.</pre><pre>Vad är då Den nya välfärden? Det är en\r\nprofessionell lobbygrupp för nyliberala idéer. Dess\r\nutredningar har inspirerat bl.a. Ny Demokratis\r\npolitik.</pre><pre>Vem står bakom Den nya välfärden?\r\nOrganisationen leds av Patrik Engellau och G Rune\r\nBerggren och har, enligt egen uppgift, ''inga andra\r\ninkomster än medlemsavgifterna och eventuella\r\nbidrag''. Ja, man har förstås också pengarna från\r\nNäringslivets fond, som betalar alla de utredningar\r\nsom Den nya välfärden gör under förespegling att\r\nföreträda medborgarna.</pre><pre>''På egna ben'' är en sådan utredning. Den kräver\r\natt statens stöd till folkrörelserna skall skäras ned\r\nmed 4 miljarder. Det är drygt hälften av nuvarande\r\nbidrag, med den definition Den nya välfärden har.\r\nI folkrörelsebidragen ingår då 1 ,9 miljarder till\r\nhumanitärt bistånd utomlands, 1 ,4 miljarder till\r\nstudieförbunden och 2 miljarder till\r\nlönebidragsanställda.</pre><pre>Hur vill då Den nya välfärden utforma statens stöd?\r\nJo, bidragen skall ersättas med rätt till privata\r\nskatteavdrag för gåvor till av staten godkända\r\norganisationer och föreningar. De föreningar som\r\nger rätt till skatteavdrag skall givetvis definieras så\r\natt allt sådant som luktar politik inte godkänns.\r\nUtan gåvor som är skattefria för givarna blir också\r\nexempelvis pensionärs- och\r\nhandikapporganisationer,\r\ninvandrarorganisationer och organisationer som\r\nförvaltar och äger samlingslokaler.</pre><pre>Den nya välfärden har säkert inspirerat\r\nnydemokraterna Laila Strid-Jansson och Arne\r\nJansson att i en riksdagsmotion kräva att staten\r\nskall specialgranska Folkets hus-rörelsen och att\r\nstödet till Folkets hus skall begränsas till ett\r\nminimum. Varför pekar de ut endast en av tre\r\norganisationer som förvaltar samlingslokaler? Och\r\nvarför den organisation som står arbetarrörelsen\r\nnära?</pre><pre>Herr talman! Just föreningslokaler, förvaltade av\r\nföreningarna själva, är av fundamental betydelse\r\nför ett vitalt föreningsliv. I ett projekt kallat Idé på\r\nsikt, som tidigare studerade folkrörelsernas\r\nframväxt och framtid, jämförde Gunnar Nelker i en\r\nuppsats deras utveckling i Sverige med\r\nfolkrörelsernas utveckling i övriga Europa. Hans\r\nslutsats blev entydigt att tillgången till lokaler var\r\navgörande för folkrörelsernas styrka i Sverige.</pre><pre>Det är alltså de många egna lokalerna som har gjort\r\natt folkrörelserna i Sverige kunnat förbli starka och\r\nväsentliga i ett bra samhälle. Det förstår\r\nNäringslivets fond, det förstår Den nya välfärden\r\noch dess ombud i riksdagen. Därför är det viktigt\r\nför dem att angripa just stödet till samlingslokaler.</pre><pre>Samma insikt ligger bakom angreppen på\r\nfolkbildningen. Man vet att folkbildningen rymmer\r\nmycket av vitalitet, av bred demokratisk\r\nförankring, av möjlighet för de många\r\nmänniskorna. Den nya välfärden vill därför\r\nbegränsa studieförbunden till att vara enbart\r\nkonkurrerande entreprenörer inom den reguljära\r\nutbildningen, i ädel tävlan på marknadsplatsen med\r\nprivata utbildningsföretag. Det är ganska fjärran\r\nifrån den idylliska bild som exempelvis Göran\r\nÅstrand målade upp här. Ack, så litet man då vet\r\nom folklig bildning!</pre><pre>Herr talman! Förslagen som riktas mot\r\nfolkrörelserna blir inte bättre av att de påstås\r\nframförda av omtanke om folkrörelserna. Den nya\r\nvälfärden vet inte bäst.</pre><pre>Och moderaterna vet inte heller bäst, när de i sann\r\nmarknadsekonomisk anda förkunnar att ''vi måste\r\nkomma bort från folkrörelsestuket''. Tvärtom, det\r\när folkrörelserna som bidragit till att\r\nmyndigförklara människor i Sverige. Det är\r\nfolkrörelserna som är styrkebältet för demokratin\r\ni Sverige. Arbete i olika föreningar i demokratiska\r\nformer är också i framtiden vitalt för det svenska\r\nsamhället.</pre><pre>Moderaten Ulf Kristersson har också fel, när han\r\npå sin ''nysvenska'' förkunnar att ''exit är bättre än\r\nvoice''. Jag tror tvärtom på deltagandedemokrati,\r\ninte på att rösta med fötterna och ställa sig utanför.\r\nAtt delta och diskutera, att kompromissa och\r\npåverka, det är genuint folkrörelsearbete. Det\r\ngoda samhället behöver folkrörelserna!</pre><pre>Anf. 137  BENGT SILFVERSTRAND (s):</pre><pre>Herr talman! Vi kommer med vår politik att skapa\r\nEuropas bästa skola, sade statsministern tidigare i\r\ndag, och skolministern har upprepat det slagordet\r\nsom visat sig på många punkter, också när det gäller\r\nhögskolan, helt sakna innehåll.</pre><pre>Medge att denna väg mot Europatoppen är både\r\nslirig, slingrig och släpande! Den går via\r\nnedskärningar av världens bästa vuxenutbildning\r\noch folkbildning och uppskjutande av\r\ngymnasiereformen. I stället för att främja\r\nkvalitetskraven motverkas ju dessa genom att\r\nantalet behöriga sökande till högskolestudier\r\nreduceras.</pre><pre>Vad är det för konsekvens och logik i att föreslå en\r\nkraftig utökning av högskolans dimensionering,\r\nsamtidigt som många sökande berövas möjligheten\r\natt påbörja högskolestudier? En undersökning om\r\nde studerandes bakgrund vid komvux i Malmö\r\nvisade att 69 % av de studerande angav kompetens\r\nför högskolan som mål för sina komvuxstudier.</pre><pre>Följden av detta borgerliga hasardspel blir\r\nsannolikt också en ökning av den sociala\r\nsnedrekryteringen.</pre><pre>Var landar Unckel med sin luftballong? frågar\r\ntidskriften LUM, organ för Lunds universitet. Med\r\ndenna fråga ställs hela den genomideologiserade\r\nmoderata offensiven på utbildnings- och\r\nforskningsfronten i en blixtbelysning.\r\nModeraternas s.k. frihetsrevolution på\r\nhögskolefronten har med folkpartiets, centerns och\r\nkds goda minne hittills lett till två verkliga\r\nfrontalkollisioner med den samlade universitets-\r\noch högskolevärlden.</pre><pre>Det började med förslaget om att bilda ett särskilt\r\naktiebolag för utbildningsfastigheter. Förslaget att\r\nfastigheterna skall kunna säljas på kommersiella\r\nvillkor kan få helt orimliga konsekvenser för det\r\nstora antal högskolebyggnader som uppförts med\r\ndonationsmedel. Efter en socialdemokratisk\r\nmotion och uppvaktning av rektorskonferensen\r\nkommenderade Unckel gevär i hand, reträtt!\r\nKlavertrampet visar ändå att regeringen inte litar\r\npå universitetens och högskolornas förmåga att\r\nsjälva förfoga över sina lokaler.</pre><pre>Minst lika dåligt förankrat är regeringens sällsynt\r\nilla underbyggda proposition om förändringar av\r\nmyndighetsstrukturen inom högskole- och\r\nstudiestödsområdet. Bl.a. föreslår regeringen -- hör\r\noch häpna! -- en nedläggning av\r\nforskningsrådsnämnden, FRN.</pre><pre>Hur kan centern, folkpartiet och kds över huvud\r\ntaget vara med och diskutera ett så ovanligt illa\r\ngenomarbetat och genomtänkt förslag?</pre><pre>FRN har blivit något av en internationell förebild\r\nnär det gäller kunskapsutveckling. Man har byggt\r\nupp ett vidsträckt mångvetenskapligt nätverk med\r\nviktiga förbindelselänkar mellan de natur- och\r\nhumanvetenskapliga områdena. Nämndens\r\nbanbrytande insatser för kvinno- och\r\njämställdhetsforskning är värda att särskilt\r\nuppmärksammas. Jag hoppas att de många\r\nborgerliga motionärer, inte minst kvinnor, som nu\r\ntalar sig varma för fortsatt och utvidgat stöd till\r\nkvinno- och jämställdhetsforskning, är beredda att\r\ngöra gemensam sak med socialdemokraterna och\r\nfälla det olycksaliga förslaget om att lägga ner en\r\nnämnd som inte bara mött ett grundmurat\r\nförtroende i forskarvärlden utan som rönt\r\nuppskattning också i mycket breda\r\nsamhällsgrupper.</pre><pre>En annan omhuldad borgerlig tanke är att\r\nomvandla våra universitet och högskolor till\r\nstiftelser. Universitetet i Umeå, som har någon\r\nform av ''het linje'' direkt till\r\nutbildningsdepartementet, har utsetts till att bli s.k.\r\nförsökskanin. Men intresset för stiftelseidén tycks\r\nsåväl i Umeå som på andra håll vara, minst sagt,\r\nsynnerligen svalt.</pre><pre>Det är nu hög tid för utbildningsministern och\r\nborgerliga utbildningspolitiker att klart och tydligt\r\ntala om vad det är för ofrihetens murar och\r\ntörnesnår som omgärdar högskolevärlden, och som\r\nbara kan undanröjas genom att universitet och\r\nhögskolor omvandlas till stiftelser.</pre><pre>Vad blir de rättsliga konsekvenserna av en sådan\r\nomvandling? I högskoleutbildningen förekommer\r\nmyndighetsutövning i form av examination,\r\nbetygsättning och disciplinära åtgärder. Hur skall\r\ndessa frågor lösas i stiftelsens form? Vad händer\r\nmed offentlighetsprincipen, JO:s och JK:s tillsyn?\r\nKan beslut överklagas? Och sist men inte minst:\r\nHur skall erforderliga kapitalresurser kunna\r\nmobiliseras? Skall högskolans verksamhet bedrivas\r\ngenom avkastning på eget kapital, krävs att ett\r\nengångsbelopp på i runda tal 1 000 miljarder kronor\r\navsätts. Högskolans årliga omsättning uppgår till ca\r\n15 miljarder, och den reala avkastningen torde inte\r\nkunna beräknas till mer än 2--3 % i ett mycket långt\r\nperspektiv.</pre><pre>Som synes är den borgerliga s.k.\r\nfrihetsrevolutionen på högskoleområdet omgärdad\r\nmed åtskilliga frågetecken.</pre><pre>I själva verket befinner sig våra universitet och\r\nhögskolor redan i en dynamisk förnyelseprocess --\r\nen process som socialdemokratin både bejakat och\r\nbefrämjat.</pre><pre>Anf. 138  Statsrådet BEATRICE ASK (m):</pre><pre>Herr talman! I mitt inledningsanförande pekade\r\njag på en del saker angående högskoleutbildningen\r\nsom produktivitetsdelegationen har tagit fram. Det\r\nfinns väl dokumenterade behov av att utvidga\r\nantalet platser inom högskolan och en del reformer,\r\nsom nu håller på att genomföras.</pre><pre>Jag beklagar att Per Unckel inte är här i dag. Han\r\när ute på ett annat uppdrag som också är mycket\r\ncentralt. Men jag skulle gärna vilja kommentera två\r\nsaker.</pre><pre>Den ena gäller forskningsrådsnämnden som\r\nföreslogs läggas ned. Det är alldeles riktigt att ett\r\nsådant förslag har dykt upp. Bakgrunden till det\r\nförslaget var en ganska bestämd uppfattning om att\r\ndet på olika institutioner och andra ställen i\r\nutbildningsväsendet fanns goda möjligheter att\r\nändå klara av det forskningsrådsnämnden gör. Men\r\nförslaget har skapat mycket oro, vilket framfördes\r\ni det senaste inlägget. Det gör att det i dag finns en\r\nsamstämmighet bland de borgerliga partierna att\r\njustera förslaget. Det var aldrig meningen att kasta\r\nut något barn med badvattnet. Tvärtom, jag har\r\nsjälv lyssnat på en debatt här i kammaren där just\r\nkvinnoforskning osv. har tagits som exempel på\r\nforskning som inte får gå förlorad. Jag tror att det\r\nfinns möjlighet här i riksdagen att hitta någon form\r\nför att värna den tvärvetenskapliga forskningen.\r\nJag tycker att det är litet märkligt att man måste\r\nvara så upprörd över detta.</pre><pre>Bengt Silfverstrand säger att intresset för\r\nstiftelseidén är svagt. Det är en idé som måste\r\nprövas. Den här regeringen är inte så beskaffad att\r\nvi tycker att det är fruktansvärt om det visar sig att\r\nen idé inte håller eller att alla inte är engagerade.\r\nIdén måste prövas och diskuteras. Skulle det visa sig\r\natt idén inte är bra, får vi hitta andra vägar. Men den\r\nsträvan regeringen har är entydig. Vi vill öka\r\nsjälvständigheten på olika områden för universitet\r\noch högskolor. Vi söker former för detta.</pre><pre>Nyligen har det kommit ut en\r\ndiskussionspromemoria -- som inte alls är\r\nregeringens. Där finns idéer och infall för att skapa\r\ndiskussionen ute på universitet och högskolor så att\r\ndet sedan kan skapas underlag för prövningen. Det\r\nvore logiskt, med tanke på hur vi decentraliserar\r\nskolväsendet i övrigt, att ge universitet och\r\nhögskolor ökad beslutsrätt över sin egen\r\nverksamhet.</pre><pre>Anf. 139  BENGT SILFVERSTRAND (s)\r\nreplik:</pre><pre>Herr talman! Låt mig först notera att grundvalarna\r\ntill de reformer och den dimensionering av\r\nhögskolan som det nu är fråga om har lagts fast av\r\nen tidigare riksdag med en socialdemokratisk\r\nregering -- låt vara, och det är bra, i mycket stor\r\npolitisk enighet. Det häpnadsväckande är att man\r\nlåter detta framstå som en stor reform samtidigt\r\nsom man skär ner på vuxen- och\r\ngymnasieutbildningen och försämrar basen för den\r\nkvalitet som krävs för den högre utbildningen.</pre><pre>Vidare har vi samstämmigheten mellan de\r\nborgerliga partierna. Det är fantastiskt. I ett\r\npressmeddelande från utbildningsdepartementet\r\ntalar regeringen om vad de borgerliga partierna i\r\nutbildningsutskottet skall tycka. Först sägs att\r\nforskningsrådsnämnden skall läggas ned. Sedan\r\nvisar det sig att det inte finns någon förankring för\r\nförslaget. Det möts med ett kompakt motstånd av\r\nde grupper i samhället som en borgerlig regering\r\noch borgerliga partier ofta lutar sig mot. De vill inte\r\nha förslaget. Vad gör man då? Samtidigt som\r\nförslaget får ligga kvar när det gäller information\r\noch utrustning, säger man att det är bra med\r\ntvärvetenskap. Sedan föreslår man i\r\nfyrpartimotionen ett nytt tvärvetenskapligt råd,\r\nsom man några dagar tidigare inte ville höra talas\r\nom. Egentligen är det väl bara en trepartimotion,\r\nom vi är rätt underrättade. Centern är inte alls\r\nintresserad av förslaget. Hur nu det har gått till?\r\nMen det får ni klara av inom familjen.</pre><pre>Vad är detta för politik, fru skolminister? Förklara\r\nnärmare vad det är som har skett under tiden och\r\nvarför det skall bildas något som man tidigare inte\r\nville ha.</pre><pre>Vidare har vi frågan om stiftelser. Den måste också\r\nklaras ut. Först skulle jag vilja ha ett klart svar på\r\nvad intentionen är. I olika sammanhang har\r\nföljande framkommit. I regeringsdeklarationen\r\ntalas om fristående stiftelser. I en\r\ninterpellationsdebatt i riksdagen handlar det,\r\nförstås, bara om stiftelser. Litet senare används\r\ntermen icke-statliga universitet. Något som man\r\nsenare tar avstånd från genom att deklarera att\r\nstaten skall garantera den högre utbildningens och\r\nforskningens fristående ställning i förhållande till\r\nolika särintressen.</pre><pre>I en annan piruett, i ett annat sammanhang, säger\r\nPer Unckel, att väl fungerande privata universitet\r\nkommer i framtiden att fungera som riktkarlar för\r\natt motverka orättmätigt politiskt inflytande över\r\nhögre utbildning.</pre><pre>Om det med privata universitet avses stiftelser är\r\noklart. Vad innebär, Beatrice Ask, orättmätigt\r\npolitiskt inflytande på högskolor och universitet?</pre><pre>Anf. 140  Statsrådet BEATRICE ASK (m):</pre><pre>Herr talman! Man föreslår ändringar i förslag som\r\nhar presenterats, när man inte tillhör ett parti som\r\ninte klarar av att ta till sig nya synpunkter och\r\nargument.</pre><pre>Den här regeringen består av fyra partier. Vi har ett\r\nrikt inre liv. Vi skäms inte över det, utan vi är\r\nganska stolta över det. Det händer att vi ibland får\r\nge och ta. Jag tror att det i längden är ett sätt att\r\nkomma fram till bättre beslut och resultat än vad vi\r\nannars skulle göra. Jag tycker att det är ett generellt\r\nsvar.</pre><pre>Flera socialdemokrater har i debatten påpekat att\r\ninte alla detaljer stämmer. Det vore märkligt om\r\ndet vore så med olika partier i regeringen.</pre><pre>Vidare har vi frågan om stiftelser och vad som är\r\notillbörligt politiskt inflytande. Under en tid har\r\nman då och nu upplevt att politiker har fattat beslut\r\nsom har berört den högre utbildningen, dvs.\r\nuniversitet och högskolors verksamhet, som inte\r\nalltid har stämt överens med vad man har upplevt\r\nsom absolut nödvändigt eller riktigt ute på\r\nskolorna.</pre><pre>f300 &gt; Jag tror att det på de utbildningsanstalter där\r\nlandets kanske bästa kompetens finns måste\r\nfinnas betydande befogenheter att faktiskt fatta\r\nbeslut om utbildningens innehåll och uppläggning\r\noch om hur man skall organisera sin verksamhet.\r\nJag tror att den dynamik vi kan åstadkomma om\r\nvi kan göra de utbildningsenheterna mer\r\nsjälvständiga är betydelsefull för utvecklingen av\r\nden högre utbildningen generellt.</pre><pre>Anf. 141 BENGT SILFVERSTRAND (s)\r\nreplik:</pre><pre>Herr talman! Det sista statsrådet sade var väl inte\r\nsärskilt klargörande. Det var ett sådant allmänt\r\noch vackert tal som alla kan ställa upp på. Det\r\ntonläge och det tonfall som Beatrice Ask nu\r\nanvände står i och för sig i mycket bjärt kontrast\r\ntill den sakligt inriktade konfrontationspolitik\r\nsom moderaterna för.</pre><pre>Svara i stället på frågorna! Varför tycker man i\r\nena stunden att det är fult med tvärvetenskapliga\r\nråd som har samhällsrelevans och där inte bara\r\nforskare är representerade utan där man också\r\nhar en koppling till allmänheten? Låt mig nämna\r\nFRN:s mycket fina och i breda lager uppskattade\r\ninformationsverksamhet med källaserier, som har\r\ngett en stor grupp människor möjlighet att tränga\r\nin i de mycket ofta komplicerade frågor som rör\r\nenergipolitik, miljöförstöring, osv. Detta finns\r\ninte med i den på diktat från\r\nutbildningsdepartementet i hast hoprafsade\r\nmotion, som några borgerliga politiker i\r\nutbildningsutskottet har tvingats skriva på för\r\nhusfridens skull.</pre><pre>Även om det i en så här viktig diskussion -- vilket\r\nockså är mycket beklagligt -- inte finns\r\nföreträdare för centern och folkpartiet\r\nnärvarande, måste jag i hederlighetens namn\r\nställa följande frågor, fastän det är möjligt att de\r\nförblir obesvarade: Vad är det nu som gäller? Är\r\ndet det som sägs i den fyrpartimotion som väckts\r\npå diktat från utbildningsdepartementet och som\r\nbl.a. Larz Johansson står bakom, dvs. att FRN\r\nskall slopas? Eller är det det som sägs i den\r\nmotion som har väckts av vår värderade tredje\r\nvice talman Bertil Fiskesjö från centern och som\r\npå punkt efter punkt överensstämmer med\r\nsynpunkter i den socialdemokratiska motionen,\r\nnämligen att forskningsrådsnämnden är bra och\r\natt den skall finnas kvar också i fortsättningen?\r\nDe frågorna tarvar faktiskt ett svar inom den allra\r\nnärmaste tiden.</pre><pre>Anf. 142 Statsrådet BEATRICE ASK (m)\r\nreplik:</pre><pre>Herr talman! Jag tror att det även i stridens hetta\r\när viktigt att ha klart för sig att varken regeringen\r\neller några statsråd någonsin har ansett att det är\r\nfult med tvärvetenskap. Däremot har moderata\r\nföreträdare haft uppfattningen att det inte var\r\nnödvändigt att behålla just FRN för att värna den\r\ntypen av forskning. Vi har så småningom blivit\r\növertygade om att det kanske var litet blåögt, och\r\nvi har också förstått att det nog finns anledning för\r\nriksdagen att se annorlunda på den frågan.</pre><pre>Förste vice talmannen anmälde att Bengt\r\nSilfverstrand anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 143 WIDAR ANDERSSON (s):</pre><pre>Herr talman! Kristina Nordin från Söderhamn,\r\nsom är lärare i hemkunskap och har varit det\r\nsedan 1972, är en av de många medborgare som\r\nhar tagit kontakt med mig i frågan om direktiven\r\ntill läroplanskommittén. Frågan har tidigare under\r\ndagen varit uppe till diskussion här i kammaren,\r\nmen jag tycker att Kristina Nordins synpunkter är\r\nså viktiga att jag trots allt vill använda mina\r\nminuter här till att föra fram dem.</pre><pre>Kristina Nordin talar om att det skall utredas\r\nhuruvida de praktiska ämnena hem- och\r\nbarnkunskap samt slöjd skall vara kvar i\r\ngrundskolan i fortsättningen. Skolministern har\r\nvarit något irriterad över de här diskussionerna\r\ntidigare under dagen. Hon menar att man inte\r\nskall spjärna emot utredningsdirektiv och frågar\r\nom man inte skall få utreda, modernisera och\r\nförändra. Jo, alldeles självfallet skall man det.\r\nMen är detta något så modernt och framåtriktat\r\natt utreda? Är det inte så att det bakom ganska\r\noskyldiga utredningsdirektiv döljer sig ganska\r\nmörka och bakåtsträvande krafter i vårt samhälle,\r\nkrafter som gärna vill se en elitskola utan plats för\r\npraktiskt tjafs? Dessa krafter är, i varje fall som\r\njag ser det, fruktansvärt omoderna och omodernt\r\nförskräckliga.</pre><pre>När jag bedömer Kristina Nordins och andras\r\ninlägg försöker jag göra det utifrån mina egna och\r\nandras djupt mänskliga kluvenhet inför\r\nförändringar. Ofta är det ju så att vi är positiva när\r\nförändringarna gäller bara ''i princip''. Vi kan som\r\nexempel ta riksdagsmäns inställning till\r\nförändringar av utskottsindelningar eller antalet\r\nledamöter i riksdagen. De flesta av oss är mycket\r\npositiva till att det skall förändras och förnyas.\r\nMen skulle förändringen innebära att våra platser\r\nkanske inte längre skulle finnas kvar, är vi\r\nplötsligt negativa, om inte i princip så i sak.</pre><pre>Jag har försökt bedöma Kristina Nordins inlägg\r\nutifrån det att hon vill försvara sin utbildning, sitt\r\narbete, sina vanor och sin trygghet. Det finns\r\nförvisso inslag av detta, naturligtvis, men jag\r\ntycker ändå att hon och de medborgare som har\r\nfört fram detta har någonting mycket viktigt att\r\nsäga.</pre><pre>Dessutom vet vi att föreningen av teori och\r\npraktik är otroligt viktig. Själv har jag under\r\nmånga många år arbetat på Hasselakollektivet\r\nmed halvdagsskola, där ungarna läser in två och\r\ntre årskurser på grundskolan under ett år just\r\ngenom föreningen av teori och praktik.</pre><pre>Att vi nu bjuder motstånd mot de här direktiven\r\ntycker jag att skolministern skall ta på allvar. Det\r\nhandlar inte bara om Kristina Nordin. Jag har\r\nprecis läst Per Ahlmarks bok om Herbert\r\nTingsten och hans samlade skrifter. Den heter\r\nTyranniet begär förtroende. Bl.a. skriver Herbert\r\nTingsten mycket tankeväckande och minst av allt\r\nomodernt att ''demokrati innebär just att man i\r\nideologisk mening saknar mål''. Det handlar om\r\natt man hela tiden eftersträvar att söka de bästa\r\nlösningarna, och för vår del, som valda ledamöter,\r\nhandlar det om att söka de bästa lösningarna för\r\nalla medborgare och att inte försöka fösa in\r\nmedborgarna på någon speciell enda väg eller mot\r\nnågot speciellt endamål.</pre><pre>Jag läser också gärna Arthur Koestler, en\r\nförfattare som var mycket viktig för mig när jag\r\nbildade mig en uppfattning om omvärlden. Han\r\nbeskriver sin väg ut ur kommunismens utopi\r\nväldigt fint. Han säger: Från den skenbara\r\nklarheten till famlandet i mörker. Han gick från\r\nen modell där alla lösningar var klara till ett\r\nfamlande och till ett sökande efter de bästa\r\nlösningarna.</pre><pre>Dessa damer -- Kristina Nordin m.fl. som har hört\r\nav sig till mig -- och dessa herrar, Herbert\r\nTingsten och Arthur Koestler, har något viktigt\r\natt säga. Bl.a. säger de att det inte finns någon\r\nenda väg.</pre><pre>Det finns därför, skolministern, anledning att\r\nbjuda motstånd även mot oskyldiga direktiv till en\r\nläroplanskommitté. Jag hoppas att skolministern\r\nbeaktar det och förstår att det inte bara handlar\r\nom hävdandet av några omoderna egenintressen.\r\nJag hoppas att skolministern lyssnar på orden från\r\nKristina Nordin, att hon lyssnar på Herbert\r\nTingsten och att hon lyssnar på Arthur Koestler.\r\nDet dessa damer och herrar har att säga är\r\nnämligen långt ifrån omodernt. Tack!</pre><pre>Anf. 144 BEATRICE ASK (m) replik:</pre><pre>Herr talman! Det är många med Kristina Nordin\r\nvia Widar Andersson som har framfört\r\nsynpunkter och berikat mina kunskaper om både\r\nhemkunskap och annat. Självfallet tar vi dem på\r\nallvar. Jag vidhåller ändå att man inte skall bjuda\r\nså mycket motstånd mot att analysera\r\nkonsekvenserna av vissa förändringar. Det är\r\nnämligen det som läroplansdebatten handlar om.</pre><pre>Eftersom Widar Andersson berättar vilka böcker\r\nhan läser kan jag säga att det för mig finns ett\r\nantal författare och forskare som är oerhört\r\ncentrala när det gäller inlärning: Matti\r\nBergström, David Ingvar, Buchanan, m.fl. Dessa\r\nvisar på ett mycket belysande sätt betydelsen av\r\natt förena teori och praktik, att man måste lära sig\r\natt arbeta med alla sinnen för att riktigt förstå och\r\nhantera saker. Jag tror att det är oerhört viktigt\r\natt ha detta klart för sig när man skall forma en\r\nny läroplan. Det måste påverka vad vi skall ha för\r\nämnesstruktur, vilka moment vi skall ha och hur\r\npedagogiken skall se ut.</pre><pre>Däremot tror jag -- vilket jag har påpekat i den\r\nhär debatten -- att det är föråldrat och omodernt\r\natt utgå ifrån en gammaldags uppfattning om\r\nvilka ämnen som är teoretiska och vilka som är\r\npraktiska. När man säger att hemkunskap är ett\r\npraktiskt ämne medan biologi är ett klassiskt\r\nteoretiskt ämne är det fel -- jag har sagt det\r\ntidigare i debatten -- i den moderna skolan.\r\nÄmnet hemkunskap innehåller många praktiska\r\ninslag, men man ägnar sig också åt\r\nkonsumentlagstiftning, kemi m.m. Ämnet biologi\r\ni den moderna undervisningen utgörs till stor del\r\nav exkursioner och praktiskt arbete där man lär\r\nsig att förstå hur naturen fungerar. Vi måste ha\r\nsådan vidsynthet när vi jobbar med detta. Då är\r\ndet naturligtvis också viktigt att analysera vad\r\nsom dyker upp i den här debatten.</pre><pre>Jag tror inte att man skall vara så rädd för att\r\nhantera den konsekvensutredning som man har\r\nbett läroplansförfattarna att försöka skaffa fram.\r\nJag tror nämligen att det är mycket centralt att vi\r\nger eleverna en skola för morgondagen, som\r\nrespekterar att det är eleverna som måste göra\r\nhuvudarbetet i inlärningen. När vi ställer det\r\nkravet på dem och ger dem möjligheter i form av\r\nden ledning och inspiration som bl.a. lärare kan\r\nge, måste vi också visa att vi tror att de kan ta\r\nansvar. Det innebär att vi måste skapa litet\r\nutrymme för deras tillval och deras möjlighet att\r\nfå inflytande över hur de skall arbeta. Vi måste ha\r\nmångfald och variation. Jag tror också att vi i\r\nriksdagen måste vara benägna att inte säga att\r\nallt, 100 % av schemat, skall vara obligatoriskt,\r\nutan att det kanske skall finnas ett utrymme att\r\nvälja ett ämne som det i dag inte är möjligt att\r\nvälja.</pre><pre>Anf. 145 WIDAR ANDERSSON (s)\r\nreplik:</pre><pre>Herr talman! Jag anser att allt skall kunna\r\nutvärderas och belysas. Det måste vi hela tiden\r\nvara beredda att göra, särskilt nu när vi befinner\r\noss i en period av stark modernisering och\r\nförändring.</pre><pre>Mitt motstånd handlar om att alla medborgare\r\nskall kunna hänga med på det tåget. Det som gör\r\nmig mest orolig -- inte bara i den här frågan -- är\r\natt vi är på väg att åka ifrån en mängd\r\nmedborgare. Jag vet att de praktiska ämnena,\r\noavsett hur de är utformade, har mycket stor\r\nbetydelse för inlärningen. Jag vet också att det\r\nfinns ganska starka intressen i samhället -- även\r\nom skolministern kanske inte är den främste\r\nföreträdaren för dem -- som talar om praktiskt\r\ntjafs och som bara vill ha språk, ekonomi eller\r\nteknik. För att språk, ekonomi, teknik och alla\r\nandra väsentliga ämnen skall komma alla till del\r\nkrävs en stor del av praktik i skolan. Det är detta\r\njag vill trycka på. Det är detta som Kristina\r\nNordin m.fl. har påpekat och som är det centrala.\r\nDärför vill jag bjuda motstånd.</pre><pre>Anf. 146 Statsrådet BEATRICE ASK (m)\r\nreplik:</pre><pre>Herr talman! Jag vill gärna avsluta den här\r\ndebatten med något som jag sade i mitt\r\ninledningsanförande. Vi har tagit på oss ett\r\nmycket stort ansvar när vi har sagt att vi skall ha\r\nskolplikt. Vi tar i anspråk nio år av ett barns liv.\r\nMin ambition är att när barnen är 16 år och slutar\r\nskolan skall vi kunna se dem i ögonen. Eleven och\r\nskolan skall då vara överens om att det har varit\r\nväl använd tid, att eleven har utvecklats och\r\nkänner att han/hon har fått den utbildning som\r\nbehövs för att utveckla de egna förutsättningarna.</pre><pre>Det innebär att man måste försöka åstadkomma\r\nen skola för alla, vilket vi tyvärr inte riktigt har i\r\ndag. Det är en av definitionerna på vad vi menar\r\nnär vi talar om att skapa Europas bästa skola. Det\r\ninkluderar förståelse för det som Widar\r\nAndersson tar upp om att det finns elever som\r\nkanske behöver mera av praktik än andra och att\r\nvi måste ha variation i vår skola.</pre><pre>Invandrarpolitik</pre><pre>Anf. 147 MAUD BJÖRNEMALM (s):</pre><pre>Herr talman! Rasismen förekommer på många\r\nhåll i världen, men inte i Sverige -- det är så många\r\nhar trott och tänkt. Vi har sett hur rasismen och\r\nfrämlingsfientligheten breder ut sig i övriga\r\nEuropa och har tänkt att sådant inte är möjligt i\r\nSverige. För många har den senaste tidens\r\nhändelser varit ett brutalt uppvaknande.</pre><pre>Det finns ingen patentmedicin mot\r\nfrämlingsfientligheten och rasismen, som måste\r\nbekämpas på många sätt, både i stort och i smått.\r\nDe flesta av oss är med rätt upprörda och\r\nförskräckta över vad som hänt den senaste tiden.\r\nDe många våldsdåden har fungerat som en\r\nväckarklocka och fått människor att reagera och\r\nockså visa att vi inte accepterar rasistiska illdåd\r\noch våldsbrott som begås mot människor med\r\nannan hudfärg.</pre><pre>De senaste årtiondenas stora invandring har\r\nnaturligtvis inneburit en förändring av det\r\nsvenska samhället. Vi har fått nya etniska,\r\nnationella och religiösa grupper. Av Sveriges\r\ndrygt 8 miljoner människor har över 1 miljon\r\ninvandrarbakgrund, dvs. de är antingen första\r\neller andra generationens invandrare. Sverige är\r\nmed andra ord i dag ett mångkulturellt land.</pre><pre>Det ställer också krav på tolerans, öppenhet och\r\nkunskap hos oss alla. Vi måste kunna föra en\r\nöppen debatt om invandringen och dess villkor\r\noch problem. Vi måste också våga diskutera vår\r\ninvandrar- och flyktingpolitik utan att de som har\r\nkritiska synpunkter blir beskylda för att vara\r\nfrämlingsfientliga eller rasistiska.</pre><pre>I regeringsförklaringen sades att\r\n''främlingsfientligheten och rasismen skall\r\nbekämpas''. Vad som har saknats är förslag till\r\nåtgärder.</pre><pre>Nåväl, regeringen har nu i alla fall efter lång tid\r\nmotvilligt och efter stort opinionstryck äntligen\r\nförmått sig att presentera förslag till åtgärder. En\r\ndel förslag är bra, och de flesta förslagen är\r\nlångsiktiga. Det behövs naturligtvis. Att förändra\r\nattityder tar sin tid.</pre><pre>Men många väntar på att någonting skall göras\r\nnu. Det har sagts inte minst från invandrarna\r\nsjälva att det behövs åtgärder nu.</pre><pre>Det finns hos människor just nu en beredskap och\r\nett sug efter kunskap och information. Den\r\nberedskapen borde tas till vara just nu och inte\r\nom t.ex. ett halvår.</pre><pre>Man måste också fråga sig hur invandrarna har\r\ndet i dag och hur de mår. Många mår dåligt,\r\nsärskilt barn. Många är rädda, rädda för att gå ut,\r\nrädda för att gå till arbetet. Många fruktar för sitt\r\nliv.</pre><pre>Därför är det initiativ som de kristna\r\nsocialdemokraterna och föreningen Stoppa\r\nrasismen tagit mycket bra. Deras upprop ''På vakt\r\nmot rasism'' innebär att frivilliga skall finnas i\r\naffärer och med sin närvaro skydda invandrarna.</pre><pre>I regeringens budget föreslås 10 milj.kr. för\r\ninsatser mot främlingsfientlighet, rasism och\r\nantisemitism. 10 miljoner är inte särskilt mycket\r\npengar för en så här viktig angelägenhet.\r\nAvsikten är, sade Birgit Friggebo här i kammaren\r\ni förra veckan, att stimulera ett arbete på brett\r\nplan för att stödja de goda krafter som finns. Vad\r\nmenas med goda krafter? Är folkrörelserna och\r\nbildningsförbunden sådana goda krafter?</pre><pre>Folkrörelsernas arbete mot främlingsfientlighet\r\noch för medmänsklighet och solidaritet har en\r\noerhört stor betydelse. Det är bra med satsningar\r\nfrån myndigheter, och sådana behövs också i\r\nmånga fall, men de kan aldrig ersätta det dagliga\r\nenträgna arbete som bedrivs på arbetsplatsen, i\r\nbostadsområdet eller i föreningslivet.</pre><pre>Från socialdemokratiskt håll föreslår vi att\r\nfolkrörelserna och bildningsförbunden skall gå i\r\nspetsen för en kampanj för ökad förståelse och\r\nmedmänsklighet. Vi har motsatt oss en\r\nneddragning av anslagen till folkbildning. Det är\r\ninte rimligt, anser vi, att samtidigt som regeringen\r\nanslår pengar till kampanjer som kanske\r\nfolkrörelserna skall driva, skär man ner anslaget.</pre><pre>Invandrarministern, som också är kulturminister,\r\nborde ta hjälp av kulturarbetarna i en snabb och\r\naktiv insats mot rasismen och\r\nfrämlingsfientligheten.</pre><pre>I det mångkulturella Sverige är det\r\nbildningsförbunden som sprider aktiviteter. Inom\r\nstudieförbunden genomförs ca 100 000\r\nkulturevenemang varje år. Det gör ungefär\r\n600 000 arbetstillfällen för konstnärer och\r\nkulturarbetare.</pre><pre>Tänk att kunna använda kulturarbetare i kampen\r\nmot främlingsfientlighet och rasism! Vilka\r\nopinionsbildande krafter skulle inte det kunna\r\nvara! Att med sångens, musikens och teaterns\r\nhjälp lära oss om andra människor och i teaterns\r\nform kanske får våra fördomar speglade.</pre><pre>Men ett av de viktigaste sätten att bekämpa\r\nfrämlingsfientligheten är att se till att alla\r\nmänniskor har ett arbete, att alla upplever social\r\nrättvisa. I ett samhälle där människor vet att de\r\nkan få jobb, kan försörja sig, känna social\r\ntrygghet och tillförsikt inför framtiden, där har\r\nrasismen svårt att finna fotfäste.</pre><pre>Anf. 148 KARL GUSTAF SJÖDIN (nyd):</pre><pre>Herr talman! I höstas när jag för första gången\r\nstod i denna talarstol var ämnet. Jag kunde den\r\ngången konstatera att det endast fanns fem talare\r\nanmälda i ämnet rättstrygghet. Jag var förvånad\r\növer förhållandet. Jag dristade mig att fråga om\r\ndetta ämne var ointressant att debattera för\r\nkammarens ledamöter. I anförandet sade jag bl.a.\r\natt det handlade om att värna den enskilda\r\nmänniskan, så att hon skall känna sig trygg ute på\r\nvåra gator och torg.</pre><pre>I den här debatten är det desto fler talare, och\r\näven om rubriken är annorlunda nu berör den\r\nsaker som jag tidigare har tagit upp men som i dag\r\när högst aktuella.</pre><pre>I dag är vi mitt uppe i en känsloladdad debatt om\r\nrasism, en debatt som naturligtvis är ångestfylld\r\nför de människor som känner sig drabbade. Men\r\nden är minst lika ångestfylld för alla medborgare\r\ni samhället. Det kan inte finnas någon normalt\r\nfungerande människa som inte känner vanmakt\r\ninför den det som har inträffat. Att skjuta på en\r\nvilt främmande medmänniska, det är en barbarisk\r\nhandling. Det är galenskap helt enkelt.</pre><pre>Under mitt första anförande, herr talman,\r\npåtalade jag en del brister i regeringsförklaringen\r\npå grund av att den inte innehöll något om dessa\r\nrelationsstörningar människor emellan som i dag\r\ninger stark oro inför framtiden. Jag gjorde det\r\nmot bakgrunden att jag kommer från ett praktiskt\r\nyrkesliv där brottsförebyggande arbete varit mitt\r\nstora intresse. Inför min debut på denna politiska\r\narena kände jag behovet av att återspegla de\r\nströmningar som jag upplevde vara så påtagliga i\r\nsamhällslivet.</pre><pre>Härmed tar jag mig friheten att citera ur\r\nsnabbprotokollet från den 17 oktober beträffande\r\nrättstrygghet.</pre><pre>Jag sade bl.a.:</pre><pre>''Vad jag saknar, och som jag vill passa på tillfället\r\natt ta upp, är att regeringen måste ge polisen mer\r\nresurser att kartlägga och förebygga så att inte de\r\nfascistiska och nynazistiska tendenser som är på\r\nframmarsch i Europa får större fotfäste i vårt\r\nsamhälle. Vi får inte heller glömma bort att\r\nförebygga rasism.''</pre><pre>Jag ställde en direkt fråga till justitieministern\r\nangående resurser mot nynazism, nyfascism och\r\nliknande. I pressen har vi kunnat läsa att\r\nrikspolisstyrelsen begärt att få medel till just\r\nsådan verksamhet. Mot bakgrund av det som\r\ninträffat hoppas jag att justitieministern och\r\nregeringen i övrigt medverkar till att de begärda\r\nmedlen anslås för ändamålet. Eftersom\r\njustitieministern inte heller i dag är närvarande\r\nfår jag skicka budskapet vidare med\r\nkulturminister Birgit Friggebo.</pre><pre>Med facit i handen, kan jag nu bara konstatera att\r\nmina värsta farhågor besannades. Jag varnade för\r\nutvecklingen. Samtidigt hade jag som nämnts\r\nkonstaterat att just rättstrygghet inte var ett\r\nintressant ämne. I dag är engagemanget desto\r\nbättre, om än litet sent.</pre><pre>Men nu måste vi se framåt. Som landets främsta\r\npolitiska representanter har vi gemensamt det\r\nyttersta ansvaret för att finna lösningar på\r\nproblematiken. Därför borde det naturliga vara\r\natt prestigelöst diskutera och analysera samt\r\ndärefter vidtaga åtgärder.</pre><pre>Herr talman! Rasism är en våldsideologi, och\r\ndärför måste den hållas i schack. Medlen bör\r\nutredas så att man inte handlar förhastat. En\r\nöppen debatt kan i förlängningen skapa ett stort\r\ntryck så att rasism förträngs som social realitet.</pre><pre>Den öppna debatten måste tillåta att människor\r\nfår ge uttryck för sin eventuella kritik av en\r\ninvandrarpolitik som i mångt och mycket inte har\r\nvarit trovärdig utifrån olika aspekter. I den\r\ndebatten får man inte slarvigt använda ordet\r\nrasism, framför allt inte som en stämpel på\r\nsynpunkter som framförs utifrån den erfarenhet\r\noch uppfattning som olika människor har. Låter\r\nman inte människor lufta den oro och\r\nfrämlingsrädsla som det egentligen handlar om,\r\njäser den under ytan, och dolska och mörka\r\ntankar föds.</pre><pre>En politik som gör människor på våra\r\nflyktingförläggningar till fysiska och psykiska\r\nvrak, vilket många gånger leder till apati samt\r\nalkohol- och drogmissbruk, eller tvingar fram så\r\ndrastiska åtgärder som inspärrning av\r\nflyktingbarn, en sådan politik, herr talman, är\r\ninte human. Den är ovärdig vårt samhälle.\r\nAnledningen till en sådan behandling måste vara\r\natt vi saknar resurser att ta till vara de invandrare\r\nvi tar emot.</pre><pre>Mot bakgrund av mitt engagemang för dessa\r\nfrågor är det en annan märklig företeelse som jag\r\ninte kan underlåta att kommentera. Vår\r\npartiledare Ian Wachtmeister berörde detta under\r\nförmiddagens partiledardebatt. Det är det sätt, på\r\nvilket vissa väl etablerade politiker tror sig kunna\r\nlösa problemen. Dessa reser land och rike runt\r\noch sprider fördomar, precis som de anklagar\r\nandra för att göra. Eller hur skall man tolka Pierre\r\nSchoris och Georg Anderssons utspel?</pre><pre>Med all respekt för dessa herrars intellekt och\r\nkunnande finner jag det fullkomligt obegripligt\r\natt Pierre Schori i Piteå, ca 100 mil härifrån men\r\nbara 5 mil från min bostadsort, i mycket generella\r\nordalag indirekt anklagar de mig som ledamot för\r\nNy Demokrati för att sprida fördomar, förtal och\r\nförakt för andra. I undertoner är jag enligt Pierre\r\nSchori medskyldig till det som händer bland\r\ninvandrarna.</pre><pre>Pierre Schoris uttalande är litet väl magstarkt,\r\nspeciellt mot bakgrund av vad jag försökt bidraga\r\nmed, dvs. att jag har talat om vad man måste\r\nförebygga och komma till rätta med. I stället\r\nborde han välkomna alla förslag som kan leda till\r\nförbättringar. Vårt parti kan ju inte anklagas för\r\nden politik som tidigare regeringar drivit och som\r\ni dag kritiseras även från invandrarhåll.</pre><pre>Nej, jag önskar bara att vi alla ledamöter här i\r\ndenna kammare gemensamt kan bidraga till ett\r\nkonstruktivt arbete för att förbättra\r\nförhållandena.</pre><pre>Anf. 149 BERITH ERIKSSON (v):</pre><pre>Herr talman! Också detta är en debatt med\r\nmånga talare. Många kommer att beskriva\r\nsituationen, den oro och rädsla som finns osv.</pre><pre>Jag vill uppehålla mig litet kring det faktum att\r\nlika rättigheter och lika skyldigheter skall gälla för\r\nalla som är bosatta i detta land. Det har varit ett\r\nåterkommande och starkt uttalat krav i tal och\r\ndebatter och har framförts som ett hela folkets\r\ngemensamma rättvisekrav: Lika rättigheter, lika\r\nskyldigheter. Nu förs en debatt i frågan, om vi\r\nskall lagstifta om förbud mot rasistiska\r\norganisationer, och det är bra. Det är bra med en\r\nbred debatt i en så viktig fråga.</pre><pre>Torsdagen den 23 maj 1991 fattade riksdagen\r\nbeslut om en terroristlag, som endast gäller\r\nutländska medborgare. När lagen antogs använde\r\ndåvarande statsrådet i sitt anförande i\r\nkammardebatten mordet på premiärministern i\r\nIndien som exempel på att terroristlagen\r\nbehövdes. Den som mördade Gandhi tillhörde en\r\nav landets minoriteter och var tillika medborgare\r\ni Indien. Om man skulle översätta det till svenska\r\nförhållanden, kan vi konstatera att om samerna\r\nskulle välja att med terror föra sin kamp för\r\netniska rättigheter, skulle vi ändå inte ha någon\r\nhjälp eller användning av den nya lagen, eftersom\r\nden bara kan tillämpas på utländska medborgare.</pre><pre>En annan sak som har framkommit i den debatt\r\nsom nu förs är faran med att inte reagera -- faran\r\nmed att låta saker ske. Under Holmérs jakt på\r\nkurder var det många som borde ha reagerat,\r\nmånga som bara lät det ske. Likadant är det med\r\nterroristlagen -- i ett rättssamhälle borde\r\ndebatten, inte minst i massmedia, ha varit\r\nomfattande. Vi borde ha ifrågasatt lagförslaget\r\noch tittat mycket noggrannare på det.</pre><pre>Lika skyldigheter -- lika rättigheter och en öppen\r\noch ärlig debatt. I förmiddags kunde vi lyssna till\r\nIan Wachtmeister som hänvisade till Ny\r\nDemokratis motion i flyktingfrågor. Det var synd\r\natt ingen verkade ha läst den motionen. Den\r\nbestår av elva hemställanspunkter. Åtta av dem\r\ngäller sådant som redan är beslutat, redan är\r\ngenomfört, eller också är det hemställanspunkter\r\nav typen invandrar- och flyktingpolitiken bör\r\npräglas av en öppen och ärlig debatt.</pre><pre>Vem är det som inte är öppen, vem är det som inte\r\när ärlig? I den något förvirrade debatten om\r\ninvandrar- och flyktingpolitik säger alla partier att\r\nde som behöver skydd på de grunder som uttalas\r\ni FN:s och Europarådets konventioner skall få\r\nstanna. Det säger Ny Demokrati också. Siffran\r\nför det antal som får asyl i Sverige enligt de\r\nnämnda konventionerna, som vår asylpolitik helt\r\nbygger på, är inte upphetsande -- under 13 000\r\npersoner har varit genomsnittet under de fyra\r\nsenaste budgetåren. Vi är nära 8,5 milj.\r\nmänniskor här i landet; det blir ungefär 13\r\npersoner på 8 500 varje år. Då börjar jag fundera\r\nvad det är man egentligen är ute efter. Vi har en\r\nannan siffra som avser anknytning, adoptivbarn\r\noch arbetskraftsinvandring. Den siffran var för\r\nfjolåret 21 991. Är det där som Ny Demokrati vill\r\nha förändringar? Gå då upp och säg det, så får vi\r\nta den debatten.</pre><pre>Min son gifte sig i fjol med en brasilianska. Hon\r\ningår i fjolårets siffra. Vill man förhindra att\r\nmänniskor bosatta i det här landet skall ha\r\nmöjlighet att gifta sig med personer utanför\r\nlandet och sedan kunna bosätta sig i Sverige?\r\nGäller det att svenskar inte skall ha möjlighet att\r\nadoptera barn från utlandet? Kom då och säg det.\r\nSkall vi ha en öppen och ärlig debatt förväntar\r\nman sig att det inte görs sådana här svepande\r\nuttalanden, utan att man verkligen går in i\r\ndebatten och använder sig av de sakargument som\r\nfinns.</pre><pre>Lika rättigheter -- lika skyldigheter.</pre><pre>Anf.150 GULLAN LINDBLAD (m):</pre><pre>Herr talman! Jag har en systerdotter som är en\r\nmycket trevlig och vacker flicka, brun i hyn och\r\nmed svartlockigt hår. Hennes pappa är svart.\r\nSjälv är Linda så svensk som hon någonsin kan\r\nvara. Men hon är annorlunda.</pre><pre>Jag har frågat Linda om hon någon gång har känt\r\nsig mobbad därför att hon är annorlunda. Nej,\r\nsäger hon, det tycker jag aldrig att jag har varit.\r\nHennes mamma säger att Linda har väldigt\r\nmånga kompisar, både svenska och utländska.</pre><pre>Men i dag tycker Linda faktiskt att det känns\r\notryggt, och hennes kamrater av olika\r\nnationaliteter vill inte gå ensamma ute om\r\nkvällarna. De är rädda.</pre><pre>Förra lördagen tvingades jag vänta ett par timmar\r\npå ett nattåg i Hallsberg. Allt var förstås stängt\r\nutom en grillkiosk där två trevliga syrianska\r\npojkar skulle arbeta till kl. 3 på natten. Det vill\r\ninga svenskar göra, var deras kommentar, och det\r\nligger förvisso någonting i det. Jag fick ett fint\r\nsamtal med de här grabbarna över min nattliga\r\nhamburgare. -- De kände sig också oroliga.</pre><pre>Gemensamt för de här ungdomarna är att de tror\r\natt den senaste tidens våldshandlingar begåtts av\r\nnågra få vettvillingar som fått för sig att de skall\r\nförfölja och skada människor som är annorlunda.\r\nDe anser -- och det gör jag också att detta är dåd\r\nsom genomförts av enstaka människor. Det är\r\ninte ett uttryck för någon utbredd rasism.</pre><pre>Den oro som nu skapas måste naturligtvis tas på\r\nallvar, och vi måste -- och vi skall -- med all kraft\r\nvända oss mot alla våldsdåd av vad slag de vara\r\nmå och vem de än riktar sig mot.</pre><pre>Det som händer och har hänt är avskyvärt! Ett\r\nfritt öppet samhälle kan aldrig tillåta att\r\nvåldsgärningar begås mot någon människa som\r\nvistas i detta land!</pre><pre>Därför är det så viktigt att vårt rättsväsende får de\r\nresurser som behövs för att de skyldiga skall\r\ngripas, dömas och få sina straff.</pre><pre>Den senaste tiden har inte minst massmedia\r\nförsökt förmedla bilden av en tilltagande rasism i\r\nvårt land. Vad är då rasism? Ja, jag har gått till\r\nordböckerna och funnit att det är en åskådning\r\nsom hävdar att vissa raser är överlägsna andra och\r\natt raserna därmed bör ha olika ställning i\r\nsamhället.</pre><pre>Om vi ser till den definitionen torde antalet\r\nrasister i Sverige vara tämligen litet. En forskare\r\nsom ägnat tio år åt att studera dessa frågor uppgav\r\nhäromdagen att antalet rasister kanske är något\r\nhundratal.</pre><pre>Herr talman! Låt oss vara varsamma med orden.\r\nVi får inte missbruka ordet rasism! Det ordet skall\r\nbrukas för det trots allt lilla fåtal som är rasister.</pre><pre>Däremot finns en rädsla hos människor för det\r\nsom är okänt och främmande som vi inte får\r\nblunda för. Vi måste låta människor tala öppet om\r\nde problem som finns utan att behöva bli kallade\r\ninvandrarmotståndare, sade Percy Barnevik\r\nhäromdagen.</pre><pre>Jag delar den uppfattningen, och ett par av mina\r\nkolleger har, tycker jag, sagt detsamma. Det är\r\nbättre att diskutera och försöka förstå än att\r\nmästra dem som vi kanske tycker har ''felaktiga''\r\nåsikter. Låt oss i stället ge en fullödig information\r\nom vad som gäller. Det är en sådan information\r\nsom bl.a. regeringen nu föreslår. Fortfarande\r\nfinns det många fördomar om invandrarnas\r\nvillkor.</pre><pre>Inte minst vi som i riksdagen sysslar med\r\ninvandrarfrågorna har anledning att fråga oss\r\nvarför det bästa inte blev vidare bra, som Gunvor\r\nArnér sade, trots att vi menade så väl.</pre><pre>Socialförsäkringsutskottet skall nu anordna en\r\nhearing med bl.a. forskare för att få ledning för\r\nvårt fortsatta arbete. Hittills har faktiskt debatten\r\npräglats mest av asylpolitik. Jag håller med Maud\r\nBjörnemalm när hon säger att vi nu också måste\r\nmera ta reda på hur våra nya svenskar har det i sitt\r\nnya hemland och vad vi kan göra för att ge dem\r\nen god start och motverka främlingsfientlighet.</pre><pre>Frågor som vi bör ställa oss är:</pre><pre>*  Har vi satsat för mycket på storskaliga,\r\nkollektiva lösningar?</pre><pre>Det är rimligt att asylsökande kan bosätta sig\r\nhos släktingar och bekanta i stället för att bo på\r\nförläggning t.ex.</pre><pre>*  Har vi ''skyddat'' flyktingarna för mycket,\r\nglömt att de är starka människor som förmått fly\r\nfrån våld och terror?</pre><pre>De asylsökande bör så snart som möjligt få ett\r\nriktigt arbete och arbetskamrater som blir ett stöd\r\nvid anpassningen till ett nytt liv i ett nytt land.</pre><pre>*  Har vi tagit konsekvenserna av den fria\r\narbetsmarknad som vi förordar för egen del, nu\r\nnär vi står på tröskeln till Europa?</pre><pre>*  Varför talar vi inte klarspråk och ställer tydliga\r\nkrav?</pre><pre>Att ställa krav är att bry sig om. Vi måste göra\r\nklart att invandrarna -- de nya svenskarna -- inte\r\nskall särbehandlas och att svensk lag skall gälla i\r\nSverige. Vi skall fördöma dåliga handlingar,\r\noavsett vem som utför dem.</pre><pre>Rasistiska handlingar skall naturligtvis\r\nbestraffas!</pre><pre>Herr talman! I debatten efterlyses ofta -- även här\r\ni dag -- de konkreta förslag som skall lösa alla\r\nproblem. Jag vill erinra om att vi moderater i\r\nåratal har föreslagit en del av de åtgärder som nu\r\ngenomförs av den borgerliga regeringen. Det har\r\nbl.a. ställts krav på förbud mot rasistiska\r\norganisationer, och jag vill redan nu säga att jag\r\när mycket tveksam till en sådan lagstiftning.\r\nDemokratins styrka är väl ändå öppenhet och fri\r\ndebatt. Vi får inte skapa en miljö där vi ''skuffar''\r\nundan de tvivelaktiga elementen och ger dem en\r\nmöjlighet att utöva en underjordisk verksamhet.</pre><pre>Låt mig till sist med skärpa framhålla att det finns\r\nkulturskillnader som vi inte bara skall acceptera\r\nutan också erkänna att de berikar oss i hög grad.\r\nUtan våra invandrare skulle vår tillvaro bli\r\nmycket fattigare.</pre><pre>Anf. 151 CHARLOTTE BRANTING (fp):</pre><pre>Herr talman! Häromdagen åkte jag med en\r\ntaxichaufför från Gamla Stan till Arlanda. Han\r\ngranskade mig ingående när han tog min vita\r\nfolkpartiväska och jag steg in i bilen och sjönk ner\r\ni baksätet. ''Skönt, då är du inte en så'n'', sade\r\nhan. ''Så'n vad då?'' frågade jag och förstod inte\r\nvad han menade. Då berättade han att kunden\r\nföre mig hade varit en människa som slängt ur sig\r\nen massa vidrigheter, okvädinsord och\r\nbeskyllningar om invandrarnas leverne och\r\nlämnat honom med en betalning som var långt\r\nunder taxan med orden: ''Du är inte värd mer!''\r\nMin chaufför menade att det var hopplöst att göra\r\nnågot åt det där, och för resten var han rädd --\r\nkanske inte så mycket för sin egen skull, som han\r\nsade, utan för sin familj, som han efter lång\r\nväntan hade fått till Sverige för ett år sedan. Vad\r\när det egentligen för land som jag har tagit dem\r\ntill? frågade han. Något entydigt svar kunde jag\r\nfaktiskt inte ge.</pre><pre>Så här får det inte vara i Sverige. Svenskar är i\r\nallmänhet varken rasister eller främlingsfientliga,\r\nmen många är avvaktande mot det som är\r\nfrämmande, och en del blir rädda, därför att de\r\nhar svalt en massa myter, och det allvarliga är att\r\nde verkliga rasisterna får näring av de där myterna\r\nsom florerar.</pre><pre>En myt är denna: ''De tar våra jobb, de snor våra\r\npengar och sociala förmåner.'' Det är tyvärr\r\nvanliga argument från hederliga svenskar. Det\r\nhandlar om okunskap!</pre><pre>Flertalet invandrare är vuxna, och de kostar\r\nskattebetalarna mellan 200 000 och 500 000 kr. En\r\ninfödd svensk medborgare kostar skattebetalarna\r\nmellan 1 och 1,5 milj.kr i barnbidrag, omsorg,\r\nskola osv.</pre><pre>Invandrarna har ökat andelen invånare i\r\nproduktiv ålder. Utan invandringen skulle\r\nandelen pensionärer vara mycket högre, och varje\r\nlöntagare skulle alltså ha behövt arbeta betydligt\r\nmer för att få ihop medel för pensioner,\r\näldreomsorg, sjukvård osv.</pre><pre>Halva arbetsstyrkan vid exportindustrierna\r\nVolvo, SKF, SAAB och Ericsson är invandrare.\r\nDe togs in i landet under högkonjunkturen -- då\r\nSverige annars lidit stor brist på arbetskraft -- och\r\nmedverkade till att ackumulera det kapital som\r\nnu krävs för att möta lågkonjunkturen.</pre><pre>Bara en av fem invandrarakademiker har ett\r\narbete på rätt nivå, visar en enkät som SIPA,\r\nSwedish International Professional Association,\r\ngjort bland sina medlemmar. Var femte flykting\r\nsom kommer till Sverige har högskoleutbildning.\r\nEtt sätt att underlätta för invandrare är att ge dem\r\nmöjlighet till de preparandkurser på universitet\r\nsom erbjuds gäststuderande, och ett annat sätt är\r\natt i ökad utsträckning ge dem möjlighet till\r\npraktik och provanställningar. Tvåspråkighet\r\nborde också kunna räknas som en merit när man\r\ntillsätter vissa tjänster inom vård, omsorg och\r\nutbildning.</pre><pre>Herr talman! Egentligen tycker jag att det är synd\r\natt manifestationen den 21 februari inte blir det\r\nbevis på invandrarnas betydelse som den kunde\r\nha blivit, om bara invandrare hade manifesterat.\r\nAlla vi andra, svenskfödda kan ju varje dag visa\r\nvår solidaritet med invandrare och flyktingar.</pre><pre>En annan myt är att ''Sverige är svenskt''. Politiskt\r\noch socialt är Sverige relativt homogent.\r\nKulturellt har vi en rik skatt av ''svenskhet'' att\r\nbevara och vidareutveckla. Det har jag fått klart\r\nför mig inte minst nu när jag sitter i\r\nkulturutskottet. Men etniskt är vi faktiskt en\r\n''blandning''. Kanske har vi hittills varit alldeles\r\nför historielösa för att förstå det. Faktum är att\r\ninvandringen i ''modern'' tid har pågått sedan\r\n1500-talet, ja, kanske tidigare än så.</pre><pre>Jag hoppas att Sveriges historielärare inser sin\r\nenorma betydelse i kampen mot fördomar och\r\nfrämlingsfientlighet. Egentligen borde de gå ut\r\nmed en proklamation för bättre kunskaper om\r\n''svenskhetens'' verkliga väsen. Då kanske\r\nrasisterna t.o.m. lät Karl XII slumra i frid,\r\nkrigskungen som härskade över ett\r\nStormaktssverige med massor av etniska grupper,\r\noch som faktiskt förde befäl över en genuin\r\n''invandrararmé'' av soldater med olika härkomst.</pre><pre>En tredje myt är: ''Vissa 'folk' är 'bättre' än\r\nandra.'' Detta är i grunden ett rasistiskt argument,\r\nbyggt på total missuppfattning av den moderna\r\nbiologins och genetikens resultat. Det finns inte\r\noch har aldrig funnits några ''rena raser''. Tvärtom\r\när arten homo sapiens olika etniska grupper runt\r\nom på planeten oerhört lika varandra, rent\r\ngenetiskt. Skillnaderna är ytterst små och gäller\r\nnästan enbart fysiologiska egenskaper.</pre><pre>Jag sätter som gammal lärare helt naturligt min\r\ntilltro till utbildningen och menar att inte minst\r\nförskole- och grundskolepersonal fyller en viktig\r\nfunktion när det gäller att få våra barn att förstå\r\nvärdet av att leva i ett mångkulturellt samhälle.\r\nMaud Björnemalm sade att det var litet med 10\r\nmilj.kr till ungdomsorganisationerna för att ta\r\negna initiativ mot främlingskap och rasism. Det är\r\ni alla fall bättre än ingenting.</pre><pre>Herr talman! Det finns flera myter att diskutera\r\noch bekämpa. Samtidigt får ingen av oss blunda\r\nför problem som kan förekomma. Tystnad och\r\nlikgiltighet är grogrund för missförstånd och\r\nfördomar. Att visa omsorg om och kärlek till dem\r\nsom flyr undan våld och krig till vårt land är inte\r\natt vara ''mjäkig''.</pre><pre>Anf. 152 RUNE BACKLUND (c):</pre><pre>Herr talman! Under den senaste tiden har vi i vårt\r\nland fått uppleva ett antal mycket råa våldsdåd\r\nriktade mot invandrare. Vi känner alla avsky\r\ninför det som hänt. I ett demokratiskt och öppet\r\nsamhälle skall naturligtvis alla invånare kunna\r\nkänna trygghet. Ingen skall behöva känna sig\r\nhotad till liv eller egendom. Vi centerpartister har\r\nunder flera år här i kammaren lagt fram förslag\r\nmed åtgärder mot våld och våldstendenser i vårt\r\nsamhälle. Det arbetet fortsätter vi med nu i\r\nregeringsställning.</pre><pre>De våldsdåd som nu skett är fortsättningen på en\r\nutveckling vi har kunnat se under några år. Med\r\njämna mellanrum uppträder serier av öppet våld\r\noch trakasserier mot invandrare och flyktingar. Vi\r\nhar all anledning att fundera över vilka\r\nmekanismer det är i vårt samhälle som\r\nframbringar individer som har ett sådant hat mot\r\nmänniskor med annan hudfärg, religion eller\r\nkultur att de är beredda att skada och döda.</pre><pre>Jag tror det skulle vara mycket värdefullt om man\r\ningående analyserade samtliga våldsbrott som\r\nskett mot invandrare under de senaste åren för att\r\nse om man kan finna några gemensamma faktorer\r\nsom varit utlösande för våldsaktionerna. En\r\nsådan analys skulle kunna vara ett värdefullt\r\nkomplement när vi skall ta ställning till ett\r\neventuellt förbud mot rasistiska organisationer. I\r\nflera av våldsbrotten figurerar dessa\r\norganisationer i bakgrunden.</pre><pre>Herr talman! Som riksdagsledamot får man ta\r\nemot många brev och samtal om flykting- och\r\ninvandrarfrågor. Åtskilliga av dessa samtal inleds\r\nmed de från insändarsidorna så välkända orden:\r\n''Jag är inte rasist, men. . . .''. I dessa kontakter\r\nmed allmänheten spårar jag ofta, bakom de\r\ninledande hårda orden, en rädsla man känner\r\ninför något främmande som man inte kan påverka\r\neller kontrollera.</pre><pre>Jag tror att det i vårt land finns en ganska stor\r\ngrupp av människor som känner att\r\nförändringarna både i vårt land och i omvärlden\r\ngår så snabbt att man inte hinner med. Det gör att\r\nman känner sin trygghet och framtid hotad. Och\r\ndå blir allt främmande, inkl. främmande\r\nmänniskor, ett hot.</pre><pre>Sverige befinner sig i en brytningsperiod mellan\r\ngårdagens förhållandevis isolerade Sverige och\r\nmorgondagens, då vi är en mer integrerad del av\r\nvärlden. På 60- och 70-talen flyttade världen via\r\nTV-rutan in i folks vardagsrum, brukar man säga.\r\nPå 80-talet flyttade världen in i grannlägenheten,\r\ni skolan och på kaféet. Plötsligt fanns det flera\r\nspråk, kulturer och religioner vid sidan av det\r\nman var van vid.</pre><pre>En del av den främlingsovilja och\r\nfrämlingsfientlighet som vi kan se ute i samhället\r\ntror jag har sin bakgrund i att förändringen har\r\ngått så snabbt att man inte hunnit ta till sig det nya\r\nman möter ute i samhället, än mindre acceptera\r\ndet. Då kanaliseras oron och rädslan i allmän\r\nfrämlingsfientlighet. Man ger invandrarna och\r\nflyktingarna skulden för samhällsproblem eller\r\nför sådant som man ogillar i samhället. Det\r\nmönstret har vi kunnat se många gånger i\r\nhistorien.</pre><pre>Herr talman! Man kan inte lagstifta bort\r\nmänniskors oro och rädsla. Jag tror att det enda\r\nsett som vi kan lösa detta problem på är att ha en\r\nså öppen debatt som möjligt.</pre><pre>Men hur löser man upp rädsla, och hur avlivar\r\nman fördomar? Ja, ser man på hur debatten om\r\nflykting- och invandrarpolitiken har förts i vårt\r\nsamhälle kan man konstatera att debatten förts\r\nmellan ''svenskar''. Men de som berörs mest och\r\nsom har de bästa svaren på många oroliga\r\nsvenskar frågor, invandrarna, kommer sällan till\r\ntals i den debatten.</pre><pre>Jag tror att vi i debatten ibland har tagit på oss en\r\nbeskyddarroll som inte alltid gagnar invandrarna.\r\nDet är faktiskt invandrarna själva som bäst kan\r\nbemöta fördomar om brottslighet, om skälen till\r\nsin flykt och andra saker som ofta vänds mot\r\nflyktingar och invandrare. Det måste vara bättre\r\natt oroliga svenskar får svar på sina frågor från\r\nkällan och inte via ombud. Trovärdigheten ökar\r\npå det sättet, tror jag.</pre><pre>Herr talman! Om jag skulle ge ett råd till\r\nkulturminister Birgit Friggebo om hur hon skall\r\nanvända de 10 miljoner som avsätts till åtgärder\r\nmot främlingsfientlighet, vore det: Använd en del\r\nav de pengarna till att ge Sveriges invandrare\r\nstörre möjligheter att själva bemöta fördomar och\r\nge svar på rädda svenskars frågor! Ge\r\ninvandrarna en bättre status och en större\r\nmegafon i debatten. Först då kan vi få en\r\nfruktbärande dialog mellan de två grupper i vårt\r\nland som i dag känner rädsla för grannen.</pre><pre>Anf. 153 LIISA RULANDER (kds):</pre><pre>Herr talman! I förra veckan var jag i Ryssland\r\ntillsammans med sex andra parlamentariker. Det\r\nvar en upplevelse på många olika sätt. De judar\r\nsom vi träffade där var positiva till de\r\nförändringar som har skett genom åren men kom\r\nsnart nog in på det som oroade dem allra mest. De\r\nbefarade att den oordning och den osäkerhet som\r\njust nu råder kan komma att förorsaka så stora\r\nekonomiska problem att människor svälter. Som\r\nalltid när det uppstår problem och människor\r\nsvälter letar man efter syndabockar -- det har man\r\ngjort i tusentals år. Judarna har fått vara\r\nsyndabockarna i många länder i många årtionden.\r\nDet är det som man är rädd för.</pre><pre>Den problemställningen känner vi igen. Det är\r\nde -- invandrarna, judarna, minoriteterna -- som\r\npöbeln vill skuldbelägga när ett lands ekonomi\r\ninte fungerar, när arbetslösheten ökar och när\r\ninflationen äter upp de eventuella reserverna.\r\nSveriges regering och riksdag har ett\r\nutomordentligt stort ansvar för att komma till\r\nrätta med de ekonomiska brister som finns i\r\nSverige just nu. De skall inte behöva bli lika som\r\ni Ryssland. De ambitioner som man uttalat i\r\nregeringsdeklarationen och som nu har följts upp\r\ni budgetpropositionen anser jag vara lovande,\r\nmen det är bara ett steg på vägen.</pre><pre>Rädslan för det främmande och okända skapar\r\nfientlighet, och det är det som skapar rasism.\r\nOkunnighet är ytterligare en av de faktorer som\r\nbidrar. Mycket har sagts om dessa frågor i dag.\r\nJag skall inte upprepa allt det -- vi som är här\r\nkänner väl till det. Men jag vill ändå repetera\r\nnågot om språkets betydelse, eftersom Ny\r\nDemokratis ledare ständigt ondgör sig över barns\r\nsjälvklara rätt att få lära sig sitt eget modersmål.</pre><pre>Att hemspråksundervisningen ständigt och jämt\r\nförkastas och ställs mot andra utgiftsposter såsom\r\nIan Wachtmeister har gjort är djupt olyckligt.\r\nHemspråket -- det vi kallar modersmålet -- har\r\nstor betydelse för en persons utveckling och\r\nkulturella identitet. Det är ett sätt att få bekräftat\r\natt det är legitimt att vara invandrare.</pre><pre>Men hemspråksundervisningen och\r\nundervisningen i svenska som andra språk måste\r\nnaturligtvis meddelas parallellt med varandra. De\r\nkan inte bara ses som språklektioner. I ett verkligt\r\nutbyte av ett språk måste man också väva in den\r\nkulturella betydelse som orden har. Det faktum\r\natt man vet att orden betyder detsamma vem som\r\nän uttalar dem motverkar främlingsrädsla och\r\nrasism. Här är skolan ett utmärkt instrument för\r\natt föra över positiva normer och värderingar från\r\nvår kultur till andra kulturer och även för oss att\r\nta emot andras kulturer och förstå dem. Om vi ger\r\ninvandrarungdomarna en rejäl chans att bekanta\r\nsig med både sin och vår kultur redan i skolan har\r\nvi verkligen sett till att ge dem en bra start och\r\nmotverkar också eventuellt våld mellan svenska\r\noch invandrade ungdomar. Får de inte den\r\nchansen i skolan -- var skall de då få den?</pre><pre>Det är angeläget att komma ihåg att valet av\r\nundervisning i föräldrarnas hemspråk skall göras\r\nav hemmet och inte av skolan eller samhället. Om\r\nhemspråksundervisningen kan bidra till goda\r\nrelationer mellan barn och föräldrar under några\r\ngenerationer är det väl värt priset och bidrar\r\ndessutom till en god integrering i det svenska\r\nsamhället.</pre><pre>I vår tid pågår världshistoriens största\r\nfolkomflyttningar. Skillnaderna i ekonomisk\r\nstandard mellan industriländerna och\r\nutvecklingsländerna ökar. Politiska\r\nkonflikthärdar finns över hela jorden.</pre><pre>Under överskådlig tid kommer det därför att\r\nfinnas ett ''invandringstryck'' på Sverige -- i\r\nsynnerhet om vårt lands rykte som en stabil\r\ndemokrati som värnar människovärdet består och\r\nom standardskillnaderna fortsätter att öka.</pre><pre>Inga människor kan ytterst säga att de äger sin del\r\nav jorden -- man endast förvaltar sin del, och det\r\nunder en tid. Därför bör Sverige öka\r\nansträngningarna att inom Europa verka för en\r\nmer generös och om möjligt likformig bedömning\r\nav flyktingar som kommer till de europeiska\r\nländerna.</pre><pre>Vidare bör Sverige ta initiativ till samordnade\r\neuropeiska åtgärder för att om möjligt göra\r\npreventiva eller humanitära insatser direkt i eller\r\nnära flyktingarnas hemländer. Jag vet att Sveriges\r\nriksdag och regering redan har gjort en del -- det\r\nfinns mer att göra, och det finns mycket i\r\nmotionsfloden där de kraven upprepar.</pre><pre>Skulle Sverige få ett närmare samarbete med eller\r\nmedlemskap i EG kan detta bidra till att\r\nytterligare öka människors rörlighet mellan de\r\nsamarbetande staterna. Vi måste därför ha en hög\r\nberedskap för relativt snabba förändringar av\r\ninvandringens omfattning och sammansättning.</pre><pre>Anf. 154 IAN WACHTMEISTER (nyd)\r\nreplik:</pre><pre>Herr talman! Eftersom jag fick äran att bli\r\nomnämnd i det föregående anförandet vill jag\r\ngärna kommentera det. Det handlade alltså om\r\nhemspråksundervisningen.</pre><pre>Vi säger att visst är hemspråksundervisningen helt\r\nokej -- det är inga problem med det. Vad det\r\nhandlar om är om vi skall betala 1,3 miljarder\r\nkronor, dvs. 1 300 milj.kr., av skattebetalarnas\r\npengar för detta ändamål, när vi vet att effekten\r\nav hemspråksundervisningen, enligt\r\nriksrevisionsverket och andra oförvitliga\r\nmyndigheter, av hemspråksundervisningen är att\r\nde barn som får den har det svårare i den svenska\r\nskolan.</pre><pre></pre><pre>Borde vi inte i stället göra det lättare för de nya\r\nsvenskarna att komma in i det svenska samhället?\r\nDet är detta det handlar om. Jag hoppas att mitt\r\nställningstagande är klart nog.</pre><pre>I övrigt hänvisar jag till vad jag redan har sagt i\r\ndenna fråga och försökt förklara för den icke\r\nobekante herr Westerberg.</pre><pre>Anf. 155  LIISA RULANDER (kds) replik:</pre><pre>Herr talman! Det är ingen ära att bli omnämnd i\r\ndetta sammanhang. Det är bara en upplysning.</pre><pre>Vi, säger Ian Wachtmeister, tar av skattebetalarnas\r\npengar för att ge en undervisning som inte är bra\r\noch som inte hjälper ungdomarna. Men det är en\r\ntotal missuppfattning. Jag hävdar, som jag också\r\nsade i mitt anförande, att det är oerhört viktigt att\r\nbli bekräftad, att vara tillåten, att vara invandrare\r\noch att vara tvåspråkig.</pre><pre>Vi tar ju av skattebetalarnas pengar till all\r\nundervisning, i engelska, franska, svenska eller\r\nvilket språk det än är. Skulle det vara finare att lära\r\nsig ett språk som man inte talar hemma än att först\r\nlära sig sitt eget modersmål, sedan det landets språk\r\ndär man bor och sedan ytterligare komplettera med\r\nandra språk som är behövliga för att man skall\r\nkunna arbeta i sitt yrkesliv? Det finns redan\r\ninvandrarungdomar som på ett mycket bra sätt\r\nsköter utlandskontakter, därför att de kan både\r\nlandets kultur och landets språk. De återvänder\r\nalltså till sitt ursprungsland och gör utmärkta\r\naffärer mellan Sverige och sitt förra hemland.</pre><pre>Anf. 156  IAN WACHTMEISTER (nyd)\r\nreplik:</pre><pre>Herr talman! Vi skall väl ändå i Sverige se till att de\r\nmänniskor som kommer hit kommer in i vårt\r\nsamhälle. Jag säger omigen att det inte handlar om\r\natt förbjuda någonting. Det handlar om huruvida vi\r\nskall betala för denna hemspråksundervisning. Det\r\nfinns massvis med angelägna frågor och ändamål\r\nsom vi kan satsa dessa pengar på. Vi skall se till att\r\ndessa människor kommer in i det svenska\r\nsamhället, lär sig svenska seder och bruk och det\r\nsvenska språket. Är det någonting som har visat hur\r\nangeläget detta är, är det väl den senaste tidens\r\nhändelser. Att då bita sig fast i bordskanten och\r\nsäga att hemspråksundervisningen skall värnas är\r\nbrist på realism.</pre><pre>Anf. 157  LIISA RULANDER (kds) replik:</pre><pre>Herr talman! Bristande realism tycker jag kanske\r\natt Ian Wachtmeister står för just nu. Om dina barn\r\ninte hade fått lära sig svenska, därför att du talar\r\nsvenska, hade det väl ändå framstått såsom ganska\r\nmärkligt. Hur kan man fostra barn, om man inte\r\nkan prata med sina barn?</pre><pre>Hemspråksundervisning handlar inte om vuxnas\r\nundervisning. Hemspråksundervisningen riktar sig\r\ntill barn. Vuxnas undervisning handlar om\r\nundervisningen på komvux eller i studiecirklar, där\r\nman får lära sig vuxensvenska. Det är oerhört\r\nviktigt att barn och föräldrar kan kommunicera för\r\natt man skall undvika t.ex. rasistiska bråk ute på\r\nstan. Kan föräldrarna inte kommunicera med sina\r\nbarn på rätt språk, kan de faktiskt inte prata med\r\nsina barn och undervisa dem om hur det svenska\r\nsamhället fungerar, även om de skulle veta det.</pre><pre>Det finns ingen motsättning i detta att man lär sig\r\nsitt eget modersmål och svensk kultur. Där kommer\r\ndet jag sade om svenska såsom andraspråk in såsom\r\nen oerhört värdefull del. Där har vi missat mycket i\r\nSverige. Vi har sett svenska såsom andraspråk\r\nsåsom någonting ganska oväsentligt. Vi har trott att\r\ndet räcker med vanlig svenska.</pre><pre>Ian Wachtmeister talar hela tiden om pengarna.\r\nInvandrarna betalar faktiskt skatt. De har rätt att få\r\ndenna undervisning både för sig och för sina barn.\r\nJag är själv ett invandrat barn. Jag var sju år när vi\r\nflyttade till Sverige. Jag hade inga möjligheter att\r\npåverka detta. Jag fick inte heller någon\r\nhemspråksundervisning utan klarade min skolgång\r\nlitet måttligt. Jag har fått ta igen detta vid vuxen\r\nålder.</pre><pre>Redan då -- för många år sedan -- sade människor\r\ntill oss: Ni som inte betalar skatt har väl råd att göra\r\nen massa roliga saker? Men vi har aldrig legat\r\nsamhället till last på något sätt. Likväl gick det\r\nrykten om att utlänningar -- som det hette på den\r\ntiden -- inte betalade skatt och inte gjorde rätt för\r\nsig. Sådant prat sätts i gång. Men påståendet att de\r\nmänniskor som behöver just sitt modersmål eller\r\nhar en annan kultur i bakgrunden skulle utgöra en\r\nsärskild börda är helt osant. Det är fel att sprida\r\nsådana rykten och få det att låta som om\r\ninvandrarna är en belastning när de är en tillgång.\r\nFår de denna hjälp, kommer de mycket fortare in i\r\ndet svenska samhället, eftersom de då ges\r\nmöjligheter. Jag hävdar bestämt att\r\nhemspråksundervisningen och svenska såsom\r\nandraspråk skall åtföljas. De får inte förväxlas.</pre><pre>Förste vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 158  TORGNY LARSSON (s):</pre><pre>Herr talman! Så har det hänt ännu en gång. I natt\r\nskedde ytterligare ett bombdåd riktat mot\r\ninvandrare, denna gång mot en kroatisk\r\nföreningslokal. Mönstret upprepas. På plats efter\r\nplats utförs handlingar, riktade mot människor från\r\nandra länder. Runt om i vårt land begås illdåd, där\r\ngärningsmännen hinner undan utan att polisen kan\r\ngripa dem. Hur länge skall detta få fortsätta? Vad\r\när det för samhälle som vi håller på att få? Vad skall\r\nvi göra för att vända denna trend? Vilka åtgärder\r\nskall vidtas av oss politiker, av samhällets\r\nbeslutande organ och av de politiska och andra\r\norganisationer som vi tillhör? Vad skall vi göra som\r\nenskilda människor och vilka förväntningar skall vi\r\nställa på enskilda personer i kampen mot\r\ninvandrarfientligheten? Det är naturligtvis så -- det\r\nskall vi vara ärliga och våga säga -- att det är lättare\r\natt ställa frågor än att finna bra svar. Det är lättare\r\natt notera andras fumliga misstag än att själv finna\r\nde goda lösningarna. För det finns givetvis inga\r\nlätta lösningar när det gäller dem\r\nfrämlingsfientlighet som håller på att breda ut sig.\r\nMen det är självklart, som tidigare talare har sagt,\r\nnödvändigt att vi sätter till alla krafter för att\r\nbekämpa de stämningar som nu med förfärande\r\nsnabbhet breder ut sig. Det är därför som så många\r\när besvikna på den passivitet som statsministern har\r\nvisat. Ibland måste landets statsminister gå i\r\nbräschen, även om det inte är till fördel för det egna\r\npartiet. Mot den bakgrunden vill jag rikta ett tack\r\ntill riksdagens talman, som tillsammans med\r\nStockholms Domkyrkoförsamling har tagit initiativ\r\ntill den manifestation som riksdagen skall\r\ngenomföra om en stund.</pre><pre>Vad skall vi då göra för att bekämpa\r\nfrämlingsfientligheten? Det är som sagt lättare att\r\nfråga än att svara, men det befriar oss inte från att\r\nförsöka vidta åtgärder. Flera har sagt att vi måste ta\r\nreda på hur invandrarna har det. Jag håller gärna\r\nmed om detta. Vi måste ställa flera frågor till dem\r\nsom har förståelse för främlingsfientligheten. Hur\r\ntänker de?</pre><pre>Inte långt från den plats där en kroatisk lokal på\r\nHisingen i Göteborg nu i natt blev utsatt för\r\nbombdåd har muslimer velat bygga en moské.\r\nEftersom jag själv bor i närheten, har jag kunnat\r\nnotera argumenten mot detta bygge. Människor\r\nsom jag tidigare har lärt känna såsom goda värnare\r\nav alla människors lika värde har nu ändrat attityd,\r\nvilket har förvånat och ibland t.o.m. förskräckt\r\nmig. Många av dessa människor anser sig själva inte\r\nvara främlingsfientliga, men de bidrar ändå genom\r\nsin passivitet till att underlätta eller ibland t.o.m.\r\nunderblåsa dessa stämningar.</pre><pre>Man säger att moskébygget väl kan ske i någon\r\nannan stadsdel, t.ex. på andra sidan älven. I\r\nallmänhet är man helt okunnig om att det sedan\r\ncirka tio år finns en moské i en annan del av staden.\r\nMan säger att det blir trafikstörningar med den\r\nplacering som moskén är tänkt att få. Somliga säger\r\natt man visserligen inte har någonting emot\r\nmuslimer men att man ändå uppskattar den person\r\nsom leder kampen mot moskébygget, därför att han\r\när den lille mannen som vågar säga ifrån mot\r\nmakthavarna. Ytterligare ett argument mot\r\nmoskébygget som ofta framförs är att man inte kan\r\nacceptera den kvinnosyn som muslimerna står för.\r\nTill detta kommer även rädslan för jobben, en\r\nverklighet för många människor i dessa tider då\r\njobben blir alltmer hotade.</pre><pre>Vi kan förvisso diskutera orsakerna till\r\nfrämlingsfientligheten. Vi kanske inte helt kommer\r\ntill klarhet om skälen, men det befriar oss inte från\r\nskyldigheten att försöka så långt möjligt ta reda på\r\nvilka stämningar som frodas.</pre><pre>Vi måste försöka identifiera denna\r\nfrämlingsfientlighet och ta den på allvar. Det går\r\ninte att föra samtal med galningar, inte heller med\r\nfanatiker. Däremot är det en skyldighet för oss att\r\nföra samtal med de många människor som i\r\nvarierande utsträckning är avvaktande och kanske\r\nbegynnande fientliga. Vi måste försöka komma i\r\ndialog med dem för att lyssna men också för att\r\nförklara vilka värden som vi vill värna om och stå\r\nför.</pre><pre>Vi får inte huka oss. Vi måste föra samtal, och vi\r\nmåste lyssna. Men vi måste också argumentera för\r\nalla människors lika värde. Vi måste ut och värna\r\ndessa värden.</pre><pre>Maud Björnemalm har nämnt exempel på åtgärder\r\nsom behöver vidtas. Och det fordras många\r\nåtgärder, och de behövs nu. Det går inte att vänta\r\nett halvår. Det krävs åtgärder från samhällets sida\r\nmen också från enskilda och organisationer.</pre><pre>Anf. 159  GULLAN LINDBLAD (m)\r\nreplik:</pre><pre>Herr talman! Med anledning av att statsministern\r\nangreps för att inte tidigare ha gått ut i debatt, vill\r\njag bara stillsamt till Torgny Larsson säga att Carl\r\nBildt faktiskt vid flera tillfällen före den aktuella\r\ndebatten har diskuterat invandrarfrågorna, bl.a.\r\nden 11 december i denna kammare. Carl Bildt har\r\ntalat om framför allt det enskilda ansvaret, om att vi\r\nskall ställa upp som goda medmänniskor gentemot\r\nvarandra.</pre><pre>Anf. 160  TORGNY LARSSON (s) replik:</pre><pre>Herr talman! Det är naturligtvis alldeles riktigt som\r\nGullan Lindblad säger, att statsministern har uttalat\r\nsig i olika sammanhang tidigare. Det som jag i detta\r\nsammanhang på ett lågmält sätt ville göra var att\r\nuttrycka den besvikelse som många, inte bara i\r\ndenna kammare utan över huvud taget runt om i\r\nlandet, har känt. Men jag noterar att statsministern\r\nunder den senaste veckan har tagit en rad initiativ,\r\noch det tycker jag är bra. Jag hoppas att han\r\nkommer att fortsätta med det.</pre><pre>Anf. 161  GULLAN LINDBLAD (m)\r\nreplik:</pre><pre>Herr talman! Som jag sade i mitt anförande har väl\r\nmycket i denna debatt trissats upp av massmedia.\r\nVår statsminister kanske inte vid alla tillfällen när\r\nmedia kräver det av honom skall stå upp i debatten.\r\nJag tycker att det är betydligt mer värdefullt att han\r\nhar engagerat sig i den invandrarpolitiska debatten\r\nkanske långt tidigare än flera andra i denna\r\nkammare.</pre><pre>Anf. 162  LARS MOQUIST (nyd):</pre><pre>Herr talman! Invandring och invandrare är ord som\r\nhar fått en infekterad innebörd och som givit en\r\ninfekterad debatt. Varför har det blivit på det\r\nsättet? Behöver det vara på det sättet? Är vi\r\ninvandrarfientliga i Sverige? Är svenskarna ett\r\nrasistiskt folk?</pre><pre>Ja, det är frågor som vi ställer till varandra, det är\r\nfrågor som massmedia ställer, och det är frågor som\r\npolitiker ställer. Men är svenskarna verkligen\r\nrasister? Frågan -- som ju är retorisk -- vill jag\r\nbesvara med ett rungande nej. Jag tycker att vi\r\nsvenskar kan känna stolthet över våra värderingar\r\noch vårt beteende. Några i ett samhälle har alltid\r\nannorlunda värderingar och avvikande åsikter. Om\r\nsådana värderingar och åsikter leder till\r\ntrångsynthet mot dem som är annorlunda eller\r\nleder till kriminella handlingar, skall vi självfallet\r\nfördöma och beivra detta. Men kriminalitet kan vi\r\nendast häva marginellt med upplysning och\r\ndebatt -- här måste polis och rättsväsende se till att\r\nvi alla får känna den trygghet som en rättsstat skall\r\nge.</pre><pre>Är vi verkligen invandrarfientliga? Jag tror att en\r\nutomordentligt stor majoritet av det svenska folket\r\nkan betecknas som allmänt invandrarvänliga, men\r\nmånga ifrågasätter samhällets sätt att hantera de\r\nproblem som ofta uppstår när människor från andra\r\nkulturer, med andra sedvänjor, med ett främmande\r\nspråk, osv., kommer till ett nytt land. Någon\r\nifrågasätter kanske invandringens omfattning, en\r\nannan kriminaliteten bland invandrare, en tredje\r\nkostnaderna för invandringen och en fjärde den\r\nbyråkrati och det regelverk som omger\r\ninvandringsfrågorna. Men många har också\r\npositiva erfarenheter av invandring. Man vet vilken\r\nbetydelse invandringen har haft för vår ekonomi.\r\nMan vet vad invandringen betytt för att öka\r\ninsikten om och förståelsen för andra kulturer,\r\nm.m.</pre><pre>Men varför har det då blivit som det har blivit? Kan\r\nvi göra något åt den situation som vi har i dag?\r\nSjälvfallet kan vi förändra dagens situation till det\r\nbättre, men vi måste göra något nu, inte skjuta\r\nproblemen framför oss och inte sopa problemen\r\nunder mattan. Men det allra väsentligaste är att vi\r\nalla måste hjälpas åt, både de som är positiva och\r\nde som är negativa till den nuvarande\r\ninvandringspolitiken. Det väsentliga måste vara att\r\nvi hjälps åt på ett konstruktivt sätt, att vi pekar på\r\ndet som är bra men också tar fram förslag på sådant\r\nsom kan göras bättre. Och mycket kan göras bättre.\r\nJag vill i det följande peka på några förändringar\r\nsom kan göras och som kanske måste göras.</pre><pre>Först och främst det viktigaste. Prioritera\r\ninvandrarnas sociala anpassning. Invandrarna\r\nmåste så snabbt som möjligt bli ''svenskar''. För att\r\nundvika invandrarrädsla och invandrarfientlighet,\r\nmen också för att undvika kommande problem och\r\nsvårigheter för invandrarna själva, är den sociala\r\nanpassningen utomordentligt viktig. Problemen\r\nväxer oss annars snart över huvudet. Invandrarna\r\nmåste först och främst lära sig tala svenska. Det är\r\nden allra viktigaste anpassningen. I den kommun\r\nsom jag kommer ifrån har man svenskundervisning\r\n16 timmar i veckan. Många lärare och elever anser\r\ndetta vara alldeles för litet. Ett annat bekymmer är\r\natt svenskundervisningen inte är obligatorisk.\r\nMånga hemmavarande invandrarkvinnor som inte\r\nhar någon arbetslivskontakt har i dag inga som helst\r\nkunskaper i svenska. Hur skall de någonsin kunna\r\nsmälta in i svensk miljö? Nej, villkora beslutet om\r\npermanent uppehållstillstånd med ett krav på\r\ntillräckliga baskunskaper i svenska och i\r\nsamhällskunskap. Invandrarna får ett konkret\r\nmål -- han eller hon får inte stanna här om\r\nvederbörande inte klarar det prov som uppställts.\r\nSärskilt för invandrare från helt annorlunda\r\nkulturer än vår egen är det viktigt att få\r\nbaskunskaper i hur vårt samhälle fungerar och vilka\r\nvärderingar vi har. Men ställ krav. Ett krav borde\r\nvara närvaroplikt vid svenskundervisningen.\r\nKoppla denna närvaroplikt till invandrarnas sociala\r\nförmåner.</pre><pre>En annan koppling till undervisningen i svenska\r\noch samhällskunskap borde vara att invandrarna\r\nnågra timmar varje vecka pryade på arbetsplatser\r\ndär de fick möjlighet att träffa svenskar, träna sin\r\nknaggliga svenska -- ja, att över huvud taget\r\nkomma ut i samhället. De kunde hjälpa till på\r\nsjukhus, lekskolor, personalintensiva industrier,\r\nparkförvaltningar, m.m. På pryoarbetsplatsen\r\nkunde man kanske tänka sig att införa något slags\r\nfadderverksamhet. Kreativa människor finner\r\nsäkert intressanta lösningar. Men det väsentliga är\r\natt vi på alla sätt hjälper till att integrera\r\ninvandrarna i den svenska miljön.</pre><pre>En annan sektor i samhället där vi måste finna\r\nandra lösningar är hemspråksundervisningen. De\r\nsom i dag får hemspråksundervisning är barn, men\r\ninte bara barn, Liisa Rulander, utan även vuxna\r\nsom inte är läskunniga. Hemspråksundervisningen\r\nlär kosta samhället 1,3 miljarder per år och bedrivs\r\ni ett drygt 80-tal språk. År 1990 deltog 77 000 elever\r\ni hemspråksundervisningen. Huvudproblemet med\r\nhemspråksundervisningen är dock inte själva\r\nkostnaden, även om den är oerhört stor, utan det\r\nfaktum att den försvårar anpassningen till ett nytt\r\nland och till ett nytt språk. Låt invandrarna själva ta\r\nansvaret för sin hemspråksundervisning om de vill\r\nbibehålla eller öka sina kunskaper i sitt\r\nursprungsspråk. Men att vi alla gemensamt skall\r\nvara med och betala invandrarnas\r\nhemspråksundervisning kan inte vara riktigt, när vi\r\nvet att det hämmar elevernas möjligheter att snabbt\r\nintegreras i det svenska samhället.</pre><pre>Ett problem som man gärna sopar under mattan i\r\nden allmänna debatten är kriminaliteten bland\r\ninvandrare. Varför lägger vi inte korten på bordet\r\noch sedan försöker finna lösningar på problemet.\r\nBrottsligheten bland invandrare är större än bland\r\nsvenskar. Brottsligheten är ändå kanske inte en\r\nföljd av deras sociala arv utan mera av att\r\ninvandrarna inte känner ett socialt tryck. På mindre\r\norter är det sociala trycket stort, medan det\r\nförhåller sig tvärtom i storstäder. Invandrarna har\r\nofta förutfattade meningar om Sverige, att det är\r\nlandet med andra sexuella normer, med vänliga\r\npoliser, med trevliga fängelser, med generösa\r\nfrigivningsregler och med socialförsäkringsnormer\r\nav en omfattning som de aldrig hade kunnat\r\ndrömma om. Den som begår allvarlig brottslighet\r\nbör omedelbart utvisas. Undantag skall ges endast\r\nför dem som faller under det s.k. flyktingbegreppet\r\nenligt 1951 års Genèvekonvention.</pre><pre>Ett sidoproblem inom polisen är bekymret att i dag\r\nbli av med dem som skall utvisas. Det gäller\r\nbrottslingar men också människor som inte\r\nbeviljats asyl i Sverige. Ofta har de som skall bli\r\nföremål för utvisning kastat alla\r\nidentifikationshandlingar, vilket gör det svårt att\r\nhantera utvisningarna. Det finns mängder av fall\r\ndär två eller tre poliser eskorterar den som skall\r\nutvisas, men där följden blir att de tvingas åka\r\ntillbaka till Sverige, därför att mottagarlandet\r\nvägrar släppa in den utvisade. Detta är särskilt\r\nvanligt vid utvisningar till Libanon. Detta problem\r\nmåste få en lösning.</pre><pre>Jag vill avsluta med följande. Sluta kalla svenskar\r\nför rasister. Vi är inte det. Sluta kalla vanliga\r\nmänniskor som känner misstänksamhet och oro\r\nmot främmande kulturer, raser och religioner för\r\nrasister. De är inte det. Tolerans mot människor\r\nmed annat utseende, annat beteende och annat\r\nspråk måste grundläggas i uppfostran. Det är inte\r\nfel på människorna. Det är fel på systemen. Kalla\r\ninte den för rasist eller invandrarmotståndare som\r\nvill lyfta fram problemen. Låt oss i stället som stolta\r\nsvenskar gemensamt försöka lösa problemen.</pre><pre>(Applåder)</pre><pre>Anf. 163  BERITH ERIKSSON (v) replik:</pre><pre>Herr talman! Lars Moquist talade inledningsvis om\r\nfrågor som man ställer sig. Han berörde också\r\nvarför det har blivit som det har blivit.</pre><pre>Jag vill fråga er i Ny Demokrati: Varför ställer Ny\r\nDemokrati olika grupper mot varandra? Varför\r\nställer Ny Demokrati pensionärerna och\r\nkostnaderna för pensionärer, sjukvård,\r\nbarnomsorg osv. mot kostnaderna för\r\nflyktingmottagning. Det finns en mening med det\r\nförfarandet -- en grupp appellerar man till, och en\r\nannan grupp vänder man sig mot.</pre><pre>Hemspråksundervisningen skulle jag i stället vilja\r\nkalla för modersmålsundervisning. Den faller\r\nunder konventionen om de mänskliga\r\nrättigheterna, Europakonventionen. Det handlar\r\nom rätten till det egna modersmålet.</pre><pre>Jag efterlyser forskarrapporter av vilka framgår att\r\ndet för dem som fått modersmålsundervisning har\r\nvarit svårare att komma in i det svenska samhället.\r\nDet finns väldigt många forskarrapporter som visar\r\npå motsatsen. Beträffande Sverige har vi\r\nHansegårds rapport från mitten av 50-talet som\r\ngällde en del av vår inhemska befolkning, nämligen\r\nTornedalsfinnar. Vidare finns det en utmärkt\r\nforskare som heter Skutnab Kangas, som har\r\npresenterat många forskarrapporter inte bara från\r\nSverige och Finland utan också , och framför allt,\r\nfrån Canada.</pre><pre>På samma sätt är det med brottsligheten. Skall man\r\ntala om att människor med invandrarbakgrund är\r\nmera brottsbenägna, måste man också visa på\r\nfakta. BRÅ har en sådan undersökning, och den är\r\nväldigt bred. Om man skall hänvisa till den, får man\r\nfaktiskt ärligt hålla sig till de siffror som där\r\nredovisas. Vidare måste man studera\r\nforskarrapporten litet närmare innan man sprider\r\nså här svepande formuleringar omkring sig.</pre><pre>Anf. 164  LARS MOQUIST (nyd) replik:</pre><pre>Herr talman! Berith Eriksson tar upp några frågor\r\noch hänvisar till olika forskarrapporter.\r\nNaturligtvis finns det en mängd olika rapporter\r\nmed vilkas hjälp man kanske kan bevisa både det\r\nena och det andra.</pre><pre>En av de frågor som Berith Eriksson tar upp\r\nhandlar om den absoluta rätten till\r\nhemspråksundervisning. Det är alldeles riktigt att\r\ndet är som hon säger när det gäller dem som\r\nbetraktas som flyktingar enligt\r\nGenèvekonventionen 1951. Den gruppen är viss\r\nhemspråksundervisning förbehållen. Men här\r\nhandlar det om en hemspråksundervisning som ges\r\ntill många grupper i samhället.</pre><pre>När det gäller frågan om huruvida brottsligheten är\r\nbevisad kan jag säga att det finns en mängd fakta\r\nsom visar att det faktiskt är fler bland invandrarna\r\nsom begår brott i Sverige. Jag hävdar, och det har\r\njag sagt i mitt huvudanförande här, att det inte\r\nberor på arv, dvs. att de så att säga skulle vara mera\r\nbrottslingar när de kommer hit. Det kan i stället\r\nvara situationen i Sverige som gör dem till\r\nbrottslingar. Det sociala trycket på de här\r\nmänniskorna kan vara så stort att de inte har\r\nsamma motivation när det gäller att hålla sig på rätt\r\nsida om lagen.</pre><pre>Jag tror att jag skall låta mig nöja med detta.</pre><pre>Anf. 165  BERITH ERIKSSON (v) replik:</pre><pre>Herr talman! Först och främst vill jag när det gäller\r\nmodersmålsundervisningen säga att rätten till sitt\r\nmodersmål väl inte bara gäller dem som kommit hit\r\npå grundval av FN:s flyktingkommission. Det är\r\nstruntprat.</pre><pre>Vilken tur för oss att ester, letter och litauer kan\r\nbygga broar till Baltikum åt oss. Vilken tur att de\r\nhaft möjlighet att behålla sitt språk och sin kultur.</pre><pre>Enligt tillgänglig statistik begås 85 % av alla brott i\r\nSverige av svenskar. 5 % av de övriga 15 % utgörs\r\nav internationella ligor som rör sig mellan olika\r\nländer. Av resterande 10 % utgör nästan hälften --\r\n44 % -- nordiska medborgare. Beträffande övriga\r\nkan man konstatera att det är fråga om något högre\r\ntal än för genomsnittet av den övriga befolkningen.\r\nMen om man tränger längre in i materialet och\r\nstuderar vilket samhällsskick de här människorna\r\ntillhör, alltså samhällsskiktet utslagna människor,\r\nfinner man att det inte rör sig om någon\r\növerrepresentation.</pre><pre>Tittar man på statistiken för ungdomar finner man\r\nt.o.m. att invandrarungdomarna är mindre\r\nbrottsbenägna än s.k. svenska ungdomar.</pre><pre>Anf. 166  LARS MOQUIST (nyd) replik:</pre><pre>Herr talman! Jag vill bara hänvisa till det som\r\nBerith Eriksson tog upp i sitt första anförande,\r\nnämligen att det finns en mängd punkter i Ny\r\nDemokratis motion om invandringspolitik som\r\nskulle vara gammal skåpmat. Väldigt mycket skulle\r\nockså redan vara genomfört.</pre><pre>Men detta med att vi har dåliga kunskaper i många\r\nav de här frågorna berörs i den aktuella motionen.\r\nVi vill att det skall finnas ett behov av en öppen och\r\närlig debatt och att den sker i en bred\r\nparlamentarisk kommitté, en invandrar- och\r\nflyktingpolitisk kommitté. Jag tror att både vi i\r\ndenna kammare och andra ute i samhället kan\r\nbehöva bli mera medvetna om de problem som\r\nfinns, så att vi kan föra en debatt utifrån fakta.</pre><pre>Jag hoppas att den aktuella motionen vinner\r\nriksdagens gehör och att vi kan få fakta på bordet,\r\nså att vi kan föra en seriös debatt och ta fasta på de\r\nproblem som finns i detta sammanhang.</pre><pre>Talmannen anmälde att Berith Eriksson anhållit att\r\ntill protokollet få antecknat att hon inte ägde rätt\r\ntill ytterligare inlägg.</pre><pre>Anf. 167  LIISA RULANDER (kds) replik:</pre><pre>Herr talman! Ja, fakta på bordet det är att varje\r\nmänniska har ett unikt värde. Vem kan sätta sig\r\növer vem, oavsett bostadsort -- oavsett om det är i\r\nSverige eller utomlands? Rätten till vårt eget språk\r\nmåste vi väl ha, oberoende av språkgrupp eller\r\nnationalitet.</pre><pre>Den diktatoriska tonen hos Lars Moquist tycker jag\r\när mycket skrämmande. Jag kan inte förstå att en\r\nsådan skall behövas i denna kammare. I sak kan\r\nmycket gott sägas om det Lars Moquist har sagt. De\r\nsom kommer hit skall självfallet lära sig så mycket\r\nsom möjligt om vårt land och vår kultur. Men det\r\nbetyder inte att vi kan påtvinga någon något. Inte\r\nheller en svensk kan påtvingas att lära sig allt om\r\nsamhällsekonomi eller samhällskunskap eller\r\ntvingas att perfekt behärska svenska språket. Vi\r\nskulle ju inte behöva grundvux om alla som bor i\r\nSverige, som är svenskar, kunde allt detta.</pre><pre>Min fråga till Lars Moquist blir: Vem räknas som\r\ninvandrare skyldig att flytta härifrån om\r\nvederbörande begår brott eller inte kan landets\r\nspråk och allt det som räknats upp här? Var går\r\ngränsen? Handlar det om att man skall ha bott här\r\ni tio eller femton år? Och är det möjligt att få vara\r\nkvar här om man kommit hit redan när man var ett\r\nbarn? Måste mina barn som har både svensk och\r\nutländsk förälder flytta om de begår brott? Var går\r\ngränsen i det fallet?</pre><pre>Anf. 168  LARS MOQUIST (nyd) replik:</pre><pre>Herr talman! Som svar på frågan om vilka\r\nkunskaper som krävs för att man skall få stanna\r\nkvar i Sverige vill jag säga att det naturligtvis\r\nbehövs ett prov som är lämpligt avpassat i\r\nförhållande till det som man vill uppnå. Det gäller\r\natt ha en viss förståelse för det svenska samhälle\r\nsom man har kommit till och att man på något sätt\r\nkan kommunicera och ta del av den information\r\nsom finns på svenska.</pre><pre>När det gäller brottsligheten finns det ju redan i dag\r\nvissa regler om utvisning. Det handlar om en\r\ntvåårsgräns när det gäller brottslighet. Man kan bli\r\nutvisad, och man kan bli dömd till minst två års\r\nfängelse. Det kan gälla t.ex. grov stöld. Jag kan inte\r\nexakt säga vad det är för brott som kan leda till just\r\ntvå års fängelse. Det finns i alla fall en reglering på\r\ndet här området.</pre><pre>Sådana frågor som vi nu debatterar och som vi\r\nkanske saknar tillräckliga kunskaper om kunde\r\nutvecklas i en parlamentarisk utredning eller\r\nkommitté.</pre><pre>Anf. 169  LIISA RULANDER (kds) replik:</pre><pre>Herr talman! Jag kan hålla med om att det behövs\r\nen parlamentarisk kommitté som verkligen tar fram\r\nde här frågorna och dammar av fördomar mot\r\ninvandrare och mycket annat. Det är helt tydligt\r\nefter debatten i dag och efter en längre tid\r\ntillsammans med Ny Demokrati att vi behöver en\r\nparlamentarisk kommitté, där nydemokraterna får\r\nvara med och höra vad som sägs. Inte bara det, jag\r\nvälkomnar den utfrågning som skall komma\r\nangående de här frågorna. Där kan också forskare\r\noch de som verkligen har fakta i bagaget delge oss\r\nsina kunskaper.</pre><pre>Jag kan också tillstå att systemet för\r\nhemspråksundervisningen till en del är felaktigt.\r\nUndervisningen ges under annan lektionstid, så\r\neleverna missar lektioner i andra ämnen. På grund\r\nav det bidrar den här undervisningen till sämre\r\nresultat i skolan, men det beror inte på att eleverna\r\nfår hemspråksundervisning, utan på att de får den\r\npå fel tid och missar andra ämneskunskaper under\r\nden tiden. Jag ger dig alltså rätt i att systemet till en\r\ndel kan vara felaktigt. Men det måste väl vara lätt\r\natt ändra, i stället för att ta bort\r\nhemspråksundervisningen för dem som behöver\r\nden.</pre><pre>Den parlamentariska kommittén är vi helt överens\r\nom.</pre><pre>Anf. 170  MAUD BJÖRNEMALM (s)\r\nreplik:</pre><pre>Herr talman! Det finns mycket man skulle kunna\r\nsäga om Lars Moquists anförande, men tiden\r\nbörjar bli knapp. Vi skall genomföra en\r\nmanifestation om en stund.</pre><pre>Jag vill bara säga att detta var ett skolexempel på\r\nhur man i förtäckta ordalag sprider fördomar. Lars\r\nMoquist talar om att om man inte klarar\r\nsvenskprovet skall man inte få stanna i Sverige.\r\nMan skall alltså utvisas. De människor som i dag får\r\nuppehållstillstånd är flyktingar. De har alltså av\r\nolika skäl fått lov att fly från sitt land. Till vilket\r\nland skall de då utvisas, Lars Moquist?</pre><pre>Anf. 171  LARS MOQUIST (nyd) replik:</pre><pre>Herr talman! Jag har sagt att för de invandrare som\r\nuppfyller flyktingbegreppet enligt\r\nGenèvekonventionen gäller inte det som vi nu har\r\ntalat om. Enligt de konventioner som vi själva har\r\nvarit med och skrivit under har vi accepterat att det\r\nskall vara på ett visst sätt. Det måste vi tillgodose.</pre><pre>Anf. 172  MAUD BJÖRNEMALM (s)\r\nreplik:</pre><pre>Herr talman! I Ny Demokratis Sverige gäller inga\r\nsom helst humanitära skäl för att få\r\nuppehållstillstånd.</pre><pre>Anf. 173  LARS MOQUIST (nyd) replik:</pre><pre>Herr talman! Självfallet är det på det sättet.</pre><pre>Det vi menar främjar en bra utveckling i Sverige\r\noch förhållandet mellan invandrare och svenskar är\r\natt invandrarna så snabbt som möjligt blir svenskar,\r\nantar vårt språk, ser till att man vävs in i våra seder.\r\nMan undviker på det sättet att skapa motsättningar\r\nmellan dem som ursprungligen finns i Sverige och\r\ndem som har invandrat till Sverige. Annars får vi en\r\ngrogrund där det uppstår stämningar av den kaliber\r\nsom vi nu har märkt i massmedia och som finns hos\r\nvissa grupper.</pre><pre>Förste vice talmannen anmälde att Maud\r\nBjörnemalm anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 174   HANS GÖRAN FRANCK (s):</pre><pre>Herr talman! En förutsättning för att Sverige skall\r\nvara framgångsrikt i solidariteten med världens\r\nflyktingar och kunna ställa stora krav på andra\r\nländer med lågt flyktingmottagande, är att vårt land\r\nföregår med gott exempel i vår egen flyktingpolitik.\r\nDetta har riksdagen tidigare vid upprepade\r\ntillfällen uttalat, även om det kanske inte har skett\r\nunder de senaste åren.</pre><pre>Det är emellertid med stor tillfredsställelse jag\r\nkonstaterar att det s.k. 13 december-beslutet har\r\nupphävts.</pre><pre>Mycket allvarligt är att människor med\r\nrasfördomar och en flyktingfientlig inställning\r\nbetraktar eftergifter och avsteg från solidarisk\r\nflykting- och invandrarpolitik som framgångar,\r\nvilket tyvärr stimulerar till ökad\r\nfrämlingsfientlighet.</pre><pre>Låt mig peka på ett antal åtgärder som jag anser\r\nmåste vidtas utöver det jag nyss nämnde om en\r\nsolidarisk flykting- och invandrarpolitik. Det gäller\r\natt förstärka undervisningen i alla skolor om rasism\r\noch främlingshat. Vi som lever i ett demokratiskt\r\nsamhälle måste självklart hävda informationens\r\noch upplysningens betydelse. Det är välkommet att\r\nregeringen föreslagit ett anslag på 10 milj.kr. för att\r\nmotverka rasism och flyktingfientlighet, men\r\nbeloppet är ändå ganska anspråkslöst. Vi har i en\r\nmotion från socialdemokratiska ledamöter\r\nföreslagit en höjning till 20 miljoner.</pre><pre>I den borgerliga ministärens regeringsförklaring\r\ntalas det om att hemspråksundervisningen värnas.\r\nMen i kommuner runt om i landet minskas\r\nhemspråksundervisningen kraftigt. Det finns\r\nrapporter om en 30-procentig minskning och mer.</pre><pre>Det behövs en snabb utvärdering av hur\r\nhemspråksundervisningen fungerar. Det gäller nu\r\natt förstärka insatserna för att säkra en fortsatt\r\nhemspråksundervisning. Jag vill i det här\r\nsammanhanget nämna att det finns rapporter från\r\ninstitutet för framtidsstudier om att den\r\npedagogiska forskningen entydigt bekräftar\r\nverksamhetens centrala betydelse för\r\ninvandrarbarnens utveckling.</pre><pre>När det gäller brottsligheten finns det en alldeles ny\r\nrapport, även om det finns de som ifrågasätter\r\nvetenskapliga rapporter när de inte passar. Men det\r\när viktigt att hänvisa till forskarna Hans von Hofer\r\nvid SCB och Henrik Tham vid institutet för social\r\nforskning, som har lagt fram en utförlig rapport om\r\ndetta. Den rapporten belyser inte att det finns\r\nskillnader i fråga om brottslighet mellan invandrare\r\noch andra, men det finns vissa frågetecken när det\r\ngäller vissa typer av grov brottslighet. Det finns all\r\nanledning att studera den här rapporten närmare.</pre><pre>Det gäller givetvis att genomföra sådana\r\nförändringar i samhället att själva grogrunden och\r\norsakerna till rasism och rasfördomar kan\r\nförminskas. Jag skall inte gå närmare in på det,\r\nutan ta upp en annan fråga som jag tycker är viktig\r\noch som i det allmänna talet inte berörs tillräckligt.\r\nDet räcker tyvärr inte med nuvarande åtgärder. De\r\nmåste kombineras med en skärpt lagstiftning. Det\r\när allmänt accepterat att vi sedan lång tid bestraffar\r\nhets mot folkgrupp och att vi därigenom även\r\ninskränker yttrande- och tryckfrihet. Det borde\r\ndärför inte vara så märkligt att göra en begränsad\r\ninskränkning i organisationsfriheten. Skyddet mot\r\nrasistiska organisationer måste förstärkas. Den\r\norganiserade rasismen, som nu kan arbeta och i\r\npraktiken verkar både ovan och under jord, är vida\r\nfarligare än den enskilda.</pre><pre>Det är just ett sådant förslag som en statlig\r\nutredning med Hans Stark i spetsen nyligen lagt\r\nfram. Det tar fasta på brottslighet av det här slaget,\r\nmed inslag av våld, hot och tvång. Jag tycker\r\nexempelvis att Vitt ariskt motstånd är en\r\norganisation som i laga ordning måste bekämpas\r\nmed rättsväsendets fulla resurser.</pre><pre>Diskrimineringsutredningens utredning, under\r\nordförandeskap av Leif Blomberg, bör inte avvisas,\r\nmen jag tycker att man i första hand bör överväga\r\natt genomföra Starks förslag. Om det inte skulle\r\nvisa sig vara tillräckligt bör Blombergs förslag\r\nprövas. jag vill kraftigt understryka att inget av de\r\nhär förslagen går in på att begränsa åsiktsfriheten.</pre><pre>Remisstiden för Starks utredning är mycket lång.\r\nJag vet att Birgit Friggebo inte kan svara på detta.\r\nMen jag tycker att det var märkligt att den gjordes\r\nså lång.</pre><pre>Till slut vill jag, i den situation som råder, säga att\r\ndet är mycket angeläget att inte bara sätta in\r\nresurser mot rasistisk och invandrarfientlig\r\nbrottslighet i ett akut läge. Det gäller verkligen att\r\nge högsta prioritet åt bekämpandet av den här\r\nbrottsligheten varaktigt och permanent. Då\r\nbehöver man inte drabbas av de här obehagliga\r\növerraskningarna. Det finns mycken underlåtenhet\r\npå det här området, både inom polis och andra\r\ndelar av rättsväsendet. Man kunde ha varit mycket\r\nbättre beredd på den situation som, till en dels\r\növerraskning, uppstått under den senaste tiden.</pre><pre>Anf. 175  FÖRSTE VICE TALMANNEN:</pre><pre>Kulturminister Birgit Friggebo har meddelat att\r\nhon av tidsskäl inte kommer att delta i debatten.\r\nJag erinrar om den manifestation som skall starta\r\npå Riksplan om en liten stund.</pre><pre>Kammaren ajournerar sitt sammanträde till i\r\nmorgon, då vi börjar under rubriken Jämställdhet.</pre><pre>(forts. prot. 63)</pre><pre>5 § Anmälan om interpellationer</pre><pre>Anmäldes att följande interpellationer framställts</pre><pre>den 11 februari</pre><pre>1991/92:103 av Hans Göran Franck (s) till\r\nstatsrådet Bo Lundgren om hyreslagskommitténs\r\nförslag till ny hyreslag, m.m.:</pre><pre>Den 30 januari 1992 beslutade regeringen att lägga\r\nned 1989 års hyreslagskommitté. I november förra\r\nåret avlämnade kommittén ett delbetänkande om\r\nen ny hyreslag.</pre><pre>Enligt direktiven skulle kommittén också utreda\r\nhyresgästinflytande vid ombyggnad, lagstiftningen\r\nom bostadsförvaltning och tillstånd till förvärv av\r\nhyresfastighet. I direktiven hette det:</pre><pre>Med anledning bl.a. av vad riksdagen uttalat om en\r\növersyn av den lagstiftning som syftar till att\r\nmotverka bristfällig förvaltning av hyresfastigheter\r\nhar en genomgång gjorts inom\r\nbostadsdepartementet av olika frågor som\r\naktualiserats i sammanhanget. Arbetet har\r\nresulterat i olika överväganden och förslag som\r\ndokumenterats i ett antal promemorior. I dessa\r\npromemorior berörs bl.a. följande punkter.</pre><pre>Hyresgästinflytande vid ändrings- och\r\nförbättringsåtgärder. Ett förslag tas upp om att\r\nhyresvärden får s.k. primär förhandlingsskyldighet\r\nenligt 5 § hyresförhandlingslagen (1978:304) i fråga\r\nom ändrings- och förbättringsåtgärder som berör\r\nhusets bostadsutrymmen eller som väsentligt\r\npåverkar boendemiljön. Skyldigheten föreslås gälla\r\noberoende av om åtgärderna är bygglovspliktiga\r\neller ej. -- -- --</pre><pre>Bostadsförvaltningslagen. Reglerna om inlösen av\r\nhyresfastighet i bostadsförvaltningslagen föreslås\r\nutformade så att inlösen inte längre behöver\r\nföregås av tvångsförvaltning. Enligt förslaget är det\r\nhyresnämnden som skall lämna tillstånd till inlösen.\r\nSamtidigt föreslås att bestämmelsen om\r\nexpropriation vid vanvård enligt 2 kap. 7 §\r\nexpropriationslagen (1972:719) upphävs. -- -- --</pre><pre>Tillstånd till förvärv av hyresfastighet. Riksdagen\r\nhar hos regeringen begärt en översyn av lagen om\r\nförvärv av hyresfastighet m.m. vad gäller åtgärder\r\nför att förmå en köpare av en hyresfastighet eller\r\nden som förvärvat aktier eller andelar i ett\r\nfastighetsägande bolag att anmäla förvärvet till\r\nkommunen inom föreskriven tid. -- -- --</pre><pre>Kommittén skulle också genomföra den översyn\r\nsom riksdagen begärt. Lagstiftningen kunde\r\nbehöva ses över också i andra avseenden.\r\nKommittén skulle därför undersöka om den\r\nnuvarande regleringen är tillräcklig för att\r\ntillgodose de syften som ligger bakom\r\nlagstiftningen och föreslå de förändringar som\r\nföranleds av undersökningen.</pre><pre>I anledning av det anförda får jag fråga statsrådet\r\nBo Lundgren:</pre><pre>1.  När avser regeringen att framlägga förslag\r\nbeträffande hyreslagskommitténs betänkande\r\n(SOU 1991:86)?</pre><pre>2.  Varför har regeringen beslutat nedlägga\r\nhyreslagskommittén och hur avser regeringen att\r\nlösa de problem som anges i direktiven?</pre><pre>1991/92:104 av Hans Göran Franck (s) till\r\nutrikesministern om utvecklingen i Ryssland och i\r\nOSS:</pre><pre>Det finns både positiva och negativa tendenser i\r\nutvecklingen i Ryssland, det ledande landet i OSS.\r\nEnligt uppgift har nu alla politiska fångar frigetts\r\noch en viss försiktig humanisering har skett inom\r\nkriminalvården. Men orimligt långvariga straff\r\nutdöms fortfarande och några planer på att avskaffa\r\ndödsstraffet finns inte inom den ryska regeringen.\r\nRättssäkerhet och rättstrygghet är fortfarande\r\nallvarliga problem.</pre><pre>Den demokratiska utvecklingen är inte säkrad. De\r\npolitiska motsättningarna skärps till följd av den\r\ndjupgående ekonomiska krisen. Prishöjningarna\r\nhar varit drastiska. Det råder ett ekonomiskt kaos,\r\nsom lett till att stora delar av produktion och\r\nkommunikationer inte fungerar. Den allmänna\r\nuppfattningen är att levnadsförhållandena inte varit\r\nså allvarliga för de breda lagren av befolkningen\r\nsedan tiden närmast efter andra världskriget.</pre><pre>Brottsligheten, särskilt den ekonomiska och\r\norganiserade, har ökat drastiskt. Ett mycket stort\r\nantal åklagare och poliser har i hämndaktioner\r\nmördats under det senaste året.</pre><pre>Det militär-industriella komplexet tilldrar sig allt\r\nstörre intresse och kan spela en stor roll i den\r\nfortsatta utvecklingen. Omkring 1,7 miljoner\r\nmänniskor i S:t Petersburg, som är engagerade i\r\neller beroende av militärindustrin, befinner sig i ett\r\nmycket utsatt läge till följd av den politiska,\r\nekonomiska och militära krisen.</pre><pre>Utarmningen av befolkningen hotar att förvärras\r\ntill följd av massarbetslöshet. De internationella\r\nhumanitära insatserna har ökat men får bara\r\nmycket begränsade effekter, trots att de når\r\nmottagarna i större omfattning. Få utländska\r\ninvesteringar och projekt av större betydelse har\r\nkommit till stånd. Den politiska och ekonomiska\r\ninstabiliteten är alltför stor för att locka seriösa\r\nutländska investerare.</pre><pre>Särskilt besvärande är den omfattande\r\nkorruptionen som av allt att döma breder ut sig i\r\nökad utsträckning. De långtgående planerna på\r\nprivatisering inom praktiskt taget alla\r\nsamhällsområden och näringsgrenar skapar stark\r\noro inom stora befolkningsgrupper.\r\nMarknadsekonomin fungerar inte i brist på\r\nkonkurrens och socialt verksamma begränsningar\r\noch insatser.</pre><pre>Motsättningarna inom OSS är påtagliga och hotar\r\natt förlänga krisen i berörda länder.</pre><pre>På grund av det anförda, som bygger på iakttagelser\r\nunder en nyligen företagen studieresa, får jag fråga\r\nutrikesminister Margaretha af Ugglas:</pre><pre>1.  Hur bedömer regeringen utvecklingen i\r\nRyssland och inom OSS?</pre><pre>2.  Vilka åtgärder avser regeringen att vidta på det\r\ninternationella planet och för Sveriges egen del för\r\natt främja en förstärkt demokratisk och ekonomisk\r\nutveckling?</pre><pre>3.  Är regeringen beredd att göra särskilda insatser\r\ni S:t Petersburgsområdet?</pre><pre>4.  Avser regeringen att ta nya humanitära\r\ninitiativ?</pre><pre>6 § Anmälan om fråga</pre><pre>Anmäldes att följande fråga framställts</pre><pre>den 10 februari</pre><pre>1991/92:378 av Björn von der Esch (m) till\r\nstatsrådet Reidunn Laurén om reklamsändningar i\r\nnärradio:</pre><pre>Av förarbetena till yttrandefrihetsgrundlagen\r\nframgår att den i 1 kap. 12 § 2 st. föreskrivna\r\nmöjligheten till reklamförbud i radio endast kan\r\nriktas mot s.k. publicservice företag.</pre><pre>Trots detta sker fortlöpande\r\nmyndighetsingripanden mot närradiostationerna\r\nsom sänder reklam. Myndigheten åberopar\r\nnärradiolagens 10 § som står i uppenbar strid med\r\nyttrandefrihetsgrundlagen.</pre><pre>Vilka åtgärder avser statsrådet vidtaga för att\r\nundanröja de hinder som på myndighetsnivå reses\r\nmot reklamsändningar i närradio?</pre><pre>7 § Kammaren åtskildes kl. 18.41.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 29 (delvis),</pre><pre>av förste vice talmannen därefter t.o.m. anf. 59\r\n(delvis),</pre><pre>av tredje vice talmannen därefter t.o.m. anf. 94\r\n(delvis),</pre><pre>av andre vice talmannen därefter t.o.m. anf. 141\r\n(delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}