{"dokumentstatus":{"dokument":{"hangar_id":"2349381","dok_id":"GH09116","rm":"1993/94","beteckning":"116","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"116","slutnummer":"0","datum":"1994-06-02 00:00:00","systemdatum":"2005-10-27 13:43:39","publicerad":"1994-06-02 00:00:00","titel":"Riksdagens snabbprotokoll 1993/94:116 Torsdagen den 2 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{D654097A-FA9C-4C9D-A4D9-38C0EEC6E3EE}","dokument_url_text":"http://data.riksdagen.se/dokument/GH09116/text","dokument_url_html":"http://data.riksdagen.se/dokument/GH09116","dokumentstatus_url_xml":"http://data.riksdagen.se/dokumentstatus/GH09116","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:116</div>\r\n<div class=\"sidhuvud_datum\">Torsdagen den 2 juni</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>Meddelande om kammarens sammanträde\r\ntisdagen den 7 juni, m.m.</pre><pre>Anf. 1  TALMANNEN:</pre><pre>Kammarens sammanträde tisdagen den 7 juni\r\ninleds med debatt om lagutskottets ärende om\r\nregistrerat partnerskap. När denna debatt avslutats\r\noch ärendet avgjorts, följer voteringar i de\r\neventuella ärenden som färdigdebatterats vid\r\ndenna fredags sammanträde.</pre><pre>Kl. 14.00 i dag besvarar statsministern två\r\ninterpellationer.</pre><pre>1 §  Justering av protokoll</pre><pre>Justerades protokollet för den 27 maj.</pre><pre>2 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1993/94:KU47 och KU48</pre><pre>Finansutskottets betänkande 1993/94:FiU24</pre><pre>Socialutskottets betänkanden 1993/94:SoU24,\r\nSoU26, SoU32 och SoU33</pre><pre>Kulturutskottets betänkanden 1993/94:KrU32 och\r\nKrU35</pre><pre>Jordbruksutskottets betänkanden 1993/94:JoU28\r\noch JoU30 -- JoU32</pre><pre>3 §  Beslut rörande utskottsbetänkanden som\r\nslutdebatterats den  1 juni</pre><pre>KU40 Lokal demokrati</pre><pre>Mom. 3 (ämnesområden för kommunala\r\nfolkomröstningar)</pre><pre>1. utskottet</pre><pre>2. men. (v)</pre><pre>Votering:</pre><pre>296 för utskottet</pre><pre>11 för men.</pre><pre>2 avstod</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 76 m, 29 fp, 24 c, 24 kds, 19 nyd, 3 -</pre><pre>För men.:</pre><pre>11 v</pre><pre>Avstod:</pre><pre>1 s, 1 fp</pre><pre>Frånvarande:</pre><pre>16 s, 4 m, 3 fp, 7 c, 2 kds, 4 nyd, 3 v, 1-</pre><pre>Ylva Annerstedt (fp) anmälde att hon avsett att\r\nrösta ja men markerats ha avstått från att rösta.</pre><pre>Mom. 4 (5 kap. 23 § i regeringens förslag till lag om\r\nändring i kommunallagen (1991:900))</pre><pre>1. utskottet</pre><pre>2. res. 1 (s)</pre><pre>Votering:</pre><pre>176 för utskottet</pre><pre>125 för res. 1</pre><pre>12 avstod</pre><pre>36 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 31 fp, 24 c, 24 kds, 19 nyd, 2 -</pre><pre>För res. 1:</pre><pre>124 s, 1 -</pre><pre>Avstod:</pre><pre>1 s, 11 v</pre><pre>Frånvarande:</pre><pre>13 s, 4 m, 2 fp, 7 c, 2 kds, 4 nyd, 3 v, 1 -</pre><pre>Mom. 8 (närvarorätt i övrigt)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>293 för utskottet</pre><pre>19 för res. 2</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 75 m, 31 fp, 24 c, 24 kds, 11 v, 3 -</pre><pre>För res. 2:</pre><pre>19 nyd</pre><pre>Frånvarande:</pre><pre>13 s, 5 m, 2 fp, 7 c, 2 kds, 4 nyd, 3 v, 1 -</pre><pre>Mom. 10 (upphandlingssekretessen)</pre><pre>1. utskottet</pre><pre>2. men. (v)</pre><pre>Votering:</pre><pre>294 för utskottet</pre><pre>13 för men.</pre><pre>3 avstod</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 74 m, 30 fp, 24 c, 24 kds, 19 nyd, 1 -</pre><pre>För men.:</pre><pre>11 v, 2 -</pre><pre>Avstod:</pre><pre>2 m, 1 fp</pre><pre>Frånvarande:</pre><pre>16 s, 4 m, 2 fp, 7 c, 2 kds, 4 nyd, 3 v, 1 -</pre><pre>Mom. 15 (kommunal uppdragsverksamhet)</pre><pre>1. utskottet</pre><pre>2. res. 3 (s)</pre><pre>Votering:</pre><pre>175 för utskottet</pre><pre>136 för res. 3</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 76 m, 30 fp, 24 c, 24 kds, 18 nyd, 2 -</pre><pre>För res. 3:</pre><pre>124 s, 11 v, 1-</pre><pre>Frånvarande:</pre><pre>13 s, 4 m, 3 fp, 7 c, 2 kds, 5 nyd, 3 v, 1 -</pre><pre>Mom. 17 (kommunalt partistöd)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>290 för utskottet</pre><pre>19 för res. 4</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 75 m, 30 fp, 24 c, 24 kds, 11 v, 3-</pre><pre>För res. 4:</pre><pre>19 nyd</pre><pre>Frånvarande:</pre><pre>15 s, 5 m, 3 fp, 7 c, 2 kds, 4 nyd, 3 v, 1 -</pre><pre>Mom. 23 (delegering m.m.)</pre><pre>1. utskottet</pre><pre>2. men. (v)</pre><pre>Votering:</pre><pre>296 för utskottet</pre><pre>14 för men.</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>124 s, 76 m, 30 fp, 22 c, 24 kds, 19 nyd, 1-</pre><pre>För men.:</pre><pre>1 c, 11 v, 2 -</pre><pre>Frånvarande:</pre><pre>14 s, 4 m, 3 fp, 8 c, 2 kds, 4 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>KU41 Kommunal biståndsverksamhet</pre><pre>1. utskottet</pre><pre>2. mot. K63 (fp)</pre><pre>Kammaren biföll utskottets hemställan med\r\nacklamation.</pre><pre>KU42 Förvaltningsmyndigheternas ledning</pre><pre>Mom. 1 (de centrala förvaltningsmyndigheternas\r\nledning)</pre><pre>1. utskottet</pre><pre>2. res. (s)</pre><pre>3. men. (v)</pre><pre>Förberedande votering:</pre><pre>138 för res.</pre><pre>12 för men.</pre><pre>159 avstod</pre><pre>40 frånvarande</pre><pre>Kammaren biträdde res.</pre><pre>Huvudvotering:</pre><pre>172 för utskottet</pre><pre>138 för res.</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 76 m, 29 fp, 22 c, 24 kds, 19 nyd, 1 -</pre><pre>För res.:</pre><pre>124 s, 1 c, 11 v, 2 -</pre><pre>Frånvarande:</pre><pre>13 s, 4 m, 4 fp, 8 c, 2 kds, 4 nyd, 3 v, 1 -</pre><pre>KU38 Några frågor om sekretess</pre><pre>Kammaren biföll utskottets hemställan.</pre><pre>FiU22 Förnyat förslag till lagstiftning om\r\ningripande mot otillbörligt beteende avseende\r\noffentlig upphandling (prop. 1993/94:222)</pre><pre>Mom. 1 (lag om ingripande mot otillbörligt\r\nbeteende vid offentlig upphandling m.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>174 för utskottet</pre><pre>138 för res. 1</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 30 fp, 24 c, 24 kds, 19 nyd, 1 -</pre><pre>För res. 1:</pre><pre>125 s, 11 v, 2 -</pre><pre>Frånvarande:</pre><pre>13 s, 4 m, 3 fp, 7 c, 2 kds, 4 nyd, 3 v, 1 -</pre><pre>Mom. 2 (lag om reglering av den offentliga sektorns\r\negenregiverksamhet)</pre><pre>Propositioner ställdes först beträffande utskottets\r\nhemställan och därefter ifråga om motiveringen.</pre><pre>Hemställan:</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>274 för utskottet</pre><pre>20 för res. 2</pre><pre>15 avstod</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>108 s, 75 m, 30 fp, 23 c, 24 kds, 11 v, 3 -</pre><pre>För res. 2:</pre><pre>1 m, 19 nyd</pre><pre>Avstod:</pre><pre>15 s</pre><pre>Frånvarande:</pre><pre>15 s, 4 m, 3 fp, 8 c, 2 kds, 4 nyd, 3 v, 1 -</pre><pre>Lennart Hedquist (m) anmälde att han avsett att\r\nrösta ja men markerats ha röstat nej.</pre><pre>Motiveringen:</pre><pre>Godkännande av</pre><pre>1. utskottets motivering</pre><pre>2. motiveringen i res. 3 (s)</pre><pre>Votering:</pre><pre>158 för utskottet</pre><pre>138 för res. 3</pre><pre>16 avstod</pre><pre>37 frånvarande</pre><pre>Kammaren godkände utskottets motivering.</pre><pre>\r\nPartivis fördelning av rösterna:</pre><pre>För utskottet:</pre><pre>76 m, 30 fp, 24 c, 24 kds, 3 nyd, 1 -</pre><pre>För res. 3:</pre><pre>125 s, 11 v, 2 -</pre><pre>Avstod:</pre><pre>16 nyd</pre><pre>Frånvarande:</pre><pre>13 s, 4 m, 3 fp, 7 c, 2 kds, 4 nyd, 3 v, 1 -</pre><pre>Karl Gustaf Sjödin (nyd) anmälde att han avsett att\r\navstå från att rösta men markerats ha röstat ja.</pre><pre>SkU42 Ändringar i skatteregisterlagen</pre><pre>Kammaren biföll utskottets hemställan.</pre><pre>FöU12 Utbildning för fredsbevarande verksamhet</pre><pre>Kammaren biföll utskottets hemställan.</pre><pre>FöU13 Uppskov med behandlingen av vissa\r\närenden</pre><pre>Kammaren biföll utskottets hemställan.</pre><pre>FöU14 Övergång till kapitalkostnader för lokaler,\r\nm.m.</pre><pre>Kammaren biföll utskottets hemställan.</pre><pre>TU32 Bolagisering av Vägverkets\r\nproduktionsdivision m.m.</pre><pre>Mom. 1 (Bolagisering av Vägverkets\r\nproduktionsdivision m.m.)</pre><pre>1. utskottet</pre><pre>2. res. (s)</pre><pre>Votering:</pre><pre>173 för utskottet</pre><pre>138 för res.</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 30 fp, 23 c, 24 kds, 19 nyd, 1 -</pre><pre>För res.:</pre><pre>125 s, 11 v, 2 -</pre><pre>Frånvarande:</pre><pre>13 s, 4 m, 3 fp, 8 c, 2 kds, 4 nyd, 3 v, 1 -</pre><pre>TU33 Avskaffande av diskriminering såvitt avser\r\nfraktsatser och befordringsvillkor</pre><pre>Mom. 1 (Avskaffande av diskriminering såvitt\r\navser fraktsatser och befordringsvillkor)</pre><pre>1. utskottet</pre><pre>2. men. (v)</pre><pre>Votering:</pre><pre>299 för utskottet</pre><pre>13 för men.</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>124 s, 76 m, 30 fp, 24 c, 24 kds, 19 nyd, 2 -</pre><pre>För men.:</pre><pre>1 s, 11 v, 1 -</pre><pre>Frånvarande:</pre><pre>13 s, 4 m, 3 fp, 7 c, 2 kds, 4 nyd, 3 v, 1 -</pre><pre>TU37 Överflyttning av fartyg mellan fartygsregister</pre><pre>Kammaren biföll utskottets hemställan.</pre><pre>UU19Nedrustning</pre><pre>Mom. 1 (kärnvapen och folkrätt)</pre><pre>1. utskottet</pre><pre>2. res. 1 (m)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>4 §  Lag om genetiskt modifierade\r\norganismer</pre><pre>Föredrogs</pre><pre>jordbruksutskottets betänkande</pre><pre>1993/94:JoU29 Lag om genetiskt modifierade\r\norganismer (prop. 1993/94:198).</pre><pre>Anf. 2  INGA-BRITT JOHANSSON (s):</pre><pre>Fru talman! Det är bra att vi nu får en lag som\r\nreglerar användningen av genteknik. Vi\r\nsocialdemokrater hade visserligen önskat att den\r\nskulle behandlas i samband med miljöbalken så att\r\ndess förhoppningsvis kommande regler om\r\naktsamhet, skadestånd, ansvar och straff hade\r\ngällt, men den debatten får vi föra när ett förslag till\r\nmiljöbalk så småningom kommer.</pre><pre>Efter en uppskärpning av skrivningarna i utskottet\r\nhar vi inte så många avvikande meningar om\r\ninnehållet. Vi har fogat tre reservationer till\r\nbetänkandet.</pre><pre>Vår första reservation handlar om etikfrågorna. Vi\r\nvet ju alla hur känsliga dessa frågor är i\r\nallmänhetens ögon, och det är därför nödvändigt\r\natt de etiska bedömningarna görs på ett mycket\r\ntidigt stadium. Forskare blir lätt fartblinda. Genom\r\nkrav på etik redan i förhandsbedömningen tvingar\r\nvi alla inblandade till eftertanke. Det är tråkigt att\r\nvi inte kunnat komma överens om denna för oss\r\nsjälvklara fråga i utskottet, men kanske har\r\nkammarens ledamöter i övrigt mer insikt.</pre><pre>Jag yrkar bifall till reservation 1.</pre><pre>Den andra reservationen handlar om den\r\nföreslagna gentekniknämndens arbete. Vi anser att\r\nden av regeringen föreslagna nämnden får\r\narbetsuppgifter och en sammansättning som är\r\nmycket begränsade jämfört med den nuvarande\r\nHybrid-DNA-delegationens. Det är allvarligt.\r\nExempelvis gäller det skyldigheten att till\r\nregeringen anmäla om något användningsområde\r\nkan ifrågasättas från etisk eller humanitär synpunkt\r\neller att slå larm om samhällets tillsyn behöver\r\nutvidgas.</pre><pre>Vi vill också understryka vikten av att nämnden får\r\nen bred sammansättning. Inte minst viktigt för\r\nverksamhetens trovärdighet är det att\r\nkonsumenter, miljöorganisationer och folkrörelser\r\nblir representerade. Det stämmer också överens\r\nmed EG:s intentioner om inhämtande av\r\nallmänhetens synpunkter.</pre><pre>Jag yrkar bifall också till denna reservation.</pre><pre>Slutligen anser vi i reservation 3 att det är\r\nnödvändigt med en utvärdering ganska snart. Före\r\nsekelskiftet bör regeringen för riksdagen redovisa\r\nhur lagen har fungerat. Vi står naturligtvis fast vid\r\ndenna uppfattning, men här avstår jag från att yrka\r\nbifall till reservationen eftersom jag utgår ifrån att\r\ndet vid sekelskiftet finns en regering som är\r\nintresserad av att lyssna på riksdagen.</pre><pre>Anf. 3  CARL G NILSSON (m):</pre><pre>Fru talman! Gentekniken är en av vår tids mest\r\nrevolutionerande nyheter. Det låter kanske\r\ndramatiskt, men det är faktiskt så. Med\r\ngentekniken kan man nämligen på ett helt annat\r\nsätt än tidigare ändra levande organismer. Detta\r\nöppnar perspektiv som vi i dag bara kan ana oss till.\r\nLiksom en gång med datatekniken står vi på\r\ntröskeln till en häpnadsväckande utveckling.</pre><pre>Jag vill först i några enkla ordalag beskriva vad\r\ngenteknik egentligen är för någonting.</pre><pre>Alla levande organismer består av olika gener. De\r\nolika generna ger skilda egenskaper. Gentekniken\r\ngör det möjligt att välja ut en gen som har en\r\nsärskild egenskap, t.ex. motståndskraft mot kyla,\r\noch flytta över den genen från den ursprungliga\r\norganismen till en annan organism. På det sättet\r\nkan man programmera om mottagaren av genen så\r\natt den också får den aktuella egenskapen,\r\nmotståndskraft mot kyla. Tekniken sätter\r\negentligen inga gränser för detta. Man kan flytta\r\ngener från en sorts växt till en annan sorts växt eller\r\nfrån en växt till ett djur. Det är alltså möjligt att\r\nt.ex. flytta en gen från en tall till en fisk, om man\r\nnu skulle ha något intresse av det. En organism som\r\nhar ändrats genom genteknik brukar kallas\r\ngenetiskt modifierad organism.</pre><pre>Möjligheten att på det här sättet ändra och\r\nprogrammera om levande organismer innebär att vi\r\nkan lösa många svårigheter runt om i samhället. Jag\r\nvill särskilt påpeka att vi kan få fram bättre och\r\nbilligare läkemedel, vi kan komma till rätta med\r\nmiljöproblem, vi kan skapa växter och djur med\r\nbättre livskraft och hälsa. Det här är bara några\r\nexempel på hur vi kan använda gentekniken gör att\r\nbygga en bättre framtid.</pre><pre>Samtidigt aktualiserar gentekniken grundläggande\r\netiska frågor om människans rätt att påverka djur\r\noch natur. Det säger sig självt att det måste finnas\r\ngränser för vad gentekniken kan få användas till.\r\nEn oetisk användning skall naturligtvis inte få\r\nförekomma.</pre><pre>Dessutom är det en allmän uppfattning att det finns\r\nen risk för att gentekniken kan hota människors\r\nhälsa och miljö. Vilka risker innebär det för den\r\nekologiska balansen och den biologiska\r\nmångfalden om man släpper ut gentekniskt\r\nändrade växter och djur? I dag kan ingen svara\r\nsäkert på frågan. Det finns naturligtvis anledning\r\natt vara försiktig, även om det hittills inte har\r\nrapporterats några skador.</pre><pre>Det gäller alltså att hitta en god balans mellan de\r\nolika synpunkter som gör sig gällande. Det är\r\nnödvändigt att samhället har en viss kontroll över\r\nanvändningen av gentekniken. Samtidigt får\r\nkontrollen inte lägga några hinder i vägen för en\r\nnyttig forskning och utveckling. Det är i allra högsta\r\ngrad väsentligt att det finns goda förutsättningar i\r\nSverige för en omfattande och bred forskning på\r\ngenteknikområdet. Det är angeläget att Sverige\r\nockså i framtiden kan upprätthålla ett gott\r\nforskningspolitiskt klimat. Tänk bara på vilken\r\nbetydelse våra framgångsrika läkemedelsföretag\r\noch läkemedelsindustrin har!</pre><pre>Riksdagen skall i dag fatta beslut om en lag om\r\ngenetiskt modifierade organismer. Lagen skall gälla\r\nfr.o.m. den 1 juli 1994.</pre><pre>Fru talman! I den föreslagna lagen har en förnuftig\r\navvägning gjorts av de olika aspekter som gör sig\r\ngällande. Det skall inte döljas att detta är en\r\nkompromiss -- en god kompromiss, tycker jag. I\r\nvissa frågor finns det skilda intressen. Att det här är\r\nen bra kompromiss visas av inte minst det faktum\r\natt alla politiska partier, som Inga-Britt Johansson\r\nsade, är överens om att vi skall anta förslaget till\r\nlag. Det är bara på några enstaka punkter som de\r\nsocialdemokratiska utskottsledamöterna har ansett\r\natt det måste reservera sig.</pre><pre>Lagen innebär att Sverige införlivar två EG-\r\ndirektiv om gentekniken och att våra regler därmed\r\nkommer att stå i samklang med vad som gäller inom\r\nEU. Att vi får samma regler som EU är ett\r\nbetydelsefullt framsteg, som inte minst gynnar den\r\nsvenska industrin.</pre><pre>Den lag som nu skall antas reglerar användningen\r\nav genetiskt ändrade organismer, dvs.\r\nmikroorganismer, växter och djur vars genetiska\r\nmaterial har ändrats med genteknik. Lagen är\r\nutformad som en ramlag med vissa grundläggande\r\nregler. De mer detaljerade bestämmelserna\r\nkommer att ges senare i specialförfattningar som\r\nbeslutas av regeringen eller den myndighet som\r\nregeringen kommer att bestämma. Lagen\r\ninnehåller klara och tydliga regler för hur\r\ngenteknisk verksamhet skall bedrivas, och den\r\nutgör ett effektivt men obyråkratiskt\r\nkontrollsystem.</pre><pre>Först och främst innebär lagen att all genteknisk\r\nverksamhet skall bedrivas med försiktighet. Den\r\nsom använder gentekniken skall alltid ta etiska\r\nhänsyn. Detta gäller laboratorieanvändning,\r\nutsättningar i miljön och produktion av\r\ngentekniska produkter.</pre><pre>Lagen innehåller inte några generella krav på\r\ntillstånd för forskning eller för ren\r\nlaboratorieanvändning, men den ger ändå\r\nregeringen möjlighet att besluta om sådana\r\nföreskrifter. Men det får i så fall bara ske om det\r\nverkligen behövs av hälso- ller miljöskyddsskäl.</pre><pre>Däremot krävs tillstånd för sådana verksamheter\r\nsom skulle kunna vara farliga eller som kan\r\nifrågasättas av etiska skäl. Det krävs tillstånd för att\r\nman skall få släppa ut genetiskt ändrade organismer\r\ni naturen. Om den gentekniska verksamheten\r\ninnebär faror för naturen, får tillstånd inte ges.\r\nVerksamheten skall dessutom bedrivas etiskt för att\r\nett tillstånd skall få lämnas. En speciell restriktivitet\r\nskall iakttas när det gäller gentekniskt ändrade\r\ndjur. Likaså krävs tillstånd för att man skall få sälja\r\nvaror som innehåller gentekniskt ändrade\r\norganismer, t.ex. vissa livsmedel.</pre><pre>Ansökan om tillstånd skall prövas av olika\r\nfackmyndigheter som redan i dag har hand om\r\nmotsvarande kontroll, t.ex. Jordbruksverket och\r\nLivsmedelsverket.</pre><pre>Vid sidan av dessa fackmyndigheter inrättas genom\r\nlagen en särskild nämnd, Gentekniknämnden.\r\nNämndens verksamhet skall vara rådgivande, dvs.\r\natt den skall yttra sig om de etiska bedömningar\r\nsom skall göras enligt lagen. Den skall också\r\nsamråda med de olika fackmyndigheterna när det\r\ngäller utfärdandet av specialförfattningar.</pre><pre>Gentekniknämnden skall bestå av framstående\r\nforskare och ledamöter som från andra\r\nutgångspunkter kan bidra till de bedömningar som\r\nnämnden skall göra. Det står i betänkandet att de\r\nledamöter som skall svara för den vetenskapliga\r\nkompetensen skall utgöra ett starkt inslag.</pre><pre>Fru talman! Våra förhoppningar om en bättre\r\nframtid bygger på och förutsätter en dynamisk\r\nutveckling av teknik och vetenskap. Som jag sade\r\ninledningsvis kan vi med gentekniken komma att\r\nlösa många problem runt om i samhället och\r\ndrastiskt förbättra våra levnadsvillkor. Samtidigt är\r\ndet viktigt att gentekniken används på ett etiskt\r\ngodtagbart sätt, inte minst för att den nya tekniken\r\nskall bli allmänt accepterad.</pre><pre>Den föreslagna lagen om genetiskt modifierade\r\norganismer innebär en god avvägning av de olika\r\nsynpunkter som gör sig gällande.</pre><pre>Med detta, fru talman, yrkar jag bifall till\r\nhemställan i betänkande JoU29.</pre><pre>Anf. 4  LENNART DALÉUS (c):</pre><pre>Fru talman! Vi tror ibland att förändringar i världen\r\nsker genom att kloka beslut fattas i riksdagen eller\r\ni andra parlament och att det är det som är\r\navgörande för vilken riktning utvecklingen tar. Det\r\när inte alltid på det sättet, för samhällets utveckling\r\nberor ju ofta på andra faktorer. Dit brukar man\r\nräkna det som kallas för de vetenskapliga och\r\ntekniska sprången.</pre><pre>Jag tror att datatekniken har spelat en stor roll för\r\nsamhällets utveckling på gott och ont. Det var ett\r\ntekniskt språng som innebar väldigt mycket för det\r\nmoderna samhället. På liknande sätt är det\r\nnaturligtvis med kärnklyvningen och kärntekniken.\r\nVi fick hotet om ett globalt kärnvapenkrig, och vi\r\nfick möjligheterna att utvinna energi med stora\r\nrisker genom en ny teknik. Detta har förändrat\r\nvärlden.</pre><pre>Fru talman! Jag tror att gentekniken eller, som det\r\nriktigare borde heta, biotekniken kommer att\r\ninnebära en större förändring än vad både\r\ndatatekniken och kärntekniken sammantaget har\r\ninneburit. Jag tror att den nya tekniken i grunden\r\nkommer att förändra världen och samhällets\r\nutveckling, också detta på gott och ont. Den\r\nrymmer så väldigt mycket, men utgår på något\r\nunderligt sätt från samma små byggstenar som\r\nbygger upp arvet. Vare sig det är människans,\r\nväxternas, djurens eller rent av bakteriernas arv\r\nbygger det på samma fyra byggstenar som skapar\r\ngenerna. Med dessa byggstenar kan man alltså\r\nklippa och klistra numera. Man kan ändra generna,\r\nfå insyn i generna, och man kan få insyn i arvet.\r\nMan kan få insyn i människans genetiska arv samt\r\ni växternas, djurens och bakteriernas arv.</pre><pre>Just genom möjligheten att flytta egenskaper\r\nmellan olika organismer står vi inför en närmast\r\nrevolutionerande utveckling. Starka egenskaper\r\nkan flyttas från en växt till ett djur och tvärtom. De\r\negenskaper, som t.ex. växtförädlare under\r\nårhundraden har arbetat för att åstadkomma, blir\r\nenklare att överföra med den moderna\r\ngentekniken.</pre><pre>Som redan har berörts finns det också vissa risker\r\nmed detta. Vi har sett hur man redan har lyckats\r\nmanipulera ekosystem genom att flytta en organism\r\nfrån en plats på jorden till en annan.</pre><pre>Flyttningen av kaninerna till Australien, fru\r\ntalman, är ju det klassiska exemplet. Det stökade\r\ntill sig litet i ekosystemet när man flyttade dit en\r\norganism som inte fanns där från början. Den\r\nflyttades dit och skapade oreda, bl.a. därför att den\r\ninte hade några naturliga fiender.</pre><pre>Nu står vi inför en situation, där människan är på\r\nväg att släppa ut hundratals, tusentals, tiotusentals\r\nnya organismer på jordens yta -- organismer som\r\ninte har funnits här tidigare. Då kan man säga att\r\ndet är ointressant att veta med vilken teknik detta\r\nsker. Skulle det ha varit annorlunda om människan\r\nkunde ha förändrat det genetiska arvet på annat\r\nsätt och flyttat ut det i naturen? Ja, därför att detta\r\nnu sker med väldigt hög hastighet, med precision\r\noch i mycket stor omfattning -- åtminstone ser vi en\r\nutveckling framför oss som kan innebära en mycket\r\nstor omfattning. Då är det självklart att samhället\r\nmåste sätta ramar och gränser samt ange mål för\r\nden här verksamheten. Ramarna och målen skall\r\nrymma såväl etik, omsorg och miljö som\r\nnaturligtvis också omsorg om forskningens\r\nberättigade krav på att söka kunskap samt hänsyn\r\ntill de krav som kan komma från ett näringsliv som\r\nutnyttjar de nya kunskaperna och landvinningarna.</pre><pre>Fru talman! Den här frågan har tidigare inte\r\nhanterats på det sättet i den svenska debatten och i\r\ndet svenska arbetet. Först under de senare åren har\r\ndiskussionen kommit i gång på allvar.</pre><pre>Den lagstiftning som vi står i begrepp att fatta\r\nbeslut om i dag har i mycket sitt ursprung i ett\r\nengagemang som Centerpartiet har visat i dessa\r\nfrågor. Vi har under ett antal år drivit krav på att\r\nsamhället skall ta sig an bioteknikfrågorna eller,\r\nsom de nu har kommit att heta, genteknikfrågorna.\r\nDet skedde bl.a. i den genteknikberedning som\r\navslutade sitt arbete för något eller några år sedan.\r\nDessbättre kom det också till uttryck i den\r\nmiljöskyddskommitté vars arbete just nu är inne i\r\nsin avslutningsfas.</pre><pre>Fru talman! Jag skall inte söka strid på det området.\r\nDet glädjer mig att det har skett en förskjutning hos\r\nde övriga politiska partierna i riktning mot den åsikt\r\nsom Centerpartiet har företrätt i debatten. Jag\r\nvågar säga att vi i dag kan glädjas åt resultatet av\r\ndenna förskjutning och åt ett ökat samförstånd.</pre><pre>Det material som Genteknikberedningen lade fram\r\nkunde -- om jag uttrycker mig försiktigt --\r\nkorrigeras i det arbete som så småningom\r\nredovisades i Miljöskyddskommittén. Det var rätt\r\nforum för att föra fram kravet på en sammanhållen\r\nlagstiftning och en myndighet, en organisation eller\r\nen kropp, som kunde ta ett övergripande ansvar för\r\nsamhällets hantering av genteknik och\r\nbioteknikfrågorna.</pre><pre>Fru talman! Jag är glad över att den här\r\nförskjutningen kunde ske. Jag är glad över att det\r\ngick att på det här sättet i dag nå fram till ett beslut\r\nsom ligger väl i linje med den regeringsförklaring\r\nsom den nuvarande regeringen avgav vid sitt\r\ntillträde. Där klargjorde man att det skulle till en\r\nlag som reglerar en ansvarsfull hantering av\r\ngenteknik.</pre><pre>Man kan naturligtvis diskutera några av de\r\nreservationer som finns fogade till betänkandet,\r\nmen jag vill gärna säga att de inte på något sätt är\r\navgörande. Inga-Britt Johanssons redovisning här i\r\ndag visar att det numera finns samförstånd i de här\r\nfrågorna.</pre><pre>Inga-Britt Johansson talade om att\r\nsocialdemokraterna ville ha en större uppgift för\r\nden nu föreslagna gentekniknämnden som skulle\r\nligga mer i linje med Hybrid-DNA-delegationens\r\narbetsuppgifter. Jag tror inte att det är något\r\nproblem. Den gentekniknämnd som nu föreslås\r\nkommer att visa sig väl så kraftfull i sitt arbete.</pre><pre>Inga-Britt Johansson borde snarare se på hur\r\nhennes partikamrater har skött de arbetsuppgifter\r\nsom Hybrid-DNA-delegationen har med avseende\r\npå att vara försiktig i användningen av den nya\r\ntekniken och det nya arbete som följer med\r\ngentekniken.</pre><pre>Inga-Britt Johansson menade att det skulle göras en\r\nutvärdering kring sekelskiftet. Jag tror att det\r\nkommer att ske naturligt. Gentekniken och\r\nbiotekniken kommer att ta stora språng framåt bara\r\nunder de närmaste åren. Det innebär att\r\ngentekniken och biotekniken förs in som en vital\r\ndel i samhällsdebatten när det gäller växter och djur\r\noch självklart också när det gäller människan.</pre><pre>Det här är ett första steg som tas mot en tydlig\r\nhantering av genteknikfrågorna som berör växter\r\noch djur. Jag är övertygad om att det kommer att\r\ntas många kraftfulla, tydliga steg från samhällets\r\nsida de närmaste åren för att sätta ramarna och\r\nange målen för en av de stora frågor som kommer\r\natt beröra samhället många år framåt. Därmed, fru\r\ntalman, yrkar jag bifall till utskottets hemställan.</pre><pre>Anf. 5  INGA-BRITT JOHANSSON (s)\r\nreplik:</pre><pre>Fru talman! Jag hörde ett radioprogram där man\r\ndiskuterade den här lagen. Det råder skilda\r\nuppfattningar om huruvida den behövs eller inte.\r\nEn av de uppfattningar som framfördes i\r\nprogrammet var att regeringen hade lagt fram det\r\nhär lagförslaget för att Lennart Daléus skulle få\r\nlämna sitt testamente innan det är dags att byta\r\nregering i höst. Det lät nästan så på honom nu\r\nockså. Han undvek noggrant att komma ihåg att\r\nberedningen för att förbereda lagstiftningen ju\r\ntillsattes 1989 eller 1990 av den förra,\r\nsocialdemokratiska, regeringen. Samförståndet om\r\natt det behövdes reglering är ingenting som har\r\ntillkommit under den senaste perioden. Det har\r\nsnarare varit svårt för den nuvarande\r\nregeringskonstellationen att komma överens om att\r\nfå fram ett lagförslag.</pre><pre>Jag förstår inte, Lennart Daléus, varför man inte vill\r\nfå in de etiska bedömningarna i ett tidigt skede. När\r\njag läser utdrag ur jordbruksutskottets betänkande\r\nfrån 1989/90 ser jag att man var mycket noga med\r\natt påpeka behovet av de etiska bedömningarna. Vi\r\nvet att forskare lätt blir litet fartblinda. Om vi kan\r\nfå dem att redan på ett mycket tidigt stadium,\r\ngenom litet eftertanke, ta med de etiska\r\nbedömningarna är mycket vunnet. Därför har vi\r\nföreslagit i vår reservation 1 att detta skall tas in i\r\nlagtexten.</pre><pre>Anf. 6  LENNART DALÉUS (c) replik:</pre><pre>Herr talman! Inga-Britt Johansson behöver inte\r\nvara så orolig över huruvida det här lagförslaget är\r\nmitt testamente eller inte. Jag har inte för avsikt att\r\nskriva något testamente och inte heller att dö för att\r\nden här lagen skall kunna antas. Det är inte därför\r\nsom den finns. Den finns därför att man numera gör\r\nden seriösa bedömningen i -- vågar jag hoppas --\r\nalla partier, att de här frågorna förtjänar ett rejält\r\nutrymme i samhällsarbetet.</pre><pre>Inga-Britt Johansson vet lika väl som jag att den\r\ngenteknikberedning som tillsattes, låt vara av en\r\ntidigare regering, tillsattes under tryck av framför\r\nallt de åsikter som Centern länge har fört fram\r\nkring de här frågorna. Jag tror inte att Inga-Britt\r\nJohansson vill låta påskina att genteknikfrågorna\r\nskulle vara frågor som Socialdemokraterna har gått\r\ntill storms för att driva. Hon behöver bara se på det\r\nsocialdemokratiska ställningstagandet i\r\nGenteknikberedningen för att se hur falskt detta tal\r\nklingar. I själva verket var det\r\nJustitiedepartementet som hade hand om\r\nutredningen. Det ser vi nu i efterhand. Det kan så\r\nhär i efterskott tyckas vara litet onödigt försiktigt\r\nuttryckt, men resultatet har blivit bra.</pre><pre>Som vi hörde tidigare är det här en kompromiss.\r\nMen man har fått fram ett material att stå på,\r\nnågonting att ha utgångspunkt i. Det är att gå litet\r\nför långt att säga att etikfrågorna är borta från\r\nhanteringen bara därför att de inte finns med bland\r\nkraven när det gäller förhandsbedömning av\r\nskador. Det står mycket tydligt i lagen att\r\netikbedömningarna skall göras av regeringen eller\r\nden myndighet som regeringen beslutar om.</pre><pre>Etikfrågorna är inte borta från det här arbetet. De\r\när borta från den paragraf som talar om en\r\nförhandsbedömning av skador. Det är något helt\r\nannat.</pre><pre>Jag vill gärna sluta med att säga att det dess bättre\r\nråder ett rejält samförstånd kring att de här\r\nfrågorna nu förtjänar en särskilt lagstiftning och en\r\nsärskild, kraftfull rådgivande myndighet. Det är\r\nbra. Jag är glad över att flera av de andra partierna\r\nhar ändrat sig.</pre><pre>Anf. 7  INGA-BRITT JOHANSSON (s)\r\nreplik:</pre><pre>Fru talman! Jag tycker att etikbedömningen skall\r\nfinnas med även när det gäller\r\nförhandsbedömningen av skador. När allmänheten\r\ndiskuterar och ifrågasätter den här verksamheten\r\nkommer de etiska frågorna väldigt ofta i\r\nförgrunden. Det är därför som vi vill ha in dem.</pre><pre>Jag glömde en sak i min förra replik. Jag är inte\r\nsärskilt orolig för det arbete som\r\nGentekniknämnden kommer att få utföra, därför\r\natt vi efter valet i höst naturligtvis kommer att ha\r\nmöjlighet att se till att den får både den\r\nsammansättning och de abetsuppgifter som vi\r\ntycker att den skall ha.</pre><pre>Anf. 8  LENNART DALÉUS (c) replik:</pre><pre>Fru talman! Det blir egentligen litet för tunt om jag\r\nnu skall replikera för sakens skull. Det är\r\nuppenbart, Inga-Britt Johansson, att etiska hänsyn\r\nenligt den här lagstiftningen skall tas, även om det\r\ninte är inskrivet i 5 §. Detta framgår mycket tydligt\r\ni 1 § i lagen.</pre><pre>Därmed är just de krav som vi länge ställt\r\nbeträffande miljöhänsyn och etiska hänsyn\r\ntillgodosedda. Jag märker, fru talman, att\r\nsamstämmigheten här är mycket stor numera, även\r\nom det förekommer en liten verbal skärmytsling.\r\nJag är glad över enigheten här.</pre><pre>Anf. 9  DAN ERICSSON i Kolmården\r\n(kds):</pre><pre>Fru talman! Det är glädjande och tillfredsställande\r\natt riksdagen nu skall besluta om en övergripande\r\nlagstiftning om genetiskt modifierade organismer.\r\nDet här ligger helt klart i linje med den reservation\r\nsom kds hade i Genetikkommittén för några år\r\nsedan, vilket Lennart Daléus redan har berört. Det\r\nligger också helt i linje med det förslag som\r\nMiljöskyddskommittén lagt fram -- dvs. det\r\nmajoritetsförslag som fanns om den här typen av\r\nlagstiftning.</pre><pre>I det sammanhanget ställer jag mig litet undrande\r\njust till Socialdemokraternas agerande -- man har\r\nju senare lämnat Miljöskyddskommittén -- när det\r\nbl.a. hänvisas till att de förslag som\r\nMiljöskyddskommittén presenterat inte lades fram.\r\nDet här är just ett sådant förslag som vi nu får\r\nrealiserat.</pre><pre>Den här lagen syftar till att skydda hälsa och miljö\r\noch till att säkerställa att etiska hänsyn tas vid\r\nhanteringen av genetiskt ändrade organismer. Jag\r\ntycker givetvis att det är en styrka hos den här nya\r\nlagen att det t.ex. i 4 § om aktsamhetskraven sägs\r\natt etiska hänsyn skall tas, och därvid skall beaktas\r\natt naturen har ett skyddsvärde och att människans\r\nrätt att förändra och bruka naturen är knuten till ett\r\nförvaltaransvar.</pre><pre>Förvaltaransvaret är ju grundläggande för\r\nKristdemokraternas programarbete. Här kommer\r\nnämnda tankesätt mycket tydligt fram i en ny\r\nlagstiftning som berör just hur vi hanterar växter\r\noch djur. Detta är mycket positivt.</pre><pre>Skrivningarna om tillstånd vid avsiktlig utsättning\r\när också mycket tydliga. Det står i 7 § mycket\r\ntydligt att tillstånd får lämnas endast om den\r\nverksamhet som ansökan avser är godtagbar från\r\nhälso- och miljöskyddssynpunkt och etiskt\r\nförsvarbar. Detta är en mycket tydlig skrivning. Jag\r\ntycker att det är starkt av fyrklöverregeringen att\r\nden har kunnat lägga fram det här lagförslaget. Som\r\ni all politisk verksamhet är det fråga om ett\r\nkompromissarbete -- man både ger och tar. Men\r\nden här produkten är något att vara stolt över. Vi\r\nhar, precis som Lennart Daléus sade, tagit ett första\r\nsteg när det gäller att få en lagreglering till stånd.</pre><pre>Vidare är det positivt att det i stort sett råder\r\nenighet kring det här förslaget. De\r\nsocialdemokratiska reservationerna är närmast att\r\nse som randanmärkningar. Detta ser jag också som\r\nen styrka för framtiden.</pre><pre>Fru talman! Inga-Britt Johansson tar redan nu ut\r\nvalsegrar. Men det skall man kanske vara något\r\nförsiktig med. Vem som så småningom kommer att\r\nutse folk till den föreslagna nämnden återstår att se.\r\nDebatten måste ändå handla om föreliggande\r\nbetänkande och den enighet som finns om detta och\r\nsom är mycket positiv.</pre><pre>Jag yrkar bifall till utskottets hemställan.</pre><pre>Anf. 10  INGA-BRITT JOHANSSON (s)\r\nreplik:</pre><pre>Fru talman! Den släng som Dan Ericsson i\r\nKolmården gav mig i början av sitt anförande skulle\r\njag vilja ha en förklaring till. Han hänvisade\r\nnämligen till Miljöskyddskommitténs arbete. Men i\r\nMiljöskyddskommittén var vi eniga om att det här\r\nskulle regleras inom miljöbalkens hägn. Om\r\nregeringen hade fullföljt den idén skulle det ha\r\ninneburit att de regler som förhoppningsvis\r\nkommer att finnas i miljöbalken när det gäller\r\naktsamhet, skadestånd, ansvar och straffsatser\r\nockså hade gällt här. Men det sägs inte ett ord om\r\ndet i den här lagstiftningen.</pre><pre>Skall vi alltså åberopa Miljöskyddskommitténs\r\narbete, Dan Ericsson, är det här långt ifrån vad vi\r\ndär var överens om.</pre><pre>Anf. 11  DAN ERICSSON i Kolmården (kds)\r\nreplik:</pre><pre>Fru talman! Arbetet med den nya miljöbalken\r\npågår ju. Men det väsentliga måste väl vara själva\r\nsakinnehållet. I förslaget från\r\nMiljöskyddskommittén fanns med ett mycket tydligt\r\nkapitel om denna lagreglering, som vi nu får\r\nbeslutad här i riksdagens kammare. Det är vad jag\r\npratar om. Det är alltså det reala utfallet. Vi får\r\nalltså en lagreglering, något som vi var överens om\r\ni Miljöskyddskommittén. Det är det som är det\r\npositiva.</pre><pre>Anf. 12  INGA-BRITT JOHANSSON (s)\r\nreplik:</pre><pre>Fru talman! Ja, det är positivt. Vi har inte sagt emot\r\npå den punkten.</pre><pre>Men när Dan Ericsson i Kolmården åberopar\r\nMiljöskyddskommitténs arbete vill han undvika att\r\ntala om att vi, om det här togs med i miljöbalken,\r\nskulle ha fått de andra reglerna, som det nu inte\r\nfinns ett spår av. Detta är en stor brist. Det måste\r\nväl Dan Ericsson ändå hålla med om.</pre><pre>Anf. 13  DAN ERICSSON i Kolmården (kds)\r\nreplik:</pre><pre>Fru talman! Återigen vill jag säga att det är\r\nsakinnehållet som är det väsentliga. Nu får vi denna\r\nlagreglering och den har den inriktning som\r\nMiljöskyddskommittén arbetade för. Det positiva\r\nnu är att det finns en enighet här. Det fanns ju inte\r\nen total enighet i Miljöskyddskommittén kring\r\ndenna lagreglering, men nu finns det alltså en\r\nsådan.</pre><pre>Anf. 14  MAX MONTALVO (nyd):</pre><pre>Fru talman! Vi tar i dag ställning till en lag om\r\ngenetisk modifiering av organismer med hänvisning\r\ntill EES-kraven. Det är tydligen så att Centern även\r\nhär har fått som man har velat i regeringen. Det är\r\nju en överdriven centermodell som vi här ser. Vi är\r\ntveksamma och tycker att man har gått väl långt.\r\nEES-kraven har inte alla de ingredienser som man\r\nhar lagt in i den här propositionen. Vi ser faror i\r\ndetta.</pre><pre>Vi anser att Sverige bör ha samma regler som\r\nomvärlden. En av grundtankarna är ju att vi kan\r\nvara med och konkurrera när det gäller att behålla\r\nforskare och att få företagen att blomstra och\r\nstanna kvar i vårt land. Då tänker jag naturligtvis\r\npå läkemedelsindustrin. I dag har vi en väldigt\r\nframskjuten placering. Men om man börjar rubba\r\npå det här för mycket kan vi tappa hela den biten.\r\nSom vi ser saken kan vi förlora väldigt många jobb\r\nnär vi i stället kan vinna jobb om vi så att säga är\r\nkloka. Det handlar också om stora inkomster för\r\nlandet om vi behåller och utvecklar den här\r\nindustrin.</pre><pre>Vi har kunnat gå med på skrivningen därför att vi\r\nhar fått med en text i förslaget som är till gagn för\r\nläkemedelsindustrin. Vi tror att det därmed finns\r\nvissa möjligheter att ta hänsyn till den. I stället har\r\nvi fått svälja tveksamheterna här, som jag sade.</pre><pre>Det som också är intressant med\r\nläkemedelsindustrin är ju att andra näringar\r\ndärmed föds vid sidan av -- något som man kanske\r\ninte tänker på. Det är alltså väldigt viktigt att vi\r\nbehåller en hög nivå här och att vi går framåt i\r\nstället för bakåt.</pre><pre>Sedan till frågan om att livsmedel bör vara märkta.\r\nDet tycker vi att de skall vara. Det kan vara en del\r\ni en framtida insyn från den vanliga människans\r\nsida att sätta gränser för när det går för långt. Man\r\nhar alltså insyn och kan se innehållet.</pre><pre>Vidare talas det väldigt mycket om etisk hänsyn. I\r\nframlagda proposition saknar jag litet grand att\r\nman inte tar hänsyn till djurskyddet i fråga om\r\ninhysning av försöksdjur. Där tycker jag att det\r\nfinns en hel del att göra. Jag vet inte riktigt varför\r\ndet inte tas upp. När det gäller djurskyddslagen\r\ngörs ju undantag för sådana här saker. Vi menar att\r\ndet långsiktiga lidande som det innebär för djuren\r\natt i åratal sitta i små burar borde ha tagits med här.\r\nMan borde ha tittat på sådana saker också när det\r\ngäller den etiska hänsynen. Det är ju inte bara den\r\noperativa verksamheten som bör gå in under\r\nnämnda paroll.</pre><pre>Anf. 15  LENNART DALÉUS (c) replik:</pre><pre>Herr talman! Jag blir ofta litet orolig när jag hör\r\nMax Montalvo göra avvägningar mellan å ena sidan\r\nomsorgen om miljön, å andra sidan omsorgen om\r\ndelar av det svenska näringslivet. Vägledande för\r\nMax Montalvo brukar vara ett ganska ohämmat\r\nförsvar för näringslivets villkor, på bekostnad av\r\nmiljöomsorgen.</pre><pre>Men den här gången har man från Ny demokratis\r\nsida, trots denna grundinriktning i Ny demokratis\r\nmiljösyn, uppenbarligen gjort en del kompromisser\r\noch kommit fram till ett ställningstagande som\r\ninnebär att man är med på att sätta upp regler för\r\nden här nya tekniken och dess utveckling. Jag\r\ntycker, herr talman, att det är glädjande att detta\r\nställningstagande till slut blev resultatet av Ny\r\ndemokratis funderingar.</pre><pre>Anf. 16  MAX MONTALVO (nyd) replik:</pre><pre>Herr talman! Detta lät ju trevligt. Det enda som jag\r\nhakade upp mig litet grand på var att Lennart\r\nDaléus sade att vi har en litet avvikande syn på\r\nmiljöpolitik, djurskyddsomsorg och sådant i\r\nallmänhet. Det är helt fel. Skillnaden är bara den\r\natt vi vill att de åtgärder som vi ansluter oss till skall\r\nvara konkreta. Att vi många gånger har opponerat\r\noss beror på att Centermodellen i miljöfrågor och\r\nliknande frågor ofta är mycket flummig. Vi vill ha\r\nmera konkreta åtgärder.</pre><pre>Anf. 17  INGER HESTVIK (s):</pre><pre>Herr talman! Jag kommer kanske inte att vara lika\r\npositiv som föregående talare, som har rosat\r\ngentekniklagen. Jag tycker att lagen borde ha\r\nbegränsats till de krav som ställs i EES-avtalet. Man\r\nborde ha låtit bli att införa en längre gående\r\nlagstiftning för Sverige än för det övriga EES-\r\nområdet.</pre><pre>Gentekniken är, som mycket riktigt har framhållits,\r\nen av de stora utmaningarna för framtiden. Med\r\ngenteknik får vi möjligheter att komma till rätta\r\nmed flera av mänsklighetens stora sjukdomsgissel.\r\nVi får möjlighet att förbättra försörjningen och att\r\nminska belastningen på miljön. Det är ett område\r\nsom har en utvecklingspotential som kan ge oss\r\narbetstillfällen och en möjlighet att behålla vår\r\nsvenska välfärd.</pre><pre>Samtidigt innebär gentekniken att man kan göra\r\ningrepp i vad som kanske är livets kärna. Det\r\nväcker naturligtvis stor oro hos många människor.\r\nOron blir inte mindre av att området är sakligt\r\nsvårgenomträngligt och kräver stora\r\nfaktakunskaper. Vi får inte låta känslorna skena i\r\nväg med oss.</pre><pre>Vi måste ta både genteknikens möjligheter och\r\noron inför den nya tekniken på allra största allvar.\r\nRegering och riksdag har här ett stort ansvar. Det\r\nbekymmersamma är att varken regeringen eller\r\njordbruksutskottet tar det ansvaret.</pre><pre>Trots att både forskare och företrädare för industrin\r\nhar uttryckt en stark oro för att den nya lagens\r\nutredningskrav när det gäller innesluten\r\nanvändning kommer att verka hämmande på\r\nforskningen och trots att utskottet i betänkandet\r\nmedger att utredningskravet i 5 § kan bli onödigt\r\nbetungande eller hämmande för forskningen, nöjer\r\nman sig med att hänvisa till möjligheten att göra\r\nundantag när lagen skall tillämpas.</pre><pre>Enligt min mening skall riksdagen när den stiftar\r\nlagar också precisera omfattningen och inte\r\nonödigtvis skapa osäkerhet om lagens tillämpning.\r\nTolkningen av de grundläggande principerna får\r\ninte överlåtas till regering eller myndigheter. Hur\r\nkommer regeringen t.ex. att tolka formuleringen i\r\nlagens 3 § om att den ''får meddela föreskrifter om\r\nundantag''? Det blir ju beroende av vilken regering\r\noch vilka regeringsmedlemmar som vi har. Blir det\r\nEU:s undantag som kommer att styra? Tycker vi i\r\nSverige i så fall att det är bra?</pre><pre>Jag anser inte att motionerna, som det uttryckts i\r\nbetänkandet, blivit delvis tillgodosedda. Jag menar\r\natt utskottet helt enkelt har struntat i att ta hänsyn\r\ntill dem.</pre><pre>Gentekniknämnden har av regeringen bedömts\r\nsom så viktig att dess existens nu regleras i lagen.\r\nEnligt min mening är det då logiskt att\r\nGentekniknämndens ansvar, befogenheter och\r\nsammansättning likaledes föreskrivs i lagen. Att\r\nsom nu föreslås överlämna till regeringen att\r\nmeddela föreskrifter för nämnden medför en risk\r\nför att nämnden inte kan verka på ett självständigt\r\nsätt mot regering och myndigheter.</pre><pre>En av nämndens uppgifter är att vara larmklocka\r\nom något område inom gentekniken, nationellt\r\neller internationellt, kan ifrågasättas ur etisk eller\r\nhumanitär synpunkt. En annan uppgift gäller\r\ninformation till allmänheten om genteknikens\r\nutveckling och hur den påverkar människor i rollen\r\nsom medborgare och konsument, som arbetstagare\r\nmen också som arbetsgivare. Sådan information\r\nbehövs för att intresset för och debatten rörande\r\nbioteknik och genteknik skall hållas vid liv.</pre><pre>När det gäller nämndens sammansättning är det\r\nviktigt att förstå att nämndens trovärdighet måste\r\nvara hög både i forskarvärlden och hos\r\nallmänheten. Den måste -- precis som\r\nGenteknikberedningen föreslagit -- ha företrädare\r\nför forskare, för myndigheter och för riksdagen\r\nliksom också för industri, arbetsliv, konsumenter\r\noch folkrörelser.</pre><pre>Vi hade fått kravet på denna breda sammansättning\r\nav Gentekniknämnden tillgodosett, om lagen hade\r\ninneburit att Hybrik-DNA-delegationen skulle\r\nändra namn till Gentekniknämnden. Det är just\r\ndetta krav som framförs i den socialdemokratiska\r\nreservationen nr 2.</pre><pre>Vi får nu en lag som medför att vi införlivar två EG-\r\ndirektiv om genteknik i svensk rätt. Det naturliga\r\noch enkla hade varit att hela lagen fick träda i kraft\r\nvid samma tidpunkt, nämligen den 1 januari 1995.\r\nDet är därför något förvånande att både regering\r\noch utskott vill att delar av lagen skall träda i kraft\r\nredan om en knapp månad. Man undrar: Varför\r\ndenna brådska?</pre><pre>Man får intrycket att vi lever i helt laglöst land på\r\ndetta område, och så är ju inte fallet. Vi har en bra\r\nkontroll -- även om den kan bli bättre -- på både\r\nforskning och industriell användning.</pre><pre>Herr talman! Som avslutning vill jag gärna ha sagt\r\natt det är beklagligt att det arbete som lagts ned i\r\nGenteknikberedningen inte har fått ett större\r\ngenomslag i lagstiftningsarbetet. Underlaget för\r\nberedningens ställningstagande har ändå utarbetats\r\nav landets främsta experter på bioteknik- och\r\ngenteknikområdet liksom också på det etiska\r\nområdet.</pre><pre>Trots den tvivelaktiga behandling\r\ngenteknikfrågorna fått i det lagförslag som vi nu\r\nbehandlar, nöjer jag mig med att yrka bifall till den\r\nsocialdemokratiska reservationen nr 2.</pre><pre>Anf. 18  LENNART DALÉUS (c) replik:</pre><pre>Herr talman! Inger Hestvik säger nu att forskare\r\noch tekniker på det här området är oroliga över de\r\nutredningskrav och andra krav som ställs i denna\r\nlagstiftning. Jag har också sett uppgifter om detta i\r\ntidningarna. Jag är litet förvånad över detta\r\nresonemang som förts från åtminstone delar av\r\nforskarvärlden -- den är inte rakt igenom homogen.</pre><pre>Man får faktiskt intrycket att det gäller en oro över\r\nsamhällets möjligheter att utöva insyn och att sätta\r\nupp ramar för verksamheten. Man kan verkligen\r\ninte alltid sympatisera med ett sådant agerande.\r\nMan blir lätt orolig för att dessa delar av\r\nforskarvärlden vill stå för sig själva och vill ha ett\r\neget mandat. Det kan rimligen inte vara riktigt.</pre><pre>Inger Hestvik frågar: Varför denna brådska? Jag\r\ntyckte, herr talman, att det var litet tråkigt när\r\nSverige i EES-förhandlingarna begärde och även\r\nfick igenom att vi skulle få dröja ända till 1995 med\r\natt anta den strängare lagstiftning på detta område\r\nsom finns i EG. Det visar att Sverige faktiskt ligger\r\nefter på detta område och därmed har alla skäl att\r\nskynda på för att hinna i kapp.</pre><pre>Herr talman! Möjligheterna att få en\r\nsammansättning i Gentekniknämnden som\r\ntillgodoser kraven på insyn och deltagande från\r\nolika organisationer finns naturligtvis i det förslag\r\nsom vi i dag tar ställning till, och det förtjänar också\r\natt sägas.</pre><pre>Herr talman! Det rörde sig mycket om relationer\r\ntill känslor. Inger Hestvik var orolig för att\r\nkänslorna skulle skena i väg. Frågan är bara vems\r\nkänslor, om det är känslorna hos dem som är\r\neuforiska inför den nya tekniken eller känslorna\r\nhos dem som är litet oroliga och vill vara\r\nförsiktigare. Vi kanske skulle precisera vems\r\nkänslor det är fråga om.</pre><pre>Herr talman! När det gäller EU måste jag ställa en\r\nfråga till Inger Hestvik. Hon sade i sin inledning att\r\ndet borde vara så att EES-avtalet skall räcka. Vi\r\nskall inte gå längre än vad EES-avtalet kräver. Låt\r\nmig fråga Inger Hestvik: Är det en generell attityd\r\nfrån socialdemokratin när det gäller relationen till\r\nEU och EU:s arbete? Gå inte längre, håll igen, stå\r\nkvar, bromsa, ta inga nya initiativ -- är det\r\nsocialdemokratins förhållningssätt till EU?</pre><pre>Anf. 19  INGER HESTVIK (s) replik:</pre><pre>Herr talman! Jag tänker inte ta upp den kastade\r\nhandsken och utmana Lennart Daléus i en EU-\r\ndebatt. Jag tror att vi står på olika grund där. En\r\nsak är klar när det gäller de regler som vi diskuterar\r\ni dag. I EES har man inte skyldighet att\r\nharmonisera reglerna förrän den 1 januari 1995.\r\nMånga länder i Europa har över huvud taget inte\r\ntagit ställning till dessa lagar. Vad jag förstår håller\r\nEG på att omvärdera dessa regler. Skall vi då vara\r\nförst på plan? Jag tycker att det är riktigt i fråga om\r\nreglerna. Precis som Lennart Daléus vill jag ha en\r\nreglering av dessa områden. Det är viktigt att vi får\r\ndet. Jag känner ibland också oro för vad detta kan\r\nleda till.</pre><pre>Men vi måste behålla litet sans och förnuft när vi\r\nskriver lagar. Det är otvivelaktigt så att vi går längre\r\nän vad EES-avtalet kräver av oss. Vi går längre när\r\ndet gäller den etiska bedömningen och växter och\r\ndjur. Jag tycker att vi hade kunnat nöja oss med ett\r\nförsta steg, att anta de krav som direktiven 219 och\r\n220 ställer på oss. Det hade räckt med det.</pre><pre>Det är svårt med de etiska bedömningarna. Det är\r\nsvårdefinierat. Vad menar vi med etik? Lennart\r\nDaléus har precis som jag deltagit i\r\nGenteknikberedningens arbete. Vi har haft\r\netikerna där. Vi har diskuterat och funnit att det\r\nsvåraste området av alla är de etiska\r\nbedömningarna. De är många gånger så\r\nindividuella. Vi har ju t.ex. den etiska\r\nbedömningen i u-landsdebatten. Är det fel att\r\ngenmanipulera en inhemsk växt för den svenska\r\nmarknaden, som i och med det kan ersätta en växt\r\nsom vi importerar från ett u-land? Är det oetiskt?\r\nDet är en aspekt som vi måste ta ställning till.</pre><pre>Gentekniknämnden får ett väldigt svårt uppdrag\r\nframöver. Nämnden måste ena sig om en etisk\r\nanalysmetod, så att vi får gemensamma\r\nvärderingar. Det måste bli så att man å ena sidan\r\nställer vetenskapligt värde och allmännytta mot å\r\nandra sidan de risker som finns om man går med på\r\nvissa försök.</pre><pre>Anf. 20  LENNART DALÉUS (c) replik:</pre><pre>Herr talman! Inger Hestviks inlägg visar dess värre\r\npå att vi även i fortsättningen kan vara litet oroliga\r\nför den breda uppslutningen bakom\r\ngrundvärderingarna när det gäller denna\r\nlagstiftning. Det finns uppenbarligen andra\r\nsynpunkter företrädda i socialdemokratin. Jag\r\ntycker ändå att vi skall vara glada över att den\r\nståndpunkten partiet uppenbarligen har kommit\r\nfram till är att denna lagstiftning med dess\r\nutformning är riktig, för att inte säga nödvändig.</pre><pre>Jag håller med om att etikfrågorna är svåra. De\r\nkommer att vara bland det svåraste i\r\nGentekniknämndens arbete. Det\r\nuppmärksammades också i Miljöskyddskommitténs\r\narbete, svårigheterna med etikfrågorna på detta\r\nområde.</pre><pre>Herr talman! Jag förstår ändå inte Inger Hestviks\r\nresonemang kring EU och EES, som ju är bärande.\r\nDet Inger Hestvik säger gör mig orolig. Jag menar\r\nallvar. Är det socialdemokratins ståndpunkt att vi\r\ninte skall vara först på plan? Vi skall inte gå längst.\r\nVi skall inte ligga i frontlinjen i arbetet med denna\r\nmiljöfråga, och möjligen inte heller i andra\r\nmiljöfrågor i EU:s arbete. Vi skall vänta tills de\r\nandra har klivit in, tagit ansvar och prövat\r\nlagstiftningen. För mig är det ett fullständigt\r\nbakvänt sätt att se på miljöarbetet i allmänhet och\r\nnalkandet till EU i synnerhet. Detta förvånar mig\r\nverkligen. Det finns uppenbarligen avgrunder\r\nmellan våra synsätt i fråga om hur vi skall förhålla\r\noss till det europeiska miljöarbetet. Jag är ledsen\r\nför det.</pre><pre>Anf. 21  INGER HESTVIK (s) replik:</pre><pre>Herr talman! Jag tror att Lennart Daléus drar litet\r\nför stora växlar på mitt anförande. Det är klart att\r\nvi skall ligga i frontlinjen, som vi gör på så många\r\nområden, i arbetet med att se till att vi får säkerhet\r\ni vårt samhälle i fråga om forskning och industriell\r\nframställning. Det jag vänder mig emot är\r\nresonemanget att genteknik skulle vara så speciellt,\r\nnågot utöver vanlig teknik, att man absolut skall ha\r\nsärskilda regler på alla de områden där genteknik\r\nkan tänkas komma in.</pre><pre>Efter många års genteknikforskning har vi insett att\r\ndet mesta i genteknik och bioteknik är ofarligt.\r\nMan har kontroll över det. Det är inte något som\r\ngör en orolig. Men möjligheterna finns att utveckla\r\ngentekniken mot farliga vatten. Möjligheterna\r\nfinns, och det är mot dem vi måste sätta upp en\r\nspärr.</pre><pre>Jag vänder mig mot att man utpekar gentekniken\r\nsom en teknik som är farlig, som skall väcka oro hos\r\nmänniskor. Gentekniken måste få samma fördelar\r\neller nackdelar som annan teknik inom industrin.\r\nJag tror att vi ur miljösynpunkt borde trycka på\r\nmånga gånger för att man skall använda genteknik\r\noch bioteknik i stället för annan teknik, som kanske\r\när miljöförstörande. De krav som ställs här på t.ex.\r\navgifter kan bromsa utvecklingsmöjligheterna för\r\nsmå bioteknikföretag. Jag tycker att vi borde kunna\r\nvänta med att avgiftsbelägga tillståndsprövning,\r\ntills bioteknikföretagen -- vår framtid -- har kommit\r\ni gång i sitt utvecklingsarbete.</pre><pre>Anf. 22  ANNIKA ÅHNBERG (-):</pre><pre>Herr talman! Äntligen finns det på riksdagens bord\r\nett förslag om lagstiftning rörande avancerad\r\nbioteknik att ta ställning till. Det har tagit tid. Det\r\när tio år sedan Gen-etikkommittén lade fram sitt\r\nbetänkande Genetisk integritet, som rörde\r\nanvändning av genteknik på människan. Det är\r\nfortfarande inom det medicinska området som\r\ndessa tekniker dominerar. Men utvecklingen är\r\nsnabb när det gäller t.ex. djurhållning och\r\nväxtskydd.</pre><pre>I USA diskuterar man livligt förekomsten av en\r\ntomat som kallas ''Flavour Saver'', som har blivit\r\ngenetiskt förändrad för att behålla sin fräschör och\r\nsmak längre. Vid framställningen av\r\ntillväxthormonet BST ,som skall öka\r\nmjölkproduktionen hos kor, har man också använt\r\ngenteknik.</pre><pre>Det är naturligtvis svåra frågor det handlar om.\r\nDiskussionen här i dag har också visat spännvidden\r\ni debatten. Det kan vara alltifrån de etiska\r\nfrågeställningarna -- vad får människan göra, i\r\nmoralisk mening, och vad får hon låta bli att göra,\r\nnär hon kan hjälpa sina medmänniskor eller lösa\r\nnågot svårt problem? Det är de ekologiska\r\nfrågeställningarna. Vilka risker löper naturen på\r\nlång sikt? Det kan handla om mycket lång sikt.\r\nEffekterna av genetiskt förändrade organismer som\r\nfrisläpps i naturen i dag kanske man ser om många\r\nhundra år. Hade vi över huvud taget någon chans\r\natt förutse det?</pre><pre>Å andra sidan, vilka möjligheter finns det att lösa\r\nandra typer av miljöproblem som vi redan har ställt\r\ntill, eller att undvika att skapa miljöproblem?</pre><pre>Det gäller inte minst de ekonomiska\r\nfrågeställningarna, som också har belyst här i\r\ndebatten i dag. Det kanske ännu inte ligger så\r\nmycket i den praktiska verkligheten, men i\r\nframtiden finns enorma förväntningar på vad\r\nutvecklingen av dessa tekniker skall komma att\r\nbetyda ekonomiskt -- för löntagare, företag och\r\nländer.</pre><pre>Det finns naturligtvis inget enkelt svar på alla dessa\r\nfrågor. Jag måste säga att jag reagerar när Inger\r\nHestvik säger att en av Gentekniknämndens\r\nuppgifter blir att se till att vi får gemensamma\r\nvärderingar. Det tror inte jag. Jag tror varken att\r\ndet är möjligt eller önskvärt att vi någonsin skall få\r\ngemensamma, likadana värderingar. Jag tror\r\ndäremot att det är absolut nödvändigt att vi ständigt\r\nhåller dessa frågeställningar levande. Det är\r\noerhört angeläget och bra att vi med detta förslag\r\ntill lagstiftning just nu belyser att de etiska\r\nfrågeställningarna ständigt skall finnas\r\nnärvarande -- i den allmänna bedömningen och i de\r\nenskilda tillståndsprövningarna.</pre><pre>Jag tror att vi ständigt måste hålla den diskussionen\r\nlevande och naturligtvis ständigt också i skenet av\r\nnya kunskaper och nytt kunnande värdera våra\r\ntidigare ståndpunkter. Den nya lagstiftning om\r\ngenteknik som riksdagen i dag har att besluta om är\r\nen nödvändig om än inte tillräcklig grund för den\r\ndiskussionen.</pre><pre>Andra länder har varit snabbare: USA och i\r\nEuropa Danmark och Tyskland, som i sin tur\r\nbidrog till att EU skaffade sig en reglering på\r\nområdet. Det har i sin tur nu bidragit till att vi också\r\nhar snabbat på.</pre><pre>Jag delar inte uppfattningen att den svenska\r\nlagstiftningen skulle vara i någon mening längre\r\ngående än den som man har inom EU. Jag skulle\r\nsnarare vilja säga att det i dag, med tanke på det\r\nförslag som ligger på riksdagens bord, är ganska\r\noklart hur långt vi i praktiken kommer att gå i vår\r\nreglering.</pre><pre>Jag tycker att en samlad lagstiftning är en bra\r\nmodell. Det har varit min uppfattning i frågan\r\nunder de år jag har arbetat med den, vilket är den\r\ntid som jag har varit här i riksdagen. Man borde\r\nåtminstone försöka samla de grundläggande\r\nfrågeställningarna kring genteknik i en lagstiftning.\r\nGivetvis skall olika sektorsmyndigheter ha stort\r\nansvar för att utöva tillsyn och kontroll.</pre><pre>Jag tycker att den modell man har valt i detta\r\nlagförslag är bra. Jag tycker att det är mycket bra\r\natt man inrättar en gentekniknämnd och att man\r\nger den vida uppgifter. Jag har inte tolkat förslaget\r\nså, att nämnden har mer begränsade uppgifter än\r\nden gamla delegationen -- snarare tvärtom. Men\r\njag vill gärna instämma i de krav som har väckts på\r\natt Gentekniknämnden skall ha en sammansättning\r\nsom speglar bredden. Jag vill därför yrka bifall till\r\nreservation 2.</pre><pre>Med detta, herr talman, är det slut på berömmet.\r\nJag tänker övergå till mer kritiska ståndpunkter.</pre><pre>Miljöskyddskommittén, som är en av de\r\nutredningar och kommittéer som har yttrat sig i\r\ndessa frågor, skilde i sitt förslag inte principiellt på\r\nkraven när det gäller insluten användning, dvs.\r\nanvändning i laboratorier, och frisläppande av\r\norganismer i naturen. Jag delar den uppfattningen.\r\nDet finns inte skäl att ha ett principiellt\r\ntillståndskrav för sådana organismer som skall\r\nfrisläppas i naturen, men inte när det gäller\r\ninnesluten användning.</pre><pre>Meningen är inte att man skall krångla till det för\r\nde verksamheter som redan sysslar med innesluten\r\nanvändning, som är väl etablerade och vars effekter\r\nvi känner till och bedömer inte utgöra några risker.\r\nAnledningen till att man bör ha ett principiellt\r\nlikartat tillvägagångssätt -- naturligtvis med dispens\r\noch undantag för de områden där vi i dag vet att det\r\ninte har uppstått några risker -- är att syftet med\r\nlagstiftningen är att den skall vara förebyggande.\r\nOm regeringen eller myndighet som regeringen\r\nföreskriver i efterhand skall komma in och säga att\r\ndet behövs tillstånd för verksamheter som har visat\r\nsig ha effekter på miljön och hälsan, har hela den\r\nförebyggande aspekten gått förlorad.</pre><pre>Om lagstiftningen skall förebygga risker måste det\r\nnaturligtvis vara så, att man kräver tillstånd så länge\r\nman bedömer att man inte känner till effekterna av\r\nen ny tillämpning. Man häver det tillståndskravet\r\nnär man anser att det inte finns någon risk.</pre><pre>Jag tycker alltså att man har valt en felaktig väg i\r\nförslaget, och jag har tagit upp det i min motion.\r\nJag tycker egentligen att ramlagar i allmänhet ofta\r\nställer till problem. Denna ramlag gör det i all\r\nsynnerhet. Den lämnar så erhört mycket till den\r\nfortsatta tolkningen. Det har pratats om att denna\r\nlagstiftning skulle vara någons testamente. Det jag\r\nser som en risk är snarare att en så vag ramlag som\r\nger kommande regeringar så stora möjligheter att\r\ntolka kan vara en grund för att urholka\r\nlagstiftningen på ett sätt som inte har varit avsett.\r\nJag tycker kanske att Inger Hestvik i dag litet grand\r\nbekräftar de farhågorna.</pre><pre>Jag tycker också att den socialdemokratiska\r\nmotionen är bärare av en väldigt kluven inställning.\r\nÅ ena sidan vill man i förhandsprövningen föra in\r\nkrav också på redovisning av etiska aspekter. Jag\r\ntycker att det är bra. Men motionen innehåller\r\nockså ett krav på förhandsprövning av ett mycket\r\nmindre antal ärenden. Den inneslutna\r\nanvändningen skall undantas från denna\r\ngranskning. Man vill alltså utöka\r\nförhandsprövningens omfattning, men man vill\r\nbegränsa det antal ärenden där den skall bli aktuell.</pre><pre>Man anser sig uppenbarligen ha fått det kravet\r\ntillgodosett i utskottets betänkande, eftersom man\r\ninte har reserverat sig på den punkten.</pre><pre>Det stärker mig i farhågan om att lagen kan komma\r\natt leda till många tolkningstvister. Lagtexten är\r\nvag. När myndigheter och rättsväsende i framtiden\r\nskall uttolka lagen får man gå till förarbetena. Jag\r\nbefarar att det finns en risk för att det som i texten\r\nkan te sig som starka krav på prövning och\r\nförhandsgranskning i realiteten inte kommer att bli\r\ndet. Jag hoppas att det är en obefogad farhåga.</pre><pre>Visst skall vi ge utrymme för forskning och\r\nutveckling på detta oerhört viktiga område, men\r\nsyftet med lagstiftningen är också att vi skall\r\nförsöka begränsa eventuella risker.</pre><pre>Jag vill också kort belysa ett område där det också\r\nfinns tolkningsproblem. Medan vi nu fokuserar\r\nintresset på det vi vet är nya tekniker, är vi inte alls\r\nlika intresserade av vad som händer med det vi tror\r\när traditionella, beprövade tekniker.</pre><pre>Herr talman! Vi pratar om växtförädling och\r\nhusdjursavel. Det går i dag faktiskt inte till på det\r\nsätt vi kanske föreställer oss att det gör. Det finns\r\nen oerhört avancerad embryoteknik där man\r\nplockar ut och klonar ägg och stoppar in 2, 4, 6 eller\r\n8 embryon till t.ex. en ko i fostermödrar. Man har\r\nkommit långt ifrån den traditionella aveln. Där\r\nfinns det minst lika viktiga etiska och andra\r\nspörsmål som vi borde fundera över.</pre><pre>Jag tror att det blir en viktig uppgift för\r\nGentekniknämnden att i den meningen vidga sitt\r\nämnesområde och se till att föra den etiska\r\ndiskussion som vi nu i och med gentekniken\r\nuppmärksammar också på de områden där\r\ntekniken har utvecklats från ett annat håll. Den\r\ntekniken är egentligen lika ny, fast den tog sin\r\nutgångspunkt i traditionella metoder. Då blir det\r\nåterigen viktigt med Gentekniknämndens\r\nsammansättning.</pre><pre>Det är också viktigt att nämnden kan arbeta med\r\nutbildning och information, t.ex. till\r\nriksdagsledamöter, lärare och andra viktiga\r\ngrupper som i sin tur skall informera andra\r\nmänniskor.</pre><pre>Sist, herr talman, vill jag beröra en sak som faktiskt\r\nupprör mig litet. När riksdagen våren 1991\r\nbehandlade frågan om användning av genteknik på\r\nmänniska -- det var socialutskottet som gjorde det --\r\ngjorde riksdagen ett tillkännagivande. Det\r\nbegärdes att regeringen skulle komma tillbaka och\r\nförklara hur man skall hantera de problem som kan\r\nuppstå för den enskilda människan i relation till\r\narbetsgivare eller försäkringsbolag som använder\r\nsig av genetisk information för att försämra\r\nförsäkringsvillkor eller för att inte anställa en\r\nmänniska. Riksdagen tyckte 1991 att det var viktigt\r\natt se till att skydda den enskilda människan i den\r\nrelationen. Löntagaren är den svagare parten på\r\narbetsmarknaden, och försäkringstagaren är det i\r\nförhållande till försäkringsbolaget.</pre><pre>Regeringen har inte efterkommit den begäran.\r\nMan har inte kommit med något sådant förslag. Jag\r\ntyckte att det just därför att propositionen inte\r\nbehandlar de frågorna fanns anledning för\r\nriksdagen att påminna regeringen om sitt krav.\r\nUtskottet har avslagit den begäran. Jag tycker att vi\r\ngenom detta dels lämnar människor i sticket, dels\r\nundergräver riksdagens egen auktoritet.</pre><pre>Riksdagen tar upp en oerhört viktig fråga och begär\r\nett agerande från regeringen, och regeringen\r\nstruntar i det under ett antal år. Om riksdagen då\r\nbara låter saken falla har man också sagt att\r\nregeringen inte behöver bry sig om de\r\ntillkännagivanden som görs i fortsättningen, för de\r\nspelar ingen roll. Då undergräver riksdagen\r\nverkligen sin egen auktoritet. Jag tycker att det är\r\nmycket mycket beklagligt.</pre><pre>Därmed, herr talman, vill jag yrka bifall till\r\nhemställan i utskottets betänkande och till\r\nreservationerna 1 och 2.</pre><pre>Anf. 23  LENNART DALÉUS (c) replik:</pre><pre>Herr talman! Annika Åhnberg var en av de tre\r\nreservanter -- de andra var jag själv och kds-\r\nrepresentanten i Genteknikberedningen -- som\r\nargumenterade för lagarbete, för en organisation\r\nav arbetet och inte minst för en etisk och\r\nmiljömässig inriktning. Den tanken har nu via\r\nMiljöskyddskommitténs arbete nått riksdagen.</pre><pre>Annika Åhnbergs arbete där och hennes anförande\r\nhär i kammaren präglas av hennes förmåga att ta till\r\nsig och arbeta med denna fråga och andra stora och\r\nviktiga samhällsfrågor. Jag säger detta eftersom jag\r\nförstår att det är den sista debatten i denna\r\nkammare som Annika Åhnberg deltar i, i varje fall\r\npå några år.</pre><pre>Det förtjänar att sägas att hennes anförande här i\r\ndag liksom många tidigare präglas av saklighet och\r\nengagemang kombinerat på ett mycket bra sätt. Jag\r\nhoppas att Annika Åhnberg får möjlighet att arbeta\r\nmed denna fråga och andra sakfrågor på andra\r\narenor.</pre><pre>Herr talman! Annika Åhnberg pekar också på att\r\ndet finns många viktiga fortsatta arbetsuppgifter,\r\nom man uttrycker det försiktigt, för såväl regering\r\nsom riksdag. Det gäller att ange mål och riktning\r\nmed varsamhet i denna stora stora, nya sakfråga.</pre><pre>Anf. 24  ANNIKA ÅHNBERG (-) replik:</pre><pre>Herr talman! Jag vill tacka för de vänliga orden. Jag\r\nvill återgälda dem genom att säga att diskussionen\r\ni riksdagen i den här frågan och i andra frågor under\r\nde år jag har haft tillfälle att vara här har varit\r\noerhört stimulerande.</pre><pre>Det finns ett oerhört värde i en diskussion, där vi\r\ndefinitivt många gånger har olika meningar, men\r\ndär vi över partigränserna respekterar varandra.\r\nJag tror att det är en oerhört viktig förutsättning för\r\natt ett demokratiskt samhälle skall fungera.</pre><pre>I övrigt vill jag gärna säga att jag tror att det beslut\r\nsom i dag fattas om lagen om genteknik inte är en\r\nslutpunkt. Det är kanske början på ett nytt och\r\nintensivt arbete där vi kommer att tvingas inse att\r\ndessa frågor berör oss på livets alla områden.</pre><pre>Det finns all anledning att vi som politiker och som\r\nmedborgare i andra sammanhang ser till att hålla\r\noss informerade och att föra denna diskussion.\r\nGentekniken kommer, som andra talare här i dag\r\nhar sagt, att forma det framtida samhälle som\r\nmänniskan har att leva i.</pre><pre>Anf. 25  INGER HESTVIK (s) replik:</pre><pre>Herr talman! Jag uttryckte mig nog litet dunkelt,\r\nAnnika Åhnberg, när jag talade om gemensamma\r\nvärderingar i etiska spörsmål. Jag tror inte att man\r\npå något vis kan enas om etiska värderingar och\r\nställa sig på samma plattform. Det är just det som\r\ngör mig så orolig.</pre><pre>Det är svårt att göra ett beslutsmönster för etiska\r\nställningstaganden. Dessa viktiga frågor, som berör\r\noss så nära, vilket också Annika Åhnberg har sagt,\r\nfår inte lämnas till något godtycke vid en etisk\r\nbedömning. Det jag menade var att vi på något vis\r\nmåste sätta oss ner och tänka igenom vilka\r\ngrundregler och grundkrav vi måste ha vid en etisk\r\nbedömning.</pre><pre>Jag tror inte att de kraven kommer att vara\r\noförändrade. De kommer att förändras för varje år.\r\nUtvecklingen går så fort, det öppnas nya\r\nmöjligheter och det reses andra hinder. Det måste\r\ngöras en löpande omvärdering av de etiska\r\nfrågorna. Jag hoppas att jag nu är rätt förstådd.</pre><pre>Det största problemet är, som Annika Åhnberg\r\nmycket riktigt påpekade, den fortsatta tolkningen\r\nav den lag som vi nu här i dag kommer att fatta\r\nbeslut om. Riksdagen lämnar hela fältet praktiskt\r\ntaget fritt och öppet för en kommande regering. Vi\r\nvet inte ett dugg om vilka föreskrifter och\r\nförordningar som regeringen kommer att utfärda.</pre><pre>Denna osäkerhet finns inte bara hos oss i\r\nkammaren, utan den finns också ute i industrin och\r\nhos forskare. Vet inte forskare och människor i\r\nindustrin vad de har att rätta sig efter, vet inte jag\r\nom de kommer att stanna i Sverige. Det är ett hot\r\nsom vi möts av när vi diskuterar med dem och som\r\nutskottet också är väl förtrogen med. Vi måste\r\nfaktiskt ta detta litet grand på allvar och se till vad\r\nvi lämnar i händerna på den kommande regeringen.</pre><pre>Vi socialdemokrater har velat ta bort regleringen av\r\nden inneslutna användningen från 5 § i lagförslaget.\r\nVi anser att den redan i dag är reglerad i\r\narbetsmiljölagstiftningen. Det är så pass\r\nomfattande projekt på gång både med forskning\r\noch industriell tillämpning.\r\nArbetsmiljölagstiftningen är genomarbetad och har\r\nett grepp över hela denna sektor. Man skulle därför\r\nkunna undvika byråkrati och kostnader genom att\r\nta bort 5 §.</pre><pre>Därmed inte sagt att man skall lämna fältet fritt och\r\nlåta människor husera som de vill med innesluten\r\nanvändning. Gentekniknämnden har ett vakande\r\nöga och kan vara en larmklocka, om den får den\r\nfunktionen av regeringen. Jag hoppas att\r\nregeringen ger Gentekniknämnden den\r\nfunktionen. Om man skall klara att ta bort\r\nbestämmelsen måste Gentekniknämnden ha en\r\nsådan funktion.</pre><pre>Anf. 26  ANNIKA ÅHNBERG (-):</pre><pre>Herr talman! Jag delar uppfattningen, men kanske\r\nfrån en annan utgångspunkt, att det finns brister i\r\ndet hantverk som denna lagstiftning utgör. Den ger\r\nså stort utrymme till olika tolkningar. Det förvånar\r\nmig litet grand att Inger Hestvik, med tanke på\r\nopinionssiffror och liknande, har en sådan oro inför\r\nvad en kommande regering skall ta sig för på detta\r\nområde.</pre><pre>Också jag hade önskat att man hade kommit fram\r\ntill en mer precis och tydlig lagstiftning. Jag tycker\r\natt det är viktigt att man principiellt har samma\r\nförhållningssätt till innesluten användning i t.ex.\r\nlaboratorier och frisläppande i naturen. Det gäller\r\nutöver det jag tidigare sade om att man måste vara\r\nförebyggande. Det handlar alltså inte om att\r\nreglera det vi redan känner till.</pre><pre>Man kan med ett enkelt dispensförfarande undanta\r\ndet som vi redan känner till och inte betraktar som\r\nrisker. Problemet är vad som kan tillkomma. Vi kan\r\ni dag inte riktigt föreställa oss vad man kan hitta på\r\natt göra i ett laboratorium. Det är det ena. Vill man\r\nvara förebyggande måste man enligt min\r\nuppfattning ha ett principiellt tillståndskrav.</pre><pre>Det andra är att det kommer att uppstå problem att\r\ndra gränsen. Var går gränsen mellan innesluten\r\nanvändning och frisläppande i naturen, när vi talar\r\nom växter och djur? Det sägs någonstans i\r\npropositionen att växthus nog är att anse som en\r\ninnesluten användning. Man kan gå något steg\r\nlängre och ha en avgränsad odling, där man har\r\nnågon typ av avgränsning som inte är ett växthus.\r\nÄr det då fråga om en innesluten användning eller\r\nett frisläppande?</pre><pre>I en lagstiftning där man har helt olika krav och helt\r\nolika principer beträffande innesluten användning\r\noch frisläppande kommer det att skapas oklarheter\r\nkring var gränserna mellan begreppen går.\r\nProblemet är att det kommer att dröja många år\r\ninnan praxis har lett oss fram till hur lagstiftningen\r\nskall tolkas och användas.</pre><pre>Den osäkerheten är ett större problem för dem som\r\nskall använda dessa tekniker än vad graden av\r\nrestriktivitet är. Det är inte det faktum att man skall\r\nvara försiktig som blir ett problem i industrin.\r\nProblemet är just att man inte kan förutse hur man\r\nkommer att bemötas i olika situationer. Det är\r\ndärför jag tycker att man skall ha samma princip.</pre><pre>Anf. 27  INGER HESTVIK (s) replik:</pre><pre>Herr talman! Annika Åhnbergs anförande visar\r\nhur svårt det är. Var går gränsen mellan innesluten\r\nanvändning och frisläppt material? Går gränsen vid\r\nväxthus, som Annika Åhnberg talade om? Är\r\nväxthus innesluten användning?</pre><pre>Är det så tätt i ett växthus att man inte med\r\nventilation kan få ut t.ex. pollen? Kan man inte\r\nmed kläder ta ut pollen, frön med skorna, osv.? Vad\r\när innesluten användning?</pre><pre>Hur vi än bär oss åt är det mycket bättre att\r\nGentekniknämnden ser över problemen och blir en\r\nrådgivande institution som enkelt och obyråkratiskt\r\nkan sätta gränser och ge tillstånd.</pre><pre>Anf. 28  ANNIKA ÅHNBERG (-) replik:</pre><pre>Herr talman! Jag delar den uppfattningen. Det är\r\nprecis därför jag tycker att man skall ha samma\r\nprincip i förhållande till s.k. innesluten användning\r\nsom till frisläppande. Då blir denna svåra\r\ngränsdragning mindre betydelsefull.</pre><pre>Om lagen i princip inte gör skillnad, blir det som\r\navgör kravet på tillstånd och kravets omfattning de\r\neventuella risker eller problem man kan se med\r\nanvändandet, oavsett om det sker i en innesluten\r\nmiljö eller om det sker ute i naturen. Vi kommer\r\ndärmed att bespara politiker, myndigheter,\r\nrättsväsende och alla möjliga andra aktörer en lång\r\nrad problem.</pre><pre>Anf. 29  CARL G NILSSON (m):</pre><pre>Herr talman! Detta är närmast en replik till Annika\r\nÅhnbergs bifallsyrkande till reservation 2, som\r\nhandlar om Gentekniknämndens sammansättning.</pre><pre>Utskottet skriver att den vetenskapliga\r\nkompetensen skall utgöra ett starkt inslag. Men\r\nutskottet skriver också: ''I nämnden bör ingå även\r\nsådana ledamöter som från andra utgångspunkter\r\noch med stor sakkunskap kan bidra till de\r\nbedömningar som åvilar nämnden.''</pre><pre>I reservation 2 räknar man upp speciellt utvalda\r\nintressen i det här sammanhanget, industri,\r\narbetsliv, konsumenter osv. Jag tycker att det är\r\nvanskligt att exemplifiera vilka intressen man vill ha\r\nmed här. Det är nämligen mycket lätt att andra\r\nintressen kommer bort då. Varför skall t.ex inte\r\njordbruk och skogsbruk vara representerade?\r\nVarför skall inte fiskevården, för vilken detta är av\r\nstort intresse, räknas upp? Jag tycker att vi gör\r\nnämnden en större tjänst genom att inte exakt ange\r\nvilka som skall vara med. Vi gör en mer\r\növergripande bedömning, nämligen att även\r\nintressen med andra utgångspunkter skall finnas\r\nmed.</pre><pre>Till sist vill jag gärna instämma i Lennart Daléus\r\nuppskattande ord om Annika Åhnberg och hennes\r\narbete här. Jag har haft nöjet att arbeta tillsammans\r\nmed Annika Åhnberg i jordbruksutskottet i tre år.\r\nJag vill gärna vitsorda att när pålästa och\r\nengagerade ledamöter lämnar riksdagen kommer\r\nriksdagen att bli fattigare.</pre><pre>Anf. 30  ANNIKA ÅHNBERG (-):</pre><pre>Herr talman! Det går som en röd tråd genom\r\nbetänkandet att den här regleringen inte får störa\r\nforskningens intressen. Det är så oerhört viktigt att\r\nvi lyssnar på hur forskarna vill ha det. Det sägs så\r\nmånga gånger att Gentekniknämndens\r\nsammansättning skall vara sådan att forskningen\r\nges ett stort utrymme. Av det skälet finner jag det\r\nangeläget att stödja reservation 2 som markerar att\r\ndet finns andra intressen som också bör vara\r\nrepresenterade.</pre><pre>Jag har inte tolkat reservationen så att det måste\r\nvara exakt de personer som räknas upp här som\r\nskall vara med. I reservationen har man angett ett\r\nmycket vidare spektrum inom vilket man kan söka\r\nledamöter till den här nämnden. Jag tycker\r\nfortfarande att det är angeläget att markera det,\r\nsärskilt mot bakgrund av hur betänkandet är skrivet\r\nmed den mycket tunga tonvikten lagd på\r\nforskningen.</pre><pre>Jag uppskattar väldigt mycket att Carl G Nilsson i\r\nsin replik nu också betonar att det inte enbart\r\nhandlar om forskningens företrädare utan att det är\r\nviktigt att representanter från många andra\r\nsamhällsområden också kommer med.</pre><pre>Herr talman! Till sist vill jag återigen tacka för de\r\nvänliga orden. Jag tror att oavsett var vi befinner\r\noss i samhället -- vi som har varit här i riksdagen och\r\nlämnar den för att gå vidare till något annat och ni\r\nsom kommer att jobba kvar -- har vi en gemensam\r\nuppgift att respektfullt föra den politiska debatten\r\növer partigränser utan att nödvändigtvis vara\r\növerens. Vi har ändå det gemensamma syftet att se\r\ntill att demokratin hålls levande i vårt samhälle och\r\natt människor blir engagerade i den politiska\r\ndebatten. Då kan vi verkligen säga att ni som sitter\r\nhär i riksdagen är människors förtroendevalda i det\r\nhär landet.</pre><pre>Jag vill än en gång tacka er alla här i riksdagen för\r\nde gångna åren. Det förs så många fantastiskt\r\nspännande och innehållsrika debatter här i\r\nriksdagen, men tyvärr blir väldigt mycket kvar\r\ninnanför husets väggar. Alltför litet når ut till resten\r\nav samhället.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>5 §  Försöksverksamhet med\r\nmedborgarkontor</pre><pre>Föredrogs</pre><pre>konstitutionsutskottets betänkande</pre><pre>1993/94:KU39 Försöksverksamhet med\r\nmedborgarkontor (prop. 1993/94:187).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 8 §.)</pre><pre>6 §  Ny sjölag</pre><pre>Föredrogs</pre><pre>lagutskottets betänkande</pre><pre>1993/94:LU31 Ny sjölag (prop. 1993/94:195 och\r\n190).</pre><pre>Anf. 31  ELVER JONSSON (fp):</pre><pre>Herr talman! Riksdagen har nu att behandla ett\r\nstort och, man skulle kunna säga, historiskt ärende.\r\nDet 150 sidor tjocka betänkandet är betydligt\r\ntyngre och viktigare än den tomma talarlistan ger\r\nvid handen.</pre><pre>Jag tänkte ge några synpunkter på ett aktuellt\r\ndelområde. Låt mig först säga att det är inte bara\r\nen reformerad lag, ca 103 år gammal och ur den\r\nsynpunkten historisk, utan det finns ändringar av\r\nytterligare ett tjugotal. Det är alltså 21 lagar som\r\nberörs.</pre><pre>Dessa lagar har ju en ny tid att verka i med nya\r\nförutsättningar, om man ser det från starten 1891.\r\nDet delområde jag tänkte att aktualisera handlar\r\nom sjötrafiken där jag har en motion med. Där tar\r\njag upp nykterheten på sjön.</pre><pre>Sjötrafiken har ju blivit oerhört förändrad under\r\ndessa år. Det är inte bara en blandad och tät trafik\r\nutan också en snabb trafik. Det gäller inte minst\r\nfritidsbåtarna. Det gör ju, herr talman, att det\r\nmåste ställas höga krav på dem som är båtförare.\r\nEgentligen är vi överens om att även sjötrafiken bör\r\nframföras med samma säkerhet som trafiken till\r\nlands. Vi är överens om att sjönykterheten skall\r\nupprätthållas. Det står ju för övrigt i sjölagen att\r\nman skall vara nykter i den trafiken och att om så\r\ninte är fallet skall det både beivras och bestraffas.</pre><pre>Men lagutskottet värjer sig kraftigt mot att ge den\r\növervakande myndigheten, framför allt polisen, ett\r\nenkelt och modernt verktyg för att upptäcka och\r\nbeivra sådana förseelser. Den här frågan är inte ny.\r\nJag har motionerat i ett tjugotal år i den här frågan.\r\nFrån början möttes jag av ointresse och litet\r\növerseende, men nu har man ändå börjat ta tag i\r\nfrågan. Sjö- och vägfyllerikommittén tog upp detta\r\noch föreslog att det grova rattfylleriet skulle\r\nhanteras med en promilleregel.</pre><pre>Regeringen lade fram sitt förslag för ett drygt\r\nhalvår sedan. Lagen trädde i kraft den 1 februari i\r\når. Regeringen hade inte tagit med detta i sitt\r\nförslag utan hänvisade till att Brottsförebyggande\r\nrådet borde följa frågan. Lagutskottet hade inte\r\nsvårt att följa med i de passiva tongångarna och inte\r\ngöra någonting. Man ville avvakta och se.</pre><pre>Herr talman! Jag beklagar att utskottet inte har\r\nvelat fortsätta i färdriktningen mot att betrakta\r\nsjöonykterheten med betydligt större allvar än vad\r\nsom har gjorts historiskt. Då var det färre båtar och\r\nlägre hastigheter. Risken för olyckor var ur den\r\nsynpunkten mindre.</pre><pre>Herr talman! Jag har ingen illusion om att min\r\nmotion skall få riksdagens stöd i dag. Men jag vill\r\nmarkera att frågan fortfarande är aktuell och att jag\r\ntänker återkomma med dessa yrkanden i den mån\r\njag får möjlighet.</pre><pre>Det andra yrkandet gäller en informationskampanj\r\nsom Sjösäkerhetsrådet, numera en del av\r\nSjöfartsverket, har ansvar för. Här finns också den\r\nhär passiviteten från utskottets sida. Man\r\nförutsätter att det kommer att ske inom den ramen.\r\nJag hade uppskattat om lagutskottet hade satt litet\r\ntryck på detta och noterat att man behöver gå ut\r\nmycket aktivt och plädera för nykterhet till sjöss.\r\nDet behövs åtgärder, inte bara av bestraffande slag.\r\nDet behövs också information och uppmuntran att\r\nuppträda nyktert i sjötrafiken.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 §  Förändringar i lönegarantisystemet</pre><pre>Föredrogs</pre><pre>lagutskottets betänkande</pre><pre>1993/94:LU34 Förändringar i lönegarantisystemet\r\n(prop. 1993/94:208).</pre><pre>Anf. 32  HANS STENBERG (s):</pre><pre>Herr talman! Det förslag till förändringar i\r\nförmånsrätten som vi debatterar här i dag kommer\r\ntyvärr inte att ha tillräcklig effekt när det gäller att\r\nminska det missbruk av konkursförfarandet som\r\nfaktiskt förekommer.</pre><pre>Däremot kommer förslaget att medföra\r\nekonomiska försämringar för många löntagare som\r\ninte själva på något vis har försökt att utnyttja\r\nsystemet. De problem som finns på det här området\r\nhandlar inte om att löntagare missbrukar\r\nlönegarantisystemet. Problemen handlar om att\r\nvissa företagare missbrukar konkursförfarandet.</pre><pre>Dessa problem finns kvar och blir inte lösta genom\r\natt arbetstagarnas löneskydd försämras. Jag vill\r\npåstå att regeringens förslag till stora delar är\r\nverklighetsfrämmande. Nu skapas ett ganska\r\nkomplicerat regelverk som säkerligen kommer att\r\ninnebära en rad praktiska problem när det skall\r\ntillämpas.</pre><pre>Det här reformarbetet borde i stället ha inriktats på\r\nkonkursförfarandet och tillvägagångssättet vid\r\nföretagsrekonstruktioner. De föreslagna\r\nlagändringarna medför ju faktiskt att\r\nrekonstruktioner av företag försvåras.</pre><pre>Vi vill därför betona att det är absolut nödvändigt\r\natt redan till hösten ta ett samlat grepp på hela det\r\nlagstiftningsområde som rör konkurs, lönegaranti,\r\nförmånsrätt och företagsrekonstruktion. Jag är\r\növertygad om att det går att uppnå minst lika stora\r\nbesparingseffekter för statskassan på sätt som får\r\nbetydligt mindre negativa effekter för enskilda\r\nlöntagare.</pre><pre>Herr talman! Det statsfinansiella läget är väldigt\r\nallvarligt. Regeringens oförmåga att hantera\r\nstatens finanser har bidragit till att regeringen i\r\nfinansplanen redovisat ett beräknat underskott i\r\nstatsbudgeten på 217 miljarder. Mot den\r\nbakgrunden ser vi, trots den allvarliga och\r\nprincipiella kritik som vi riktar mot regeringens\r\nförslag, ingen möjlighet att i nulägget motsätta oss\r\nde besparingar som regeringen nu avser att\r\ngenomföra.</pre><pre>Däremot accepterar vi inte regeringens förslag att\r\nbegränsa löne- och pensionsfordringarnas\r\nförmånsrätt i konkurs. Det förslaget innebär ju att\r\nvaruleverantörer och andra oprioriterade\r\nfordringsägare gynnas på de anställdas bekostnad.\r\nDet förslaget har inte heller några som helst\r\npositiva effekter på statskassan men kan få\r\nförödande konsekvenser för enskilda arbetstagare.</pre><pre>Vi anser att hela frågan om olika fordringars\r\nförmånsrätt bör behandlas i ett sammanhang.\r\nDärför kan vi inte acceptera regeringens förslag att\r\nbehålla kopplingen mellan lönegaranti och\r\nförmånsrätt, utan vi yrkar avslag på regeringens\r\nförslag om ändring av förmånsrättslagen och\r\nföreslår i stället att motsvarande besparingar görs i\r\nlönegarantilagen. Det blir exakt samma\r\nbesparingseffekt för statskassan, men de negativa\r\nkonsekvenserna för arbetstagarna blir avsevärt\r\nmindre i många fall.</pre><pre>Regeringen föreslår att förmånsrätten för\r\nlönefordringar begränsas till vad som har förfallit\r\ntill betalning under de sista sex månaderna av en\r\narbetstagares anställningstid hos\r\nkonkursgäldenären och inte tidigare än tre\r\nmånader innan konkursansökan kom in till\r\ntingsrätten. En begränsning av rätten till ersättning\r\nför innestående lön till tre månader medför ju att\r\narbetstagare som inte får ut sin lön tvingas att\r\nomgående starta en process för att sätta sin\r\narbetsgivare i konkurs. En följd av det blir att\r\nrekonstruktion av företag försvåras.</pre><pre>I samband med att vi har diskuterat den här frågan\r\ni utskottet har det också kommit fram att det i en\r\ndel fall kan inträffa att lönefordringar fryser inne av\r\nrent tekniska skäl, bara på grund av att den process\r\nsom måste föregå en konkursansökan kan ta så lång\r\ntid att tidsramen i lönegarantin överskrids.</pre><pre>Mot bakgrund av det statsfinansiella läget ser vi nu\r\ningen möjlighet att motsätta oss den här\r\nbesparingen heller. Men eftersom det finns all\r\nanledning till oro över hur regeln kommer att\r\nfungera i praktiken, är det här en av de delar i\r\nlagstiftningen som ovillkorligen måste ses över\r\nredan i höst i samband med behandlingen av\r\nInsolvensutredningens förslag till ny lag om\r\nföretagsrekonstruktion.</pre><pre>En rimlig utgångspunkt för omfattningen av\r\nlönegarantin är att staten endast skall garantera\r\nlagstadgade förmåner. Därför accepterar vi i\r\nprincip regeringens förslag om att begränsa rätten\r\ntill lönegaranti under uppsägningstid till den\r\nuppsägningstid som lagen om anställningsskydd\r\nstipulerar.</pre><pre>Men på den svenska arbetsmarknaden är det inte\r\novanligt med centrala kollektivavtal om längre\r\nuppsägningstid än vad lagen föreskriver. När nu\r\nstatens åtagande inskränks till att omfatta endast\r\nlagstadgade förmåner, anser vi att de parter som\r\nträffar avtal om längre uppsägningstid själva bör\r\nkunna avgöra om de vill utsträcka\r\nlönegarantiskyddet till att omfatta den förlängda\r\nuppsägningstiden. Självklart skulle avtalsparterna\r\nsjälva få finansiera ett sådant utsträckt skydd.</pre><pre>Därför bör man se över om det går att utforma den\r\nstatliga lönegarantin så att de parter som vill\r\nutsträcka lönegarantins omfattning får möjlighet\r\natt göra det mot en förhöjd avgift till\r\nlönegarantifonden.</pre><pre>Herr talman! Regeringen har föreslagit att\r\nlönegaranti endast skall lämnas för semesterlön och\r\nsemesterersättning som står inne för det löpande\r\noch närmast föregående intjänande året. De här\r\nföreslagna ändringarna medför att sparad semester\r\ninte längre kommer att vara skyddad.</pre><pre>När den rätten infördes, övervägde 1986 års\r\nsemesterkommitté, framgår det av förarbetena, ett\r\nförslag om att sparande av semester skulle ske i\r\nfristående former. Det förslag som då diskuterades\r\ninnebar att rätten till sparad ledighet skulle vara\r\nknuten till individen och inte till företaget och att\r\nsemesterlön som svarade mot den sparade\r\nledigheten skulle inbetalas till en fristående\r\nsemesterkassa.</pre><pre>När nu lönegarantin inskränks så att den inte längre\r\nomfattar sparad semester, finns det enligt vår\r\nmening anledning att införa ett fristående\r\nsemestersparande.</pre><pre>I propositionen föreslås vidare att lönegaranti skall\r\nlämnas endast en gång under en tidsperiod om två\r\når för lönefordringar som uppstått i huvudsakligen\r\nsamma verksamhet. Vi socialdemokrater anser\r\nockså att det är nödvändigt att förhindra\r\nsamhällsstöd till upprepade rekonstruktioner av\r\nföretag som inte är livsdugliga. Men samtidigt är\r\ndet ju viktigt att de åtgärder som sätts in är både\r\nändamålsenliga och socialt godtagbara. Dessutom\r\nfår de inte försvåra sakligt motiverade\r\nrekonstruktionsförsök. Propositionens förslag\r\nuppfyller inte de kraven.</pre><pre>Regeringen har själv angett att syftet med den nya\r\nregeln inte är att förhindra sund rekonstruktion av\r\nkonkursföretag eller normala överlåtelser av\r\nkonkursbons inkråm. Trots det är det enda\r\nundantag som regeringen föreslår att karensregeln\r\ninte skall gälla om arbetstagaren har anvisats\r\nanställningen av den offentliga\r\narbetsförmedlingen.</pre><pre>Vi befarar att regeln, med den utformning som den\r\nnu har fått, får just de negativa konsekvenserna att\r\nföretagsrekonstruktioner förhindras. De anställda\r\nsom är mest värdefulla för företaget har troligen\r\nockså de bästa förutsättningarna att hitta nya jobb.\r\nOm personalstyrkan skingras, försvåras också en\r\nsund företagsrekonstruktion.</pre><pre>Enligt företrädesrätten till återanställning enligt\r\nlagen om anställningsskydd är arbetstagare skyldig\r\natt godta anställningserbjudande och att stå till\r\narbetsmarknadens förfogande, för att inte gå miste\r\nom arbetslöshetsersättning. Eftersom det också på\r\ndet området finns berättigad oro för hur\r\nkarensregeln kommer att fungera och tillämpas i\r\npraktiken, är även detta en av de delar som måste\r\nses över redan i höst i samband med behandlingen\r\nav Insolvensutredningens förslag.</pre><pre>Herr talman! Sammanfattningsvis anser vi\r\nsocialdemokrater att regeringens förslag i stora\r\ndelar är ett hastverk. Det är ett både\r\nverklighetsfrämmande och komplicerat regelverk\r\nsom kommer att innebära en rad praktiska problem\r\nnär det skall tillämpas. Reformarbetet borde, som\r\njag har sagt tidigare, i stället ha inriktats på\r\nkonkursförfarandet och tillvägagångssättet vid\r\nföretagsrekonstruktioner.</pre><pre>Jag vill därför än en gång betona att det är absolut\r\nnödvändigt att redan till hösten ta ett samlat grepp\r\npå hela det lagstiftningsområde som rör konkurs,\r\nförmånsrätt, lönegaranti och\r\nföretagsrekonstruktion.</pre><pre>Herr talman! Vi socialdemokrater står naturligtvis\r\nbakom samtliga våra reservationer i det här\r\närendet, men för att spara litet grand av kammarens\r\ntid nöjer jag mig med att yrka bifall till\r\nreservationerna 1, 2 och 5.</pre><pre>Anf. 33  HANS ANDERSSON (v):</pre><pre>Herr talman! Jag kan instämma i en hel del av det\r\nsom sades från socialdemokraternas sida. Det sades\r\ndock mycket krystat. Argumentationen borde\r\negentligen leda till att man yrkar avslag på den här\r\npropositionen. Den innehåller så stora svagheter\r\nbåde lagtekniskt och värderingsmässigt politiskt att\r\nden inte bör ligga till grund för lagstiftning.</pre><pre>Jag tycker att det är viktigt att politiken är väl\r\nförankrad. Det är viktigt att politiska förslag och\r\nlagstiftning har en bas i folkmajoritetens\r\nvärderingar. Under de senaste åren, med\r\nfinanskarusell och fallskärmsavtal, har det visat sig\r\nhur viktigt det är att lagstiftningen är anpassad till\r\nvad man i stort sett uppfattar som rätt och riktigt\r\nute i samhället. Det är också mycket viktigt att vi\r\nhar en effektiv lagstiftning, som är enkel och som\r\ntjänar sitt syfte.</pre><pre>Jag menar att det här lagstiftningsförslaget inte\r\nuppfyller kraven. Man attackerar arbetstagarna när\r\nman vill komma åt konkurssvindlerierna och det\r\nsätt som många företagare använder sina företag på\r\nför att sko sig på och lura samhället. Någon enstaka\r\ngång kan det hända att anställda är indragna i en\r\nverksamhet som är hart när brottslig. Det skall\r\nbeivras. Men man skall göra det på ett sådant sätt\r\natt man kommer åt missbruket. Man får inte gå till\r\nväga på ett sådant sätt att det generellt drabbar\r\narbetstagarna.</pre><pre>Vi måste komma ihåg att lönegarantilagen är en\r\nsocial skyddslag. Vi är intresserade av att skydda\r\narbetstagarna. Vi är också intresserade av att\r\nbeivra missbruk. Det här lagstiftningsförslaget är\r\ndåligt. Vi menar att man skulle ha tagit ett samlat\r\ngrepp. Det framgår av vår motion. Det framgår\r\nockså mycket tydligt av arbetsmarknadsutskottets\r\nyttrande, som lagutskottet faktiskt har anslutit sig\r\ntill. Ändock säger man att det här får genomföras i\r\nalla fall.</pre><pre>Arbetsmarknadsutskottet har i sin skrivning\r\nuttryckt en lång rad kritiska synpunkter.\r\nArbetsmarknadsutskottet skriver: ''Den föreslagna\r\ntidsmässiga begränsningen av förmånsrätten för\r\nfordringar på lön m.m. och de skärpta reglerna för\r\navräkning kommer i praktiken att innebära att en\r\ninte obetydlig del av arbetstagarnas fordringar\r\nkommer att bli oprioriterade i konkursen. Det\r\ninnebär i sin tur att borgenärer med oprioriterade\r\nfordringar avseende leveranser förbättrar sina\r\nmöjligheter till utdelning på de anställdas\r\nbekostnad.''</pre><pre>När det gäller sparad semester uttrycker utskottet,\r\nprecis som vi har gjort i motionen, mycket stor\r\ntveksamhet över att arbetstagare skall behöva avstå\r\nfrån möjligheten att spara semester i den\r\nutsträckning som semesterlagen medger för att vara\r\nförsäkrade om att deras krav kommer att omfattas\r\nav förmånsrätt och lönegaranti.</pre><pre>Vi har tagit upp frågan om delägare och\r\nnärstående. Arbetsmarknadsutskottet känner\r\nockså stor tveksamhet till att redan ett så begränsat\r\ndelägande som en femtedel av företaget skall\r\nutesluta förmånsrätt och lönegaranti, särskilt som\r\ninflytandet inte har någon som helst betydelse.</pre><pre>Med karensregeln blir många arbetstagare helt\r\nrättslösa under en tvåårsperiod. I\r\narbetsmarkadsutskottets yttrande noteras att det\r\nenda undantag som medges enligt lagtexten avser\r\ndet fallet att arbetsförmedlingen har anvisat\r\nanställningen. Arbetstagaren kan alltså gå förlustig\r\nlönegarantin inte därför att rekonstruktionen\r\nframstår som ''osund'' utan därför att anställningen\r\ninte föregåtts av en anvisning från\r\narbetsförmedlingen. Man kommenterar också vad\r\ndetta kan tänkas innebära.</pre><pre>Det finns en allmän regel mot missbruk i\r\nlönegarantilagen. Den regeln borde täckas in av\r\nregeln i 5 kap. 2 § konkurslagen. I övrigt säger\r\narbetsmarknadsutskottet att en diskussion om\r\nlönegarantin kan ha föregått anställningsavtalet.\r\nArbetsgivaren kan ha undanröjt arbetstagarens oro\r\nmed hänvisning till garantin. Enligt utskottets\r\nmening är det inte givet att detta bör betecknas som\r\nmissbruk.</pre><pre>Såvitt jag förstår håller lagutskottet mer eller\r\nmindre med om vad arbetsmarknadsutskottet har\r\nsagt. Jag menar att den enda rimliga slutsatsen av\r\nden typ av kritik som vi har framfört i motionen och\r\nsom arbetsmarknadsutskottet enhälligt har ställt sig\r\nbakom är att man inte skall lagstifta på detta sätt.\r\nDet är möjligt att man kan vinna exempelvis 400\r\nmiljoner kronor. Det är möjligt att konkurserna\r\nkommer att minska kraftigt vid en något tidigare\r\ntidpunkt. Vi kan inte gå in med lagstiftning som\r\nleder till sådana här konsekvenser och skapar\r\nrättsotrygghet och tar bort så mycket av det sociala\r\nskyddet. Man tar bort allt som var syftet med\r\ninförandet av lönegarantilagstiftningen.</pre><pre>Herr talman! Jag vill ta upp ytterligare ett moment.\r\nUnder de senaste veckorna har jag här i talarstolen\r\nvid ett flertal tillfällen tagit upp frågan om EG/EU-\r\ndirektiv. Jag tycker att riksdagen har bommat den\r\nhär frågan flera gånger. Jag är en av dem som\r\nmotionerade om att det är nödvändigt att vi\r\nanpassar oss till överlåtelsedirektivet.\r\nRegeringspartierna sade blankt nej. Vi förde också\r\nfram vår synpunkt i Arbetsrättskommittén. Ingen,\r\nförutom ordföranden, var intresserad. Nu gör\r\nArbetsrättskommittén en sådan här anpassning.\r\nESA har sagt att Sverige inte uppfyller direktivet.</pre><pre>Jag vill påstå att direktivet från 1980, 987, som\r\nhandlar om lönegarantin vid arbetsgivarens\r\ninsolvens, inte blir uppfyllt -- åtminstone inte på två\r\npunkter. Karensregeln medför att lönegaranti inte\r\nbetalas ut till en grupp av anställda. Det gäller den\r\ngrupp som blir föremål för detta inom en\r\ntvåårsperiod. I direktivet finns inget som säger att\r\ndet här skall vara möjligt. För att det enligt artikel\r\n1 skall göras ett undantag från rätten till lönegaranti\r\nskall man ha ett speciellt yrke som anges på en lista\r\ni bilagan. Detta tillgodoses inte i lagförslaget. För\r\natt undantag i övrigt skall göras skall man ha en\r\nsärskild form av anställningsavtal.</pre><pre>De undantag som åberopas i artikel 10 syftar till att\r\nförhindra missbruk. Det gäller t.ex. att\r\nförpliktelsen blir orimlig på grund av förekomsten\r\nav särskilda förbindelser mellan arbetstagaren och\r\narbetsgivaren eller att gemensamma intressen har\r\nresulterat i hemliga överenskommelser. Det är\r\nrimligt i direktivet, men totalt orimligt hos oss i\r\nlagstiftningsförslaget. Där förekommer över huvud\r\ntaget inget rekvisit om missbruk. Faktum är att man\r\nskall ha arbetat i ett visst företag som råkar ut för\r\nen konkurs över vilken arbetstagaren inte har något\r\nsom helst inflytande. Jag menar att om man ställer\r\nen sådan grupp arbetstagare utanför\r\nlönegarantisystemet utan att pröva om missbruk av\r\nlönegarantin förekommer, är det ett solklart brott\r\nmot direktivet. På samma sätt är regleringen\r\ngällande delägarskap med en femtedel helt\r\notillräcklig.</pre><pre>Det har ganska nyligen kommit ett utslag från EG-\r\ndomstolen i mål C334-92. Spanien förlorade målet.\r\nDen spanska staten ville ställa personer i\r\nföretagsledande ställning utanför. De skulle inte\r\nomfattas av lönegarantin. Domstolen sade att det\r\ninte kan vara giltigt, eftersom Spanien inte har\r\nbegärt något undantag. Vad gjorde man i Sverige?\r\nJo, vi begärde i EES-förhandlingarna undantag för\r\ndelägare med väsentligt inflytande. Det var som\r\nlagstiftningen såg ut. Om vi tar bort ''väsentligt\r\ninflytande'' kommer vi att förlora ett eventuellt mål\r\ni domstolen. Det är klart att det kommer att bli ett\r\nmål. Om ett sådant här beslut fattas, kommer saken\r\natt anmälas direkt. Särskilt med tanke på att\r\nmajoriteten av riksdagens ledamöter är för ett EU-\r\nmedlemskap, är det ganska trist att konstatera att\r\nman är så slapp i sin lagstiftning att man gång på\r\ngång kommer i konflikt med EU-reglerna.</pre><pre>Herr talman! Med det anförda yrkar jag avslag på\r\npropositionen och utskottets hemställan. Jag yrkar\r\nbifall till Elisabeth Perssons meningsyttring, vars\r\nmateriella innehåll är att propositionen skall avslås\r\noch att man bör tillsätta en utredning som skall ta\r\nett samlat grepp för att klara ut frågorna om\r\nmissbruk i samband med konkurs. Man kommer då\r\nt.ex. in på frågor om rekonstruktion av företag.</pre><pre>Anf. 34  HANS STENBERG (s) replik:</pre><pre>Herr talman! Jag kan instämma i mycket av det som\r\nHans Andersson har sagt när han kritiserade\r\npropositionen. Precis som han säger är den till stora\r\ndelar ett hastverk. Jag kan också instämma i det\r\nhan säger om nödvändigheten av att ta ett samlat\r\ngrepp i dessa frågor.</pre><pre>Däremot kan jag inte, vilket Hans Andersson\r\ntydligen gör, bortse från det fruktansvärt besvärliga\r\nläget för statens finanser. Vi har enormt stora\r\nbehov av att ta till vara alla budgetförstärkningar vi\r\nkan få i det här landet.</pre><pre>Jag vill också poängtera att det är oerhört stor\r\nskillnad mellan propositionen och de förslag som vi\r\nsocialdemokrater har redovisat i våra\r\nreservationer. Vi avstyrker helt förändringarna av\r\nförmånsrätten. Om man gör besparingarna i\r\nlönegarantin i stället för i förmånsrätten, får den\r\nenskilde löntagaren en väsentligt mycket bättre\r\nställning.</pre><pre>När det gäller semestrar har vi föreslagit ett\r\nfristående semestersparande. Om det genomförs\r\nskulle det innebära att rätten att spara semester inte\r\nförsämras för löntagarna.</pre><pre>Beträffande innestående fordringar och karens kan\r\njag i viss mån förstå Hans Anderssons oro. Vi måste\r\nmycket noga följa vad som händer med de\r\ninnestående fordringarna och göra en utvärdering i\r\nhöst. Om det visar sig att man av rent tekniska skäl\r\ninte kan få ut sina pengar och att\r\nföretagsrekonstruktioner försvåras, måste\r\nlagstiftningen ovillkorligen rättas till redan i höst.</pre><pre>När det gäller karensregeln handlar det egentligen\r\nom att förslaget skapar en fruktansvärt onödig\r\nbyråkrati. Såsom förslaget är utformat medför det\r\natt varenda löntagare som blir erbjuden\r\nåteranställning i ett företag i samband med konkurs\r\nmåste gå till arbetsförmedlingen och begära att\r\nförmedlingen skall anvisa jobbet. Detta medför en\r\nhelt onödig byråkrati och cirkus. Det behöver dock\r\ninte innebära att enskilda löntagare blir utan sina\r\nfordringar. Men det här är en av de delar av\r\nlagstiftningen som behöver rättas till så snabbt som\r\nmöjligt.</pre><pre>Anf. 35  HANS ANDERSSON (v) replik:</pre><pre>Herr talman! Det är mycket vi är överens om. Det\r\nsom räknas är var vi landar. Reservationerna 1, 3,\r\n4 och 5 från socialdemokraternas sida är t.ex.\r\nacceptabla och intressanta. Det är däremot inte\r\nreservation nr 2. Med öppna ögon kan man inte\r\nskapa så stor osäkerhet och så stora försämringar\r\nför dem som skulle skyddas. Man kan inte se hur\r\nden sociala lagstiftningen uppluckras för\r\narbetstagarna och ändå gå med på detta under\r\nåberopande av att vi har ett stort budgetunderskott.\r\nDet är viktigt att bekämpa budgetunderskottet.\r\nDet är viktigt att öka intäkterna. Vi har lagt fram\r\nen mängd förslag på detta område. Men vi kan inte\r\nskapa en rättsotrygghet och ett kraftigt försämrat\r\nläge för den svagaste parten i samband med\r\nkonkurser för att spara några hundra miljoner. Det\r\när oansvarigt.</pre><pre>Jag tror i stället att vi skall genomföra en bättre\r\ntillämpning av den lagstiftning vi har. Vi skall satsa\r\nmera resurser på att bekämpa ekobrottslighet. Vi\r\nskall se till att näringsförbud verkligen tillämpas.\r\nJag vet inte hur många fall jag har sett där\r\nföretagare i full funktion har 5, 10, 15 eller 20\r\nkonkurser bakom sig och är skyldiga samhället\r\nmiljontals kronor. De fortsätter ändå med glatt\r\nmod. Det är sådant som upprör den svenska\r\nbefolkningen mycket.</pre><pre>Jag skall inte upprepa argumentationen. Låt mig\r\nbara säga att jag hoppas att någon vill kommentera\r\nde här EU-rättsliga frågorna. Jag tycker att det har\r\nmycket stor betydelse för den lagstiftande\r\nförsamlingen i Sverige vilket rykte vi får på grund\r\nav de lagar vi stiftar och vilken kvalitet vi har på den\r\nrätt som vi faktiskt etablerar med vårt\r\nlagstiftningsarbete. Det är uppenbart att den är\r\nundermålig.</pre><pre>Anf. 36  HANS STENBERG (s) replik:</pre><pre>Herr talman! Det är klart att Hans Andersson\r\nkanske kan bortse från de besparingseffekter\r\nförslaget har. Eftersom Socialdemokraterna är ett\r\nparti som räknar med att komma till\r\nregeringsmakten i höst, så räknar vi med att vi\r\nkommer att få ta itu med det enorma\r\nbudgetunderskottet. Det vill verkligen till att vi tar\r\ntill vara alla möjligheter till besparingar på alla\r\nområden.</pre><pre>Om den här lagstiftningen fungerar så som\r\nregeringen tror att den skall göra, kommer det inte\r\natt innebära någon egentlig rättslöshet för\r\nlöntagarna, som Hans Andersson säger. Jag måste\r\nerkänna att jag själv är litet skeptisk på den här\r\npunkten. När det gäller de innestående\r\nfordringarna måste vi följa upp dem oerhört noga.\r\nOm det mot förmodan skulle visa sig att det här\r\nkommer att få effekter som är negativa och icke är\r\navsedda, måste den delen av lagen förändras.\r\nKarensregeln måste i så fall göras om för att den\r\nskapar -- inte rättsosäkerhet för löntagarna -- en\r\noerhört onödig byråkrati.</pre><pre>Anf. 37  HANS ANDERSSON (v) replik:</pre><pre>Herr talman! Jag blir ganska bedrövad när jag får\r\nhöra den typen av repliker. Jag försökte att nu\r\nframställa Vänsterpartiets kritik sakligt. Jag har\r\ninte gått till våldsamma angrepp på\r\nregeringspartierna för att de vill urholka all rätt för\r\nlöntagarna och göda kapitalägarna. Jag lät bli det.</pre><pre>I många sammanhang har jag visat att\r\nVänsterpartiet lägger mycket stor vikt vid att\r\nbalansera budgeten. Vi skapar mycket större\r\nintäkter än vad socialdemokratin gör. Jag skall inte\r\ngå in i någon pajkastningsdebatt. Om ni ser över\r\nera skatteförslag, så får ni se hur de fungerar. Jag\r\nhar sett att ni har varit ute i pressen för att försöka\r\ngöra en reträtt från vad ni har föreslagit.</pre><pre>Det blir en uppenbar rättslöshet för den anställde\r\ninom en tvåårsperiod. Det är uppenbart att det är\r\nen rättslöshet när man i själva verket inte beivrar\r\nmissbruk genom generalklausulen mot missbruk.\r\nDetta påpekade också arbetsmarknadsutskottet.\r\nDet leder till en uppenbar rättsotrygghet för\r\ndelägare som t.ex. inte har något inflytande över ett\r\nföretag. På punkt efter punkt kan man göra sådana\r\nprincipiella invändningar. Ett flertal av dem har\r\nredovisats i arbetsmarknadsutskottets betänkande.\r\nAndra återfinns i motionen.</pre><pre>Låt oss diskutera den lagtekniska frågan. De\r\nanställda skall få skydd, och missbruk och\r\nekonomisk brottslighet skall beivras. Låt oss lämna\r\npajkastningen till en annan gång, Hans Stenberg.</pre><pre>Anf. 38  STIG RINDBORG (m):</pre><pre>Herr talman! När vi diskuterar det här förslaget till\r\nlagstiftning är det väsentligt att stryka under att det\r\nhar en interimistisk karaktär. Enligt uppgift skall en\r\nremiss om företagsrekonstruktion komma från\r\nLagrådet i nästa vecka. I samband med att det utgår\r\nlönegarantier snedvrids konkurrensen. Vi har fått\r\nen situation där såväl företagare som anställda har\r\nmissbrukat lönegarantin. Senast i den här veckan\r\ngjordes en redovisning av hur Ulf Adelsohn som\r\nlandshövding kunde konstatera att inte ett ringa\r\nantal personer uppbar både lönegaranti och\r\nsjukkasseersättning samtidigt. Vi rör oss på ett fält\r\ndär det vill till att vi kommer till rätta med\r\nproblemen.</pre><pre>Det torde inte vara någon tvekan om att om vi skall\r\nlagstifta i fortsättningen här i höst, kommer totalt\r\nsett både lönegarantin och förmånsrätten att ingå i\r\npaketet. Jag kan inte förstå annat än att om\r\nlagrådsremissen går ut i nästa vecka så skall\r\nlagstiftning kunna komma till stånd i höst.</pre><pre>Varför har man tagit steget att genomföra den här\r\nlagstiftningen just nu beträffande lönegarantin?\r\nSom Hans Stenberg har sagt är det inte oväsentliga\r\nbelopp som är aktuella.</pre><pre>Ser man sedan på de enskildheter som\r\nlagstiftningen på olika sätt håller efter, råder det\r\ninget tvivel om att frågan om karens måste beaktas\r\noch ses över när arbetet går vidare i höst.</pre><pre>Jag upplever emellertid att det är förvaltaren i\r\nkonkursen som handlägger bevakningarna och ser\r\növer lönerna. Han måste i det sammanhanget vid\r\nrekonstruktioner helt automatiskt beakta att de\r\nanställda blir registrerade på ett riktigt sätt.</pre><pre>Jag har i en motion framfört tanken att det skall\r\nåligga förvaltarna att ta reda på var den som köper\r\noch förvärvar inkråmet i konkursmassan har fått\r\nsina pengar från, precis på samma sätt som det finns\r\nen lagstiftning att banker och banktjänstemän inte\r\nfår ta emot pengar om det finns misstankar om att\r\nde är brottsligt åtkomna. Jag tycker att det är\r\nväsentligt att på det sättet få en kontroll på att\r\nbrottslighet inte kan fortgå via konkurser.\r\nFörvaltaren får ett ansvar för att det går att redovisa\r\natt de pengar som kommer in till konkursboet är\r\nåtkomna på ett ärligt sätt.</pre><pre>Med hjälp av ett sådant förfarande, som jag räknar\r\nmed bör kunna tas in i den nya lagstiftningen,\r\nupplever jag att en stor del av problemen med\r\nseriebrottslingar utan tvivel kan stävjas.</pre><pre>Vidare skall det vara en annan myndighet som skall\r\nkontrollera näringsförbuden, och de skall\r\nantecknas i bolagsregistret. Förutom att vi har\r\ndiskuterat frågan om lönegarantin och\r\nbrottsligheten i övrigt, skall det verkligen\r\neftersträvas att redovisningar från bolag lämnas in\r\ni tid. Den tiden inom vilken redovisningar skall\r\nlämnas in skall förkortas, och det skall bli påföljder\r\nför dem som inte efterlever dessa regler.</pre><pre>Låt oss sedan se på relationen till EU och EES-\r\navtalet. Jag har inte studerat de fall som har\r\nredovisats här. Men det råder väl inget tvivel om att\r\ndet har framkommit synpunkter, precis som Hans\r\nAndersson påpekar, på att frågan kan diskuteras.\r\nVilket utfall det skall bli är jag inte mannen att svar\r\npå. Hans Andersson är övertygad om att det brister\r\ni lagförslaget. Så är inte jag. Jag uppfattar att det\r\nfinns en samstämmig strävan hos alla partier som är\r\nrepresenterade i både arbetsmarknadsutskottet och\r\nlagutskottet att det under den närmaste tiden skall\r\nbli ett totalt grepp om lagstiftningen. Det är klart\r\natt förslaget kommer att ligga på Lagrådets bord\r\nnästa vecka.</pre><pre>Jag yrkar bifall till propositionen.</pre><pre>Anf. 39  HANS ANDERSSON (v):</pre><pre>Herr talman! Det är mycket bra att det kommer en\r\nserie åtgärder såsom registrering och större krav på\r\nredovisning. Det finns mycket som kan göras. Det\r\ngår också att tillämpa dagens lagstiftning bättre. Då\r\nskulle det gå att bli av med sådant som dels förstör\r\nkonkurrensen, dels skapar en stor osäkerhet bland\r\nföretag, kunder och allmänhet.</pre><pre>Stig Rindborg säger att det kommer en lagstiftning\r\noch en Lagrådsremiss i nästa vecka. Jag säger att\r\nman då inte skall fatta beslut om en ny lagstiftning\r\nsom är så undermålig som denna. Det finns fem sex\r\nallvarliga påpekanden från\r\narbetsmarknadsutskottet, och med visst gillande\r\nfrån själva lagutskottet, som rör grundbultar i\r\nlagstiftningen om bl.a. rättsskydd och\r\nlagstiftningens effektivitet. Då går det inte att\r\nåberopa att en och annan krona kan sparas.</pre><pre>Det är mycket möjligt att det går att fatta ett beslut\r\nså att det kan finnas en ny och bättre samlad\r\nlagstiftning till nyår. Då handlar besparingarna om\r\nnågra hundra miljoner kronor. Men det går inte att\r\noffra principer och rättstrygghet av ett sådant skäl.\r\nDet finns lättare sätt att tjäna pengar på och få ett\r\nbättre budgetsaldo. Just det argument Stig\r\nRindborg för fram, nämligen att vi är nära att få en\r\neffektivare lagstiftning, gör att man bör underlåta\r\natt fatta ett beslut i dag.</pre><pre>Vidare var det hänvisningen till Europarätten. Jag\r\nkan inte föregripa EU-domstolens utslag. Men jag\r\nhade en mycket klar uppfattning när det gäller\r\növerlåtelsedirektivet. Där har ESA samma\r\nuppfattning som jag hade. Jag menar att de\r\nborgerliga partierna var nonchalanta i förhållande\r\ntill rättsläget. På samma sätt tycker jag att\r\ndirektivet är utomordentligt klart. EU-domstolens\r\nutslag 1992 med anledning av det spanska fallet är\r\nutomordentligt klart. Jag kan inte tänka mig annat\r\nän att om man lägger ned någon möda på att\r\nstudera rättsläget kommer man fram till min\r\nslutsats. Detta är i de två avseendena inte förenligt\r\nmed EG-direktivet.</pre><pre>Anf. 40  STIG RINDBORG (m) replik:</pre><pre>Herr talman! Jag upplever att det är väsentligt att\r\nta ett samlat grepp om lagstiftningen. Det är nära\r\nförestående. Den föreslagna lagstiftningen\r\növerensstämmer huvudsakligen, så vitt jag känner\r\ntill, med lagstiftningen i de övriga nordiska\r\nländerna. Det förhindrar inte att vi med ett samlat\r\ngrepp under hösten åstadkommer en lagstiftning\r\nsom blir bättre både för fordringsägarna totalt sett\r\noch även för de prioriterade lönefordringarna.</pre><pre>Anf. 41  HANS ANDERSSON (v) replik:</pre><pre>Herr talman! Jag har egentligen i sak inte fått något\r\nsvar på mina propåer. Jag tolkar det som att Stig\r\nRindborg egentligen är överens med mig om att\r\nlagstiftningen inte är något vidare. Det måste tas ett\r\nnytt samlat grepp med en hel del nya ingredienser.\r\nJag har pekat på en del av dem. Det är mycket\r\noklart om detta är förenligt med EG-rätten.</pre><pre>Jag kan inte komma mycket längre nu. Jag får\r\nhoppas att riksdagens ledamöter tänker över\r\nsituationen och röstar i enlighet med\r\nmeningsyttringen.</pre><pre>Anf. 42  HANS STENBERG (s):</pre><pre>Herr talman! Jag har ett par frågor till Stig\r\nRindborg. När det gäller kopplingen mellan\r\nlönegarantin och förmånsrätten har vi\r\nsocialdemokrater föreslagit att i stället för att göra\r\nändringar i förmånsrättslagen skall de göras i\r\nlönegarantilagen. Det motiveras med att\r\nförmånsrättslagen skall ses över redan i höst. Det\r\nandra viktiga motivet är att försämringarna för den\r\nenskilde löntagaren blir betydligt mindre om\r\nförändringarna görs i lönegarantilagen i stället för\r\nförmånsrättslagen. Besparingarna för statskassan\r\nblir densamma. Vi har inte fått någon bra\r\nmotivering från utskottsmajoriteten för varför vår\r\nlinje inte kan accepteras.</pre><pre>Samma sak gäller två andra områden där förslag\r\nhar framförts för att avsevärt mildra effekten för de\r\nenskilda arbetstagarna. Det gäller förslaget att låta\r\nsemestersparandet vara fristående, vilket leder till\r\natt den enskilde arbetstagaren inte skall mista sin\r\nsparade semester vid en konkurs. Ett annat förslag\r\när att parter på arbetsmarknaden som vill förlänga\r\nuppsägningstiden utöver vad lagen om\r\nanställningsskydd säger, skall ha rätt att försäkra\r\nden delen så att lönegarantin skall gälla. En\r\nsjälvklar förutsättning för detta är att en särskild\r\navgift betalas in till lönegarantifonden.</pre><pre>Förslaget har avstyrkts av den borgerliga\r\nmajoriteten. Men det har inte varit några som helst\r\nmotiveringar. Det skulle vara intressant att få höra\r\nom Stig Rindborg kan motivera avslagsyrkandet.</pre><pre>Anf. 43  STIG RINDBORG (m):</pre><pre>Herr talman! Förklaringen är att vi vill se den nya\r\nlagstiftningen i ett sammanhang. Jag har den\r\nuppfattningen att lönegarantin och förmånsrätten\r\nutgör en del av en social lagstiftning. Jag vill till\r\nhösten fundera över följande. Om jag blir arbetslös\r\neller sjuk kan jag råka illa ut. Då skall det finnas\r\nen social lagstiftning. Jag vill lägga de resurser som\r\nfinns på sjukkassan. Det skulle förenkla\r\nhanteringen väsentligt. Detta är min egen\r\nuppfattning i frågan. Men när det gäller\r\nlönegarantin och förmånsrätt totalt sett är det den\r\nbilden man kan se i fortsättningen. Det är vad jag\r\nkommer att diskutera under hösten.</pre><pre>Det talades om semesterkrav från företaget och att\r\nman skulle lagstifta om rätten att ha en särskild\r\nkassa för dessa pengar. Jag anser att de anställda\r\noch deras organisationer mycket lätt kan arrangera\r\nsaken på detta sätt utan lagstiftning. Samma sak\r\ngäller förlängd uppsägningstid. Det kan man också\r\ngöra till en försäkringsfråga.</pre><pre>En förutsättning för arbetet som har lagts ned i\r\npropositionen och betänkandet är att vi skall\r\nåterkomma i frågan. Men jag har tankar av det här\r\nslaget när det gäller att bedöma hur man i\r\nfortsättningen skall komma till rätta med dessa\r\nfrågor.</pre><pre>Anf. 44  HANS STENBERG (s):</pre><pre>Herr talman! Jag måste tyvärr korrigera Stig\r\nRindborg. Det är inte bara för de fackliga\r\norganisationerna att lösa detta.</pre><pre>När det gäller semestrarna krävs faktiskt en ändring\r\nav semesterlagen för att detta skall bli möjligt. Det\r\när det som har gjort att vi har hyst så stora\r\nbetänkligheter mot de delarna i propositionen, och\r\ndet är därför som vi har föreslagit att man skall ha\r\nett fristående semestersparande och att lagen skall\r\nge möjlighet till det.</pre><pre>Förutsättningen för att man skall kunna spara den\r\nfemte semesterveckan för framtiden är ju att\r\npengarna går in hos arbetsgivaren. Så ser\r\nlagstiftningen ut i dag.</pre><pre>I frågan om en utökning av lönegarantin i samband\r\nmed uppsägningstiden vill vi bara att man\r\nlagstiftningsvägen öppnar möjligheten för de\r\nberörda parterna. Jag kan konstatera att man från\r\nregeringspartiernas sida här i kammaren tydligen\r\ninte ens har funderat särskilt mycket på dessa\r\nfrågor.</pre><pre>Anf. 45  STIG RINDBORG (m):</pre><pre>Herr talman! En fråga gällde detta att pengarna\r\nfinns hos arbetsgivaren. Med den här lösningen,\r\nsom jag inte tror kommer att bli beständig, anser\r\njag att man också ifrån fackets sida kan diskutera\r\natt skaffa sig en förmånsrätt på de fordringar i form\r\nav företagsinteckningar som går före\r\nlönefordringar.</pre><pre>Över huvud taget tycker jag att man bör arbeta mer\r\nmed de säkerheter som man hävdar att bankerna\r\nhar. Man bör också titta närmare på hur man kan\r\nskaffa sig dessa säkerheter för fordringar som man\r\nkan hävda på grund av sin anställning.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>8 §  Uppskov med behandlingen av vissa\r\närenden</pre><pre>Föredrogs</pre><pre>lagutskottets betänkande</pre><pre>1993/94:LU35 Uppskov med behandlingen av vissa\r\närenden.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>JoU29 Lag om genetiskt modifierade organismer</pre><pre>Mom. 1 (regeringens lagförslag m.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>172 för utskottet</pre><pre>135 för res. 1</pre><pre>2 avstod</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 26 c, 24 kds, 18 nyd, 1 -</pre><pre>För res. 1:</pre><pre>121 s, 1 fp, 11 v, 2-</pre><pre>Avstod:</pre><pre>2 s</pre><pre>Frånvarande:</pre><pre>15 s, 6 m, 3 fp, 5 c, 2 kds, 5 nyd, 3 v, 1 -</pre><pre>Mom. 2 (Gentekniknämnden m.m.)</pre><pre>1. utskottet</pre><pre>2. res. 2 (s)</pre><pre>Votering:</pre><pre>173 för utskottet</pre><pre>138 för res. 2</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 30 fp, 26 c, 24 kds, 18 nyd, 1 -</pre><pre>För res. 2:</pre><pre>125 s, 11 v, 2 -</pre><pre>Frånvarande:</pre><pre>13 s, 6 m, 3 fp, 5 c, 2 kds, 5 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>KU39 Försöksverksamhet med medborgarkontor</pre><pre>Kammaren biföll utskottets hemställan.</pre><pre>LU31 Ny sjölag</pre><pre>Kammaren biföll utskottets hemställan.</pre><pre>LU34 Förändringar i lönegarantisystemet</pre><pre>Mom. 1 (avslag på propositionen m.m.)</pre><pre>1. utskottet</pre><pre>2. men. (v)</pre><pre>Votering:</pre><pre>295 för utskottet</pre><pre>14 för men.</pre><pre>2 avstod</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 74 m, 30 fp, 25 c, 24 kds, 18 nyd, 1 -</pre><pre>För men.:</pre><pre>1 s, 11 v, 2 -</pre><pre>Avstod:</pre><pre>1 s, 1 c</pre><pre>Frånvarande:</pre><pre>13 s, 6 m, 3 fp, 5 c, 2 kds, 5 nyd, 3 v, 1 -</pre><pre>Mom. 2 (lönegaranti och företagsrekonstruktion\r\nm.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>173 för utskottet</pre><pre>138 för res. 1</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 30 fp, 26 c, 24 kds, 18 nyd, 1 -</pre><pre>För res. 1:</pre><pre>125 s, 11 v, 2 -</pre><pre>Frånvarande:</pre><pre>13 s, 6 m, 3 fp, 5 c, 2 kds, 5 nyd, 3 v, 1 -</pre><pre>Mom. 3 (ändringar i lönegarantilagen och i\r\nförmånsrättslagen)</pre><pre>1. utskottet</pre><pre>2. res. 2 (s)</pre><pre>Votering:</pre><pre>172 för utskottet</pre><pre>127 för res. 2</pre><pre>11 avstod</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 30 fp, 26 c, 23 kds, 18 nyd, 1 -</pre><pre>För res. 2:</pre><pre>125 s, 1 v, 1 -</pre><pre>Avstod:</pre><pre>10 v, 1 -</pre><pre>Frånvarande:</pre><pre>13 s, 6 m, 3 fp, 5 c, 3 kds, 5 nyd, 3 v, 1 -</pre><pre>Mom. 8 (en karensregel)</pre><pre>1. utskottet</pre><pre>2. res. 5 (s)</pre><pre>Votering:</pre><pre>172 för utskottet</pre><pre>138 för res. 5</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 26 c, 24 kds, 18 nyd, 1 -</pre><pre>För res. 5:</pre><pre>125 s, 11 v, 2 -</pre><pre>Frånvarande:</pre><pre>13 s, 6 m, 4 fp, 5 c, 2 kds, 5 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>LU35 Uppskov med behandlingen av vissa ärenden</pre><pre>Kammaren biföll utskottets hemställan.</pre><pre>Meddelande om ändrad tid för kammarens\r\nsammanträde tisdagen den 7 juni</pre><pre>Anf. 46  FÖRSTE VICE TALMANNEN:</pre><pre>För att bereda arbetsmarknadsutskottet tillfälle att\r\nsammanträda börjar kammarens sammanträde\r\ntisdagen den 7 juni först kl. 10.00.</pre><pre>Beslut om samlad votering</pre><pre>På förslag av förste vice talmannen medgav\r\nkammaren att försvarsutskottets betänkande\r\nFöU10, socialutskottets betänkanden SoU28 och\r\nSoU27 samt näringsutskottets betänkande NU25\r\nfick företas till avgörande efter avslutad debatt.</pre><pre>9 §  JAS-projektet</pre><pre>Föredrogs</pre><pre>försvarsutskottets betänkande</pre><pre>1993/94:FöU10 JAS-projektet (skr. 1993/94:179).</pre><pre>Kammaren biföll förste vice talmannens förslag att\r\närendet skulle avgöras efter endast en\r\nbordläggning.</pre><pre>Anf. 47  STURE ERICSON (s):</pre><pre>Herr talman! Ett enhälligt försvarsutskott ger i\r\nbetänkandet FöU10 försvarsministern och\r\nregeringen en svidande kritik för allt det som\r\nutelämnats i regeringens skrivelse 1993/94:179 om\r\nJAS-projektet.</pre><pre>I skrivelsen tas bara upp huvudpunkterna i JAS-\r\nkommissionens rapport om haveriet. Om den\r\nutvärderingen råder det ingen oenighet. Vi är också\r\növerens om att möjligheterna att framgångsrikt\r\ngenomföra JAS-projektet tekniskt och ekonomiskt\r\nkan bedömas som goda.</pre><pre>Eftersom även regeringspartiernas representanter\r\nstår bakom utskottstexten har kritiken mot\r\nbristerna i regeringens skrivelse klätts i hovsam\r\nspråkdräkt. I sak är den dock mycket hård.</pre><pre>Försvarsutskottet utgår från att regeringen i\r\nfortsättningen ger en fullständig behandling av\r\nprojektet och att den därutöver fortlöpande\r\ninformerar riksdagen i viktigare delfrågor, t.ex.\r\nbeväpning och ekonomi. Därmed skärps\r\nregeringens rapportskyldighet, som tidigare gällt\r\nden årliga skrivelsen.</pre><pre>Huvudkritiken i den gemensamma\r\nutskottsskrivningen gäller att regeringen inte\r\nredovisat den ekonomiska kris som drabbat\r\nprojektet. Nu skriver utskottet att det under\r\nberedningen av regeringens skrivelse ''blivit varse\r\nekonomiska problem i JAS-projektet''.</pre><pre>Utskottet refererar JAS-kommissionen, som pekat\r\npå en sannolik fördyring fram till år 2002 med 5--6\r\nmiljarder. Chefen för flygvapnet har direkt till\r\nutskottet redovisat en bristande kompensation för\r\nvalutaförändringar på drygt 700 miljoner under\r\nbudgetåret 1994/95 och en total brist under resten\r\nav 90-talet på närmare 4 miljarder.</pre><pre>Detta har regeringen helt enkelt förtigit i sin\r\nskrivelse till riksdagen. Försvarsministern stod\r\nt.o.m. här i talarstolen för några veckor sedan --\r\nden 4 maj -- och förnekade emfatiskt att det fanns\r\nnågra ekonomiska problem kring JAS-projektet.\r\nVi som ville ha en sakdiskussion kring\r\nmiljardproblemen framställde han med sin vanliga\r\nsjälvförhävelse som okunniga och mindre vetande.</pre><pre>När dessa uttalanden ställs mot det betänkande\r\nsom riksdagen nu debatterar framstår\r\nförsvarsminister Anders Björck som en\r\nbluffmakare och humbug. Det handlar om ett\r\nmedvetet försök att vilseleda riksdagen. Anders\r\nBjörck kan inte skylla på att han inte visste. De\r\nmilitära staberna har vid flera tillfällen under våren\r\ntagit upp frågan skriftligt och muntligt med\r\ndepartementet.</pre><pre>Men Anders Björck har inte velat ta i frågan. Detta\r\nvar det uttalade skälet till att den högsta\r\nmilitärledningen för en dryg månad sedan vände sig\r\ndirekt till riksdagen med sina ekonomiska\r\nbekymmer. Anders Björck, och med honom\r\neventuellt hela regeringen, trodde tydligen att man\r\nskulle kunna mörklägga denna obehagliga fråga till\r\nefter valet.</pre><pre>Frågans dimensioner framgår av ett uttalande i\r\nSvenska Dagbladet den 24 maj av en hög officer vid\r\nplaneringsavdelningen i det militära högkvarteret:\r\n''Försvarsministern är uppenbarligen beredd att\r\nlämna ett begynnande konkursbo efter sig.''</pre><pre>Anders Björck borde naturligtvis ha varit här i dag\r\nför att stå till svars inför riksdagen för de uttalanden\r\nsom han gjorde den 4 maj. Men han väljer att smita\r\nundan -- till Gotland sägs det.</pre><pre>Ett enhälligt utskott avrundar sitt betänkande med\r\ntre raka och hårda pekpinnar riktade mot Anders\r\nBjörck:</pre><pre>För det första skall regeringen återkomma till\r\nriksdagen med en redovisning av hur JAS-ramen\r\navses utvecklas.</pre><pre>För det andra skall regeringen lämna förslag om hur\r\npriskompensationssystemet bör förändras samt om\r\nhur planeringssystemet bör anpassas för att\r\nharmonisera med sättet att budgetera.</pre><pre>För det tredje skall regeringen informera riksdagen\r\nom andra delfrågor i projektet, t.ex. om\r\nbeväpningen.</pre><pre>I vår reservation talar vi socialdemokrater litet\r\nmera klarspråk än vad regeringspartiernas\r\nrepresentanter i utskottet ville vara med om.</pre><pre>Vi konstaterar att regeringen i fråga om JAS-\r\nprojektets finansering har försökt dölja väsentlig\r\ninformation och att detta skapar onödig\r\npartipolitisk splittring kring vårt största statliga\r\nindustriprojekt någonsin. Det är ju ändå riksdagen\r\nsom måste ställa upp för att man skall klara av de\r\nfinansieringsproblem som har uppstått till följd av\r\natt regeringens ekonomiska politik havererade på\r\nhösten 1992.</pre><pre>Det finns i princip bara två sätt att klara av\r\nproblemet. Det ena är att minska utgifterna, och\r\ndet andra är att skaffa fram fyra nya miljarder\r\nunder 90-talet och ytterligare några under åren\r\nefter sekelskiftet.</pre><pre>Flygvapenchefen har inför utskottet pekat på att\r\nhan, om det inte kommer fram nya pengar, måste\r\nlyfta ut väsentliga delar ur JAS-ramen, t.ex.\r\nradarjaktroboten, varnings- och\r\nmotmedelsutrustningen och spaningskapseln. Om\r\nman gör så drastiska förändringar blir JAS inte det\r\nbidrag till luftförsvaret som det var avsett att bli,\r\noch vi skulle nog också tvingas skrinlägga planerna\r\npå att kunna sälja planet till Österrike och till en del\r\nandra intresserade.</pre><pre>Frågan om hur vi skall klara av att under 1990-talet\r\nta fram ungefär 4 miljarder för att fullfölja JAS-\r\nprojektet som planerat berör naturligtvis i högsta\r\ngrad även andra delar av försvaret än flygvapnet.\r\nVi vet att marinen under de senaste två åren har\r\nskaffat sig ett underskott på 800 miljoner och att\r\narmén har så ont om pengar att man tvingas sälja\r\nberedskapsolja för att kunna finansiera det\r\nhögprioriterade luftvärnet.</pre><pre>Mot den bakgrunden kan man förstå den höga\r\nofficer på högkvarterets planeringsavdelning som\r\nkonstaterade att Anders Björck tänker lämna ett\r\nbegynnande konkursbo efter sig.</pre><pre>Riksdagen har två gånger under senare år begärt en\r\nredovisning från regeringen kring anskaffningen av\r\nen radarjaktrobot för JAS 39 Gripen. Det är en stor\r\noch komplicerad fråga som handlar om mycket\r\npengar, minst 5 miljarder.</pre><pre>Anders Björck har struntat i riksdagens\r\nuppmaningar att rapportera och redovisa och står\r\nnu i begrepp att under sommaren helt på egen hand\r\nskriva under ett köp av JAS-planets\r\nhuvudbeväpning. Detta gör han utan att riksdagen\r\nhar fått den begärda redovisningen. För Anders\r\nBjörck räcker det tydligen att han har den formella\r\nfullmakten att sätta sitt namn under ett kontrakt.</pre><pre>Anders Björck har inte bara underlåtit att\r\ninformera försvarsutskottet. Han har också inför\r\nförsvarsberedningen, som är en något mindre\r\ngrupp än utskottet, under maj klart och tydligt\r\nfelinformerat om den aktuella upphandlingen av\r\nradarjaktroboten. Vi är några ledamöter som på\r\nbakvägar har fått vetskap om att regeringen har\r\nbegärt in nya offerter. Det förändrar villkoren för\r\nupphandlingen på ett mycket radikalt sätt. Dagens\r\nindustri hade i går en stor artikel om saken. Jag\r\navstår från att kommentera artikeln, eftersom den\r\ninnehåller information som borde vara kvalificerat\r\nhemlig.</pre><pre>Anders Björcks agerande när det gäller inköpet av\r\nradarjaktroboten undergräver möjligheterna att\r\nbevara en bred partipolitisk uppslutning bakom\r\nJAS-projektet. Min uppmaning till Anders Björck\r\noch regeringen är att man skall låta bli att\r\nunderteckna ett robotköp före valet. Frågan är inte\r\nberedd på ett tillfredsställande sätt, och den\r\nrymmer en lång rad utrikespolitiska,\r\nförsvarspolitiska och industripolitiska\r\nställningstaganden som får stora återverkningar\r\nunder en mycket lång tid framöver.</pre><pre>Frågan bör därför vila till efter valet. Det finns\r\ningenting som tvingar oss att fatta ett snabbt och\r\nförhastat beslut. De senaste offerterna lär gälla till\r\nårsskiftet och de tidigare offerterna ännu längre.</pre><pre>Herr talman! Jag yrkar bifall till reservationen.</pre><pre>Anf. 48  ARNE ANDERSSON (m):</pre><pre>Herr talman! Det förhållandet att försvarsutskottet\r\noch riksdagen får återkommande redogörelser för\r\nett enkilt industriprojekt är naturligtvis ovanligt.</pre><pre>I detta fall markerar emellertid det förhållandet\r\nriksdagens viktning av projektet JAS 39, liksom\r\nnaturligtvis projektets betydelse för\r\nförsvarsmakten. JAS 39 är dessutom en av de\r\nstörsta industripolitiska satsningar som över huvud\r\ntaget har gjorts i vårt land, och den har betydande\r\nteknikspridningseffekter.</pre><pre>Ibland vore det en fördel om vi i debatten något\r\nbättre höll isär begreppen. Det handlar om\r\nflygplanet, dvs. vapenbäraren, och systemet JAS.</pre><pre></pre><pre>Flygplanet är ytterst avancerat och ligger på\r\nteknikens absoluta framkant i världen. Det ligger så\r\nlångt fram avseende prestanda att vi måhända är\r\nvid gränsen för var människa och prestanda förmår\r\numgås.</pre><pre>Flygplanet är ändå bara en del i JAS-systemet, som\r\ni sig inte att förglömma också rymmer beväpning.</pre><pre>Regeringens skrivelse, som vi nu behandlar, berör\r\nhuvudsakligen flygplanet. Detta har kritiserats av\r\nSture Ericson. Det kan rent av finnas skäl att\r\nkritisera, men det kan också finnas skäl att göra\r\nsom regeringen har valt att göra. Haveriet i augusti\r\nförra året har varit en så dominerande händelse,\r\nmed en haverikommission och med en särskild\r\nJAS-kommission, att regeringen valt att stanna vid\r\nredovisningen av detta i sin skrivelse till riksdagen.</pre><pre>Med anledning härav har försvarsutskottet i detta\r\nbetänkande framfört att man utgår från att\r\nregeringen fortsättningsvis, i sina årliga\r\norienteringar, ger en fullständig behandling av\r\nprojektet, som att fortlöpande informera utskottet\r\ni viktiga delfrågor såsom om beväpning och\r\nekonomi.</pre><pre>Under den tid som försvarsutskottet haft\r\nregeringens skrivelse om JAS-projektet för\r\nbehandling har det blivit bekant att risk finns för att\r\npriskompensationssystemet för JAS-systemet inte\r\nfullt ut svarar mot förväntningarna om full\r\nkompensation. Oaktat det inte har redovisats i\r\nregeringens skrivelse har utskottet valt att ge sin syn\r\npå detta i betänkandet.</pre><pre>Utskottet är medvetet om att projektets olika\r\nkontrakt i hög grad är tecknade i utländska valutor,\r\nliksom att tillämpningen kan komma i svårigheter\r\nvid så stora valutaförändringar som det nu är fråga\r\nom, främst avseende förhållandet mellan svensk\r\nkrona och amerikansk dollar.</pre><pre>Den tvååriga eftersläpningen i kompensationen\r\nkan leda till likviditetssvårigheter under budgetåret\r\n1994/95, konstaterar vi. Utskottet säger att den\r\neffekt för budgetåret 1994/95 som har redovisats\r\nberor på ofullkomligheter i\r\npriskompensationssystemet.\r\nFörsvarsdepartementet har meddelat att problemet\r\nstuderas. Eventuellt kan det bli fråga om att\r\nutforma ett nytt priskompensationssystem för JAS-\r\nprojektet, som anknyter till faktisk prisutveckling\r\ngrundat på de ingångna materielkontraktens\r\nvalutaklausuler. Regeringen avser att återkomma\r\ntill riksdagen i frågan. Det anser jag vara\r\ntillfredsställande för såväl projektets fullföljande\r\noch välbefinnande som för riksdagens ekonomiska\r\nkontroll. Med andra ord var den utomordentligt\r\nstarka kritik som Sture Ericson framförde alldeles\r\nnyss betydande skott över målet, möjligen\r\ntillgodoseende behovet att profilera sig, men det\r\ngagnar inte saken.</pre><pre>Då jag läst den socialdemokratiska reservationen\r\noch nu lyssnat på Sture Ericsons anförande noterar\r\njag att utskottets majoritet och reservanterna hyser\r\noro på samma punkter. Det överraskar mig inte att\r\nsocialdemokraterna som opppositionsparti finner\r\ndet förenligt med sina intressen att höja rösten\r\nnågot mer än vi andra gör -- sådana är spelets\r\nregler. Däremot måste jag konstatera att det ordval\r\nSture Ericson lagt sig till med vid de senaste\r\nförsvarsdebatterna, så också nu -- utfallen mot\r\nförsvarsministern, tal om dödsbo, tal om\r\nbluffmakare -- gör att Sture Ericson står ensam om\r\nde synpunkterna här i kammaren. Vi har behov av\r\nen debatt där vi penetrerar problemet och inte de\r\nstora mäktiga utfallen. Därför får vi fortsätta att\r\nköra två olika linjer. Det är ingen tvekan om vilken\r\nlinje som är den seriösa.</pre><pre>Jag har inte i övrigt berört enskildheter i den\r\nsocialdemokratiska reservationen, men det kan\r\nfinnas anledning att göra det på en enda punkt.\r\nMan påstår i reservationen och kritiserar att\r\nregeringen nonchalerat riksdagen avseende\r\nredovisning om inköp av radarjaktrobot. Jag utgår,\r\nSture Ericson och andra här i kammaren, med\r\nbestämdhet från att utskottet kommer att\r\ninformeras innan ett beslut fattas. Vikten av att det\r\nråder samstämmighet stöder man samfällt i\r\nutskottet. Vi står också bakom den uppfattningen.\r\nDet är ingen specifikt socialdemokratisk produkt.</pre><pre>Till sist ett par ord om meningsyttringen från Jan\r\nJennehag. Jan Jennehag anför att det\r\nsäkerhetspolitiska läget, de ökande kostnaderna\r\noch planets bristande säkerhet sammantaget utgör\r\nskäl för att ompröva projektet. Jag anser inte att\r\nyrkandet från någon av de här tre\r\nutgångspunkterna har relevans.</pre><pre>Herr talman! Mot denna bakgrund yrkar jag bifall\r\ntill hemställan i försvarsutskottets betänkande.</pre><pre>Anf. 49  STURE ERICSON (s) replik:</pre><pre>Herr talman! Arne Andersson har i den här frågan\r\nintagit en mycket försiktig attityd. Han gjorde\r\nuttalanden under debatten den 4 maj som klart\r\nindikerade att han hade en annan uppfattning i sak\r\nän försvarsministern. Han fullföljer detta här i dag.</pre><pre>Att Moderaterna har två uppfattningar när det\r\ngäller den här frågan är kanske värt att notera.\r\nUpprörs inte Arne Andersson över det mycket\r\nmedvetna sätt varpå försvarsministern\r\nfelinformerar?</pre><pre>Man har föredragningar för Försvarsberedningen\r\nom robotaffären, men man informerar inte om det\r\nviktigaste som har hänt under våren, att man har\r\nbegärt in nya offerter.</pre><pre>Hela denna fråga om att det saknas miljardbelopp,\r\n4 miljarder är den siffra vi har fått från\r\nflygvapenchefen, fönekades blankt från\r\ntalarstolen. Försvarsministern försökte driva gäck\r\nmed oss som tog upp frågan. Nu finns ett helt\r\nbetänkande av ett enhälligt försvarsutskott som\r\nredovisar detta. Det kanske är klokt av Arne\r\nAndersson att inte alls kommentera detta.</pre><pre>När det sedan gäller mitt ordval vill jag tala om att\r\njag citerade Svenska Dagbladet. Den får man väl\r\nförmoda är en Arne Andersson närstående tidning.\r\nArne Andersson har där ett förnuftigt uttalande i\r\nsamma artikel som en hög officer i högkvarteret\r\nsäger att det handlar, inte om ett dödsbo, som Arne\r\nAndersson sade, utan om ett konkursbo. Tittar\r\nman på försvarets finanser finns det god täckning\r\nför det omdömet från en hög officer i högkvarterets\r\nplaneringsavdelning. Det är alltså en hög officer\r\nsom arbetar dagligen med dessa frågor. När han tar\r\nordet konkursbo i sin mun är situationen\r\nnaturligtvis ganska allvarlig.</pre><pre>Jag försökte i den förra debatten att få Arne\r\nAndersson att kommentera detta. Han undvek det\r\nnaturligtvis. Men detta är allvarligt. Jag tror inte att\r\nvi kan överlåta till flygvapnet att klara ut denna\r\nfråga. Det kommer att få mycket allvarliga\r\nkonsekvenser även inom andra delar av försvaret.\r\nDet är dags nu, Arne Andersson, att föra ett\r\nförnuftigt resonemang kring dessa frågor. Det går\r\ninte att blunda med bägge ögonen och åka till\r\nGotland, som Anders Björck har gjort.</pre><pre>Anf. 50  ARNE ANDERSSON (m) replik:</pre><pre>Herr talman! Något överflödigt är väl att informera\r\nSture Ericson om att varken regeringen eller\r\nförsvarsutskottets borgerliga ledamöter styrs av\r\nSvenska Dagbladet. Inte ens om de betjänas med\r\nmaterial från Sture Ericsons sida vinner de eller ens\r\nförlorar på sanningshalten.</pre><pre>Vi moderater har inte mer än en uppfattning. Det\r\när här i riksdagen vi fattar försvarsbesluten. Vi har\r\nuttryckt oss i städat språkbruk, till skillnad från\r\nSture Ericson, om vikten av att riksdagen hålls\r\nunderrättad precis på sådant sätt som vi har\r\nbeslutat.</pre><pre>Vi har inte köpt några radarjaktrobotar än.\r\nFöljaktligen kan vi inte kritisera ministern för den\r\ninformation som inte har kommit. Är det så tomt\r\nmed försvarspolitiska synpunkter i den fatabur\r\nSture Ericson öser ur så att han måste fabulera om\r\nen framtid som inte finns och gräla om den. Det är\r\ninte värt en replik. Jag kommer inte att replikera\r\ndetta.</pre><pre>Anf. 51  STURE ERICSON (s) replik:</pre><pre>Herr talman! Vad det handlar om är att riksdagen\r\nhar undanhållits information mycket medvetet av\r\nförsvarsministern. Fakta fanns i departementet när\r\nJAS-skrivelsen gjordes om att det saknades flera\r\nmiljarder. Man skrev inte en rad om saken. Man\r\ntrodde att det inte skulle dyka upp information om\r\ndet, men det gjorde det, efter initiativ från ÖB och\r\nflygvapenchefen. Arne Andersson var själv med\r\nnär frågan första gången togs upp med riksdagens\r\nledamöter.</pre><pre>Nu har vi försökt göra vårt bästa för att reda ut\r\nproblemen. Det är stora problem. Ju längre vi\r\nskjuter dem framför oss, desto större blir\r\nunderskotten, Arne Andersson. Det är hög tid att\r\nta itu med dem.</pre><pre>När det gäller radarjaktroboten slutade jag mitt\r\nanförande med en stillsam uppmaning till\r\nregeringen och Anders Björck att inte rusa på. Jag\r\nmisstänker att Arne Andersson delar min\r\nuppfattning i den frågan. Han har själv i talarstolen\r\nsagt att han räknar med att riksdagen skall få en\r\nredovisning. Inte lär vi hinna få den före den här\r\nsessionens slut. Jag har därför en känsla av att Arne\r\nAndersson på den punkten instämmer med mig.\r\nDet är inte så bråttom. Det finns tid för att fullfölja\r\ndet förtroendefulla samarbete som vi tidigare haft\r\nmellan de större partierna i riksdagen kring JAS-\r\nprojektet. Det var andemeningen i mitt anförande.</pre><pre>Anf. 52  ARNE ANDERSSON (m) replik:</pre><pre>Herr talman! Är det nu inte så bråttom -- vilket det\r\nkanske inte är -- skall man sannerligen inte göra ett\r\nutfall mot ministern därför att han inte har\r\nunderrättat oss. Vi som är kvar till hösten kommer\r\nsäkert att få en redogörelse.</pre><pre>Som jag sade i mitt anförande nyss kan det rent av\r\nbli så att man får formulera ett nytt\r\npriskompensationssystem för JAS-projektet. Då är\r\ndet här och i dag som riksdagen får uttala det. Det\r\nfinns inte en minsta anledning att ifrågasätta att inte\r\nregeringen bedömer detta på samma sätt. Det är vi\r\nsom bestämmer. Härav följer att varken tid eller\r\nnågonting annat har runnit ifrån oss, utan vi har\r\nfrågan under kontroll.</pre><pre>Det är alldeles rätt att det finns problem. Jag sade\r\ndet också när vi fattade försvarsbeslutet. Jag sade\r\natt försvarsbeslutet vilar på ytterst små ekonomiska\r\nmarginaler. Det tror jag dess värre fortfarande\r\ngäller. Då gäller det att handla med gott omdöme\r\noch inte göra -- uppriktigt sagt -- dumma utfall mot\r\nförsvarsministern. Det är bättre att odla ett gott\r\numgänge och se till att sakfrågan får en god\r\nbehandling. Sture Ericson bränner broar. Finns det\r\nskäl för det?</pre><pre>Anf. 53  BRITT BOHLIN (s):</pre><pre>Herr talman! 1982 beslutade riksdagen att\r\nregeringen varje år skulle lämna en orientering av\r\nläget inom JAS-projektet. Så har också skett. Varje\r\når har regeringen i budgetpropositionerna lämnat\r\nen redogörelse till riksdagens ledamöter.\r\nDärutöver har försvarsutskottet löpande tagit del\r\nav den omfattande process som JAS-projektet\r\nfaktiskt är. Så har det varit ända fram t.o.m.\r\nföregående året. Nu i vår har denna tingens ordning\r\nändrats. Vi tvingas i dag konstatera att regeringen\r\nicke har uppfyllt riksdagens beslut.</pre><pre>Regeringens JAS-skrivelse, som utskottet nu har\r\nbehandlat, svarar på intet sätt upp mot de krav på\r\ninnehåll som riksdagen faktiskt har fastställt.\r\nRegeringen skall redovisa projektet JAS, inte som\r\nnu är fallet bara utvecklingen av själva flygplanet.\r\nFör att riksdagen skall kunna bedöma läget i\r\nprojektet måste naturligtvis de ekonomiska\r\nförutsättningarna redovisas, precis som Sture\r\nEricson här har redogjort för. Men med projektet\r\nJAS avses allt som ingår i att skapa ett nytt\r\nstridsflygplanssystem. Där är naturligtvis de\r\nbeväpningssystem som vi väljer av största\r\nbetydelse. Det är beväpningen som ger Gripen\r\nmultirollkapacitet, som gör att det blir JAS, dvs.\r\njakt-, attack- och spaningsplan. Om detta nämns\r\ninte ett ord i regeringens skrivelse, trots att vi nu i\r\nenlighet med försvarsbeslutet står inför ett beslut\r\nom anskaffning av en radarjaktrobot, ett beslut om\r\nhur effektivt JAS blir i rollen som jaktplan, ett\r\nbeslut som är av vital betydelse för vår\r\nluftförsvarsförmåga men som också får viktiga\r\nkonsekvenser på flera andra områden.</pre><pre>Chefen för flygvapnet har redogjort i\r\nförsvarsutskottet för de planeringsmässiga\r\nkonsekvenser som bristerna i\r\nvalutakompensationssystemet kan få. Han säger att\r\ndet kan bli nödvändigt att lyfta ut projekt som\r\nanskaffning av radarjaktrobot med spaningskapsel\r\noch varningsutrustning. Så kan man naturligtvis\r\ninte göra. Att så hantera frågor om anskaffning av\r\nsystem som tar flera år från beslut till dess de finns\r\ni krigsorganisationen är helt orimligt.</pre><pre>Valet av radarjaktrobot är naturligtvis också en\r\nutrikespolitisk fråga. Det är en stor order. Men det\r\när också ett avgörande där vi har att ta ställning till\r\nom vi vill delta i den europeiska\r\nindustriutvecklingen eller om vi väljer att göra JAS-\r\nsystemet ännu litet mera amerikanskt. För vår egen\r\nförsvarsindustri är detta naturligtvis ett strategiskt\r\nbeslut. Det är inte överdrivet att påstå att det beslut\r\nvi fattar avgör om vi på sikt kan bibehålla viktig\r\nhögteknologisk kompetens här i Sverige, en\r\nkompetens som vi i försvarsbeslutet av många skäl\r\nhar prioriterat. Man kan nämna de\r\nsäkerhetspolitiska och de strategiska.</pre><pre>Jag har försökt skissera hur betydelsefullt beslutet\r\nom anskaffning av radarjaktrobot faktiskt är. Mot\r\ndenna bakgrund ter det sig utomordentligt märkligt\r\natt regeringen isolerar sig från riksdagen och från\r\nriksdagens stöd. Vi har i försvarsutskottet vid två\r\ntillfällen tydligt och klart talat om hur vi vill att\r\ndenna fråga skall behandlas. Så har också riksdagen\r\nbeslutat: Utskottet anser att beväpningen av\r\nJAS 39 med radarjaktrobot är en fråga av sådan\r\nprincipiell natur som riksdagen vid sin senaste\r\nbehandling av regeringens redovisning av läget i\r\nJAS-projektet sagt sig vilja ha ett inflytande över.\r\nUtskottet utgår således från att regeringen\r\nåterkommer i ärendet.</pre><pre>Eftersom valet av radarjaktrobot har en sådan\r\ndignitet borde det vara självklart att söka en bred\r\npolitisk enighet. Vi har ett genuint intresse av att\r\nfullfölja precis den prioritering som vi stod bakom\r\nvid försvarsbeslutet, att prioritera\r\nluftförsvarskapaciteten. Vi ser regeringens\r\nhandlande som ett hot mot möjligheten att faktiskt\r\nskapa ett mycket gott framtida luftförsvar där\r\nJAS 39 Gripens kapacitet faktiskt är\r\ngrundläggande, kompletterad med god\r\nluftvärnskapacitet.</pre><pre>Avslutningsvis vill jag säga att jag utgår från att\r\nregeringen, precis som Arne Andersson sade,\r\nåterkommer till riksdagen och därmed följer dess\r\nbeslut. Någon annan tingens ordning ter sig helt\r\nansvarslös. I för landet så viktiga frågor borde det\r\nvara en självklarhet för varje ansvarsfull regering\r\natt söka största möjliga samförstånd. I grunden\r\nbygger det på öppenhet och förtroende för att vi\r\nsträvar efter bästa möjliga förmåga för det svenska\r\nförsvaret att fylla sin uppgift. Det är därför märkligt\r\natt majoriteten i försvarsutskottet valde att delvis\r\nspela med i det mörkläggningsspel som regeringen\r\nhåller på med. Om nu regeringen väljer att\r\nnegligera riksdagens uttryckliga beslut om en\r\nordentlig redogörelse för JAS-projektet i dess\r\nhelhet, borde samtliga ledamöter i\r\nförsvarsutskottet bli lika upprörda som vi\r\nsocialdemokrater och använda det goda omdöme\r\nsom de vanligen visar för att skapa den nödvändiga\r\nstabilitet som så innerligt behövs för JAS-\r\nprojektet.</pre><pre>Herr talman! Nog måste Arne Andersson korrigera\r\nsig på en punkt. Han säger att regeringen har valt\r\natt begränsa informationen till riksdagen. Då har\r\nregeringen gjort fel. Det valet har inte regeringen.\r\nRiksdagen har talat om vilken information man vill\r\nha och på vilket sätt. Riksdagen har beslutat om att\r\ninformationen årligen om JAS-projektet skall vara\r\nkomplett och genomgripande.</pre><pre>Jag instämmer i övrigt i Sture Ericsons anförande\r\noch yrkar bifall till vår reservation.</pre><pre>Anf. 54  ARNE ANDERSSON (m) replik:</pre><pre>Herr talman! Jag kan dela mycket av det som Britt\r\nBohlin sade, men det uppstår naturligtvis\r\nsvårigheter när hon instämmer i Sture Ericsons\r\nanförande, vilket jag känner mindre för, mest på\r\ngrund av hans ordval.</pre><pre>Nå, Britt Bohlin, jag undrar om det går att göra\r\ntrovärdigt att den moderate försvarsministern vill\r\nagera så att försvarets möjligheter att vara starkt\r\noch effektivt på något sätt minskas.</pre><pre>Britt Bohlin liksom Sture Ericson anser tiden vara\r\nmogen för att höja röstläget och tala om att\r\nmajoriteten i utskottet löper med -- eller hur det nu\r\nuttrycktes. Det är felaktigt. Man kan läsa ordagrant\r\nvad majoriteten har skrivit. Jag tycker uppriktigt\r\nsagt att det talas om precis samma saker i\r\nmajoritets- respektive reservationstexten. Jag tillät\r\nmig att säga att det tillhör spelets regler och att det\r\ninte är mycket att bråka om. Men peka inte ut den\r\nena eller den andre som sabotörer för ett starkt\r\nförsvar! Det hör inte till spelets regler.</pre><pre>Anf. 55  BRITT BOHLIN (s) replik:</pre><pre>Herr talman! Vad Arne Andersson inte\r\nkommenterar är hur han egentligen ser riksdagens\r\nledamöters reala chans att bedöma JAS-projektet i\r\ndess helhet. Hur skall de kunna göra den\r\nbedömningen och fundera över om JAS-projektet i\r\ndess helhet når upp till de fastställda\r\nmålsättningarna? För att riksdagen skall kunna\r\ngöra den bedömningen måste man naturligtvis ha\r\nall information och alla fakta på bordet, innan vi\r\ngår in i nästa fas inför nästa års budget. Det är nu\r\nsom det är dags att göra en helhetsbedömning av\r\nJAS-projektet.</pre><pre>Arne Andersson gör ofta den försvarspolitiska\r\ndebatten till något slags språkkurs. Jag tänker inte\r\nkommentera detta i övrigt, men jag måste säga att\r\njag har svårt att tänka mig att man skall kunna nå\r\nen bred enighet om att Sveriges försvarsminister\r\njust nu är den ende som kan göra en relevant\r\nbedömning av hur vi skapar ett bra och effektivt\r\nsvenskt försvar. Det är ganska många som har\r\nsynpynkter på den saken. Jag tycker att samtliga\r\ndessa synpunkter -- och inte bara\r\nförsvarsministerns synpunkter -- är av värde. Om\r\nförsvarsministern inte tycker sig öppet och ärligt\r\nkunna redovisa de ställningstaganden som han nu\r\nstår inför, är detta en brist inte hos riksdagen och\r\ninte hos försvarsutskottet utan enbart hos\r\nförsvarsministern.</pre><pre>Anf. 56  JAN JENNEHAG (v):</pre><pre>Herr talman! Sedan första beslutet 1982 har vi\r\nminst en gång per år diskuterat och tagit ställning\r\ntill JAS-projektet. Vänsterpartiets ledamöter samt\r\nett antal socialdemokrater har varit kritiska till hela\r\nfrågan, inte bara till systemets omfattning och\r\nutformning. Så är förmodligen fallet även i dag.\r\nArgumenten är väl kända. Jag kan Arne\r\nAnderssons och han kan mina, eller han har\r\nåtminstone hört dem, kanske till leda.</pre><pre>Det råder inga tvivel om vilken majoritetens\r\nuppfattning är. Om man skall se det hela från\r\ndemokratisk synpunkt och betrakta riksdagen som\r\nuttrycket för den representativa demokratin, råder\r\ndet inga tvivel om vad det svenska folket vill.\r\nRiksdagen har gång på gång bekräftat 1982 års\r\nbeslut och anslagit pengar i den takt som industrin\r\nhar krävt. JAS-ramen har utökats i samma\r\nutsträckning som kostnaderna har ökat: Så här dyrt\r\nblev det -- alltså betalar vi ut pengarna.</pre><pre>Från den synpunkten är det viktigt att debatten\r\nhålls levande. Svenska folkets uppfattning i en\r\nmängd frågor skiljer sig på ett avgörande sätt från\r\ndet representativa organets -- jag behöver bara\r\nnämna EU-frågan. Jag inbillar mig att det också\r\nfinns en skillnad mellan riksdagens och det svenska\r\nfolkets mening när det gäller utformningen av det\r\nmilitära försvaret. Detta är någonting som man\r\nmåste leva med i en representativ demokrati. Inget\r\nsystem är fulländat. Vi får hoppas att en levande\r\ndebatt kan medverka till att frågorna hålls på ett\r\nsådant plan att folket kan delta i den.</pre><pre>Herr talman! Jag inbillar mig inte att det som har\r\nskett kan göras ogjort. Flygplanet finns. Pengarna\r\nkan aldrig tas tillbaka. Vad vi nu kan åstadkomma\r\när en förändring av projektet och av omfattningen\r\nav systemet. Vi kan påverka så att industrins behov\r\nav kvalificerade samhällsbeställningar riktas mot\r\ncivila ändamål.</pre><pre>Jag yrkar bifall till min meningsyttring.</pre><pre>Anf. 57  ARNE ANDERSSON (m) replik:</pre><pre>Herr talman! Utomordentligt kort: Det är alltid\r\nroligt att lyssna till Jan Jennehag, inte därför att det\r\nråder samstämmighet mellan oss utan för att\r\nlinjerna är ganska klara.</pre><pre>Jag undrar ändå vad Jan Jennehag menar med att\r\nden svenska representativa demokratin inte skulle\r\nvara representativ när det gäller försvarspolitiska\r\nfrågor, något som för övrigt kommer att stämmas\r\nav till hösten. Då visar det sig om vi har fog för våra\r\nställningstaganden avseende såväl JAS som andra\r\nviktiga frågor.</pre><pre>Anf. 58  JAN JENNEHAG (v) replik:</pre><pre>Herr talman! Detta att den representativa\r\ndemokratin i vissa stycken icke förmår att ge\r\nuttryck för majoriteten av det svenska folkets\r\nuppfattning är någonting som vi ständigt måste vara\r\nberedda att förbättra och förändra. Konstigare än\r\nså är det inte.</pre><pre>I vissa fall har vi möjlighet att låta saken avgöras\r\ngenom en folkomröstning. Så kommer att ske i EU-\r\nfrågan. Detta är ett utomordentligt exempel på att\r\nriksdagens kammare kan ha en uppfattning som\r\ninte omfattas av en majoritet av det svenska folket.\r\nSå var det med den saken.</pre><pre>Anf. 59  BRITT BOHLIN (s):</pre><pre>Herr talman! Jan Jennehag talade om att vara\r\nrepresentativ för sitt parti kontra allmänheten.</pre><pre>För några månader sedan hade jag det stora nöjet\r\natt samarbeta med Jan Jennehags partivän Oswald\r\nSöderqvist i JAS-kommissionen. Vi gick då igenom\r\nJAS-projektet från början till slut, och vi studerade\r\nsnart sagt varenda skruv och mutter i detta flygplan.\r\nOswald Söderqvist som så genomgripande kunde\r\nstudera projektet har inte bestämt sig för om han\r\nställer upp för att avbryta JAS-projektet, snarare\r\ntvärtom. Nu måste jag fråga Jan Jennehag: Är det\r\nVänsterpartiets uppfattning att vi skall avstå från\r\ndet som kan komma efter delserie 1 och 2? Eller är\r\ndet Vänsterpartiets uppfattning att omfattningen av\r\nsystemet skall begränsas, som Jan Jennehag talade\r\nom? Skall vi låta bli att beväpna JAS? I så fall är\r\nde vackra dyrbara flygplanen som vi har köpt och\r\nbeslutat om i denna riksdag totalt värdelösa.</pre><pre>Anf. 60  JAN JENNEHAG (v):</pre><pre>Herr talman! Ja, Britt Bohlin, det kommer att bli\r\nväldigt dyrbara flygplan. Det är precis det som vi\r\nhar hävdat från första stund. När det gäller Oswald\r\nSöderqvist och hans inställning och engagemang i\r\ndenna fråga går det utomordentligt bra att gå\r\ntillbaka till protokollen från den tid då han var\r\nledamot av riksdagen. De synpunkter som han då\r\nhade är till stor del giltiga i dag. Det har naturligtvis\r\nhänt saker som gör att analyser förändras.\r\nSjälvfallet är det så. Det vore mycket konstigt\r\nannars.</pre><pre>Beträffande frågan om att avbryta projektet menar\r\nnaturligtvis ingen i partiet, vare sig Oswald\r\nSöderqvist, jag eller någon annan, att man\r\nomedelbart skall upphöra med tillverkningen,\r\nhugga sönder de plan som är tillverkade och\r\nglömma hela saken. Vi måste naturligtvis inse vad\r\nsom har hänt och ta till vara det arbete som är gjort.\r\nmen vi skall inte gå i samma fälla som vi gjorde 1982\r\noch bygga ett system som inte har något samband\r\nmed de uppgifter som svenskt försvar behöver klara\r\nav. Systemets huvuduppgift var en beställning till\r\nsvensk industri för att den skulle kunna fortleva.\r\nDet är i och för sig hedervärt för ett samhälle att\r\ngöra en sådan insats. Vad vi menar är att det finns\r\nmängder av civila områden där svensk industri\r\nockså skulle kunna utföra ett kvalificerat arbete och\r\nfå uppgifter av samhället att ta fram nya tekniska\r\nlösningar.</pre><pre>Anf. 61  BRITT BOHLIN (s):</pre><pre>Herr talman! Jag vill till Jan Jennehag säga att jag\r\noch många andra, tror jag, är innerligt glada för att\r\nvi inte lydde Vänsterpartiets råd 1982.</pre><pre>Om vi inte hade byggt ett svenskt stridsflygplan\r\nutan ett amerikanskt stridsflygplan, hade vi inte\r\nhaft problem med 35 % av det planet i dag vad\r\ngäller de ekonomiska ramarna, utan då hade vi haft\r\nett hundraprocentigt problem. Det hade varit\r\nmycket värre.</pre><pre>Jag tror att många har ändrat sig sedan 1982 på\r\nmånga områden i livet. Bl.a. när det gäller ett\r\nutvecklingsprojekt, som då var en ritning på ett\r\npapper och som i dag är ett fungerande\r\nstridsflygplanssystem, är det klart att man måste\r\ndra slutatser av vad som har hänt under alla dessa\r\når. Det tycker jag att man skall ta på allvar.</pre><pre>För övrigt har jag inte i något sammanhang hört\r\nVänsterpartiet berätta för oss andra om vilken\r\nsäkerhetspolitisk bedömning som ligger till grund\r\nför att man kan säga att JAS inte längre behövs i\r\ndet svenska försvaret.</pre><pre>Anf. 62  JAN JENNEHAG (v):</pre><pre>Herr talman! 1982 fanns det naturligtvis andra\r\nmöjligheter än att fatta det beslut som innebar JAS-\r\nprojektet. Det fanns också möjligheter att låta\r\nsvensk flygindustri ta fram ett plan som bättre\r\nsvarade mot svenska försvarets behov utifrån\r\nsäkerhetspolitisk synpunkt och de kostnader som vi\r\nvar beredda att lägga ut på det militära försvaret.</pre><pre>Vi måste alltid komma ihåg att det beslut som en\r\ngång har fattats redan är fattat. Men när beslutet\r\nfattades fanns det andra möjligheter. Det är väl\r\ningen hemlighet för Britt Bohlin att mängder av\r\nolika tekniska lösningar diskuterades. Men det var\r\nden dyraste och mest kvalificerade lösningen som\r\nvaldes. Jag menar att detta inte var en slump.</pre><pre>I övrigt när det gäller den säkerhetspolitiska\r\nanalysen tror jag inte alls att Britt Bohlin är\r\nomedveten om vår inställning. Som en stat i\r\nEuropas utkant har vi naturligtvis både speciella\r\nförutsättningar och problem när det gäller\r\nsäkerhetspolitiken. Det militära försvaret och dess\r\nroll måste ständigt diskuteras.</pre><pre>Vår position i svensk politik är att vi inte tror att\r\ndet militära försvaret har så stor betydelse för vår\r\nsäkerhetspolitik som majoriteten i Sveriges riksdag\r\ntror.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>10 §  Psykiskt stördas villkor</pre><pre>Föredrogs</pre><pre>socialutskottets betänkande</pre><pre>1993/94:SoU28 Psykiskt stördas villkor (prop.\r\n1993/94:218).</pre><pre>Anf. 63  EVA ZETTERBERG (v):</pre><pre>Herr talman! Har vi råd med fler reformer? Har vi\r\nråd att satsa över en miljard under de kommande\r\ntre åren på nya reformer? Med tanke på Sveriges\r\nekonomiska situation kan man bli tveksam.</pre><pre>Men jag undrar om någon av oss kan hävda att det\r\nfinns någon annan grupp som har så stora behov,\r\nsom under så lång tid har varit så eftersatt som just\r\nde som har psykiska störningar eller psykisk\r\nsjukdom. Därför är det i dag ett viktigt beslut som\r\nriksdagen skall fatta om ett omfattande utbyggt\r\nstöd för psykiskt störda.</pre><pre>Vi vet från Psykiatriutredningens undersökningar --\r\nvi har i två år väntat på uppföljningen av\r\nPsykiatriutredningen -- att levnadsvillkoren för\r\npsykiskt störda är mycket sämre än för\r\nnormalbefolkningen. Vi vet också att de psykiskt\r\nstörda, även om man jämför med dem som är\r\nförtidspensionärer av somatiska skäl, har en\r\nbetydligt svårare situation. De har sämre\r\nmöjligheter vad gäller ekonomi, hälsa och\r\nutbildning än befolkningen i allmänhet och övriga\r\nförtidspensionärer.</pre><pre>Nedläggningen av mentalsjukhusen var nödvändig,\r\nmen den följdes inte upp med intensiva insatser\r\nfrån kommunernas sida. Därför har många psykiskt\r\nstörda och deras anhöriga hamnat i en svår\r\nsituation.</pre><pre>Jag har egna erfarenheter, både professionellt och\r\nsom anhörig, av hur just stödet till de anhöriga har\r\nvarit eftersatt. Man har kunnat se hur anhöriga\r\nförst fått kämpa för att den psykiskt störda skall få\r\nen nödvändig vård. När sedan patienten väl har fått\r\nvård har det varit problem för den anhöriga med att\r\növer huvud taget få vara delaktig i behandlingen till\r\nett friskt liv.</pre><pre>Jag vet lika väl hur stora svårigheterna är för\r\nSocialtjänsten och för psykiatrin att samarbeta om\r\ndet öppna stödet, vilket medfört stora brister.</pre><pre>Det finns några unika verksamheter i vårt land som\r\ngärna kan framhållas som föregångsexempel. Jag\r\ntänker naturligtvis i första hand på mitt eget\r\nbostadsområde Skarpnäck, där vi har\r\nSkarpnäcksprojektet som under många år har legat\r\nlångt före många andra områden i Sverige.</pre><pre>Genom utskottets försorg har jag fått ta del av fler\r\nexempel -- lyckligtvis finns det fler exempel --\r\nsåsom Skellefteå. Det finns exempel också på\r\nmånga andra håll, där man faktiskt försöker att\r\nbryta det bristande samarbetet och försöker att se\r\ntill att det fungerar samt bygger upp nya\r\nverksamheter för psykiskt sjuka.</pre><pre>Genom intresseorganisationerna -- RSMH,\r\nRiksförbundet för schizofreni och en rad andra\r\norganisationer -- känner vi till de sammantagna\r\nsvårigheterna. Det handlar inte om enskilda\r\nerfarenheter, utan de delas av många.</pre><pre>Hur stor är gruppen psykiskt störda? Det finns\r\nolika redogörelser och undersökningar. Men man\r\nräknar med att det är cirka 13 % av befolkningen,\r\noch då vet vi att det inrymmer stora variationer,\r\nfrån dem som hela livet lider av en svår psykisk\r\nstörning som gör att de inte kan arbeta och ha\r\nnormalt familjeliv osv. till dem som kanske under\r\nen kortare tid lider av neuros. Men sammantaget\r\ngäller att de i allmänhet inte har fått det stöd som\r\nde har behövt.</pre><pre>I propositionen, som äntligen kom under våren,\r\nfinns det mycket som är positivt. Man har följt upp\r\nPsykiatriutredningen, men det finns några punkter\r\nsom inte har följts upp fullt ut. Jag tänker\r\nexempelvis på begreppet medicinskt\r\nfärdigbehandlad, som jag tycker att man kan\r\ndiskutera och vilket inte är särskilt tydligt. I den\r\nfrågan har utskottet gjort en förbättring.</pre><pre>Jag tänker också på sysselsättningsgarantin. Det\r\nvore bra om den följdes upp på samma sätt för\r\ngruppen inom LSS som för andra grupper med\r\nfunktionsnedsättningar.</pre><pre>Vidare tänker jag på den ganska oklara skrivningen\r\nvad gäller kommunernas betalningsansvar samt en\r\ndel andra områden. Men det är viktigt att se vad\r\npropositionen och utskottet, i mina ögon, har\r\nförbättrat på området.</pre><pre>I Vänsterpartiet har vi under många år drivit en del\r\nfrågor. Det är därför med stor tillfredsställelse jag\r\nnu ser att en hel del av våra krav har gått igenom.\r\nJag vill först nämna något som inte framgår med så\r\nstor stil i utskottets betänkande och inte heller i\r\npropositionen men som är av stor vikt, nämligen\r\nInstitutet mot tortyr som skall inrättas till stöd för\r\ntortyrskadade. Det skall internationellt och\r\nnationellt bedriva insatser mot tortyr.</pre><pre>Detta är en verksamhet som är efterlängtad.\r\nVänsterpartiet har under många år tagit upp\r\nfrågan. Vi såg till att Psykiatriutredningen fick\r\ntilläggsdirektiv, eftersom frågan inte var tillräckligt\r\nbelyst. Det finns ett klart och konkret förslag på hur\r\ndetta skall se ut. Detta har nu utskottet fullföljt.</pre><pre>Stockholms landsting och flera andra enskilda\r\nlandsting har tagit ett stort ansvar. De har gett stöd\r\ntill Röda korset, och på Karolinska institutet har\r\nman inrättat ett diagnoscenter, vilket faktiskt har\r\nhaft en mycket stor betydelse på området.\r\nLandstinget i Stockholm har tagit ett ansvar som\r\nstaten faktiskt borde ha gjort. Men i och med denna\r\nbeställning från riksdagen är det min förhoppning\r\natt detta kommer att ske. Jag utgår från att\r\nInstitutet mot tortyr kommer att placeras i\r\nStockholm, där kunskaperna finns i väldigt hög\r\nutsträckning.</pre><pre>Jag vill nämna ett annat krav som jag är glad över\r\natt Vänsterpartiet har fått igenom, det är --\r\nPsykiatriutredningen är ju inte avslutad i och med\r\ndet här som handlar om vuxna -- att det nu görs en\r\nbeställning om att gå vidare och kartlägga\r\nsituationen för barn och ungdomar. Det är ett\r\nområde där det också finns stora brister.</pre><pre>Jag har tidigare berört problemet för de anhöriga.\r\nDe skall få ett utökat stöd. Det är bra. Det är också\r\nett krav som vi har drivit länge.</pre><pre>Försöksverksamhet med personligt ombud är också\r\nen positiv del i förslagen. Vi har även\r\nförsöksverksamhet med rehabiliteringsinsatser för\r\natt minska antalet förtidspensioneringar bland\r\npsykiskt störda som kraftigt ökar. Vi vet vilka\r\nbrister som har funnits på det området. Vi har\r\nockså ett förslag om en försöksverksamhet när det\r\ngäller ökat samarbete mellan socialtjänst och\r\npsykiatri.</pre><pre>Sammantaget är jag mycket glad åt förslagen och\r\natt utskottet i stort sett står enhälligt bakom\r\nbetänkandet. Jag vill också göra helt klart att en\r\nstor del av förtjänsten för att utskottet är enigt är\r\nBo Holmbergs och Sten Svenssons som har suttit i\r\nPsykiatriutredningen. De har som ordförande\r\nrespektive vice ordförande sett till att utskottet\r\naktivt har arbetat för att förbättra propositionen på\r\nett flertal punkter. Jag vill säga: Grattis!</pre><pre>Med detta sagt vill jag också poängtera att det\r\nåterstår en del frågor. Vi är faktiskt ännu inte\r\nframme vid att likställa somatisk sjukdom med\r\npsykisk sjukdom. Jag vill kortfattat nämna några av\r\nde punkter som ett fortsatt arbete måste innehålla.</pre><pre>Vi har först och främst frågan om attityder till\r\npsykiskt sjuka. Vi vet att den som drabbas av\r\npsykisk sjukdom och anhöriga till psykiskt sjuka\r\nbefinner sig i en helt annan situation än den familj\r\nsom har ett barn med fysiska funktionshinder.</pre><pre>Jag vill också nämna att sysselsättningsgarantin,\r\nsom jag var inne på tidigare och som tas upp i LSS,\r\nsjälvklart även måste omfatta psykiskt störda. Jag\r\nvill vidare nämna behandling med psykoterapi, som\r\nenligt min mening måste uppfattas som all annan\r\nsjukvårdande behandling inom allmänna\r\nförsäkringskassan.</pre><pre>Det är också nödvändigt med en översyn av\r\nsituationen för utvecklingsstörda med psykisk\r\nsjukdom eller störning. Det är ett område som har\r\nberörts varken i utredningen, i propositionen eller\r\ni utskottet. Jag har personligen missat det. Jag har\r\nen lång erfarenhet från Stockholms landsting. Det\r\nhar visat sig att det finns omfattande problem, även\r\nom de inte är många. De som är psykiskt störda och\r\nutvecklingsstörda hamnar mellan olika stolar. Det\r\nhandlar inte om så många personer, men\r\nkostnaderna är desto högre. Den brist på vård som\r\ndessa personer drabbas av är omfattande. Vi vet\r\nfrån forskning att psykoterapi bland\r\nutvecklingsstörda kan vara väldigt framgångsrik.\r\nDetta är något som man inte har satsat särskilt\r\nmycket på.</pre><pre>Herr talman! Något som man också behöver titta\r\nnärmare på är begreppet personligt ombud. RSMH\r\nhar föreslagit personlig samordnare. I utskottet\r\nsäger man att det efter försöksperioden bör ses över\r\nvad en sådan person skall kallas.</pre><pre>Till slut en fråga som inte är minst viktig. RRV och\r\nSocialstyrelsen har fått ett utvärderingsuppdrag.\r\nDet är av oerhörd betydelse att se vad som händer\r\nmed de här föreslagna förändringarna. Det är också\r\nav stor vikt att det inte bara görs utifrån\r\nmyndigheterna. I utvärderingsarbetet måste man\r\npå ett tidigt stadium låta intresseföreningarna, de\r\nsom har någon form av psykisk störning och deras\r\nanhöriga, få ta en aktiv del. Annars kommer vi\r\naldrig att gå framåt på det här området på ett sätt\r\nsom gynnar dem som är närmast berörda.</pre><pre>Herr talman! Jag vill yrka bifall till utskottets\r\nhemställan i dess helhet, utom under mom. 4 och 9,\r\ndär jag yrkar bifall till Vänsterpartiets\r\nmeningsyttring.</pre><pre>Jag vill sluta där jag började. Det här är en dyr\r\nreform, men den är väl värd varje krona som\r\nkommer att satsas för att göra livet bättre för dem\r\nsom är psykiskt störda eller deras anhöriga. I\r\nframtiden gäller det att se till att kostnaderna inte\r\nblir så betydande som de är i dag.</pre><pre>Anf. 64  BO HOLMBERG (s):</pre><pre>Herr talman! Den proposition om psykiatrin som\r\nriksdagen i dag skall behandla är något av en\r\nmilstolpe när det gäller samhällets förhållningssätt\r\ntill psykiskt störda och psykiskt sjuka. En annan\r\nsådan milstolpe i Sverige var när de gamla och stora\r\nmentalsjukhusen avvecklades, och omfattningen av\r\nden slutna vården kunde minskas från närmare\r\n40 000 till ca 14 000 platser. Därmed behövde\r\nmänniskor inte längre i onödan få sin frihet\r\nbeskuren, i onödan hospitliseras och förlora\r\nmöjligheten att leva ett normalt liv.</pre><pre>Vad hände då när de gamla mentalsjukhusen\r\nstängdes och psykiskt sjuka skulle få vård och stöd\r\nute i samhället bland oss andra?\r\nPsykiatriutredningen hade uppgiften att göra en\r\nbred kartläggning av situationen för de psykiskt\r\nstörda i det svenska samhället.\r\nPsykiatriutredningen gjorde en rejäl syneförättning\r\nför den här gruppen människor i det svenska\r\nsamhället när det gällde vården, boendet,\r\nförtidspensionerna, ekonomin, det sociala stödet\r\noch sysselsättningen.</pre><pre>Det fina med Psykiatriutredningens inventering var\r\natt vi valde att se på hur de här människorna hade\r\ndet utifrån deras egen och de anhörigas situation.\r\nVi valde ett individperspektiv. Utredningen valde\r\ninte ett myndighetsperspektiv, att sektoriellt titta\r\npå frågan från landstingssynpunkt,\r\nSocialstyrelsesynpunkt och boendesynpunkt. Vi\r\nvalde att utgå ifrån individens situation.</pre><pre>Vi kunde se sektoriseringens baksida. I åtta nio\r\ndelbetänkanden kunde vi påvisa att det fanns klara\r\nbrister för de psykiskt störda. Vi lyfte på ett antal\r\nstenar som det fanns saker under som det inte var\r\nalltigenom trevligt att se. Det lärde oss i\r\nutredningen att det var angeläget att stärka de\r\npsykiskt stördas ställning, både i vården och i\r\nsamhället. Det var också en markering från\r\nutredningens sida att de anhöriga och de psykiskt\r\nstörda fick en röst i ett statligt betänkande.</pre><pre>Ett av våra delbetänkanden innehöll en beskrivning\r\nav hur de psykiskt sjuka och de anhöriga upplever\r\nsin situation. Det var också något av en historisk\r\nmarkering. Tidigare hade man inom psykiatrin i\r\nstor utsträckning sett över axeln på\r\npatientorganisationerna och t.o.m. sett dem som\r\nett stort problem i vården i stället för som en\r\ntillgång.</pre><pre>Jag ser det därför som en väldigt viktig markering\r\nnär nu regeringen i sin proposition och riksdagen i\r\nsitt beslut kommer att ge stöd till kamrat- och\r\nanhöriginsatser. Det är ett erkännande av vad det\r\nbetyder att ha den verksamheten med i psykiatrin.</pre><pre>I de åtta nio delbetänkandena påvisade\r\nPsykiatriutredningen de här bristerna. Utifrån ett\r\nanhörig- och patientperspektiv lade man fram ett\r\nantal förslag som syftade till att förbättra de\r\npsykiskt stördas ställning både i vården och i\r\nsamhället.</pre><pre>Nu ligger regeringens proposition på riksdagens\r\nbord. Det är en bra proposition som socialutskottet\r\ntillstyrker. Det var en enig utredning som lade fram\r\nsitt förslag. Där satt företrädare för Moderaterna,\r\nSocialdemokraterna och Folkpartiet. Nu\r\npresenterar socialutskottet ett enigt betänkande i\r\nriksdagen. Utskottet har i samförstånd och i\r\nkontakt med Socialdepartementet och Bo Könberg\r\npreciserat och utvecklat propositionen på ett antal\r\npunkter.</pre><pre>Som jag ser detta är den här politiska enigheten en\r\nstyrka. De förändringar som förestår kommer\r\nnämligen att förutsätta ett politiskt engagemang\r\nbland de förtroendevalda ute i kommuner och\r\nlandsting när det gäller att sätta sig in i den här\r\nproblematiken och att se till att det beslut som\r\nriksdagen i dag fattar också kommer att kunna\r\nfullföljas och förändra vardagen för de psykiskt\r\nsjuka.</pre><pre>Det kommer att förutsätta ett gemensamt agerande\r\nfrån de myndigheter som är ansvariga för\r\nsysselsättning, vård och försäkring. Det kommer\r\natt förutsätta en personalutveckling, och det\r\nkommer att förutsätta ett socialpsykiatriskt synsätt\r\nfrån den medicinska professionen. Sist men inte\r\nminst tror jag att det kommer att förutsätta att det\r\nfinns ett antal eldsjälar, bl.a. sådana som\r\nsocialutskottet mötte på sin resa till Skellefteå och\r\nTimrå kommuner. Det gäller att vara påhittig och\r\natt ta fram lämplig sysselsättning för den här\r\ngruppen människor.</pre><pre>Om det bakom alla dessa förutsättningar finns ett\r\npolitiskt enhälligt beslut kommer det självklart att\r\nbidra till att det blir möjligt att på ett bra sätt\r\nfullfölja propositionen.</pre><pre>Jag skall sedan kort, herr talman, visa på\r\nförändringarna i den text som man i socialutskottet\r\nhar varit överens om -- och det här har skett i\r\nsamarbete med Socialdepartementet.</pre><pre>I det sammanhanget vill jag här från talarstolen\r\nframföra en eloge till Sten Svensson för det\r\nsamarbete som vi har haft i utredningen och i\r\nutskottet samt till sjukvårdsminister Bo Könberg\r\nför att det var möjligt att etablera ett samarbete när\r\npropositionen hade lagts fram och för att vi har\r\nkunnat komma fram till detta betänkande.</pre><pre>Den första punkten som vi har diskuterat handlar\r\nom att utvidga det kommunala betalningsansvaret\r\nså att det också omfattar dem som återkommande\r\nvårdas inom psykiatrin. Detta ser vi som en\r\nförbättring.</pre><pre>Den andra punkten gäller att Socialstyrelsen skall\r\njobba vidare så att ansvarsfördelningen i fråga om\r\nde särskilda boendeformerna i psykiatrisk\r\nhemsjukvård och rehabilitering blir klarare. På det\r\nsättet slipper kommuner och landsting dividera om\r\nvad som gäller, om någon i onödan hamnar mellan\r\nstolar.</pre><pre>Den tredje punkten gäller att säkerställa tillgången\r\npå god kvalitet i psykoterapin. Socialstyrelsen skall\r\nju gå igenom innehållet i olika vård- och\r\nbehandlingsformer. Det kan därför vara bra att få\r\nen genomgång av vad som är bra och vad som är\r\ndåligt i psykiatrin.</pre><pre>Den fjärde punkten gäller en förändring som är\r\nprincipiellt viktig. Ett uppdrag ges nämligen till den\r\ninterdepartementala arbetsgruppen för att se om\r\nman kan ersätta sjukbidrag och förtidspensionering\r\nmed någon form av rehabiliteringsbidrag. Då kan\r\nman fråga sig: Varför skall man särbehandla en\r\nsådan här grupp? Ja, många av de här människorna\r\ninsjuknar i 18--20-årsåldern och får aldrig\r\nordentligt fotfäste på arbetsmarknaden. För dem är\r\ndet naturligtvis oerhört angeläget att de inte får\r\nstämpeln på sig att de är förtidspensionerade när de\r\när 18--20 år. Det är i stället viktigt att de får ett\r\nrehabiliteringsbidrag. Därmed kan de känna\r\noptimism och få en chans att växa och få ett värdigt\r\nliv.</pre><pre>Den femte punkten gäller att komma i gång på tio\r\norter och att i samverkan mellan socialtjänst och\r\npsykiatri klara de psykiskt störda som har\r\nmissbruksproblem. I utredningen försökte vi på\r\nolika sätt att prata med de båda kommunförbunden\r\nom att man skulle ta gemensamma tag. Men\r\nsocialtjänsten tycker att det är ett psykiskt\r\nproblem, och då är det landstingets sak. Och\r\nlandstinget tycker att det är ett socialt problem. Då\r\nblir det en sak för kommunen. Men så kan det i\r\nlängden inte vara. I och med det här beslutet säger\r\nriksdagen att vi nu drar i gång en\r\nförsöksverksamhet, så att de människor som har en\r\npsykisk störning -- som i sig är jobbig -- och som\r\ndessutom har missbruksproblem får en chans till\r\nbra vård och behandling.</pre><pre>Den sjätte punkten gäller att SBU, Statens\r\nberedning för utvärdering av medicinsk teknologi,\r\nfår i uppgift att utvärdera behandlingsmetoderna\r\ninom psykiatrin och då inte bara utifrån ett snävt\r\nbiologiskt synsätt utan också utifrån ett brett\r\nsocialpsykiatriskt synsätt. Propositionens ansats\r\nhär är att man skall se till människan i dess helhet\r\ninte bara inom vården utan också ute i samhället\r\noch att man får en utvärdering av\r\nbehandlingsmetoderna utifrån nämnda helhetssyn\r\npå människan.</pre><pre>Jag hade kunnat lägga till det som Eva Zetterberg\r\nsade om skrivningen om tortyrskadade. Där\r\nhänvisar man till Psykiatriutredningen. Pengar\r\nborde alltså anslås till detta, så att ett institut kan\r\nbyggas upp.</pre><pre>Vidare borde det ha kunnat läggas till något om\r\nskrivningen här om att minst 20 % av de pengar\r\nsom avsätts för olika insatser skall användas till\r\narbete med att hitta nya insatser i socialtjänst och\r\nvård -- bl.a. gäller det sysselsättning -- för att de här\r\nmännskorna skall få bättre vårdformer.</pre><pre>Dessutom kunde vi ha lagt till att vi har tillgodosett\r\nRSMH:s önskemål. Av de pengar som är avsatta\r\nför äldreboende går 300 miljoner kronor till\r\npsykiskt störda. De pengarna kan få finnas kvar i\r\nfem år.</pre><pre>Med detta, herr talman, vill jag säga att vi skulle\r\nkunna lyckas med att ge bättre\r\nbehandlingsmetoder. Därmed får vi färre återfall.\r\nVi skulle också kunna åstadkomma sysselsättning\r\noch sociala nätverk och därmed en bättre\r\nlivskvalitet. Vi kan också få ett bättre samarbete\r\nmellan myndigheter. Det här tror jag kommer att\r\nminska samhällets totala kostnader med i\r\nstorleksordningen 1--5 miljarder kronor. Så mycket\r\npengar rör det sig om i fråga om besparingar genom\r\nen bättre samordning.</pre><pre>Med stöd av en starkare ställning kan de här\r\nmänniskorna få självkänsla, och de kan växa och få\r\nett värdigt liv. Det betyder att förhållningssättet\r\nfrån myndigheternas och vårdpersonalens sida\r\nbehöver vridas i nya banor. Det handlar ytterst om\r\nsolidaritet och om respekten för det lika\r\nmänniskovärdet.</pre><pre>Därmed yrkar jag bifall till hemställan i utskottets\r\nbetänkande.</pre><pre>Anf. 65  STEN SVENSSON (m):</pre><pre>Herr talman! Jag skall efterkomma talmannens\r\nönskemål om en stark begränsning av taletiden. Jag\r\ninskränker mig därför till att i allt väsentligt\r\ninstämma i vad utskottsordföranden här har sagt.</pre><pre>Jag ber också att få tacka för de vänliga ord som\r\nriktades till mig och vill gärna returnera ett tack till\r\nBo Holmberg för det fina samarbete som Bo\r\nHolmberg, Lars Jacobsson från Umeå och jag har\r\nhaft i utredningen och som har följts upp genom\r\nberedningsarbetet i utskottet.</pre><pre>Jag vill också rikta ett tack till sjukvårdsminister Bo\r\nKönberg för värdefulla insatser när det gällt att\r\nåstadkomma en proposition som går i den riktning\r\nsom vi i utredningen önskade.</pre><pre>Det som har skett under utskottets beredning\r\ninnebär förtydliganden och understrykningar av\r\nväsentliga frågor. Det är bra att vi har kunnat enas\r\nom detta.</pre><pre>Låt mig sedan, herr talman, få understryka några\r\nväsentliga synpunkter från min sida.</pre><pre>En av orsakerna till att de psykiskt störda hamnat\r\npå undantag är att man inte har sett dessa som en\r\nhandikappgrupp och heller inte anpassat samhällets\r\ninsatser till detta perspektiv. När man satte i gång\r\nmed avinstitutionaliseringen tog man inte ansvar\r\nför att alternativa vårdformer byggdes upp.</pre><pre>Vi måste nu lämna den passiva bidragspolitiken och\r\ni stället gå in för en aktiv rehabilitering. Av vårt\r\nkartläggningsmaterial från vårt arbete i\r\nutredningen framgår t.ex. att över 30 % av\r\nförtidspensionsintygen för psykiskt störda inte\r\nskulle ha skrivits om rehabiliteringen hade fungerat\r\nbättre.</pre><pre>Samhällets insatser när det gäller psykiatrisk och\r\nyrkesmässig rehabilitering måste kraftigt\r\nförbättras, bl.a. genom insatser som skall göra det\r\nmöjligt att öka tillgången till skyddat arbete och\r\nlångsiktig arbetsrehabilitering.</pre><pre>De som inte har egen bostad måste ha ett helt annat\r\nstöd än vad som ges i dag. Risken är annars stor att\r\nde åter hamnar i sluten psykiatrisk vård och att det\r\nblir ett slags passiv rundgång som blir mycket dyr\r\nför samhället.</pre><pre>Fungerar inte vardagen och de sociala insatserna,\r\nfungerar heller inte mediciner eller terapi.\r\nInsatserna måste samordnas, och de sociala\r\nmyndigheterna måste samverka med den\r\npsykiatriska vården. Det är viktigt att vi nu\r\ntydliggör var ansvaret skall ligga.</pre><pre>Herr talman! Jag yrkar bifall till hemställan i\r\nutskottets betänkande.</pre><pre>Anf. 66  Statsrådet BO KÖNBERG (fp):</pre><pre>Herr talman! Det är en ljus dag i dag. Riksdagen\r\nkommer av allt att döma om en liten stund att rösta\r\nför betydande förbättringar för de psykiskt störda.\r\nDetta sker då i bredaste möjliga politiska enighet i\r\ndenna kammare.</pre><pre>Bakom det beslut som nu skall fattas ligger en bra\r\nutredning. Det finns en proposition som -- om jag\r\nfår säga det själv -- förhoppningsvis har många goda\r\ninslag -- en proposition som har blivit ännu bättre\r\nav den behandling som den fått av socialutskottet.</pre><pre></pre><pre>Att det har blivit så är förstås hela utskottets\r\nförtjänst, men jag vågar väl ändå säga att det allra\r\nmest är Bo Holmbergs och Sten Svenssons\r\nförtjänst. De har genom sitt arbete i utredningen\r\nverksamt bidragit till denna utveckling och har\r\nfullföljt detta under den senaste månaden. Inte\r\nminst tycker jag att den socialdemokratiska\r\nmotionen har bidragit till att förbättra den produkt\r\nsom överlämnades till riksdagen.</pre><pre>De förbättringar för de psykiskt störda som vi nu\r\ngör innehåller bl.a. en satsning på över 1 miljard\r\nkronor under de närmaste tre åren. Jag delar Eva\r\nZetterbergs uppfattning att den är i hög grad\r\nbefogad. Bakom förbättringarna ligger lärdomar\r\nsom vi dragit av en del av de reformer som\r\ngenomförts under senare år på sjukvårdsområdet.\r\nEn av de mest aktuella av dessa är ÄDEL-\r\nreformen, som lärde oss att det är angeläget med\r\ntydligare gränser mellan olika personers och\r\nmyndigheters ansvar. En annan lärdom är att ett\r\nbetalningsansvar mellan olika offentliga instanser\r\ngår att använda som ett medel för att förbättra för\r\nde människor som det här gäller. Härigenom kan\r\nman placera drivkrafterna så, att de verkar åt rätt\r\nhåll och inte, som tidigare ibland var fallet, åt fel\r\nhåll.</pre><pre>Det har varit glädjande att konstatera att\r\nrelationerna mellan de bägge huvudmännen och\r\nderas riksorganisationer, Kommunförbundet och\r\nLandstingsförbundet, har varit mera smärtfria\r\ndenna gång än förra gången. Några av de som i dag\r\nhar deltagit i debatten var inblandade även då och\r\nkommer ihåg hur det var.</pre><pre>Herr talman! Jag tycker att det här förslaget är ett\r\npraktexempel på reformism. Vi politiker kan ju\r\naldrig skapa lycka för människor. För det krävs så\r\nmycket av sådant som ligger utanför vårt inflytande\r\noch vår kontroll, sådant som familjen, vänner och\r\nlivet i allmänhet. Men vi kan i bästa fall undanröja\r\neller åtminstone minska orsakerna till olycka. Det\r\nhar vi också försökt göra på några områden på\r\nsenare år. Jag tänker på förkortandet av\r\noperationsköer, den stora handikappreformen, de\r\nförbättrade ekonomiska villkoren för de sämst\r\nställda pensionärerna och i dag förbättringarna för\r\nen av de mest eftersatta grupper som finns i vårt\r\nland.</pre><pre>Riksdagen kommer om en liten stund att fatta ett\r\nav de viktigaste beslut för de psykiskt störda som\r\nhar fattats på många år, och det har varit oerhört\r\nroligt att få vara med om utvecklingen fram till\r\ndetta beslut.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>11 §  Svar på interpellation 1993/94:149 om\r\nmarknadsekonomi och demokrati</pre><pre>Anf. 67  Statsminister CARL BILDT (m):</pre><pre>Herr talman! Widar Andersson har, ånyo -- jag tror\r\natt det är den tredje i stort sett likalydande\r\ninterpellationen som jag besvarar -- ställt frågor till\r\nmig angående konsekvenserna av regeringens\r\nönskan att förstärka marknadsekonomin och\r\ndärmed återupprätta Sverige som tillväxt- och\r\nföretagarnation.</pre><pre>Andersson har frågat mig hur demokratin,\r\noffentligheten och det allmänna intresset skall\r\ntillgodoses när staten skall träda tillbaka och\r\nersättas av företagare samt om marknadens ökade\r\nmakt och inflytande är ett resultat av regeringens\r\nmedvetna strategi.</pre><pre>Jag skall kort svara på dessa frågor.</pre><pre>Låt mig, till att börja med, konstatera att\r\nregeringen inte bara vill återupprätta Sverige som\r\ntillväxtnation för företagarens skull, utan för alla\r\nsvenskars skull.</pre><pre>Låt oss inte glömma konsekvenserna av att\r\nmarknadsekonomins verkningskrets trängts\r\ntillbaka av skadliga skatter, kostsamma regleringar\r\noch alltför stor offentlig sektor. Sedan början av\r\n1970-talet har Sverige haft lägre tillväxt än de flesta\r\nandra industriländer.</pre><pre>Konsekvenserna av detta kan illustreras på många\r\nsätt. Ett är att peka på den dåliga\r\nreallöneutvecklingen. 1980 var den genomsnittliga\r\nreallönen för en industriarbetare 158 000 kr och\r\n1990 var den 159 000 kr. Det är en ökning med\r\nendast 100 kr per år.</pre><pre>Detta är effekterna av att marknadsekonomin sätts\r\npå undantag. Det är samma effekt som vi kunde\r\nutläsa i Socialstyrelsens utvärdering av den sociala\r\nsituationen under socialdemokraterna. Den blev\r\nsämre. Utan en god välståndsutveckling är det inte\r\nmöjligt att långsiktigt öka hela folkets välstånd.\r\nDetta visste redan Adam Smith. Det var därför han\r\ndöpte sin bok om marknadens institutioner till\r\n''Nationernas välstånd''.</pre><pre>I Widar Anderssons frågor ligger att han ser ett\r\nmotsatsförhållande mellan demokrati och\r\nmarknadsekonomi. Det missförståndet bygger i sin\r\ntur på att han tycks tro att en fulländad demokrati\r\när ett samhälle där så många beslut som möjligt\r\nfattas av riksdagen.</pre><pre>Låt mig klargöra min uppfattning: För mig är ett\r\nfritt och demokratiskt samhälle ett samhälle där\r\nden politiska sfären styrs av regeringar och\r\nparlament, valda i fria val, och där individer,\r\nfamiljer och företag själva har vidsträckta\r\nmöjligheter att styra sin framtid. Detta är den\r\nliberala visionen om det öppna samhället.</pre><pre>När Andersson har frågat mig hur demokratin,\r\noffentligheten och det allmänna intresset skall\r\ntillgodoses när staten skall träda tillbaka, är mitt\r\nsvar att staten skall träda tillbaka när detta leder till\r\natt demokratin fungerar bättre och allmänintresset\r\nbättre förverkligas.</pre><pre>Ibland är det nödvändigt att ta strid med starka\r\nsärintressen för att återupprätta\r\nmarknadsekonomin och för att det allmänna\r\nintresset, av exempelvis en god\r\nvälståndsutveckling, skall kunna förverkligas.</pre><pre>När Andersson frågar om marknadens ökade makt\r\noch inflytande är ett resultat av regeringens\r\nmedvetna strategi, är mitt svar att min medvetna\r\nstrategi i dagens situation är att ibland öka\r\nmarknadens verkningskrets, men att det då alltid\r\nsker för att öka människors frihet och möjligheter.\r\nDetta är den medvetna politiska strategin.</pre><pre>Anf. 68  WIDAR ANDERSSON (s):</pre><pre>Herr talman! ''Människan spår men Gud rår.'' Så\r\nsäger min 96-åriga farmor ofta när våra\r\ndiskussioner ibland blir för hetsiga och tvärsäkra.\r\nMot den bakgrunden vill jag inte säga att jag vet om\r\nJesusmarschen, som i lördags höll förbön för att\r\nstatsministern skulle växa till i vishet och klokskap,\r\nhar blivit bönhörd. Men när jag hör Carl Bildts\r\nsvar -- som jag givetvis tackar för, herr talman -- på\r\nmin interpellation vill jag ändå för säkerhets skull\r\nföreslå några ytterligare dagars förbön för\r\nstatsministern.</pre><pre>Svaret är nämligen ett icke-svar, utsmyckat med\r\nnågra valrörelsejabbar om hur illa bevänt det var\r\nmed löner och social trygghet under de\r\nsocialdemokratiska regeringarna. Debatter\r\nupplagda på det viset intresserar mig föga, och jag\r\nnöjer mig därför med att uppmana var och en att\r\njämföra t.ex. arbetslösheten, tillväxten,\r\nbudgetunderskottet, statsskulden och\r\nkriminaliteten i mitten av 80-talet med\r\nmotsvarande i dagens 90-tal. Jag tror att det räcker.</pre><pre>Min interpellation ställer, herr talman, faktiskt\r\nfrågan om regeringen har frånhänt sig\r\nmöjligheterna till pragmatism, till att laga efter\r\nläglighet, till riktig inlevelse i det växande\r\nutanförskap som många medborgare i dag känner\r\ninför demokratin och samhället självt. Har den\r\nfrånhänt sig möjligheten till en riktig inlevelse i hur\r\nhårt demokratins legitimitet anfräts av den sociala\r\nnonchalans och girighet som, i krisens spår, visar sig\r\ni alla samhällslager? Har man frånhänt sig allt detta\r\neftersom marknaden sin överideologi har total\r\ndominans?</pre><pre>Herr talman! En vårdag ungefär som denna 1938 i\r\nParis talade journalisten Arthur Koestler på den\r\ntyska emigrantföreningen. Han var precis på väg att\r\nfrigöra sig från Sovjetkommunismen och från den\r\nideologiska sorteringsapparat som har fått honom\r\natt glömma, förtränga eller blunda för de övergrepp\r\nsom har begåtts i kommunismens namn.\r\nAvslutningen av hans anförande, som\r\nsammanfattas i tre punkter, har bäring på denna\r\ndebatt.</pre><pre>Han säger: Ingen rörelse, inget parti, ingen person\r\nkan göra anspråk på ofelbarhet.</pre><pre>Han fortsätter: Det är lika illa att fly för en fiende\r\nsom att förfölja en vän som på andra vägar strävar\r\nmot samma mål.</pre><pre>Han avslutar: I längden är en skadlig sanning bättre\r\nän en nyttig lögn.</pre><pre>Arthur Koestlers ord är intimt förknippade med\r\ndemokratins innersta väsen, innersta betydelse och\r\ninnersta moral och därmed ständigt aktuella för alla\r\nregeringar och för alla politiker.</pre><pre>Min interpellation gäller också demokratins\r\nförutsättningar i ett allt rörligare och alltmer\r\ninternationaliserat Sverige. Frågan gäller om\r\nregeringen verkligen har en strategi för ökat och\r\nfördjupat medborgarstyre eller om det förhåller sig\r\nså som föreningen Konservativt idéforum -- såvitt\r\njag förstår en klubb för moderater -- skriver i sin\r\ntidning, som man använder för att värva\r\nmedlemmar. Man skriver där om den moderata\r\npolitiken som ''en kluddig konturlös\r\nnäringslivsfilosofi utan någon egentlig ideologisk\r\nförankring''.</pre><pre>Statsministern har som moderat idédebattör aktivt\r\nbidragit till att allt fler inser skillnaden mellan stat\r\noch samhälle. Det vill jag gärna säga. Jag är själv\r\nav den åsikten att statens förhållande till\r\nmedborgarna på många områden behöver\r\ntydliggöras och säkerligen avgränsas och att\r\nsamhällets verkningskraft också skall öka. Det\r\nfinns klara skillnader mellan stat och marknad men\r\nockså mellan marknad och samhälle. Problemet\r\nmed statsministerns svar i dag är att han så flagrant\r\nsammanblandar marknad och samhälle och låter\r\ndessa två sammanfalla i ett.</pre><pre>I sitt interpellationssvar skriver statsministern:\r\n''min medvetna strategi i dagens situation är att\r\nibland öka marknadens verkningskrets, men att det\r\ndå alltid sker för att öka människornas frihet och\r\nmöjligheter''. Vill statsministern då förklara för mig\r\nhur människornas frihet och möjligheter alltid ökar\r\ngenom privatisering av grundläggande,\r\ngemensamma naturtillgångar som malmen, skogen\r\noch vattenkraften. Hur ökar människornas frihet\r\noch möjligheter alltid genom privatisering av t.ex.\r\nSvensk bilprovning och Statens hundskola? Hur\r\nökar människornas frihet och möjligheter alltid\r\ngenom reaförsäljning av statligt ägda aktier?</pre><pre>Anf. 69  JOHAN LÖNNROTH (v):</pre><pre>Herr talman! Jag vill tacka Widar Andersson för att\r\nhan har upprepat en interpellation av denna typ.\r\nJag ställde för inte så länge sedan själv en\r\ninterpellation till statsministern om den moderna\r\ninformationsteknologin. Beroende på ett antal\r\nomständigheter blev debatten inte riktigt av. Jag\r\nvar delvis inne på samma frågeställning som Widar\r\nAndersson är i denna interpellation.</pre><pre>Jag vill börja med att hålla med Widar Andersson\r\nom att statsministern gärna blandar ihop\r\nbegreppen. Han skiljer inte på marknadsekonomi\r\noch kapitalism. Han ser inte att också privata\r\nintressen kan hota både demokratin och en effektiv\r\nekonomi.</pre><pre>Statsministern säger i svaret att 80-talets dåliga\r\nreallöneutveckling är en följd av att\r\n''marknadsekonomin sätts på undantag''. Det är ett\r\nganska fantastiskt påstående. Det handlar ju om ett\r\ndecennium då Moderaterna fick se stora delar av\r\nsitt eget program förverkligade: avvecklad valuta-\r\noch kreditreglering, sänkta skatter för\r\nhöginkomsttagare, privatisering. De som köpte\r\nfastigheter i London och Bryssel för svindlande\r\nbelopp och de banker som lånade ut pengar utan\r\nsäkerhet och som sedan skattebetalarna fick\r\nrädda -- var det verkligen ett resultat av att\r\nmarknadsekonomin satts på undantag? Var det inte\r\nsnarare ett resultat av en naiv tro på att marknaden\r\nklarar allt själv?</pre><pre>I november i en interpellationsdebatt diskuterade\r\nvi den nya informationsteknologin. Sedan dess har\r\ndet hållits ett antal tal, dels av statsministern själv,\r\ndels av USA:s vicepresident Al Gore, som anses\r\nvara en av de stora ideologerna på detta område. I\r\nett tal i januari betonade Al Gore samhällets ansvar\r\nför att privata intressen inte skall ha makten över\r\nden moderna teknologin och förhindra allas\r\ntillgång till den. Han talar också om att man måste\r\nfördela teknologin, så att de som inte har något,\r\n''have-not'', också får ta del av den.</pre><pre>Också statsministern har hållit tal, vid\r\nIngenjörsvetenskapsakademiens\r\njubileumssymposium i februari. Då ville Carl Bildt\r\nse den nya informationsteknologin som ett tecken\r\npå ''kollektivismens successiva borttynande'' och på\r\nden ''marknadsekonomiska revolutionen''. Men jag\r\ntycker faktiskt att statsministern återigen hugger i\r\nsten.</pre><pre>Internet, det system som Carl Bildt använder när\r\nhan skickar elektroniska brev till Bill Clinton, har\r\nsitt ursprung i statliga beställningar. Det har, som\r\nförfattaren Lars Gustafsson påpekat i ett inlägg i\r\nSvenska Dagbladet, inte någon ägare eller styrelse.\r\nDet har byggt på samarbete -- kalla det gärna\r\nkollektivistiskt -- mellan engagerade människor och\r\norganisationer med mycket små inslag av\r\nvinstintressen. Carl Bildt torde själv ha märkt hur\r\nsvårt det är att få marknadsmekanismen att fungera\r\npå detta område i t.ex. diskussionerna om ifall det\r\nskall tas betalt för att hämta information från\r\nStatsrådsberedningens databank.</pre><pre>Ibland är det nödvändigt att ta strid med starka\r\nsärintressen för att återupprätta\r\nmarknadsekonomin, säger Carl Bildt också i\r\nsvaret. Det kan jag instämma i. Men Bildt väljer\r\naldrig sina exempel från sina egna ideologiska\r\nvänner i det privata näringslivet. Det var något som\r\nAdam Smith förstod. Han talade om att kapitalister\r\naldrig kan träffas i ett gathörn utan att de börjar\r\nkonspirera mot marknaden.</pre><pre>Är statsministern exempelvis inte oroad över att en\r\nman med dominerande ägande i italiensk privat-TV\r\nhar blivit kollega till honom i Italien? Är det\r\nmöjligen ett problem att en svensk mediekoncern\r\nhåller på att lägga under sig en mycket stor del av\r\nden svenska mediemarknaden? Kan det vara ett\r\nproblem för demokratin att några stora\r\nkapitalplacerare kan slå undan benen för varje\r\nregeringsplan för den ekonomiska politiken? Finns\r\ndet över huvud taget ett samband mellan\r\ndemokratins problem och den privatkapitalistiska\r\nmaktutövningen?</pre><pre>Anf. 70  Statsminister CARL BILDT (m):</pre><pre>Herr talman! Låt mig börja med att instämma i\r\nJohan Lönnroths beklagande att vi inte fick den där\r\ninterpellationsdebatten till stånd. När vårriksdagen\r\nlider mot sitt slut är den tid som är möjlig att\r\nanvända till interpellationsdebatter begränsad. Det\r\nvisade sig inte vara möjligt att få någon tid som gav\r\nutrymme för detta meningsutbyte.</pre><pre>Som både Widar Andersson, Johan Lönnroth och\r\njag har konstaterat vid några tidigare tillfällen ger\r\nde relativt snäva debattreglerna mycket begränsade\r\nmöjligheter att föra den typ av ideologiska\r\nresonemang som vi nu för. Min korthet gentemot\r\nWidar Andersson är motiverad av att vi i två\r\ntidigare interpellationsdebatter har tröskat igenom\r\nsamma materia och egentligen kommit till samma\r\nslutsats, dvs. att debattreglerna är litet för snäva för\r\natt vi skall kunna penetrera de ideologiska\r\nfrågeställningar som intresserar oss bägge.</pre><pre>Låt mig som utgångspunkt -- för att vara schyst mot\r\nJohan Lönnroth -- ta informationsteknologin och\r\nvad den betyder. Jag ber Widar Andersson om\r\nursäkt. Den nya informationsteknologi som nu\r\nbryter fram är en teknologi som decentraliserar,\r\ninternationaliserar och sprider makt. Den bryter\r\nner centrala strukturer och gamla socialistiska\r\nsystem. Det är faxapparater, persondatorer och den\r\ndigitala informationsteknologin tillsammans med\r\nsatellit-TV och vad det nu kan vara, som är den\r\nrevolutionära kraften i världen i dag som hotar\r\nvarje form av diktatur. Fråga de kvarvarande\r\ndiktatorerna vad de tycker om parabolantenner och\r\nfaxmaskiner och möjligheten att sprida\r\npersondatorer till vanliga människor.</pre><pre>Internet, som nämndes, är ett intressant exempel.\r\nDet är som Johan Lönnroth säger, att systemet har\r\nsin grund i beställningar som gjordes av det\r\namerikanska försvarets forskningsagentur för att\r\nutveckla ett gemensamt dataspråk som skulle\r\nanvändas vid vissa militära installationer. Detta\r\ntogs om hand av fria entreprenörer. Det som har\r\nutvecklat Internet till detta fantastiska system, som\r\nnu växer med tusentals abonnenter och\r\nanknytningar varje dag runt hela världen, är fria\r\nindividers fria företagsamhet i det fria samhället.\r\nDet är inte alltid fråga om pengar. Där har Johan\r\nLönnroth rätt. Det är fråga om engagemang som\r\ningen politiker har styrt eller beordrat, som bryter\r\nner nationella gränser och nationella regleringar.\r\nDen utveckling som vi nu ser tillhör det mest\r\npositiva när det gäller internationalisering,\r\nindividualisering och att sprida en revolutionerande\r\nteknologis möjligheter.</pre><pre>Jag håller gärna med Widar Andersson om att det\r\när självklart att staten också har en roll. Just i denna\r\nfråga finns en konkret motsättning mellan\r\nsocialdemokratin och regeringen. Vi har velat anslå\r\n1 miljard kronor för en framtidssatsning, för att\r\nuppmuntra användningen av\r\ninformationsteknologi på bredden i det svenska\r\nsamhället.</pre><pre>Det säger socialdemokraterna dubbel-nej till. För\r\ndet första säger de nej till att man över huvud taget\r\nskall använda löntagarfondspengar för\r\nframtidssatsningar på forskning, och för det andra\r\nsäger de att man skall använda dem på ett annat sätt\r\nom man trots allt skall använda dem. Inte heller i\r\nsocialdemokratins andrahandsalternativ har\r\ninformationsteknologin och de framtidssatsningar\r\noch den framtidssyn den företräder någon plats.\r\nDet beklagar jag. Jag skulle nästan tro att också\r\nWidar Andersson beklagar det.</pre><pre>Så går jag över till ämnet frihet och\r\nmarknadsekonomi. Widar Andersson ställer frågan\r\ntill mig: Når den vidgade friheten så långt att man\r\nprivatiserar Svensk bilprovning? Han ställer frågan\r\npå sin spets.</pre><pre>Nej, men effektiviteten i ekonomin ökar i den\r\nmeningen att ett enskilt ägande ofta är effektivare\r\nän ett statligt. Jag tror inte heller att Widar\r\nAndersson kan framställa det som en frihetsförlust\r\natt gå från statligt till enskilt ägande. Om t.ex.\r\nSaabs återförsäljarnät skulle överföras från enskild\r\ntill statlig ägo skulle Widar Andersson tvingas\r\nhävda att det är en frihetsvinst för samhället. Om\r\nhan hävdar det finns det ingen gräns för de\r\nsocialistiska ambitionerna när det gäller ägandet av\r\nföretagen. Då vidgar man ju friheten genom att\r\nförstatliga så mycket som möjligt av näringslivet.\r\nDet finns som bekant nationer som har försökt det.</pre><pre>Jag vill alls icke hävda att Widar Andersson vill att\r\nSverige skall beträda den väg som har lett till\r\nförtryck, fattigdom och elände i de länder som har\r\nförsökt. Det är i alla fall intressant att ställa frågan\r\npå sin spets. Är det så att steget från privat till\r\nstatligt ägande skulle vara ett frihetssteg öppnas\r\ndörren till en socialism som förr eller senare leder\r\ntill förtryck.</pre><pre>Vad gäller den allmänna frågeställningen, dvs. hur\r\nman skall vidga möjligheten för\r\nmarknadsekonomin och stärka företagandets och\r\nföretagarnas möjligheter, kan jag säga följande:\r\nDet är en fråga om att få fram riktiga jobb, trygga\r\nvälfärden och att stärka Sveriges position i ett\r\nEuropa och i en värld som genomgår stora\r\nomvandlingar.</pre><pre>Detta är en ståndpunkt jag inte är ensam om. Jag\r\nhar på grund av att jag har en del annat att göra\r\nännu inte hunnit läsa klart Kjell-Olof Feldts bok,\r\nmen jag är klar med 90 %. Av de 90 % jag har läst\r\nhåller jag med om 90 %. Han tycker nämligen i de\r\nhänseenden vi nu diskuterar samma sak. Det är bra\r\ndet.</pre><pre>Anf. 71  WIDAR ANDERSSON (s):</pre><pre>Herr talman! Egentligen har statsministern själv\r\nbesvarat frågan om marknaden som överideologi i\r\nexemplet Svensk bilprovning. Det är sällan det blir\r\nså tydligt. Det är bra för debatten. Statsministern\r\nsäger att effektiviteten i ekonomin har ökat. Låt så\r\nvara. Vi hade kunnat föra diskussionen på så vis.\r\nÄven socialdemokratiska regeringar har ibland sålt\r\noch ibland förstatligat. Vi har lagat efter läge.</pre><pre>Men statsministerns hela ideologiska överbyggnad\r\ngår ju ut på att varje vidgning av marknadens\r\nverkningskrets alltid ökar människors frihet och\r\nmöjligheter. Jag citerar statsministern! Jag säger att\r\ndet icke är sant. Det skapar onödiga blockeringar\r\noch onödiga låsningar i svensk politik, som minst av\r\nallt behöver dessa låsningar.</pre><pre>Jag återkommer till Kjell-Olof Feldt.\r\nStatsministern säger att han kan hålla med om 90 %\r\nav det som står i boken. Jag skulle tro att det är\r\nnågot överdrivet. Jag har till skillnad från\r\nstatsministern läst 100 %. Jag skulle tro att\r\nstatsministern ser att det inte enbart är hurrarop för\r\nregeringens politik om han läser igenom boken och\r\ntänker efter ganska noga.</pre><pre>Socialdemokraterna agiterar för arbete, utveckling\r\noch demokrati i Europa -- ett initiativ där 20\r\nsocialdemokratiska partier, stora\r\nföretagarintressen och fackliga intressen verkligen\r\nsiktar framåt för att på allvar kunna åstadkomma\r\nen positiv utveckling i ett Europa som alltmer\r\nriskerar att hamna på världens bakgård. Jag känner\r\nsom socialdemokrat att jag befinner mig på klassisk\r\nmark. Jag skulle gärna hälsa statsministern\r\nvälkommen på den marken också, om det råder\r\nsamsyn i den frågan.</pre><pre>Herr talman! I en av grundlagarna -- i\r\nregeringsformen -- anges i det vi kallar\r\nändamålsportalen att det allmänna skall verka för\r\natt demokratins idéer blir vägledande inom\r\nsamhällets alla områden. Det är förpliktigande ord\r\nsom grundlagsfäderna lägger på våra axlar. Det\r\nfinns naturligtvis en motsättning här. Statsministern\r\npratar om motsats. Jag talar om motsättning och\r\nkonflikter som något mycket utvecklande. Det\r\nfinns en motsättning -- en konflikt -- mellan\r\ngrundlagens ord om demokrati och statsministerns\r\nanförande, som jag har citerat i min interpellation.\r\nHan säger där att vi varje sekund värderas och\r\nbedöms på världens valuta- och kapitalmarknader,\r\natt vi varje dag och vecka prövas av dem som i\r\nföretag runt om i världen har att avgöra var de skall\r\nförlägga sina satsningar på framtiden.</pre><pre>Jag påstår inte att statsministern har fel. Med en\r\nflytande lågstatuskrona, med en frätande\r\nhundramiljardersränta att betala på statsskulden\r\noch med ett ännu inte utbyggt demokratiskt och\r\npolitiskt samarbete i Europa är vi till stor del\r\nutlämnade till kapitalmarknaden. Så är det, men\r\nskall vi vara belåtna med det? Vad finns det för\r\nalternativ? Det är på det området som\r\nstatsministern så flagrant och så skadligt\r\nsammanblandar stat, marknad och samhälle.</pre><pre>Anf. 72  JOHAN LÖNNROTH (v):</pre><pre>Herr talman! Carl Bildt säger att den nya\r\ninformationsteknologin bryter ned socialistiska\r\nsystem. Vi har diskuterat begreppet socialism\r\nförut. Det är riktigt att diktaturer av alla möjliga\r\nslag är rädda för den nya informationsteknologin.\r\nVi är helt överens om det.</pre><pre>Men det gäller inte bara diktaturer i den\r\ntraditionella meningen, utan det gäller också stora\r\nkoncerner. Jag är övertygad om att också företag av\r\ntyp IBM har varit rädda för den spontana\r\nkollektivistiska utveckling som har skett utanför\r\nderas kontroll.</pre><pre>Det har inom parentes också funnits en oro inom\r\nden europeiska unionen för Internets spontana\r\nkollektivistiska utveckling. Man har desperat\r\nförsökt samla ett antal byråkrater som skall skapa\r\nett alternativ till Internet, och det har i stort sett\r\nvarit ett enda misslyckande. Carl Bildt hade inte\r\nkunnat skicka sina elektroniska postbrev till\r\nexempelvis Helmut Kohl eller Balladur.</pre><pre>Carl Bildt säger också att det är fria entreprenörer\r\nsom har utvecklat Internetsystemet. Det har\r\nfaktiskt till mycket stor del handlat om statligt eller\r\nfederalt anställda vid olika amerikanska\r\nuniversitet. De har utvecklat systemet spontant och\r\nvid sidan av alla vinstintressen. Visst har det också\r\nfunnits ett antal små entreprenörer som har satsat\r\npengar på det, men i huvudsak har det skett vid\r\nsidan av såväl staten som marknaden.</pre><pre>I förra interpellationsdebatten påpekade jag att\r\nden ursprungliga socialistiska och marxistiska idén\r\nfaktiskt var att staten skulle dö bort. Socialismen\r\nvar inte staten. I den moderna\r\ninformationsteknologin ägs många av de nya små\r\nföretagen av de anställda kollektivt utan\r\nprivatkapitalistiska ägarintressen.</pre><pre>Jag skulle till sist ändå vilja höra statsministern\r\nerkänna att det kan finnas ett frihets- och\r\ndemokratiproblem också i privata företag. Är det\r\nett problem att en mångmiljardär genom att placera\r\nsina miljarder kors och tvärs över nationsgränserna\r\nkan slå sönder varje ekonomisk-politisk plan som\r\ndet i demokratisk ordning har fattats beslut om av\r\nriksdagar, parlament och regeringar?</pre><pre>Anf. 73  Statsminister CARL BILDT (m):</pre><pre>Herr talman! Jag tror faktiskt inte att det är så som\r\nJohan Lönnroth säger på slutet. Det finns nog\r\nheller ingen som har tittat på hur de internationella\r\nkapitalmarknaderna fungerar som tror att det är så.\r\nMan har gjort mycket omfattande studier om hur\r\nkapitalrörelserna sker och vad som är bakgrunden\r\ntill dem. Det finns olika enskilda aktörer, men det\r\nfinns inga aktörer som ensamma kan förklara\r\nrörelserna. Det som styr är marknadens bedömning\r\nsekund för sekund av utvecklingen i en tilltagande\r\nglobaliserad ekonomi.</pre><pre>Denna globaliserade ekonomi innebär bestämda\r\nrestriktioner men också möjligheter för den lilla\r\nnationen. Läs Feldts bok! Om man avviker får man\r\nproblem, men om man är konkurrenskraftig i\r\ndenna globaliserade internationella ekonomi har\r\nman också sprudlande nya möjligheter som den\r\ninskränkta, omgärdade nationalstaten aldrig\r\nnågonsin haft.</pre><pre>Det viktiga för oss är att se på den möjlighet som\r\nett litet, kompetent och utåtriktat land med en\r\ninternationell tradition har i detta\r\nomvandlingsskede och inte vara rädda och blicka\r\nbakåt. Vi måste se på Sveriges olika möjligheter.</pre><pre>Det leder mig över till den fråga från Johan\r\nLönnroth som via mig egentligen skulle\r\nvidarebefordras till Widar Andersson. Varför går\r\nSocialdemokraterna emot den framtidssatsning\r\nsom vi nu vill göra på informationsteknologin?\r\nFinns det något rimligt skäl, i synnerhet som hela\r\nstödpunkten för Johan Lönnroth och Widar\r\nAndersson i debatten är att staten trots allt har en\r\nviss roll?</pre><pre>Jag håller med om detta. Men när jag föreslår en\r\nroll för staten när det gäller en av de allra viktigaste\r\nframtidssatsningarna säger Socialdemokraterna\r\nnej, antagligen därför att pengarna skall användas\r\ntill någonting som mer har rötter i det gamla. Det\r\när där som socialdemokratin oftast finns.</pre><pre>Den nya teknologin innebär nya möjligheter för\r\nmarknadsekonomi och frihet. Det är inte någon\r\ntillfällighet när regeringen i Kina, som fortfarande\r\nansluter sig till socialismen, i fru Theorins efterföljd\r\nförsöker att förbjuda parabolantennerna.</pre><pre>Det gör man inte bara därför att det kommer TV-\r\nprogram med obehagligt innehåll via dessa\r\nparabolantenner, utan också därför att digital\r\ninformation kommer genom dessa. Där kommer\r\nInternet, fax och allt möjligt som staten inte kan\r\nkontrollera.</pre><pre>Om vi skall använda Internet som ett exempel, är\r\ndet symbolen för individen. Det är rätt som Johan\r\nLönnroth säger. Det är universitetsanställda på\r\nforskningsinstitutioner som har utnyttjat den\r\nteknik som funnits där till egna initiativ. De var\r\naldrig planerade, och egentligen aldrig förutsedda.</pre><pre>Dessa personer har utvecklat detta jättelika\r\nsystem, där nu Sverige genom en del insatser -- min\r\nblygsamhet förbjuder mig att säga vilka -- har blivit\r\nen av de nationer som har uppmärksammats mest i\r\nvärlden, eftersom vi ligger så pass långt framme när\r\ndet gäller att satsa på den här teknologin och dess\r\nmöjligheter.</pre><pre>Det är en spontan utveckling av fria individer i det\r\nfria samhället, och den drivs av fria företagare. Det\r\nhar ingenting med gammaldags socialism och\r\nkollektivism att göra, tvärtom. Det hotar i stort sett\r\nallt som förknippades med det gamla.</pre><pre>Så återigen till Widar Andersson. Vi tar fallet med\r\nSvensk bilprovning som ett konkret exempel. Det\r\när klart att det är bra för ett samhälles utveckling\r\nom dess ekonomi fungerar bra. Det är därför vi\r\nsprider ägandet i Svensk bilprovning, eller vad det\r\nnu är. Det leder också till större möjligheter för\r\nfriheten och välståndet.</pre><pre>Det gläder mig att Widar Andersson inte -- jag hade\r\ni och för sig inte förväntat mig det -- hamnade i\r\ndebattfällan att framställa steget tillbaka, om\r\nSocialdemokraterna i någon slags\r\nåterställaroffensiv skulle vilja återföra Svensk\r\nbilprovning i statlig ägo, som någon slags\r\nfrihetsreform. Då skulle man återgå till en gammal\r\nsocialism som åtminstone de relativt\r\ntillbakaträngda delar av det socialdemokratiska\r\npartiet som vill förnya säkert icke skulle acceptera.</pre><pre>Ett samhälle som har ett stort mått av frihet och\r\nmöjligheter för individer, för familjer och för\r\nföretagare är enligt min mening ett samhälle som\r\nhar bättre möjligheter att utvecklas både som\r\nvälfärdssamhälle och som ett samhälle med siktet\r\ninställt på framtiden.</pre><pre>Riksdagen har, med stöd av förslag från regeringen,\r\nskyldigheten att stifta lagar, fastställa ramar och\r\nregler, och att svara för sådant som icke kan svaras\r\nför på annat sätt. Det handlar om statens och den\r\noffentliga maktens olika kärnfunktioner men också\r\nom sådant som är viktigt för den offentliga och den\r\nenskilda välfärden.</pre><pre>Den gamla doktrinen att utbyggnaden av den\r\noffentliga maktutövningen och utbyggnaden av den\r\noffentliga tjänsteproduktionen automatiskt leder\r\ntill ett bättre samhälle är förpassad bort. Nu inser\r\nvi att en vidgad roll för den fria ekonomin och det\r\nfria samhället leder till ett bättre samhälle.</pre><pre>Anf. 74  WIDAR ANDERSSON (s):</pre><pre>Herr talman! Statsminister Bildt är förvisso en\r\npådrivande natur som i mångt och mycket har\r\nblickarna riktade mot framtiden. Problemet är att\r\nstatsministern också på ett sätt lever i symbios med\r\nmotståndet mot mycket nytt.</pre><pre>Carl Bildt lever i symbios med mycket av EU-\r\nmotståndet. Han lever i symbios med en stor del av\r\nhela den förändringsberedskap och de\r\nförändringsförberedelser som faktiskt sveper\r\ngenom landet, men som borde svepa fram ännu\r\nmycket mer, och som framför allt på ett helt annat\r\nsätt skulle nå in i varje hem och varje hus.</pre><pre>Att statsministern har hamnat i den positionen och\r\ni den situationen har väldigt mycket med\r\nsammanblandningen av marknad, stat och samhälle\r\natt göra.</pre><pre>Hemma i Hassela säger de gamla att de ''går fram\r\npå'' samhället. De sitter på sofforna utanför\r\nkiosken, rynkar sina pannor, funderar och\r\ndiskuterar stort och smått. ''Gå fram'' är ett\r\ngammalt uttryck som bl.a. kan härledas från hur de\r\nfria medborgarna går fram på demokratins arena\r\nför att lösa allmänna och gemensamma problem.\r\nEfter Johans Lönnroth och statsministerns\r\nföredragning skulle jag tro att Internet är ett nytt\r\ninternationaliserat sätt att ''gå fram'' i samhället.\r\nDet kan utvecklas till det.</pre><pre>Men samhället är någonting annat. Människorna\r\nhar oerhört mycket mer djup, känslor, idéer,\r\ninsikter och möjligheter än vad vare sig stat eller\r\nmarknad kan erbjuda. En helt förtingligad\r\nmänniska, som bara tänker på köp och sälj, eller en\r\nhelt förstatligad människa, som går som en\r\npavlovsk hund och styrs av bidrag, vad är det för\r\nvision? Vad är det att hålla i handen i framtiden?\r\nNej, samhället handlar om oerhört mycket mer.</pre><pre>Det finns stora problem i vår världsdel när vi nu står\r\ninför ett EU-medlemskap. Jag själv är en varm\r\nförespråkare för just detta medlemskap. Det är\r\nproblem som världens alla kapitalmarknader inte\r\nkan lösa ensamma, som inte staterna kan lösa\r\nensamma och som inte heller medborgarna i\r\nsamhället kan lösa ensamma.</pre><pre>Det är massarbetslösheten, fattigdomen, folkmord\r\ni Bosnien, nästan legal narkotika i länder som\r\nHolland och Schweiz, och det är på gång i Spanien.\r\nDet är återuppståndna kommunistregimer i\r\nUngern och nyfascister i Italiens regering. Många\r\nfrågar sig, och det med rätta: Vad skall vi där att\r\ngöra?</pre><pre>Då duger det inte, statsministern, att enbart tala om\r\natt det är marknaden och den fria ekonomin som nu\r\nsveper som en vind över landet och över världen.\r\nDe gamla i Hassela, som ''går fram på'' samhället\r\nundrar var deras plats blir.</pre><pre>Anf. 75  JOHAN LÖNNROTH (v):</pre><pre>Herr talman! Carl Bildt talar om att på den nya\r\nmoderna kapitalmarknaden avgörs transaktioner\r\nsekund för sekund. Det är de anonyma små\r\nmarknadskrafterna som verkar. Det är en myt som\r\nhar blivit mycket utbredd.</pre><pre>Jag skall gärna tala om den myt som fanns för\r\nganska länge sedan om den perfekta\r\nplanekonomin, som också byggde på en oerhört\r\nabstrakt modell av den stora datamaskinen som\r\nkunde räkna ut allting i detalj.</pre><pre>Det finns en motsvarande fundamentalistisk\r\nmarknadsmodell som fortfarande styr\r\nstatsministerns tänkande. Den moderna\r\nkapitalmarknaden är inte en perfekt\r\nmodellmarknad av den typ som beskrivs i\r\nläroböckerna. Det handlar om ett ganska litet antal\r\naktörer som har tillgång till information före alla\r\nandra.</pre><pre>De råkar få reda på att den amerikanska\r\npresidenten han snubblat på mattan, eller vad det\r\nnu är, och så placerar de om sina pengar med\r\nhänsyn till det och kan göra miljardklipp. Den\r\nabstrakta modellen över den perfekta marknaden\r\nbygger på allas tillgång till likvärdig information. Så\r\när det definitivt inte. Det är en ojämlik,\r\nmonopoliserad marknad vi talar om.</pre><pre>Varför är Widar Andersson skeptisk till\r\nframtidssatsningen på informationsteknologi med\r\nlöntagarfondsmedel? Jag skall inte försöka svara\r\nför Widar Andersson, men jag kan själv uttrycka\r\nlitet skepsis, som jag gjorde i den fråga som jag\r\nställde till statsministern.</pre><pre>Nu har Kommunikationsdepartementet lämnat ut\r\ntill ett antal konsultbolag att forma strategin för\r\ndenna informationsteknologiska satsning.</pre><pre>I min interpellation frågade jag varför vi här i\r\nriksdagen inte får fatta ett beslut om hur den här\r\nframtidssatsningen skall se ut. Varför lägger man\r\növer detta på ett konsultbolag och en stiftelse där\r\nvi, valda ledamöter i Sveriges riksdag, har mycket\r\nsmå möjligheter att påverka hur det skall formas\r\noch ge det en jämlik inriktning så att alla verkligen\r\nfår tillgång till den nya teknologin, som bl.a. Al\r\nGore brukar tala om i sina anföranden?</pre><pre>Det är kanske litet tjatigt, men jag vill än en gång\r\nfråga statsministern: Finns det inga exempel på\r\ndemokratiska problem, kanske rentav diktaturer, i\r\nprivata företag med privata ägare?</pre><pre>Anf. 76  Statsminister CARL BILDT (m):</pre><pre>Herr talman! Låt mig svara på den frågan. Privata\r\nföretag styrs icke enligt den parlamentariska\r\ndemokratiska modellen. Så är det. Det sker inte\r\nheller i den enskilda familjen. Där kan\r\nstyrelseformerna vara något annorlunda, som vi\r\nalla är mer eller mindre medvetna om. Visst finns\r\ndet problem i marknadsekonomin, både med vad vi\r\nkan kalla marknadsinperfektioner och strävan efter\r\nkarteller och monopol, som vi vet finns. Det är bl.a.\r\ndärför som vi under denna mandatperiod har sett\r\ntill att vi har fått en konkurrenslag som är både\r\neffektivare och modernare än den som Sverige\r\nhade tidigare.</pre><pre>Så till den del av meningsutbytet med Widar\r\nAndersson som jag inte riktigt fångade upp. Jag har\r\nsom påpekats drivit en del av debatten här. I den\r\nsvenska debatten har man så länge talat om\r\nsamhället när man menar staten. Det är fel. Det var\r\nett utflöde av en gammal kollektivistisk och\r\nsocialistisk ideologi som i det successiva\r\nsammansmältandet av stat och enskilt såg vägen till\r\nframtiden. Staten är en sak -- och när jag talar om\r\nstaten menar jag det offentliga, stat landsting och\r\nkommuner. Den är viktig. Den skall värnas och\r\nvårdas. Den har sina kärnfunktioner och andra\r\nfunktioner som inget fritt, civiliserat och mänskligt\r\nsamhälle kan vara utan.</pre><pre>Men lika sant som detta, är att den stat som\r\nförsöker lägga under sig hela samhället blir en stat\r\nsom förtrycker -- icke befriar -- människorna. Det\r\när också sant att samhället inte enbart är stat och\r\ninte enbart marknad, som Widar Andersson\r\npåpekar. Det finns sådant som inte är stat och\r\nsådant som inte är marknad. Widar Andersson\r\nbörjade sitt första inlägg med att referera till\r\nJesusmarschen i lördags.</pre><pre>Där talade jag bl.a. om betydelsen av de små nära\r\ngemenskaperna, familjen, vänkretsen och\r\narbetskamraterna. De som sitter där på soffan i\r\nHassela och talar minnen om hur det var och\r\nuppskattar vänskapen är inte stat eller marknad.\r\nDet är viktigt att vi skapar förutsättningar även för\r\ndetta. Är det någon som har företrätt denna tes\r\nmed kraft i svensk debatt är det väl Hans\r\nZetterberg i den moderata framtidsrapporten för\r\nnågra år sedan.</pre><pre>Det finns inget bra svar på varför socialdemokratin\r\när emot framtidssatsningen och\r\ninformationsteknologimiljarden. Vi arbetar nu\r\nintensivt i IT-kommissionen med dessa frågor. Vi\r\nskall ha sammanträde kl. 16.00 i dag. En av de\r\nfrågor som vi nu tar upp är självfallet det\r\neuropeiska sammanhanget. I Bryssel i går\r\npresenterades den s.k. Bangemannrapporten där\r\nEU-staterna diskuterar vilka satsningar som de\r\nskall göra och framför allt behovet av avregleringar\r\noch framtidssatsningar.</pre><pre>En preliminär bedöming av Bangemannrapportern\r\nkontra vad vi håller på med i IT-kommissionen är\r\natt vi ligger före. Vi har bättre förutsättningar, men\r\nvi behöver öka vår ledning om vi verkligen skall nå\r\nupp till målet att bli en av de ledande nationerna i\r\nvärlden när det gäller varje form av användning av\r\nde nya teknologierna senast år 2010. Jag hoppas att\r\nvi kan vara eniga om att inte ge avkall på den\r\nambitionen.</pre><pre>Överläggningen var härmed avslutad.</pre><pre>12 §  Svar på interpellation 1993/94:147 om den\r\ns.k. Wedén-affären</pre><pre>Anf. 77  Statsminister CARL BILDT (m):</pre><pre>Herr talman! Lennart Rohdin har frågat mig om\r\nregeringen är beredd att häva hemligstämpeln på\r\nen handling som spelade en framträdande roll i\r\n1968 års valrörelse. Det gäller en UD-rapport i\r\naugusti det året, som -- enligt vad den dåvarande\r\nregeringen uppgav -- skulle innehålla bevis för det\r\nolämpliga i ett förslag som folkpartiledaren Sven\r\nWedén framfört den 26 juli samma år, nämligen att\r\nSveriges regering skulle göra ett uttalande till stöd\r\nför Tjeckoslovakiens självbestämmanderätt.</pre><pre>Svaret på Lennart Rohdins fråga är ja.\r\nUtrikesministern har beslutat att sekretess ej skall\r\ngälla för uppgifterna i rapporten i fråga, som är en\r\nskrivelse från ambassadör Rössel i Belgrad den 17\r\naugusti 1968. Jag skall strax återge det relevanta\r\navsnittet i skrivelsen. Men låt mig först påminna om\r\nbakgrunden.</pre><pre>Sovjetunionens regeringschef Alexei Kosygin\r\nbesökte Sverige den 10--13 juli 1968. I den\r\nkommuniké som han och statsminister Erlander\r\nundertecknade den 13 juli förklarade de sig eniga\r\nom att det europeiska samarbetet borde utvecklas\r\npå grundval av ''jämlikhet, icke-inblandning i inre\r\nangelägenheter, respekt för den statliga\r\nsuveräniteten och territoriella integriteten'' hos\r\nEuropas stater.</pre><pre>Kort efteråt ökade emellertid Sovjetunionen sina\r\nansträngningar att med militära\r\nstyrkedemonstrationer förmå ledningen för\r\nTjeckoslovakiens kommunistparti att skärpa\r\npresscensuren och på andra sätt återställa det\r\nmaktmonopol för partiet som rått innan\r\nreformpolitiken inleddes i början av året. Dessa\r\nmilitära påtryckningar stod i uppenbar strid mot\r\nvad Kosygin utfäst sig till vid mötet i Sverige.</pre><pre>I en kommentar den 26 juli sade Sven Wedén: ''Det\r\nskulle stå i god överensstämmelse med den svenska\r\nregeringens principiella hållning beträffande\r\nuttalanden i betydelsefulla internationella frågor\r\nmed ideologisk innebörd, om statsminister Tage\r\nErlander och hans kolleger vill göra ett uttalande\r\ntill stöd för det tjeckoslovakiska folkets\r\nsjälvbestämmanderätt. En fortsättning på\r\nhittillsvarande tystnad från regeringens sida kan\r\nleda till missförståndet att den svenska\r\nneutralitetspolitikens innebörd förändrats.''</pre><pre>Sven Wedéns förslag möttes av stark kritik från den\r\ndåvarande regeringen. Olika skäl anfördes för att\r\nett uttalande skulle vara olämpligt.</pre><pre>Samtidigt var det sedan några år tillbaka en\r\nhuvudlinje i svensk utrikespolitisk doktrin, att ett\r\nneutralt land med Sveriges ställning hade en\r\nsärskild förpliktelse att med kraft stå upp till försvar\r\nför folkrättens regler, när mindre stater utsattes för\r\nrättsstridiga påtryckningar från supermakternas\r\nsida.</pre><pre>Denna huvudlinje lämnades alltså obeaktad under\r\nde veckor då ledningen i Kreml övervägde fördelar\r\noch kostnader med en ockupation av\r\nTjeckoslovakien. Efter invasionen den 21 augusti\r\nföranledde detta nya frågor om skälen till\r\nregeringens tidigare tystnad.</pre><pre>Utrikesminister Torsten Nilsson meddelade då vid\r\nen TV-sänd presskonferens tillsammans med\r\nstatsministern den 5 september, att han tillställt\r\nSven Wedén en kopia av en ''ytterligt hemlig\r\nrapport'' som innehöll ''de direkta bevisen på att\r\ndet skulle ha försvårat situationen för den\r\ntjeckoslovakiska ledningen om vi gjort några\r\nuttalanden''.</pre><pre>Utrikesministern hemställde att Sven Wedén i\r\negenskap av ansvarig politiker skulle träda fram\r\noffentligen och tala om för svenska folket om han\r\näven i fortsättningen vidhöll den kritik mot\r\nregeringen som han hittills tillåtit sig.</pre><pre>Sven Wedén svarade senare samma dag att\r\nrapporten enligt hans mening inte innehöll\r\nnågonting av betydelse för den aktuella frågan.\r\nEftersom handlingen var hemlig, var han\r\nemellertid förhindrad att redogöra för skälen till sin\r\nbedömning.</pre><pre>Statsminister Erlander riktade kraftiga angrepp\r\nmot Sven Wedén för den ''omdömeslöshet'' som han\r\npåstods ha visat genom förslaget om ett svenskt\r\nuttalande och för hans ''förvillelse'' att inte dra sig\r\nur debatten ens när regeringen gett honom chansen\r\ngenom att tillställa honom ''en diplomatisk\r\nhandling som klart stöder regeringens bedömning''.\r\nEnligt Erlander hade det inträffade gjort det\r\nnödvändigt att ''ta en debatt med folkpartiledaren\r\növer grundvalarna för vår utrikespolitik'' på samma\r\nsätt som med Jarl Hjalmarson 1959. Frågan var ett\r\nav huvudämnena under valrörelsens enda duell\r\nmellan Erlander och Wedén, en TV-sänd debatt i\r\nStockholms konserthus den 9 september 1968.</pre><pre>Så långt bakgrunden.</pre><pre>Ambassadör Rössels depesch till utrikesministern\r\nden 17 augusti återger uppgifter som hon inhämtat\r\nvid samtal med två ledande företrädare för det\r\njugoslaviska utrikesdepartementet. Uppgifterna\r\navsåg vad president Tito fått höra av tjeckiske\r\npartisekretareraren Dubcek vid sitt besök i Prag\r\nden 9--11 augusti. Redogörelsen fyller sju sidor.</pre><pre>Det avsnitt som kom att spela en sådan roll i den\r\nsvenska debatten omfattar dock bara en enda\r\nmening. Det lyder:</pre><pre>''Tjeckerna hade, i lika hög grad som de uppskattat\r\ndet jugoslaviska och rumänska i olika former och\r\nsammanhang uttalade stödet, varit tacksamma över\r\natt västvärlden avstått från uttalanden, som kunde\r\ngett om än aldrig så litet och klent motiverat\r\nberättigande för ingripanden av allvarligaste slag.''</pre><pre>Om värdet i denna uppgift för att belägga\r\ntjeckernas inställning till svenska stöduttalanden\r\nkan man genast göra ett par konstateranden.</pre><pre>Det första är att uppgiften om tjeckernas påstådda\r\nbetänkligheter mot stöduttalanden visar sig gälla\r\nuttalanden från ''västvärlden''. Ingen svensk\r\nofficiell företrädare skulle år 1968 ha kommit på\r\ntanken att räkna det neutrala Sverige, mitt i den\r\nheta Vietnamdebatten, till ''västvärlden'' i ett\r\nutrikeseller säkerhetspolitiskt sammanhang.</pre><pre>Ett andra konstaterande är att om tjeckerna till\r\näventyrs skulle ha haft några betänkligheter mot\r\nstöduttalanden från neutrala stater som Sverige\r\neller Österrike, så skulle de ha framfört dem direkt\r\ntill oss, inte till jugoslaverna. Det finns emellertid\r\ninga spår av några sådana meningsyttringar från\r\ntjeckisk sida, vare sig i rapporteringen från vår\r\nambassad i Prag eller i uppteckningar av vad\r\ntjeckiska diplomater i Stockholm sade till UD.</pre><pre>Det finns för närvarande inte heller något spår av\r\natt man från svensk sida själv frågat tjeckerna om\r\nderas eventuella synpunkter på stöduttalanden från\r\nsvensk sida.</pre><pre>Sammanfattningsvis kan man alltså slå fast, att den\r\nåberopade uppgiften i ambassadör Rössels rapport\r\nsaknar varje värde för det syfte i vilket den\r\nutnyttjades. När den dåvarande regeringen påstod\r\natt den hemligstämplade rapporten innehöll\r\n''direkta bevis'' på det olämpliga i ett svenskt\r\nuttalande till stöd för Tjeckoslovakiens\r\nsjälvbestämmanderätt, gav den en felaktig bild av\r\nvad rapporten faktiskt innehöll.</pre><pre>Angreppet på Sven Wedén i 1968 års valrörelse är\r\nenastående i modern svensk politik. Det har aldrig\r\nförekommit att en svensk regering sökt skada\r\noppositionsledaren genom en ohållbar tolkning av\r\nett dokument som gjorts oåtkomligt för kritisk\r\ngranskning genom hemligstämpling.</pre><pre>Anf. 78  LENNART ROHDIN (fp):</pre><pre>Herr talman! Jag tackar statsministern för svaret.\r\nJag vill understryka att jag är mycket glad över och\r\nmycket nöjd med statsministerns svar. Det innebär\r\nen fullständig upprättelse av den dåvarande\r\nfolkpartiledaren Sven Wedén. En fullständig\r\nupprättelse för, som statsministern själv uttryckte\r\ndet, en person som utsattes för något ''enastående\r\ni modern svensk politik''.</pre><pre>Vi är naturligtvis många som djupt beklagar att det\r\nskulle ta nästan 26 år innan denna upprättelse\r\nkunde ske, och att den inte skulle komma förrän 18\r\når efter Sven Wedéns alltför tidiga bortgång. Han\r\nfick inte uppleva upprättelsen för en djup oförrätt,\r\nsom han själv givetvis var medveten om hela tiden,\r\nmen aldrig kunde åstadkomma själv.</pre><pre>Han fick inte heller uppleva att svensk\r\nsocialdemokratis maktmonopol bröts efter 40 år,\r\nnågra månader efter hans bortgång. Ett\r\nmaktmonopol som i hög grad förklarar det\r\nexempellösa personangrepp som riktades mot Sven\r\nWedén i valrörelsen 1968 med hjälp av de\r\nmaktinstrument som regeringsmaktens innehavare\r\ndisponerar.</pre><pre>Herr talman! Vi är många som hade förmånen att\r\nfå uppleva Sven Wedén som ledande och stridbar\r\nliberal talesman för grundläggande värden som\r\nfrihet och demokrati. Sven Wedén var en glödande\r\nfrihetskämpe. Sven Wedén var ingen opportunist,\r\nsom slets med av tillfälliga opinionsstormar.</pre><pre>Jag var själv som ung liberal vid den tiden djupt\r\nengagerad i Vietnam-rörelsen. Vi var många\r\nlikasinnade som beklagade att Sven Wedén inte\r\nrycktes med i vårt engagemang. Men jag försäkrar,\r\natt vi var flera som kände en djup respekt för Sven\r\nWedéns orubbliga principiella övertygelse.\r\nUtvecklingen i Indokina efter krigets slut visade ju\r\nockså att det fanns anledning till en analys som inte\r\nbara gick i svart och vitt.</pre><pre>Valrörelsen 1968 var en av mina första valrörelser\r\nsom aktiv folkpartist. Tet-offensiven i Vietnam,\r\nmordet på Martin Luther King, studentrevolten\r\nsom började på Paris gator och mordet på Robert\r\nKennedy var alla händelser som gjorde djupt\r\nintryck på mig och formade mycket av grunden för\r\nmin politiska världsbild. Men ingenting hade en så\r\ndjupgående betydelse som\r\nWarszawapaktsinvasionen i Prag den 21 augusti och\r\ndet som därpå följde.</pre><pre>Det sätt på vilket den socialdemokratiska\r\nregeringen och partiledningen missbrukade\r\nregeringsmaktens instrument i en för dem besvärlig\r\ndebattsituation visar på riskerna med alltför långt\r\nmaktinnehav. Det förklaras säkerligen av att de\r\ninblandade i alldeles för hög grad såg det rättmätiga\r\nkravet på solidaritet med en liten nations kamp för\r\nsin självständighet som ett smutsigt debattknep i en\r\ninrikespolitisk maktkamp.</pre><pre>Men var och en som kände Sven Wedéns\r\nengagemang vet att det föll på sin egen orimlighet.\r\nDe som inte kunde drömma om att en demokratisk\r\nsvensk regering kunde göra sig skyldig till ett sådant\r\nmaktmissbruk förleddes nog till att misstänka att\r\nSven Wedén ändå var ute i ogjort väder. Den\r\navsedda effekten uppnåddes, säkert långt utanför\r\ndet socialdemokratiska lägret.</pre><pre>Herr talman! Det var inte bara Sven Wedéns\r\nomutliga engagemang för frihet och demokrati som\r\nlåg bakom hans krav på solidaritet med det hotade\r\nTjeckoslovakien. Som Hans Lindblad visat i sin\r\nnyligen utkomna bok ''Jag var för snäll'', fanns\r\nsedan gammalt ett särskilt starkt engagemang för\r\nTjeckoslovakien.</pre><pre>Enligt Hans Lindblad blev det skamliga\r\nutlämnandet av Tjeckoslovakien till Hitler i\r\nsamband med Münchenavtalet 1938 kanske den\r\nhändelse som starkast berörde den unge Sven\r\nWedén. I München trodde de aningslösa och\r\nvankelmodiga ledarna för Västeuropas största\r\ndemokratier, England och Frankrike, att de kunde\r\nköpa fred genom att gå den tyske tyrannen till\r\nmötes.</pre><pre>''Fred i vår tid'' utropade den engelske\r\npremiärministern Neville Chamberlain, när han\r\nåtervände från München. I efterhand har det visat\r\nsig att München för Hitler framstod som beviset på\r\ndemokratiernas svaghet inför hotet om hänsynslöst\r\nvåld. För Sven Wedén blev, enligt Hans Lindblad,\r\nSovjets invasion i augusti 1968 en grym repris av det\r\nhan upplevt 30 år tidigare, med samma\r\ntjeckoslovakiska folk som offer.</pre><pre>Herr talman! Som ingen annan europeisk statsman\r\nhar den tjeckiske presidenten Vaclav Havel, som\r\nvar ett av de offer för invasionen 1968 som aldrig\r\nkunde tystas, påtalat att demokratierna inte får\r\nglömma innebörden av München 1938. Knappast\r\nnågon kan bättre än Vaclav Havel göra jämförelsen\r\nmellan demokratiernas vankelmod och ängslan\r\n1938 och det som fått ske i Bosnien i över två år.</pre><pre>Vid invigningen av Holocaust-museet i Washington\r\n1993 frågade Vaclav Havel hur förintelsen kunde\r\nske. Svaret blev: ''Demokratins misslyckande. Det\r\nvar eftergifternas politik -- det som i mitt land\r\nbrukar kallas Münchenandan.'' ''Tjeckerna minns\r\nväl det yttrande som en demokratisk statsman\r\nfällde strax innan han undertecknade\r\nMünchenavtalet -- -- --. Han var, sade han, bestört\r\növer att hans landsmän grävde skyttegravar och\r\nprovade ut gasmasker ''på grund av ett gräl i något\r\navlägset land mellan folk som vi inte vet ett dugg\r\nom.'''</pre><pre>Herr talman! Sven Wedén glömde aldrig\r\ninnebörden av München 1938. Låt aldrig oss andra\r\nglömma! Jag tackar än en gång statsministern för\r\nett mycket välkommet svar!</pre><pre>I detta anförande instämde Hadar Cars, Karl-\r\nGöran Biörsmark, Charlotte Branting, Olle\r\nSchmidt och Lars Sundin, samtliga (fp).</pre><pre>Anf. 79  IVAR VIRGIN (m):</pre><pre>Herr talman! Vi har i statsministerns svar på\r\nLennart Rohdins interpellation fått ett\r\nuppseendeväckande exempel på hur information\r\nfrån hemligstämplade dokument i ett känsligt läge\r\nunder en valrörelse kan användas för att göra hårda\r\nangrepp på en politisk motståndare, i det här fallet\r\nfolkpartiledaren Sven Wedén. Vid\r\npresskonferensen som Lennart Rohdin talar om\r\nsade ju Tage Erlander tillsammans med Torsten\r\nNilsson att rapporten från ambassaden i Belgrad\r\nvar ytterligt hemlig.</pre><pre></pre><pre>Det sakliga underlaget för den uppfattningen var\r\nenligt min mening svagt. Tydligen gjordes detta\r\nuttalande i en klar avsikt att hindra Sven Wedén från\r\natt använda rapporten i klarläggande syfte. Sven\r\nWedéns bedömning att rapporten inte innehöll\r\nnågot av betydelse för den aktuella frågan är\r\nsnarast ett understatement. I själva verket talar\r\nrapporten närmast för ett stöd för Sven Wedéns linje\r\nom ett uttalande till stöd för det tjeckoslovakiska\r\nfolkets självbestämmanderätt. Från Jugoslavien\r\nfick man ett sådant stöd. Det uttalade man sig\r\nmycket positivt om. Sveriges ställning som alliansfri\r\nstat hade gjort det högst naturligt att agera på\r\nsamma sätt.</pre><pre>Man kan inte tolka den socialdemokratiska\r\naktionen på annat sätt än att det befanns vara\r\nlämpligt att i valrörelsen ifrågasätta Sven Wedéns\r\nomdöme i en fråga där hemligstämpeln bakband\r\nhonom. Om detta agerande hade varit en\r\nengångsföreteelse, skulle det möjligen kunna\r\nglömmas, men så var ingalunda fallet. I\r\nbetänkandet ''Om kriget kommit'' från\r\nNeutralitetspolitikkommissionen, som\r\noffentliggjordes för ett par månader sedan, finns\r\nytterligare exempel.</pre><pre>Här tar man upp den socialdemokratiska\r\nregeringens information till riksdagen och\r\nkonstaterar att statsminister Tage Erlander under\r\nen riksdagsdebatt med Jarl Hjalmarsson i\r\nnovember 1959 uppgav att förberedelse för\r\nmottagande av militärt bistånd från västmakterna\r\nvar helt uteslutet. Kommissionen konstaterar att\r\nden socialdemokratiska regeringen har vidtagit en\r\nrad åtgärder för att förbereda ett sådant bistånd.\r\nDet har man dessutom gjort under lång tid. Man\r\nframför t.o.m. kritik av att statsminister Erlander\r\noch försvarsminister Vougt vid ett tillfälle år 1951\r\ngick för långt i kontakterna med den brittiska\r\nregeringen på det här området.</pre><pre>Kommissionen anser att statsminister Tage\r\nErlanders uttalande gav en medvetet felaktig bild\r\nav vad som faktiskt förekommit. När Tage Erlander\r\ndebatterade med Jarl Hjalmarsson använde han\r\ndessutom en rigid formulering och ifrågasatte Jarl\r\nHjalmarssons uppslutning bakom\r\nneutralitetspolitiken. Bakgrunden till denna debatt\r\nvar grälet om FN-mandatet för Jarl Hjalmarsson\r\nhösten 1958. För var och en som läser denna långa\r\ndebatt, framstår helt klart att statsminister Tage\r\nErlander hade en klart politisk målsättning med sitt\r\nuttalande. I detta syfte vilseleddes riksdagen på\r\nsamma sätt som väljarna vilseleddes av\r\nstatsminister Erlander under valrörelsen 1968. I\r\nbåda fallen var det utomordentligt allvarligt.</pre><pre>Man kan fråga sig hur ett sådant missbruk skall\r\nkunna förhindras i framtiden. Jag vill fråga\r\nstatsministern om han är beredd att medverka till\r\natt åstadkomma detta. För balansens skull kanske\r\njag även skall fråga honom om han har några lik i\r\ngarderoben.</pre><pre>Anf. 80  Statsminister CARL BILDT (m):</pre><pre>Herr talman! Låt mig ta Ivar Virgins fråga först,\r\neftersom jag tycker att den är viktig. Vi vet vad som\r\nhar hänt. När vi nu har fått möjlighet -- det är\r\nmärkligt att det inte har skett tidigare -- att\r\noffentliggöra Agda Rössels rapport, framstår det\r\nsom ännu mera uppenbart än vad jag tror att det\r\nhar varit för alla som tidigare har satt sig in i denna\r\nfråga att det var ett orättfärdigt och skamligt\r\nangrepp som man utsatte Sven Wedén för i\r\nvalrörelsen 1968. Vi vet också vad som hände Jarl\r\nHjalmarsson 1959. Det har dokumenterats och\r\nutvärderats av den s.k.\r\nNeutralitetspolitikkommissionen. Det finns\r\nytterligare uppgifter som skulle kunna tillföras den\r\nbilden. Sådana här saker inträffade förr.</pre><pre>Som Lennart Rohdin sade är det möjligt att de var\r\nett exempel på att ett parti hade suttit vid makten\r\nalltför länge och ansåg att det kunde missbruka\r\nsanningen för att tjäna sitt politiska syfte.</pre><pre>Under dessa år fördes inte heller en tillräckligt fri\r\nutrikes- och säkerhetspolitisk debatt. Utrikes- och\r\nsäkerhetspolitiken var ofta reducerad till\r\ndoktrindeklamationer. Regeringen som\r\nförväntades vara kunnig -- det skall den vara --\r\nförväntades veta sensationellt mycket mera än vad\r\nalla andra förväntade sig information om. Så är det\r\nicke. Centrala fakta och centrala bedömningar i ett\r\nlands grundläggande utrikes- och säkerhetspolitik\r\nmåste alltid vara tillgängliga -- tillgängliga för\r\nöppen debatt och för öppet ifrågasättande. Det är\r\ndet som leder till att utrikes- och säkerhetspolitiken\r\nfår en folklig demokratisk, parlamentarisk\r\nförankring som gör att den kan stå stark i de tider\r\ndå den måste stå stark, nämligen när den utsätts för\r\npåfrestningar. De synder som begicks i det\r\nförgångna var inte bara synder gentemot de\r\npersoner som drabbades utan innebar också en\r\nförsvagning av möjligheterna för Sveriges utrikes-\r\noch säkerhetspolitik i känsliga lägen.</pre><pre>Så till vad som faktiskt inträffade. Lennart Rohdin\r\nbeskrev sin egen situation vid år 1968. Låt mig\r\nbeskriva min. Jag stod i Prag i människomassan när\r\nTito kom. Han hyllades inte därför att han var tyst\r\nutan därför att han sade vad han tyckte, även om\r\nTjeckoslovakiens rätt till frihet, självbestämmande\r\noch makt över sitt eget öde. Han hyllades för detta\r\nav Tjeckiens och Slovakiens folk och av världen i\r\növrigt.</pre><pre>Den svenska regeringen hade gjort en\r\nutrikespolitisk felbedömning. Efter\r\npremiärminister Kosygins besök i Sverige i juli hade\r\nman börjat uttala sig på ett sätt som nästan innebar\r\natt man gick i god för den sovjetiska ledningens\r\ngoda intentioner genemot reformprocessen i\r\nTjeckoslovakien. Detta var desto mer\r\nanmärkningsvärt, eftersom premiärminister\r\nKosygin flög direkt från mötet med statsminister\r\nErlander till det extrainkallade möte med\r\nWarszawapakten i Warszawa som resulterade i det\r\nfamösa Warszawabrevet. Det var ett brev med krav\r\npå ideologisk underkastelse som ledde direkt fram\r\ntill den Brezjnevdoktrin som kom att motivera\r\ninvasionen.</pre><pre>När denna felbedömning uppenbarade sig mitt i\r\nvalrörelsen då stridsvagnarna rullade in -- natten\r\nmellan den 20 och 21 augusti 1968 -- är det klart att\r\nregeringen även inrikespolitiskt befann sig i ett\r\nprekärt läge. Det var då man gjorde det som inte får\r\ngöras. Med utnyttjande av den hemliga rapporten\r\nförsökte man bli av med Sven Wedén -- en trovärdig\r\npolitiker och seriös utrikespolitiker som dessutom\r\njust då hade fått rätt i den mest centrala\r\nutrikespolitiska frågan. Jag tror att man lyckades.\r\nMan hade nämligen etablerat ett slags\r\nutrikespolitiskt och säkerhetspolitiskt\r\nmonopolställning genom frånvaron av fri debatt\r\ntidigare. Att man lyckades innebär inte att det man\r\ngjorde blev mindre skamligt -- snarare mer. Det är\r\nbra att detta kan ställas till rätta nu.</pre><pre>Som ett tillägg till vad Ivar Virgin sade, vill jag säga\r\natt det har blivit en del offentliga diskussioner efter\r\nNeutralitetspolitikkommissionens rapport om\r\nuttalandet att Erlander lämnade en medvetet\r\nfelaktig bild till riksdagen angående den militära\r\nsamverkan mellan Sverige och andra länder.\r\nNågonstans stod att läsa att detta skulle tolkas som\r\nen kritik av den dåvarande utrikesministern Östen\r\nUndén. Så kan det som har sagts rimligtvis inte\r\ntolkas.</pre><pre>Jag vill också meddela att när man tittar litet\r\ndjupare i akterna så finner man att det utkast till\r\ninterpellationssvar i debatten mellan Tage Erlander\r\noch Jarl Hjalmarsson som gjordes på\r\nUtrikesdepartementet, som skickades över till\r\nstatsrådsberedningen av Östen Undén och som\r\nfinns bevarat i Östen Undéns samling på Kungliga\r\nbiblioteken, inte innehåller de formuleringar som\r\nvar ett medvetet vilseledande av riksdagen. De\r\nkom icke från utrikesminister Östen Undén. De\r\nkom icke från Utrikesdepartementet. De tillkom i\r\ndet inrikespolitiska köket. Det är intressant, vilket\r\nNeutralitetspolitikkommissionen konstaterade, att\r\nde försvann sedan. När Sven Andersson återkom i\r\nutrikespolitiska redogörelser under 60-talet fanns\r\nde inte med. Men det är värt att notera att de\r\nåterkom igen den 2 februari 1970 när statsminister\r\nOlof Palme höll en utrikespolitisk redogörelse för\r\nFolk och försvars konferens i Storlien.</pre><pre>Anf. 81  IVAR VIRGIN (m):</pre><pre>Herr talman! Den här informationen om Östen\r\nUndén tyckte jag var utomordentligt intressant. När\r\nman tar del av debatten från 1959 och\r\nNeutralitetspolitikkommissionens analys av den\r\nsammantaget med det vi nu har fått veta om\r\nWedénaffären, framstår det mycket klart hur den\r\nhär passusen har tillkommit. Det styrker den känsla\r\nman får bara genom att läsa dokumenten, nämligen\r\natt det fanns en mycket bestämd avsikt med att\r\nuttrycka saken på ett så kategoriskt sätt. Det skilde\r\nsig avsevärt från vad riksdagen hade fastslagit i\r\nolika dokument. Det var en betydande skillnad\r\nmellan denna mycket rigida inställning och de\r\nuttalanden riksdagen hade gjort tidigare. Den\r\nanvändes i debatten på ett mycket bestämt sätt och\r\npå precis samma sätt som återfinns i Wedénaffären.\r\nJag tycker att det var utomordentligt intressant att\r\nfå det fastlagt.</pre><pre>Man kan fråga sig vad vi skall göra åt det här i\r\nframtiden. Jag är övertygad om att det finns lägen\r\ndär en hemligstämpel är fullkomligt naturlig och\r\nbefogad. I sådana lägen bör man dock nyansera\r\nbudskapet i de öppna samtal man ändå skall föra.\r\nJag håller med statsministern om att vi ändå skall\r\nkunna diskutera dessa frågor på ett så korrekt sätt\r\nsom möjligt. I så fall tycker jag att principen bättre\r\ntiga än illa tala skall gälla. Det är en självklarhet att\r\nlögnen aldrig skall få vinna insteg i parlamentet. Jag\r\nfrågade också statsministern om han hade några lik\r\ni garderoben. Han svarade inte på den frågan, men\r\nhan skall få en chans till.</pre><pre>Anf. 82  Statsminister CARL BILDT (m):</pre><pre>Herr talman! Svaret på den sistnämnda frågan är\r\nsjälvfallet nej. Men jag har en känsla av att\r\nkammaren efterfrågar sanningsvittnen som har litet\r\nstörre trovärdighet i just den frågan än vad jag själv\r\nhar.</pre><pre>En princip som är oerhört viktig i utrikes- och\r\nsäkerhetspolitiken -- Ivar Virgin var inne på den,\r\noch jag tror att det finns förståelse för den -- är att\r\nallt inte alltid kan sägas. Det kan gälla dagsaktuella\r\nbedömningar. Inom utrikespolitiken kan det gälla\r\nrapporteringar om vad som har förevarit under\r\nförhandlingar eller bedömningar som har\r\nmeddelats i förtroende av olika samtalspartner\r\ninom eller framför allt utom landet. Det gäller i\r\nmycket hög grad inom försvarspolitiken. Om t.ex.\r\ntekniska prestanda hos luftförsvarssystem skulle\r\navslöjas, skulle det göra de investeringar som vi\r\nsom representanter för skattebetalarna gör i detta\r\nsystem helt meningslösa. Det finns ett behov av\r\nsekretess.</pre><pre>En annan princip är att det som sägs alltid skall vara\r\nsant. Det får inte finnas någon motsättning mellan\r\ndessa två principer. Att allt inte kan sägas innebär\r\ninte att man kan tumma på principen att det som\r\nsägs faktiskt måste vara sant. Detta gäller särskilt i\r\ngrundläggande frågor om principerna för utrikes-\r\noch säkerhetspolitiken. Detta gäller både av\r\ninrikes- och utrikespolitiska skäl.</pre><pre>De inrikespolitiska skälen är att detta är\r\nnödvändigt för den förankring av politiken som ger\r\nstyrka om stormen skulle vara över oss en dag. De\r\nutrikespolitiska skälen är att vi vet att främmande\r\nmakter ofta känner till sanningen i alla fall. Vi vet\r\natt i just det konkreta fall som var aktuellt i\r\nHjalmarssonaffären -- samverkan och förberedelse\r\nför mottagande av militärt understöd i händelse av\r\nett sovjetiskt anfall mot Sverige -- kände den\r\nsovjetiska underrättelsetjänsten och\r\nmilitärapparaten genom Stig Wennerström till allt\r\ndet som statsministern förnekade inför Sveriges\r\nriksdag och som Sveriges riksdag inte fick veta. Då\r\nförsvagades utrikes- och säkerhetspolitiken. Det\r\ngällde både den inrikespolitiska förankringen och\r\nden utrikespolitiska trovärdigheten. Även om man\r\ninte fick veta det i Sveriges riksdag och det\r\nlämnades felaktig information visste man det i den\r\nomvärld där utrikespolitiken skulle vara trovärdig\r\noch där den ty följande inte blev det.</pre><pre>Överläggningen var härmed avslutad.</pre><pre>13 §  Handikappombudsman</pre><pre>Föredrogs</pre><pre>socialutskottets betänkande</pre><pre>1993/94:SoU27 Handikappombudsman (prop.\r\n1993/94:219).</pre><pre>Anf. 83  JAN ANDERSSON (s):</pre><pre>Herr talman! I socialutskottet har vi varit överens\r\nom Handikappombudsmannens uppgifter, som\r\nföreslås i propositionen. Tyngdpunkten skall ligga\r\npå uppföljning, utvärdering, rådgivning,\r\ngranskning och utredning.\r\nHandikappombudsmannen skall följa\r\nrättstillämpningen på handikappområdet och\r\nkunna initiera förändringar av lagar och regler.</pre><pre>Under utskottsbehandlingen har diskussionen gällt\r\nhuruvida Handikappombudsmannen också skall\r\nkunna vara processförande i principiella mål. Från\r\nSocialdemokraternas sida har vi en motion i ämnet.\r\nVi har nu fått gehör för vår motion, och jag vill\r\nuttrycka min tillfredsställelse över att vi nu skall ge\r\nregeringen till känna att regeringen skall belysa\r\nförutsättningarna för att\r\nHandikappombudsmannen också kan vara\r\nprocessförande och återkomma till riksdagen.</pre><pre>Det fordras lagändringar för att\r\nHandikappombudsmannen skall kunna vara\r\nprocessförande. De lagar det närmast är fråga om\r\när lagen om diskriminering av funktionshindrade i\r\narbetslivet, som Handikapputredningen lade fram\r\nförslag om, och lagstiftning om diskriminering i\r\nnäringsverksamhet. Under den allmänna\r\nmotionstiden har vi i en partimotion lämnat ett\r\nförslag beträffande den förstnämnda lagen. Vi\r\nförlorade omröstningen i riksdagen.</pre><pre>Lagen om diskriminering i näringsverksamhet har\r\nblivit aktuell. För några veckor sedan inträffade ett\r\nfall i Ystad där ett antal utvecklingsstörda blev\r\nnekade att komma in på en restaurang. Detta\r\npåvisar problemet. Det är nödvändigt med en lag\r\nsom förbjuder diskriminering i näringsverksamhet.\r\nVi hoppas att regeringen snart skall återkomma.</pre><pre>Vi är också nöjda med att vi har fått gehör när det\r\ngäller Handikappombudsmannens råd. Det skall\r\nvara parlamentarisk medverkan i rådet. Vi ser med\r\ntillfredsställelse att ett tillkännagivande till\r\nregeringen skall göras även i det fallet.</pre><pre>Resten av betänkandet behandlar motioner från\r\nden allmänna motionstiden. Jag skall ta upp några\r\nfrågor där vi har reserverat oss. Först till frågan om\r\navgifter när det gäller människor med\r\nfunktionshinder. Socialstyrelsen har gjort en\r\nutredning om avgifterna för människor med\r\nfunktionshinder. Den är skrämmande. Den visar\r\natt människor med stora omvårdnadsbehov får\r\nanvända en allt större del av sin inkomst till\r\navgifter. Den visar också att det är stor skillnad\r\nmellan olika kommuner. Det sker mycket sällan en\r\njämkning för yngre funktionshindrade som har\r\nväldigt många avgifter på olika områden.\r\nMänniskor med stora funktionshinder har ofta\r\nkostnader på väldigt många områden. Regeringen\r\nhar enligt vår mening varit oerhört passiv i den här\r\nfrågan. Vi vill ha en betydligt aktivare hållning från\r\nregeringens sida så att man kan komma till rätta\r\nmed dessa olägenheter. Människorna lever ofta\r\nunder socialbidragsnormen på grund av de höga\r\navgifterna.</pre><pre>Vi har också en reservation angående\r\nresemöjligheter för funktionshindrade. I bilagan\r\nfrån Kommunikationsdepartementet till\r\nbudgetpropositionen finns det en mängd vackra ord\r\nom vad som behöver göras för resemöjligheterna\r\nför funktionshindrade. Men det hela slutar i ett\r\nenda förslag. Ordet handikappad ändras till\r\nfunktionshindrad i lagtexten. Sedan framgår det att\r\nalla de förslag som Handikapputredningen har lagt\r\nfram innebär så stora ekonomiska och tekniska\r\nproblem att de måste utredas vidare.</pre><pre>Sverige ligger ändå långt framme när det gäller\r\nhandikappfrågor på många områden. Det vet vi.\r\nMen när det gäller resemöjligheterna finns det\r\nländer som har kommit betydligt längre än oss,\r\nbl.a. i delar av USA.\r\nKommunikationsdepartementet har visat en\r\nallvarlig passivitet. Vi vill att det skall göras en\r\ninventering som beskriver åtgärder i hela kedjan\r\nfrån dörr till dörr för människor med\r\nfunktionshinder. Sedan skall en investeringsplan\r\nläggas fram för att förbättra resemöjligheterna.</pre><pre>Jag skall till slut ta upp den fråga jag tycker är\r\nallvarligast, nämligen boende för\r\nutvecklingsstörda. Jag har en fråga att ställa till Ulla\r\nOrring som är företrädare för majoriteten. Vi vet\r\nhur det var i samband med LSS. Då fattade den\r\nborgerliga majoriteten ett beslut angående det\r\nbeslut riksdagen hade fattat om avveckling av\r\nvårdhem. Detta upphävdes genom ett uttalande om\r\natt det fanns små vårdhem som hade en god\r\nvårdmiljö och därför inte behövde avvecklas.</pre><pre>Utskottet har senare blivit uppvaktad av en man\r\nfrån FUB, Åke Johansson, som har erfarenheter\r\nfrån vårdhem. I en tidningsartikel beskriver han en\r\ndel av sina 32 år på institution. Han säger att han\r\nplockades ned bit för bit. ''När man aldrig kan\r\nstänga en dörr om sig -- inte ens på toaletten -- så\r\nhar man snart inget eget jag.'' Efter denna långa tid\r\npå institution bor han i egen lägenhet. Han säger att\r\ndär kan ingen rycka upp dörren och skrika åt\r\nhonom. Det hörs att han njuter av att säga detta.\r\nHan har fått sin självständighet. Han har fått sitt\r\nsjälvbestämmande.</pre><pre>Lika självklart som det är för oss andra att vi skall\r\nfå välja själva och ha rätt till en egen bostad, har\r\nÅke Johansson fått den rätten. Jag tycker att alla\r\nutvecklingsstörda skall få den rätten. Det handlar\r\ninte om vårdmiljö. Det handlar om att ha rätt till\r\nett eget boende. Sedan skall de också har rätt till en\r\ngod vård om de behöver det. Men de skall ha rätt\r\ntill ett eget boende, och det är detta frågan handlar\r\nom.</pre><pre>Kravet från Åke Johansson och FUB -- det har alla\r\ni socialutskottet fått veta -- är följande. Det framgår\r\natt vårdhem är en omöjlig miljö för att få de\r\ngrundläggande behoven tillgodosedda. Det finns\r\ninte någon annan grupp människor som tillbringar\r\ntillnärmelsevis så lång tid på institution. FUB ser\r\ndet som oerhört viktigt att få ett slutdatum för\r\navvecklingen av vårdhemmen. Enligt FUB:s\r\nmening existerar inga små och välfungerade\r\nvårdhem. De låter sig inte luras av att man på vissa\r\nhåll vill döpa om vårdhem till vårdbostäder utan\r\nnågra egentliga förändringar i verksamhetens\r\ninnehåll. Detta är vad de som har erfarenheter av\r\ndetta område säger.</pre><pre>Vi fick stöd för de olika förslagen i socialutskottet\r\nav socialministern. Han sade följande i debatten:\r\n''Jag går vidare till frågan om vårdhemmen. Det är\r\nsant att den socialdemokratiska reservationen\r\nligger närmare propositionen på denna punkt. Den\r\nsocialdemokratiska reservationen är också\r\ntydligare än utskottsmajoritetens formuleringar.\r\nOm jag skall vara alldeles uppriktig begriper jag\r\ninte riktigt vad de innebär.''</pre><pre>Jag delar Bengt Westerbergs uppfattning. Jag skall\r\nfråga utskottsmajoriteten följande. Det fattades två\r\nbeslut i samband med LSS -- två motstridiga beslut.\r\nVad är det som egentligen gäller enligt\r\nmajoriteten? Dels menar majoriteten att\r\nvårdhemmen inte behöver avvecklas, dels framgår\r\ndet av införandelagen, 6 §, att landstingen och\r\nkommunerna gemensamt skall planera för\r\navveckling av befintliga specialistsjukhus och\r\nvårdhem. Vidare skall avvecklingsplaner upprättas\r\noch lämnas in till Socialstyrelsen senast den 31\r\ndecember 1994.</pre><pre>Vårdhemmen skall avvecklas. De skall både inte\r\navvecklas och avvecklas. Vad är det som gäller? Jag\r\nmåste fråga utskottsmajoriteten detta. Det är\r\nrimligt att ni själva vet. Det är väl rimligt att de som\r\när berörda av detta ute i kommuner och landsting\r\nvet vad riksdagen egentligen har fattat beslut om.\r\nDet kan inte vara båda delarna.</pre><pre>Jag vill med det anförda yrka bifall till de\r\nsocialdemokratiska reservationerna 2, 3 och 4.</pre><pre>Anf. 84  EVA ZETTERBERG (v):</pre><pre>Herr talman! Det är bra att riksdagen har fått ett\r\nförslag om att inrätta en Handikappombudsman.\r\nVi har väntat länge på den reformen.\r\nHandikapputredningen var klar redan 1992 och\r\nhade ett betydligt starkare förslag på området.</pre><pre>Jag tycker att det är bra att vi har fått förslaget och\r\natt vi i dag kan fatta beslut. Men jag vill samtidigt\r\nbeklaga att en rad av de frågor och förslag som\r\nHandikapputredningen väckt inte fanns med i\r\npropositionen. Jag tänker exempelvis på rätten till\r\nhjälpmedel. Jag tänker på översynen av\r\nbrottsbalken för att förhindra diskriminering av\r\nmänniskor med funktionshinder av näringsidkare.\r\nJag tänker på diskriminering i arbetslivet och på en\r\nrad av de frågor om tillgänglighet som Jan\r\nAndersosn tog upp.</pre><pre>Herr talman! Jag menar att förslaget är bra. Men\r\nvarför har man inte fullföljt\r\nHandikapputredningens förslag?</pre><pre>Där finns den konkreta frågan om\r\nHandikappombudsman. Vi i Vänsterpartiet har\r\nbegränsat vår motion och våra yrkanden till de\r\nförslag som tas upp i propositionen. Vi har avstått\r\nfrån att i det här fallet ta upp egna förslag som inte\r\ningår i propositionen. Men jag vill understryka att\r\nde finns. Vi har inte dragit tillbaka dem.</pre><pre>Jag vill fråga majoriteten, inklusive\r\nSocialdemokraterna, varför man inte kunde\r\nutforma förslaget i enlighet med utredningens\r\nförslag på det sätt handikapprörelsen själv önskat,\r\nnämligen en processförande\r\nhandikappombudsman. Vi är helt överens om att\r\ndet är viktigt att Handikappombudsmannen har en\r\nopinionsbildande roll där han förändrar attityder\r\noch går före på en rad områden. Jag tycker att det\r\när tydligt och klart att processföringen hör dit.</pre><pre>Av majoritetens skrivning framgår att frågan skall\r\nbelysas ytterligare och att man skall återkomma i\r\nfrågan. Jag menar att det finns ett tydligt och klart\r\nunderlag från utredningen om betydelsen av\r\nprocessföringen redan i dag. En invändning som\r\nhar rests av dem som har varit kritiska till\r\nprocessföring är att de inte vill ha en utveckling\r\nmotsvarande den i USA. Inom sjukvård och\r\nomsorg drivs frågor med hjälp av processer i stället\r\nför att ha en lagstiftning och att politiker har satt\r\nupp mål. Jag kan förstå den invändningen. Inte\r\nheller jag eller Vänsterpartiet vill ha en utveckling\r\ndär alltmer av besluten läggs över på domstolarna\r\noch där det inte är politiska organisationer som har\r\nlagt fast målen. Men jag menar att vi måste göra\r\nbåde--och. Vi måste ha en rättighetslagstiftning och\r\nen förbättrad lagstiftning vad gäller människor med\r\nfunktionshinder så att de kan leva ett självständigt\r\nliv och komma nära samma villkor som vi andra\r\nhar.</pre><pre>Herr talman! Jag menar att detta inte tar bort\r\nkravet på att Handikappombudsmannen borde\r\nvara processförande. Jag menar att det därför vore\r\nav allra största vikt att redan nu lägga fast\r\ninriktningen på det nya ämbete som inrättas.</pre><pre>Herr talman! Socialdemokraterna har i olika\r\nreservationer lyft fram andra frågor, exempelvis\r\nden om små vårdhem, vilken Jan Andersson talade\r\nom. Jag instämmer i att det råder oklarhet, och jag\r\nbeklagar ånyo det beslut som riksdagen har fattat\r\npå detta område. Vi borde i full enighet ha kunnat\r\nfatta beslut om att även små vårdhem skall\r\navvecklas. Jag tycker inte att jag behöver\r\nargumentera mer i frågan. Det har jag gjort\r\ntidigare, och Jan Andersson har gjort det i dag.</pre><pre>Jag konstaterar bara att jag från flera kommuner\r\nhört hur kommunalpolitiker som är satta att utföra\r\nbeslutet om att lägga ned åtminstone större\r\nvårdhem -- något som vi varit överens om --\r\nifrågasätts, och många gör inte aktivt det arbete\r\nsom de borde göra för att påskynda denna process.\r\nDet är därför viktigt att titta närmare på detta,\r\nliksom när det gäller avgiftsfrågorna och övriga\r\nfrågor som nämns i reservationerna.</pre><pre>Herr talman! Jag instämmer i de\r\nsocialdemokratiska reservationerna och yrkar bifall\r\ntill Vänsterpartiets meningsyttring.</pre><pre>Anf. 85  JAN ANDERSSON (s):</pre><pre>Herr talman! Jag har ingen annan uppfattning än\r\nEva Zetterbeg när det gäller vikten av att\r\nombudsmannen bör ges en processförande roll.\r\nMen det är inte möjligt att fatta ett sådant beslut i\r\ndag. Det hänger samman med att man måste ha ett\r\nlagstöd i botten. Det lagstödet finns inte i dag. Det\r\nrör sig om en lag om diskriminering i arbetslivet för\r\nfunktionshindrade, diskriminering i\r\nnäringsverksamheten, osv. Sammanlagt är det åtta\r\nlagar, tror jag, som Handikapputredningen lade\r\nfram. För att man skall kunna göra\r\nHandikappsombudsmannens roll processförande\r\nmåste någon eller några av dessa lagar finnas i\r\nbotten, som ett lagstöd.</pre><pre>Vi hade en önskan om en starkare skrivning från\r\nden socialdemokratiska gruppen. Politik handlar ju\r\nom att nå fram till resultat. Vi har nu fått med oss\r\nden borgerliga majoriteten i en skrivning som\r\ninnebär att regeringen skall återkomma. Den skall\r\nåterkomma och belysa dels frågan om en\r\nprocessförande roll för\r\nHandikappsombudsmannen, dels frågan om de\r\nlagändringar som fordras. Vi kommer att få frågan\r\npå riksdagens bord igen, och vi har fått en bred\r\nenighet om det. Jag tycker det är att föra frågan\r\nframåt, och det är det som politik handlar om.\r\nAnnars hade det möjligtvis blivit så att vi hade haft\r\nen reservation och en majoritet som inte alls hade\r\ntagit upp frågan om en processförande roll. Det\r\nhade inte varit att föra frågan framåt.</pre><pre>Anf. 86  EVA ZETTERBERG (v) replik:</pre><pre>Herr talman! Jag är helt klar över, Jan Andersson,\r\natt det inte räcker med Socialdemokraternas och\r\nVänsterpartiets stöd för att få igen en sådan\r\nskrivning. Men det står helt klart att vi hade kunnat\r\nfatta ett beslut. Vi hade visserligen inte kunnat fatta\r\nbeslut om lagstiftning direkt. Precis som Jan\r\nAndersson säger krävs det ju att nämnda lagar finns\r\ni botten. Men det förslag som Socialdemokraterna\r\noch Vänsterpartiet ursprungligen lade fram var att\r\nge regeringen i uppdrag att återkomma i frågan,\r\ninte att belysa frågan ytterligare, vilket det nu\r\nhänvisas till.</pre><pre>Herr talman! Jag är helt införstådd med att det är\r\nsvårt med de parlamentariska förutsättningarna.\r\nJag anser inte att den största skulden ligger hos\r\nSocialdemokraterna utan hos Folkpartiet och andra\r\npartier, som faktiskt var med i\r\nHandikapputredningen och som, såvitt jag förstår,\r\nenigt stod bakom dessa förslag. Naturligtvis är\r\ndetta steg bättre än inget steg alls, Jan Andersson.\r\nMen jag beklagar att vi inte kunde nå längre i dag,\r\nvilket var min förhoppning.</pre><pre>Anf. 87  ULLA ORRING (fp):</pre><pre>Herr talman! Jag beklagar om mitt anförande\r\nkommer att ta några fler minuter än tio. Jag trodde\r\natt jag hade anmält fler minuter i denna omgång.</pre><pre>I afton rullstolsdans! Så annonserar DHR och\r\nnågra andra handikapporganisationer i\r\nannonsorganen och väcker därmed\r\nuppmärksamhet.</pre><pre>Upptakten till detta var ett seminarium som förra\r\nåret hölls i Stockholm. Det blev ett startskott för\r\nföreningar och klubbar inom\r\nhandikapporganisationerna för att komma i gång\r\nmed denna nya form för gemenskap och glädje. För\r\nmånga av oss är det säkert en överraskning att\r\nrullstol så väl lämpar sig för dans.</pre><pre>När Statens handikappråd för ett par månader\r\nsedan anordnade en konferens om kulturpolitik\r\nuppträdde ett glatt gäng funktionshindrade från\r\nGöteborg. Gänget kallar sig Oscar Lingon. Det\r\nsjöng och musicerade med en glädje och entusiasm\r\nsom smittade av sig till alla de församlade\r\nkonferensdeltagarna.</pre><pre>Detta är några glimtar från aktiviteter i dagens\r\nsamhälle från de funktionshindrades värld, och som\r\nkontrasterar mot den miljö som den handikappade\r\ntidigare oftast var förvisad till. I socialutskottet fick\r\nvi exempelvis ta del av den värld som Åke\r\nJohansson upplevt, och som Jan Andersson\r\nberörde i sitt anförande. Åke Johansson har\r\ndokumenterat detta i sin bok Åkes bok. Det är\r\nsvåra år som han har bakom sig. Nu känner han sig\r\ntrygg i sin värld, och han reser runt för att informera\r\noch stödja sina kamrater.</pre><pre>Vi som inte är funktionshindrade, konstaterar ändå\r\natt människor med funktionshinder är den del av\r\nbefolkningen som möter de allra största hindren i\r\nlivet. Det kan gälla vardagens alla bestyr som att\r\nduscha och att göra sina toalettbesök. Det kan\r\nockså gälla möjligheterna att resa. Ambitionerna\r\natt förverkliga sina drömmar finns självklart också\r\nhos de unga handikappade som hos dagens ungdom\r\nutan handikapp; det behöver kanske knappast\r\npoängteras.</pre><pre>Den svenska riksdagen har också i enighet fastslagit\r\natt målet för handikappolitiken är att uppnå full\r\ndelaktighet och jämlikhet för personer med\r\nfunktionshinder. Detta beslut emanerar mycket\r\nfrån 1989 års handikapputredning Ett samhälle för\r\nalla. Där fastslogs det att oavsett individinriktade\r\neller generella insatser skulle en kvalitetsutveckling\r\nske. Fyra bärande principer angavs, nämligen\r\nsjälvbestämmande och inflytande, tillgänglighet,\r\ndelaktighet samt kontinuitet.</pre><pre>Regeringen har också, med socialminister Bengt\r\nWesterberg i spetsen, genomfört ett mycket\r\nomfattande reformarbete trots det kärva\r\nekonomiska läget. Regeringen fullföljer därmed\r\nlöften som givits i regeringsdeklarationer, detta\r\nunder en period som kännetecknats av besparingar\r\npå nästan alla områden.</pre><pre>Herr talman! En ny lag har genomförts, nämligen\r\nLagen om stöd och service till vissa\r\nfunktionshindrade. LSS-lagen ger samhället\r\nskyldighet att se till att människor med\r\nfunktionshinder får det stöd som behövs på flera\r\nområden. Omsorgslagen från 80-talet gav personer\r\nmed utvecklingsstörning vissa rättigheter. Den\r\nomfattade ca 35 000 personer. LSS-lagen omfattar\r\n100 000, både psykiskt och fysiskt handikappade.\r\nDet är en rättighetslag för alla människor som är\r\nsvårt funktionshindrade från födseln, eller som\r\nsenare i livet blivit det genom sjukdomar eller\r\nolyckor.</pre><pre>Nästan den första åtgärd denna regering vidtog\r\nunder mandatperioden var att höja vårdbidraget till\r\nföräldrar med barn som har funktionshinder. Vi vet\r\natt dessa föräldrar har ett stort ansvar och att de\r\nställs inför stora och svåra uppgifter. De gör\r\novärderliga insatser och är mer än värda samhällets\r\nstöd.</pre><pre>Nu går vi vidare med ytterligare förslag från\r\nHandikapputredningen. Vi skall i dag besluta om\r\natt inrätta en handikappombudsman. Det är med\r\ntillfredsställelse som vi i dag kan gå till beslut i detta\r\närende. Som representant för Folkpartiet känner\r\njag en särskild glädje över att vi får fullfölja den\r\nprioritering som vi alltid haft för de svaga\r\ngrupperna.</pre><pre>Ombudsmannaorganisationen blir då det organ\r\nsom kan främja de funktionshindrades möjligheter\r\noch driva på utvecklingen för att förebygga de\r\nmissförhållanden som fortfarande råder, trots ett\r\npågående reformarbete. Ombudsmannens\r\nuppgifter blir att bevaka frågor som rör de\r\nfunktionshindrades rättigheter och intressen på\r\nolika samhällsområden och att verka för att de\r\nfunktionshindrade inte missgynnas.\r\nOmbudsmannen kan nu också följa tillämpningen\r\nav lagstiftningen på det handikappolitiska området\r\noch ta initiativ då det behövs.</pre><pre>Jag anser att det inte minst kommer att vara en\r\nväsentlig uppgift för ombudsmannen att aktivt\r\nförmå myndigheter och andra i samhällslivet att på\r\nallvar fästa avseende vid de funktionshindrades\r\nrättigheter och intressen. Det blir en stark potential\r\nkraft i samhällets tjänst för de handikappade.\r\nOmbudsmannen skall därmed arbeta för de\r\nhandikappolitiska målen, som jag citerade tidigare.</pre><pre>Andra utgångspunkter är en miljörelaterad syn på\r\nhandikapp och FN:s standardregler för\r\nfunktionshindrade.</pre><pre>Det hittillsvarande Statens handikappråd kommer\r\ni och med detta beslut att upphöra. I stället inrättas\r\nHandikappombudsmannen, men även till detta\r\nämbete knyts ett råd.</pre><pre>Ett förändringsarbete som leder till ökade\r\nmöjligheter att tillvarata de funktionshindrades\r\nrättigheter välkomnas även av det avgående statliga\r\nhandikapprådet, vars ordförande jag nu är. Där har\r\nockså Jan Andersson tidigare varit verksam som\r\nordförande.</pre><pre>Jag vill tillägga att de insatser som det nuvarande\r\nhandikapprådet har åstadkommit med begränsade\r\nresurser och möjligheter utgör en god grund för den\r\nnya organisationen -- detta tack vare en mycket\r\nlojal och plikttrogen personal. Det är klart att\r\norganisationsförändringar är påfrestande för den\r\npersonal som har sin arbetsplats i det nuvarande\r\nrådet. Vi är många som har full förståelse för det.\r\nMen personalen kan känna sig nöjd med att i\r\nverklig mening ha fullgjort sitt uppdrag för de\r\nfunktionshindrade.</pre><pre>Jag är mycket glad över att det är ett i stort sett\r\nenigt socialutskott som lägger fram detta\r\nbetänkande. Jag tycker att det speglar den\r\ngrundläggande gemensamma syn som finns. Jag vill\r\nockså här uttrycka min tacksamhet för de\r\nsamförståndslösningar som Jan Andersson har\r\nmedverkat till i just den här frågan.</pre><pre>Utskottet gör nu två tillkännagivanden till\r\nregeringen.</pre><pre>Det ena gäller om Handikappombudsmannen kan\r\nges en processförande roll. Utskottet anser att\r\ndenna möjlighet bör belysas ytterligare och att\r\nregeringen skall återkomma till riksdagen i\r\närendet. Till Eva Zetterberg vill jag säga att jag\r\ntycker att detta är ett alldeles utmärkt förslag och\r\natt jag inte förstår Vänsterns invändningar mot det.</pre><pre>Det andra gäller att en parlamentarisk medverkan\r\ni Handikappombudsmannens råd är önskvärd.\r\nDärmed tillgodoses önskemål som ju har framförts\r\nmotionsledes.</pre><pre>Det finns ett par socialdemokratiska reservationer\r\noch en meningsyttring från Vänsterpartiet med\r\ninstämmande i socialdemokratiska reservationer\r\nsom jag särskilt vill bemöta.</pre><pre>I reservation nr 1 tar socialdemokraterna upp\r\nfrågan om solidarisk finansiering av omsorg och\r\nservice. Av propositionen framgår tydligt att\r\nutgångspunkten för handikappolitiken är alla\r\nmänniskors lika värde och lika rätt, vilket också\r\nklart har uttalats på annat sätt av regeringen. Syftet\r\nmed den välfärdspolitik som regeringen för är att\r\nge människor ekonomisk trygghet och att erbjuda\r\nsociala tjänster av god kvalitet, anpassade till\r\nmedborgarnas skilda behov. I vårt svenska\r\nsamhälle är ju också de handikappade fullvärdiga\r\nmedborgare.</pre><pre>Jag tycker inte att målet kan uttryckas klarare, och\r\njag anser att socialdemokraterna i det här fallet slår\r\nin öppna dörrar. Jag yrkar avslag på reservation 1\r\noch även på reservation 2, där kravet är en översyn\r\nav avgiftsuttaget för människor med behov av\r\nmånga insatser. Jag anser att något\r\ntillkännagivande inte behövs; regeringen arbetar\r\nredan med dessa frågor.</pre><pre>Vi är medvetna om att vissa kommuner har\r\ninkomstrelaterade taxor och att avgiften bestäms\r\ndels av omsorgsbehovet, dels av hjälptagarens\r\ninkomst. Detta fungerar inte tillfredsställande för\r\npersoner med ett omfattande vårdbehov, som får\r\nbetala mer än personer med ett mindre behov.</pre><pre>Socialstyrelsen har ju på uppdrag av regeringen\r\ngjort en uppföljning av kommunernas taxeuttag. I\r\nlikhet med Socialstyrelsens påpekande framhölls i\r\npropositionen om avgifter att man särskilt skulle\r\nbeakta behovet av individuella hänsyn när det\r\ngäller avgifterna för de yngre funktionshindrade.\r\nDe har ju samma behov av att exempelvis träffa\r\nsina kompisar som andra ungdomar. Därför får det\r\ninte kosta för mycket.</pre><pre>Socialstyrelsen anser att samtliga kommuner bör\r\nutarbeta anvisningar för individuell jämkning av\r\ntaxor. Kanske behövs någon form av\r\nhögkostnadsskydd. Regeringen kommer att\r\növerlägga med Kommunförbundet om\r\navgiftstillämpningen.</pre><pre>I reservation nr 3 tar socialdemokraterna återigen\r\nupp frågan om boendet. Det var en fråga som\r\ndiskuterades ingående vid förra riksmötet, när LSS\r\nantogs. Utskottsmajoritetens uppfattning ligger\r\nfast, nämligen att större institutioner skall\r\navvecklas, men att i vissa fall små, väl fungerande\r\nvårdhem kan utgöra en bra vårdmiljö.\r\nVårdbehoven är individuella, och det är viktigt att\r\nvårdbedömningarna utgår från den enskilde\r\nindividens behov. Vidare fastslog riksdagen att\r\nhuvudmännen, utifrån varje vårdhems\r\nförutsättningar, under avvecklingstiden kan ta\r\nställning till frågan om nedläggning.</pre><pre>Mycket har hänt beträffande vårdhemmen. Det\r\npågår en kraftig utbyggnad av gruppbostäder för\r\nutvecklingsstörda. 1986 fanns det nära 6 000\r\nutvecklingsstörda boende i gruppbostäder. Sex år\r\nsenare, 1992, fanns det nära 10 000. För perioden\r\nfram till 1995 planeras ytterligare 2 100 bostäder.\r\nDet finns 100 vårdhem kvar.</pre><pre>Nyintagning till specialsjukhus/vårdhem får endast\r\nske när det är fråga om ''vård oberoende av\r\nsamtycke'', dvs. tvång. Alltjämt är det den enskilde\r\nsom med hjälp av sina anhöriga och andra\r\nnärstående skall bestämma vad som är bäst. LSS\r\nger den möjligheten.</pre><pre>Jag yrkar därför avslag på reservation nr 3.</pre><pre>Socialdemokraterna tar i en reservation upp\r\nmöjligheterna att resa, och de begär en tioårig\r\ninvesteringsram. Vänsterpartiet instämmer i den\r\nreservationen.</pre><pre>Utskottsmajoriteten yrkar avslag på reservation nr\r\n4. Vi hänvisar till det arbete som redan pågår för att\r\nåstadkomma en bättre samordning av\r\nkommunikationerna och för att förbättra\r\nresemöjligheterna. Samreseutredningen har i\r\nuppdrag att lämna förslag om bättre samordning i\r\nfråga om resor med kommunal färdtjänst,\r\nriksfärdtjänst, sjukresor och resor med kollektiva\r\nfärdmedel. Vi anser inte att något nytt initiativ bör\r\ntas.</pre><pre>Vänsterpartiet kräver att\r\nHandikappombudsmannens råd skall ha en\r\nparlamentarisk sammansättning. Detta tillgodoses\r\ngenom utskottets skrivning. Man kräver också att\r\ndet skall finnas en representation från\r\nhandikapporganisationerna. Eftersom\r\nledamöterna i rådet skall tillsättas på personliga\r\nmandat, utgår jag från att handikapprörelsen blir\r\nrepresenterad. Dessutom kommer\r\nHandikappombudsmannen årligen att ha\r\nregelbundna överläggningar om sin verksamhet\r\nmed handikapporganisationerna.</pre><pre>Herr talman! Med dagens beslut kommer vi att ta\r\nytterligare ett stort steg för att människor med\r\nfunktionshinder skall kunna leva ett gott och rikt\r\nliv. Med en ombudsmannaorganisation förstärks\r\ninsatserna för att funktionshindrade skall få\r\nmöjligheter till delaktighet och jämlikhet i\r\nsamhället.</pre><pre>Jag yrkar härmed bifall till hemställan i\r\nbetänkandet och avslag på samtliga reservationer\r\noch meningsyttringen.</pre><pre>Anf. 88  EVA ZETTERBERG (v) replik:</pre><pre>Herr talman! Jag betvivlar inte att Ulla Orring har\r\nlyssnat på Åke Johansson och FUB och läst Åkes\r\nbok med lika stort intresse som jag själv har gjort.\r\nJag förstod av Ulla Orrings inlägg att hon har läst\r\noch studerat den noga, men vi drar uppenbarligen\r\nolika slutsatser. Det som Åke Johansson entydigt\r\npläderade för var att även mindre vårdhem skall\r\navvecklas. Han drog ingen gräns mellan mindre och\r\nstörre vårdhem.</pre><pre>Jag skulle vilja lägga till att jag hittills inte har stött\r\npå någon person som i efterhand har beklagat att\r\nett mindre vårdhem har lagts ner och människor har\r\nflyttat ut. I förväg sade flera av dessa personer och\r\nderas anhöriga att det inte skulle gå bra och att det\r\nvar bättre där de var, för att efter flyttningen\r\nkonstatera: Varför gjorde vi inte det här tidigare?\r\nDet gäller exempelvis Sätra gård ute på Ekerö, där\r\njag har personliga erfarenheter. Jag har träffat\r\npersoner som i hög ålder har flyttat ut efter att\r\nunder större delen av sitt liv ha bott på ett s.k.\r\nmindre vårdhem.</pre><pre>Detta bekräftar tydligt och klart att det är den\r\nvägen vi måste gå. Ulla Orring och jag har\r\nuppenbarligen dragit helt olika slutsatser efter att\r\nha lyssnat och läst.</pre><pre>Sedan skall jag gå över till frågan om processföring.\r\nJag menar att den belystes tydligt och klart i\r\nHandikapputredningen. Såvitt jag förstod stod\r\nFolkpartiet och dess representanter i\r\nHandikapputredningen också bakom det här\r\nförslaget.</pre><pre>Jag måste tillstå att jag är besviken över att\r\nFolkpartiet inte har drivit frågan om processföring\r\ni utskottet. Om Folkpartiet hade valt att göra det\r\nhade det faktiskt funnits en majoritet här i\r\nriksdagen för att genomdriva ett sådant förslag i\r\ndag. Det skulle vara en majoritet bestående av\r\nSocialdemokraterna, Folkpartiet och\r\nVänsterpartiet. Tyvärr valde man att inte göra\r\ndetta.</pre><pre>Anf. 89  ULLA ORRING (fp) replik:</pre><pre>Herr talman! Jag skall ta upp den senare frågan om\r\nprocessföring. Jag tycker att det förslag som vi\r\ngemensamt i utskottet har kommit fram till är\r\nalldeles utmärkt. I propositionen sägs det att man\r\nskall göra en utvärdering inom tre år. Precis som\r\nJan Andersson sade måste det ju finnas några lagar\r\natt föra process om.</pre><pre>Nu får Handikappombudsmannen möjlighet att\r\nsätta sig in i dessa frågor, och den regering som\r\ntillträder i höst kan återkomma med förslag. Jag\r\ntycker att detta är alldeles utmärkt.\r\nHandikappombudsmannen är till för att bevaka de\r\nfunktionshindrades rättigheter.</pre><pre>\r\nVi har olika uppfattningar i frågan om de små\r\nvårdhemmen. Jag har ganska noga följt den debatt\r\nsom pågår om dessa vårdhem. Jag har också\r\nerfarenhet av andra små vårdhem än det som Eva\r\nZetterberg hänvisade till. I vårt förslag säger vi att\r\navvecklingen skall ske i takt med att de\r\nvårdbehövande har möjlighet att flytta ut. Det är\r\ninget tvång. Det är en möjlighet som erbjuds. Det\r\när mycket lämpligt att avvecklingen får ske i en lugn\r\ntakt.</pre><pre>Den statistik som jag nämnde visar dock att antalet\r\ngruppbostäder har fördubblats sedan 1983. Jag\r\ntycker inte att Eva Zetterbergs anklagelser\r\ngentemot Folkpartiet och den politik som vi för är\r\nrelevanta.</pre><pre>Anf. 90  EVA ZETTERBERG (v) replik:</pre><pre>Herr talman! Min kritik mot Folkpartiet gällde inte\r\nalla områden. Den gällde just dessa konkreta\r\nfrågor, Ulla Orring.</pre><pre>Jag tog upp frågan om processföring. Folkpartiet\r\nvar med i utredningen. Jag menar att det där tydligt\r\noch klart står att man redan nu skulle kunna skrida\r\ntill verket och fatta ett sådant beslut.</pre><pre>Ulla Orring! Självfallet är ett beslut -- som vi kan\r\nfatta i dag -- som innebär att regeringen skall belysa\r\nfrågan och återkomma bättre än det förslag som\r\nfinns i propositionen. Men jag tycker inte att det\r\nräcker. Jag är besviken på den punkten. Det är inte\r\nbara jag själv och Vänsterpartiet som är det. Detta\r\nvar ju ett krav som handikapprörelsen hade. Därför\r\när det synd att vi inte når ända fram i dag.</pre><pre>Jag har naturligtvis en förhoppning om att\r\nregeringen -- men knappast denna -- kommer att\r\nlägga fram ett förslag som innebär att\r\nHandikappombudsmannen blir en institution som\r\nfaktiskt kan föra process och inte bara är\r\nopinionsbildande. Annars är risken stor att det blir\r\nen tandlös institution, som handikapprörelsen har\r\nvarnat för.</pre><pre>Anf. 91  ULLA ORRING (fp) replik:</pre><pre>Herr talman! Jag vill inte instämma i det omdöme\r\nsom Eva Zetterberg gjorde om att detta skulle bli\r\nen tandlös organisation. Tvärtom tror jag att det\r\nkommer att bli en väl fungerande organisation. Det\r\nfinns en möjlighet att Handikappombudsmannen\r\nkommer att kunna föra process; det förslaget\r\nkommer att läggas fram senare.</pre><pre>Eva Zetterberg har följt denna fråga. Därför vet\r\nhon att många remissinstanser har varit tveksamma\r\ntill detta med processföringen. Jag tycker inte att\r\nombudsmannen bara skall ägna sig åt att föra\r\nprocess. Det är angeläget att man genom\r\növerläggningar med kommuner, landsting och\r\nandra organisationer i samhället får fram bra\r\nförhållanden för de funktionshindrade. Det kanske\r\när mycket bättre än att bara ägna sig åt\r\nprocessföring i domstolar.</pre><pre>Anf. 92  JAN ANDERSSON (s) replik:</pre><pre>Herr talman! Jag tackar Ulla Orring för de vänliga\r\norden. Som jag sade tidigare tycker jag att vi kunde\r\nha varit ännu tydligare när vi gjorde beställningen\r\ntill regeringen. Men detta är trots allt ett mycket\r\nbättre förslag än propositionens.</pre><pre>Min förhoppning är att regeringen ganska snart --\r\noch inte om tre år som det står i propositionen --\r\nskall återkomma med lagförslag och förslag om en\r\nprocessförande ombudsman.</pre><pre>När det gäller kommunikationsmöjligheterna vill\r\njag säga att jag inte tror att Samreseutredningen tar\r\nupp hela den aspekt på resandet som vi tar upp i\r\nvårt förslag. Vi anser nämligen att det skall göras en\r\ninventering av hela kedjan, dvs. inte bara av själva\r\nresandet när det gäller färdtjänst, tåg och annat.\r\nMan skall också titta på terminalerna och på hur det\r\nser ut i de handikappades närmiljöer. Man skall ta\r\nreda på vad som behöver göras för att de\r\nfunktionshindrades resemöjligheter skall öka.</pre><pre>Till sist skall jag ta upp frågan om boendet och\r\nvårdhemmen. Den diskussionen har vi fört\r\ntidigare. Jag delar inte Ulla Orrings uppfattning.\r\nJag vill ha en avveckling av vårdhemmen. Det är en\r\nsak att vi har olika uppfattningar, men den\r\nborgerliga majoriteten har faktiskt två\r\nuppfattningar. Det tog jag upp, men det har Ulla\r\nOrring inte kommenterat.</pre><pre>Dels säger ni att de små vårdhemmen kan finnas\r\nkvar. Dels framgår det av lagen om införande av\r\nlagen om stöd och service till vissa\r\nfunktionshindrade att landstingen och\r\nkommunerna gemensamt skall planera för\r\navveckling av befintliga specialsjukhus och\r\nvårdhem. Det står i 6 §. Vad är det som gäller? Ni\r\nhar faktiskt två motstridiga uppfattningar. Skall\r\nvårdhemmen avvecklas eller inte? Ni måste väl ha\r\nen entydig uppfattning, Ulla Orring?</pre><pre>Anf. 93  ULLA ORRING (fp) replik:</pre><pre>Herr talman! Vi har samma uppfattning när det\r\ngäller resemöjligheterna för de funktionshindrade.\r\nVi skall på alla sätt underlätta resandet, och det\r\ngäller hela kedjan.</pre><pre>Samreseutredningen har i uppdrag att lägga fram\r\nförslag om bättre samordning i fråga om resor med\r\nkommunal färdtjänst, riksfärdtjänst, sjukresor och\r\nresor med kollektiva färdmedel. I det uppdraget\r\ningår naturligtvis att man skall se över hur\r\ntillgängliga terminalerna är för dessa människor.\r\nDe hoppar ju inte på tåget på banan, så att säga.\r\nNågonstans passerar de en terminal.</pre><pre>Jag tycker att er reservation är onödig. Detta\r\nkommer att redovisas så småningon. Det är vår\r\nbestämda uppfattning att det skall bli bättre\r\nsamordning mellan de olika transportmedlen för de\r\nfunktionshindrade.</pre><pre>När det gäller de små vårdhemmen förstår jag inte\r\nJan Anderssons resonemang. Vi säger att\r\nvårdbehoven är individuella och att vi skall utgå\r\nfrån individens behov. Huvudmännen bör utifrån\r\nvarje vårdhems förutsättningar under\r\navvecklingstiden kunna ta ställning till frågor om\r\nnedläggning eller fortsatt drift. Detta sker i landet\r\nför närvarande.</pre><pre>Vi bygger ut ett gruppboende som jag tycker är helt\r\nfantastiskt. Det har också getts stimulansbidrag till\r\natt bygga ut gruppboendet. Rom byggdes inte på en\r\ndag, Jan Andersson. Vi är helt överens om att de\r\nstora vårdhemmen och specialsjukhusen skall\r\navvecklas och att det inte skall ske några nya\r\nintagningar till dessa.</pre><pre>Utskottsmajoriteten kan inte tillgodose Jan\r\nAnderssons reservation på ett bättre sätt än vad vi\r\nhar gjort i vårt betänkande. Jag tycker att det här\r\när en bra utveckling som gör att detta boende så\r\nsmåningom kan avvecklas.</pre><pre>Anf. 94  JAN ANDERSSON (s) replik:</pre><pre>Herr talman! Jag begär bara att ni skall bestämma\r\ner. Å ena sidan säger ni att vissa vårdhem som är\r\nsmå och har en god vårdmiljö skall kunna finnas\r\nkvar. Å andra sidan säger ni att vårdhemmen skall\r\navvecklas. Såvitt jag förstår är detta motstridiga\r\nuppfattningar.</pre><pre></pre><pre>Bengt Westerberg insåg det. Han begrep inte vad ni\r\nsade. Jag begriper faktiskt inte heller vad ni menar.\r\nDet är två motstridiga beslut som ni har fattat. Vi\r\när utan skuld, därför att vi står bakom lagen.\r\nLandstingen och kommunerna skall planera för\r\navveckling. Vi har inget slutdatum, men man skall\r\nplanera för avveckling. Ni har två motstridiga\r\nbeslut. Det är problemet med ert ställningstagande,\r\nUlla Orring.</pre><pre>Jag vet inte om detta är den sista debatten som Ulla\r\nOrring deltar i i kammaren, men det är den sista\r\ndebatten som jag och Ulla Orring har tillsammans,\r\noch det är den sista debatten under det här\r\nriksmötet som jag deltar i. Jag vill tacka Ulla Orring\r\nför de stimulerande debatter och det engagemang\r\nsom Ulla Orring har visat i bl.a. handikappfrågor.\r\nTack så mycket!</pre><pre>Anf. 95  ULLA ORRING (fp) replik:</pre><pre>Herr talman! Jag tackar Jan Andersson för detta\r\nuttalande. Det är min sista debatt här i kammaren.\r\nJag tycker att det är ganska signifikativt att vi från\r\noppositionens och majoritetens sida har kunnat ena\r\noss om huvuddragen i det här betänkandet. Det\r\ntycker jag är det allra viktigaste.</pre><pre>Jag har alltid uppskattat Jan Anderssons\r\nrakryggade uppträdande i de här debatterna. Men\r\ni fråga om avvecklingen har vi inte samma\r\nuppfattning. Något slutdatum för avveckling är inte\r\nutsagt. Det framgår att man inte planerar något\r\nslutdatum.</pre><pre>Vi säger från utskottsmajoritetens sida att\r\navvecklingen av de små vårdhemmen kan ske i en\r\nlugnare takt än vad Jan Andersson och hans parti\r\nkanske vill. Men vår målsättning är ju densamma.\r\nVi skall utgå från den handikappades eller den\r\nfunktionshindrades önskemål. LSS-lagen ger ju de\r\nmöjligheterna. Det är enligt LSS-lagen den\r\nenskilde vårdtagaren, den funktionshindrade, som\r\ntill sist avgör den här frågan.</pre><pre>Anf. 96  MY PERSSON (m):</pre><pre>Herr talman! För drygt ett år sedan beslöt\r\nriksdagen att inrätta en\r\nbarnombudsmannafunktion. Jag framförde här i\r\nkammaren vid detta tillfälle min tveksamhet till\r\nklokskapen i ett sådant beslut. Grunderna till det\r\nvar att vi inom den statliga förvaltningen fram till\r\ndess haft fyra statliga ombudsmän -- JO, KO, JämO\r\noch DO -- vilka omfattade oss alla.</pre><pre>Den nya ombudsmannafunktionen skulle komma\r\natt skilja sig från de övriga i det att den fick mandat\r\natt föra en speciell grupps talan. Den fara jag såg\r\nhäri var att sannolikt andra grupper i samhället helt\r\nförståeligt skulle komma att kräva sina\r\nombudsmän -- något som ju har besannats -- och att\r\nden statliga ombudsmannafunktionen, i takt med\r\natt vi inrättar allt fler, skulle komma att urholkas\r\noch inte längre vara den kraftfulla institution på hög\r\nnivå som företräder den enskilde medborgaren\r\nvisavi etablissemanget.</pre><pre>Detta var och är en rent principiell diskussion, som\r\ninte innebär att jag är negativ till vare sig en\r\nombudsman för barn eller för handikappade som\r\nsådan, utan det är ett uttryck för att jag är fortsatt\r\noroad över den, enligt min mening, nivellering av\r\ndet statliga ombudsmannaskapet som vi genom\r\nvåra riksdagsbeslut kanske har påbörjat.</pre><pre>Men nu har vi ändå, herr talman, slagit in på den\r\nhär vägen, och i ljuset av detta skulle jag vilja\r\ntillägga följande:</pre><pre>Barnen har en stor kader av engagerade\r\nmänniskor -- föräldrar, lärare,\r\nintresseorganisationer av olika slag, och i dag även\r\nen barnombudsman -- som för deras talan.</pre><pre>De handikappade har, förutom ofta pådrivande\r\nnärstående, en stark organisation med 28 olika\r\nförbund som värnar varje handikappads rättighet.\r\nNu har de snart en ombudsman också.</pre><pre>Det här är bra. Jag unnar innerligt väl såväl våra\r\nbarn som alla handikappade allt stöd och all hjälp\r\nde kan få.</pre><pre>Men det finns en stor grupp människor i vårt land\r\nsom inte har så värst många som kämpar och talar\r\nför deras rättighet till en värdig tillvaro. Ofta kan\r\nde själva inte heller, bokstavligt talat, föra sin egen\r\ntalan. Dem jag talar om är våra mycket gamla,\r\nmycket sjuka, ofta demenssjuka medmänniskor.</pre><pre>När nu barnen och i dag även de handikappade har\r\nfått sina ombudsmän, måste väl ändå tiden vara\r\nmogen för att denna stora tysta grupp människor\r\nskall få sin äldreombudsman.</pre><pre>Anf. 97  JAN ANDERSSON (s):</pre><pre>Herr talman! Jag skall ta upp samma sak som jag\r\ntog upp med Ulla Orring tidigare, eftersom My\r\nPersson tillhör den politiska majoriteten. Det gäller\r\nvårdhemmen för utvecklingsstörda.</pre><pre>Det är klart och tydligt att den borgerliga\r\nmajoriteten, när LSS antogs, fattade två\r\nmotstridiga beslut. Ett finns i allmän text, där man\r\nsäger att vårdhemmen inte behöver avvecklas, och\r\nett annat finns i lagtexten, där det står att\r\nvårdhemmen skall avvecklas.</pre><pre>Något tal om slutdatum har det inte varit, inte från\r\nvår sida heller. Vi har inte något krav på slutdatum.\r\nDet handlar om det gamla beslutet, om\r\nvårdhemmen skall avvecklas över huvud taget. Jag\r\nskulle vilja fråga även My Persson: Vilket av de två\r\nbesluten är det egentligen som gäller, enligt My\r\nPerssons uppfattning?</pre><pre>Anf. 98  MY PERSSON (m):</pre><pre>Herr talman! Först vill jag i så fall hänvisa till vad\r\njag personligen anser, Jan Andersson. Vi kan börja\r\ndär.</pre><pre>De större institutionerna och vårdhemmen skall\r\navvecklas, som det står även i den här\r\npropositionen. Men där det finns mindre, väl\r\nfungerande vårdhem för utvecklingsstörda skall\r\nman vid varje sådant tillfälle kunna bedöma om det\r\när ett vårdhem som möjligtvis kan få vara kvar eller\r\nom det skall avvecklas, och i vilken takt det skall\r\navvecklas.</pre><pre>För övrigt tycker jag att diskussionen mellan Ulla\r\nOrring och Jan Andersson har varit lång. Jag\r\nhänvisar till Ulla Orrings tolkning, som gäller\r\nmajoriteten och som jag nu förstår att Jan\r\nAndersson kommer att vilja ha ytterligare replik\r\npå.</pre><pre>Anf. 99  JAN ANDERSSON (s):</pre><pre>Herr talman! Det är riktigt. Jag respekterar men\r\ndelar inte den uppfattning som Ulla Orring och My\r\nPersson har gett uttryck för. Det rimliga hade varit\r\natt man inte samtidigt stiftade en lag som säger att\r\nvårdhemmen skall avvecklas. Man skulle ha avvisat\r\nden paragrafen i införandelagen till LSS. Men det\r\ngjorde man inte. Det är inte konstigt att det har\r\nskapat förvirring både hos socialministern och ute\r\npå fältet.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>14 §  Innovationsstöd</pre><pre>Föredrogs</pre><pre>näringsutskottets betänkande</pre><pre>1993/94:NU25 Innovationsstöd (prop. 1993/94:100\r\ndelvis och 1993/94:206).</pre><pre>Anf. 100  MATS LINDBERG (s):</pre><pre>Herr talman! Det betänkande om innovationsstöd\r\nsom vi nu skall behandla är något som vi har väntat\r\npå under en lång tid. Det är kanske inte så\r\nunderligt, eftersom regeringens näringspolitik är\r\nunder avveckling. Jag har sagt det tidigare, men det\r\nskadar inte att det upprepas: Regeringen, med\r\nnäringsminister Per Westerberg i spetsen, har\r\nunder mandatperioden konsekvent avvecklat den\r\nnäringspolitik som funnits. Det som har tillkommit\r\ntill det näringspolitiska området från den borgerliga\r\nregeringen under det senaste året har faktiskt\r\nkommit från arbetsmarknadsministern.</pre><pre>Under det senaste året har det statliga stödet till\r\nnya idéer och innovationer minskat kraftigt. Det har\r\ninneburit att mycket av den personella\r\nkompetensen har försvunnit. Dessutom har\r\nnäringsbidraget till innovatörer, som den\r\nsocialdemokratiska regeringen införde 1985,\r\navvecklats under 1992.</pre><pre>Herr talman! Vi socialdemokrater anser att det är\r\nviktigt att nya produkter kommer fram. Småföretag\r\nmåste nyetableras. Men framför allt måste de som\r\nredan finns växa. Att förbättra\r\ninnovationsverksamheten och att se till att nya\r\ntekniska idéer förs över till kommersiell tillämpning\r\när en av de viktigaste tillväxtbefrämjande åtgärder\r\nsom kan vidtas.</pre><pre>Forskning och utveckling är ett av de viktigaste\r\nleden i arbetet för att öka graden av\r\nproduktförnyelse. Svenskt näringsliv är mycket\r\nstarkt beroende av väl fungerande forskning och\r\nutveckling.</pre><pre>Detta innebär att det i första hand är den\r\ntillämpade forskningen och teknikutvecklingen\r\nsom måste stärkas. Svenskt näringsliv måste bli\r\nbättre på att omsätta forsknings- och\r\nutvecklingsresultat samt uppfinningar i\r\nkommersiella produkter.</pre><pre>Det svenska näringslivet har här ett problem.\r\nAndelen högteknologiska produkter är liten i\r\nSverige jämfört med OECD-genomsnittet.\r\nFörklaringen till den bristande produktförnyelsen,\r\nmed vissa lysande undantag, i svenskt näringsliv får\r\nsökas i alla led fram till nya produkter. Vi får inte\r\nglömma bort att det är helheten i denna långa\r\nprocess som är det viktigaste. Det är därför vi inte\r\nstödjer regeringens förslag till en ny stiftelse utan\r\nser det som viktigare att ha en sammanhållen\r\norganisation, som NUTEK utgör, en organisation\r\nsom har en väl etablerad kompetens på området.</pre><pre>Vi frågar oss varför det skall tillskapas en ny\r\nstiftelse, vilket kommer att kräva att en ny\r\nadministration byggs upp. Det finns därför stor risk\r\natt vi förlorar tid och att en stor del av medlen går\r\ntill ren byråkrati. Vår uppfattning är att NUTEK\r\nskall utgöra den nationella plattformen för\r\ngenomgörandet av näringspolitiken och att de ny\r\nregionala utvecklingsbolagen skall få rollen som\r\nregionala aktörer. Här har regeringen i snart ett år\r\nförhalat processen av genomförandet av de nya\r\nutvecklingsbolagen -- detta i en tid då småföretagen\r\nsom bäst behöver alla tjänster.</pre><pre>När det gäller produktråden anser vi\r\nsocialdemokrater att en förstärkning och\r\nutbyggnad av dessa skulle kunna innebära att fler\r\nnya produkter skulle kunna komma fram. Det är\r\ndessutom viktigt att aktivt stötta Svenska\r\nuppfinnareföreningen som fått sina anslag kraftigt\r\nnerskurna, trots den omfattande aktivitet som dess\r\nlokala rådgivare visar. Vi anser att det är angeläget\r\nmed ökade medel för uppfinnare och\r\ninnovationsverksamhet. Vi menar att dessa medel\r\nbör tas över den reguljära budgeten. Det ger ökad\r\nstabilitet och bättre möjligheter till långsiktighet.\r\nVi vill därför anslå ytterligare 50 miljoner till\r\nNUTEK utöver vad regeringen föreslår.</pre><pre>Herr talman! Jag vill vidare ta upp frågan om\r\nriskkapital. För att få en förnyelse av svensk\r\nindustri gäller det att ta vara på alla de idéer som\r\nfinns. Jag tycker därför att det finns anledning att\r\npåpeka att det inte bara gäller att stötta de små\r\nföretagen. Även de stora företagens utveckling\r\nmåste stöttas av Industrifonden. När det gäller\r\nriskfinansieringen av riktigt stora projekt upplever\r\njag att Industrifonden genom tidigare beslut i\r\nriksdagen intagit en försiktighet som inte är bra för\r\nutvecklingen. Industrifonden är det organ som har\r\ndet bästa ryktet om att vara professionellt i sina\r\nbedömningar och som också uppvisar mycket bra\r\nresultat. Då är det inte klokt med riktlinjer som\r\nhämmar en teknikutveckling i de svenska\r\nföretagen.</pre><pre>Herr talman! Sammanfattningsvis innebär det\r\nsocialdemokratiska förslaget att\r\nproduktrådsverksamheten skall byggas ut, att\r\nSvenska uppfinnareföreningen skall stöttas och att\r\nproduktutvecklingsstöd skall införas.</pre><pre>Jag yrkar bifall till reservation 1.</pre><pre>Anf. 101  BENGT DALSTRÖM (nyd):</pre><pre>Herr talman! Betydelsen av att finna former för\r\nstimulering av innovationer i Sverige har vunnit viss\r\nförståelse inom såväl regeringspartierna som\r\noppositionen. Ny demokrati medverkade till att\r\nregeringen tillsatte en enmansutredare, professor\r\nWedin, som efter en föredömligt kort tid, bara\r\nnågra sommarmånader, kunde redovisa sitt\r\nbetänkande Innovationer för Sverige. Där\r\npresenterades en helhetssyn med idéer och förslag\r\ntill åtgärder för att förbättra uppfinnarnas\r\nsituation. Regeringen konstaterade, på basis av\r\nutredarens förslag, i årets budgetproposition att det\r\nfinansiella stödet till innovationer bör utvecklas.\r\nRegeringen skulle under mars 1994 lägga fram\r\nförslag till hur medel till ändamålet skulle tillföras.</pre><pre>Utredarens förslag innebar ett årligt tillskott om\r\n100 miljoner kronor till Innovationscentrum.\r\nRegeringen delade utredarens uppfattning om\r\nutvecklingen av produktrådens verksamhet och\r\nverksamheten hos Svenska uppfinnareföreningens\r\nrådgivare.</pre><pre>Regeringen såg även positivt på åtgärder som\r\nkunde främja innovationsklimatet men ställde sig i\r\növrigt kallsinnig till alla former av skattelättnader,\r\npatentbidrag, nya former av innovationsfonder etc.</pre><pre>Med anknytning till budgetpropositionens förslag\r\nom innovationsstöd presenterade Ny demokrati en\r\nrad förslag till innovationsfrämjande åtgärder. I\r\navvaktan på regeringens aviserade proposition om\r\ninnovationsstöd, som vi nu har fått och som vi nu\r\nbehandlar, behandlade utskottet bara vår motion\r\nom produktråd och SUF:s rådgivare. Tillsammans\r\nmed regeringspartierna reducerade vi våra anspråk\r\noch fick igenom det aktuella yrkandet i vår motion.\r\nMen vi agerade då mot bakgrund av förväntade\r\nåtgärder som presenteras i den nu aktuella\r\npropositionen om innovationsstöd.</pre><pre>Även om Ny demokrati ingår i den borgerliga\r\nutskottsmajoritet som nu tillstyrker regeringens\r\nförslag om innovationsstöd, ställer jag mig kritisk\r\ntill den förenklade synen i propositionen på\r\nInnovationscentrum som den enda lösningen på\r\nuppfinnarnas behov av olika stimulans- och\r\nstödåtgärder. Visst kan 500 miljoner i den nya\r\nstiftelsen innebära ett lyft för uppfinnarna i landet.\r\nMed tanke på utskottets skrivning ansåg jag mig\r\nkunna biträda förslaget.</pre><pre>I mitt särskilda yttrande betonar jag emellertid\r\nbetydelsen av att Innovationscentrum inte i alltför\r\nstor utsträckning integreras med NUTEK.\r\nSjälvklart bör NUTEK vara representerat i\r\nstyrelsen, men som jag ser det är det viktigt att\r\nuppfinnarna upplever Innovationscentrum som en\r\nfristående teknisk kommersiellt inriktad\r\ninstitution. Jag delar därför utredarens uppfattning\r\nom att Innovationscentrum skall stå för en ny\r\nuppfinnarkultur i Sverige.</pre><pre>Det är därför min förhoppning att jag med dessa\r\ntankar kanske något kan påverka regeringens\r\nfortsatta handläggning av frågan om etablering av\r\nInnovationscentrum.</pre><pre>I regeringens formulering av Innovationscentrums\r\nverksamhet sägs uttryckligen att innovationsstöd\r\noch andra innovationsfrämjande åtgärder skall vara\r\nriktlinjer för verksamheten.</pre><pre>Sammanfattningsvis säger utskottet: ''Utskottet\r\nutgår dock från att regeringen beaktar vad utskottet\r\nanfört om verksamheten hos stiftelsen\r\nInnovationscentrum. Det gäller, som tidigare\r\nredovisats, möjligheterna till omfördelning av\r\nbudgeten över de olika verksamhetsåren -- -- --.''\r\nDe 500 miljoner kronorna genererar 50 miljoner\r\nkronor per år över en tioårsperiod. Men man\r\nkanske kan utgå från att Innovationscentrum kan\r\nha den friheten att tillgodose större behov än\r\nmotsvarande 50 miljoner kronor de första åren.</pre><pre>Vidare talas det om ''möjligheterna till särskilda\r\ninnovationsfrämjande åtgärder och utveckling av\r\nproduktrådens samarbete med SUF:s lokala\r\nrådgivare''.</pre><pre>I regeringens förslag saknar jag helhetssynen på\r\nalla åtgärder som kan stimulera och underlätta\r\nuppfinnarnas sitution i Sverige, som jag tidigare var\r\ninne på. Vi i Ny demokrati följer i vår motion om\r\ninnovationsstöd upp många av utredarens förslag.\r\nVi talar om en ny associationsform, långsiktigt\r\nuppbygda innovationsfonder för kapitalplacerare,\r\nskattefrihet för royaltyintäkter som skulle rädda\r\nnya uppfinningar och produkter kvar i Sverige,\r\navdragsgilla patentkostnader för enskilda\r\nuppfinnare, skatteavdrag för kapitalsatsningar i\r\ninnovationsprojekt etc.</pre><pre>Herr talman! Men det räcker inte med aldrig så\r\nmycket åtgärder när det gäller innovationsstöd.\r\nDet måste också finnas tillgång till tålmodigt\r\nriskkapital. Bankerna ställer fortfarande inte upp\r\nutan såväl livrem som hängslen på säkerheter. Vi\r\nvet också att Bure och Atle och andra\r\nriskkapitalbolag i dag inte är designade för sådant\r\nkapital som behövs för att starta upp utifrån en\r\nskrivbordsidé. Därför presenterade vi i Ny\r\ndemokrati ett förslag till en statlig garantifond på 2\r\nmiljarder knuten till Industri- och\r\nnyföretagarfonden. Denna garantifond skulle\r\nfinansieras genom pengar från Fond 92--94.</pre><pre>I andra hand föreslog vi att riksdagen av regeringen\r\nskulle begära en utredning om förslag till lösning på\r\nhur en sådan här garantifond skulle kunna\r\norganiseras och byggas upp. Vår grundtanke var att\r\ngarantifonden skulle kunna utnyttjas med koppling\r\ntill Industri- och nyföretagarfonden. Projekt som\r\nbedömts och godkänts men som förvägrats\r\nbankkrediter skulle med garantifonden som\r\nsäkerhet inte kunna förvägras erforderliga\r\nlånekrediter från bankerna. Vi känner till den\r\ntrappstegsmässiga skalan 10 % egen insats ger 30 %\r\nfrån fonden och 60 % från bankerna. Ja, det var vår\r\ntanke.</pre><pre>I Svenska Dagbladet av i tisdags säger Hans Peter\r\nLarsson, jurist på Företagarnas riksorganisation, i\r\nartikeln Banker tar inte samhällsansvar: Vi på\r\nFöretagarna -- dvs. Företagarnas riksorganisation --\r\nfår dessutom nästan dagligen telefonsamtal från\r\npersoner som har fått klartecken från t.ex.\r\nUtvecklingsfonden eller Industri- och\r\nnyföretagarfonden men där bankerna ändå vägrar\r\natt ställa upp med de lån som behövs därutöver. Det\r\när ju barockt. Här ställer samhället upp med\r\noffentliga medel, men bankerna tar ändå inte sitt\r\nansvar.</pre><pre>Därmed fick jag av en händelse en bekräftelse från\r\nverkligheten som talar för det vettiga i vårt förslag\r\ntill garantifond. Men här i riksdagen får detta\r\nförslag inget gehör. Fast det har kanske sina skäl:\r\nFörslaget kommer från Ny demokrati.</pre><pre>Herr talman! Avslutningsvis ansluter jag mig till\r\nutskottets majoritet beträffande hemställan i\r\nbetänkandet, mom. 1. Jag yrkar bifall till vår\r\nreservation 3 om garantifond under mom. 2.</pre><pre>Eftersom detta är en avslutande debatt med\r\nanknytning till näringsutskottets betänkanden, vill\r\njag här i kammaren uttrycka ett tack till mina\r\nutskottskolleger för ett under den här\r\nmandatperioden synnerligen stimulerande arbete,\r\ntrots våra åsiktsskillnader.</pre><pre>Anf. 102  ROLF L NILSON (v):</pre><pre>Herr talman! Om man läser betänkandet om\r\ninnovationsstöd blir man snart på det klara med att\r\nsamtliga partier i riksdagen har gjort mycket starka\r\nmarkeringar av vikten av en politik där man satsar\r\npå innovationer. Skiljelinjerna går vid\r\nfinansieringen av dessa satsningar. Som Mats\r\nLindberg sade i sitt anförande anser\r\nSocialdemokraterna och även Vänsterpartiet att\r\ndet vore rimligare att göra satsningarna via\r\nordinarie budgetanslag och via de institutioner som\r\ni dag finns och som i stort sett fungerar väl.\r\nRegeringen däremot har fått detta med stiftelser på\r\nhjärnan. Det förefaller som att man vill bygga\r\nnågon sorts monument över den korta period i\r\nsvensk politik då vi hade en borgerlig regering.</pre><pre>De farhågor som Mats Lindberg tog upp när det\r\ngäller tillskapandet av nya institutioner och\r\nuppbyggandet av nya byråkratier är välgrundade.\r\nVi skall inte överbyråkratisera någonting som inte\r\nbehöver krånglas till ytterligare. Jag instämmer\r\nockså i den beskrivning av regeringens nedrustning\r\nav näringspolitiken som Mats Lindberg gjorde.\r\nUnder hela denna mandatperiod har man minskat\r\nNUTEK:s anslag och därmed har satsningarna på\r\ninnovationer och innovatörer minskat. Nu\r\nåterkommer man i huvudsak politiskt därför att\r\nman vill göra av med de sista\r\nlöntagarfondspengarna innan mandatperioden är\r\növer.</pre><pre>I samband med allmänna motionstiden avgav vi i\r\nVänsterpartiet vår näringspolitiska motion. Vi\r\nskrev att vi instämmer i många av\r\nInnovationsutredningens förslag och idéer. Vi\r\navsatte också ett belopp motsvarande det som\r\nutredaren ansåg vara rimligt, ca 100 miljoner till\r\nNUTEK för satsningar i bred mening på\r\ninnovationspolitik. I den reservation som\r\nsocialdemokraterna har fogat till detta betänkande\r\noch som jag har anslutit mig till anges ett lägre\r\nbelopp, 50 miljoner. Jag tycker inte att det finns\r\nnågon anledning att skilja ut sig på beloppet om\r\nman är överens om det övriga, nämligen var och\r\nungefär hur satsningen skall göras. Jag hade gärna\r\nsett att Socialdemokraterna hade gjort en litet\r\nstörre satsning än den som man gjorde.</pre><pre>De brister som tidigare har omtalats tidigare -- t.ex.\r\navvecklingen av innovationspolitiken -- är sådant\r\nsom Vänsterpartiet under denna mandatperiod har\r\ntagit upp i motioner. Det gäller stödet till\r\ninnovatörer, stödet till produktråden och stödet till\r\nUppfinnareföreningen. Detta har vi tidigare väckt\r\nmotioner om, som sedan har avslagits av\r\nkammaren. Dessa motioner har inte uppprepats i\r\når, eftersom Innovationsutredningens förslag skulle\r\nligga till grund för en proposition. Men jag står fast\r\nvid de synpunkter som jag tidigare har uttryckt\r\nunder mandatperioden.</pre><pre>Jag tycker också att man bör betona att regeringen\r\noch majoriteten har varit långsamma och vidtagit\r\nsådana åtgärder som har inneburit en tempoförlust.\r\nMan har till varje pris velat omstrukturera och\r\ndelvis privatisera riskkapitalmarknaden. I början\r\nav perioden fanns det fungerande institutioner:\r\nIndustrifonden, utvecklingsfonderna och NUTEK.\r\nDessa borde kunna arbeta vidare framåtsyftande\r\nutan att störas av de i mitt tycke onödiga\r\nomstruktureringarna och omorganisationerna som\r\nman har gjort.</pre><pre>Nu skall jag inte klaga mera.</pre><pre>Jag vill ta upp en sak som vi från vår sida speciellt\r\nhar betonat. Det gäller satsningarna på\r\nteknikupphandling och den försöksverksamhet\r\nmed teknikupphandling som NUTEK gör, det s.k.\r\nSNITS-programmet. Man bör göra ytterligare\r\nsatsningar utöver de 10 miljoner som är avsatta för\r\ndetta ändamål. Man bör också pröva de idéer som\r\nmed framgång är prövade i andra länder, dvs. att en\r\nbestämd procentsats -- låt oss säga 1 % av statens\r\nsamlade teknikupphandling -- avsätts för små och\r\nmedelstora företag.</pre><pre>Här har utskottsmajoriteten uttalat sitt\r\ninstämmande i själva grundtanken, men man vill\r\navvakta utvärderingen av NUTEK:s\r\nförsöksverksamhet. Jag tycker att det är onödigt.\r\nMan kunde ha gått direkt till beslut och därigenom\r\nmarkerat att det är allvar att staten genom sin\r\nteknikupphandling aktivt vill bidra till att stimulera\r\nutveckling av nya idéer och produkter.</pre><pre>Herr talman! Avslutningsvis vill jag understryka att\r\nallt inte behöver uppfinnas i Sverige. Det är viktigt\r\natt vi inte bara tar hand om de idéer som utvecklas\r\ni Sverige, utan att svenska företag -- stora,\r\nmedelstora och små -- tar till sig idéer från\r\nomvärlden och importerar idéer och innovationer\r\nsom görs utanför landet. Som sagt behöver vi inte\r\nuppfinna allting själva. Det finns kloka människor\r\ni andra länder också.</pre><pre>Med detta vill jag instämma i Mats Lindbergs\r\nyrkande. Dessutom yrkar jag bifall till\r\nmeningsyttringen under mom. 3 beträffande\r\nteknikupphandling.</pre><pre>Anf. 103  KJELL ERICSSON (c):</pre><pre>Herr talman! Vi börjar nu närma oss slutet på\r\ndenna mandatperiod. Det har varit en period som\r\nhar inneburit ett hårt arbete för att påbörja\r\nåterindustrialiseringen av Sverige.</pre><pre>Efter 1980-talets spekulationsekonomi, som ledde\r\ntill fastighetskriser, finanskriser, industrikriser samt\r\nockså den värsta arbetsmarknadskris som vi haft i\r\nmodern tid, har det varit en mödosam väg för att\r\nåterupprätta Sverige som en företagar- och\r\ntillväxtnation. Det småföretagsprogram som togs\r\nfram i regeringsdeklarationen 1991 börjar nu ge\r\nresultat.</pre><pre>Mats Lindberg och jag har har fört ett antal\r\ndebatter under denna mandatperiod. I varje debatt\r\nhar Mats Lindberg ägnat sig åt att anklaga\r\nregeringen för dess politik -- att den ingenting gör.\r\nMen det har gjorts väldigt mycket, men det vill inte\r\nMats Lindberg veta av.</pre><pre>Jag skall berätta om några av de saker som har\r\ngjorts. Framför allt handlar det om\r\nsmåföretagsprogrammet, som består av en bättre\r\nriskkapitalförsörjning, sänkta skatter och avgifter\r\noch som innebär en förenkling av regelverk för\r\nsmåföretagen, vilket i sin tur innebär underlättande\r\nav nyetablering. Det förbättrar också\r\nförutsättningarna för forskning och utbildning samt\r\nEuropafrågorna. Det främjar kvinnligt\r\nföretagande, utbildning och forskning samt\r\nkompetenshöjande åtgärder. Detta är en del av det\r\nsom har gjorts.</pre><pre>Riskkapitalförsörjningen har varit en\r\nutomordentligt viktig fråga under denna period,\r\ninte minst på grund av bankernas stora problem\r\nsom har inneburit svårigheter för både den enskilde\r\noch för företagare att kunna få erforderlig\r\nfinansiering. Det gäller inte minst företagare som\r\nskall etablera sig eller expandera.</pre><pre>Därför är de medel som staten har tillhandahållit\r\nnär det gäller riskkapitalförsörjningen av\r\nutomordentligt stor vikt. Industri- och\r\nnyföretagarfonden har fått 2,4 miljarder, de olika\r\nriskkapitalbolagen har fått 6,5 miljarder,\r\nutvecklingsbolagen har fått 2,5 miljarder,\r\nTeknikbrostiftelsen har fått 1 miljard. Detta var\r\nnågra exempel. Det innebär faktiskt en tredubbling\r\nunder de senaste åren av det riskkapital som staten\r\nhar varit engagerad i.</pre><pre>Det finns delar av riskkapitalförsörjningen som det\r\nhar varit svårigheter med i början, men nu börjar\r\näven den ta fart. Industri- och nyföretagarfonden\r\nhar blivit en mycket uppskattad låneform bland\r\nnyföretagarna.</pre><pre>Jag kan upplysningsvis nämna att finansutskottet\r\nhar föreslagit att ytterligare 50 miljoner kronor\r\nskall tillföras Industri- och nyföretagarfonden för\r\natt bl.a. främja kvinnors företagande.</pre><pre>Även riskkapitalbolagen börjar nu engagera sig i\r\nolika småföretag. Utvecklingsfonderna kommer att\r\nomvandlas till utvecklingsbolag med större tillgång\r\npå riskkapital än tidigare. Detsamma gäller också\r\nför Norrlandsfonden.</pre><pre>Av stor betydelse är också de skatter och avgifter\r\nsom sänkts för små- och egenföretagarna. Det rör\r\nsig om cirka 14 miljarder kronor. Exempelvis har\r\nkvittningsrätten mellan näringsverksamhet och\r\ntjänst återinförts. Det har stor betydelse, inte minst\r\nför uppfinnare och innovatörer.</pre><pre>Det som kanske är viktigast av allt är att bankerna\r\nbörjar tillfriskna. Visst finns det svårigheter ännu,\r\nmen det viktigaste är att relationerna mellan\r\nföretagare och banker börjar bli normala. Genom\r\nden hårdnande konkurrensen inom bankvärlden\r\nbörjar läget lättna, och räntegapet börjar minska,\r\nvilket är nödvändigt.</pre><pre>Härutöver har vi också fått en ny regionalpolitik,\r\nsom också ger ytterligare förstärkning av resurser\r\ntill olika projekt.</pre><pre>För att främja tillväxt och förnyelse är det viktigt\r\natt stödja innovationer. Det verkar vi vara rörande\r\növerens om. Därför är detta betänkande mycket\r\nviktigt för arbetet med att återupprätta Sverige som\r\nen företagar- och tillväxtnation.</pre><pre>Svenska uppfinnare och innovatörer har under\r\nmånga år levt under knapphetens tecken. Det har\r\ngjort att många svenska uppfinningar inte har\r\nkunnat kommersialiseras här i landet. I stället har\r\nmånga svenska uppfinningar sålts till andra länder\r\nför bearbetning. Detta kommer vi inte att ha råd\r\nmed i fortsättningen.</pre><pre>Under förra året tog vi från näringsutskottet\r\ninitiativ till en utredning för att förbättra\r\nmöjligheterna för uppfinnare och innovatörer.\r\nRegeringen tillsatte, som vi tidigare har hört, en\r\nsärskild utredare, professor Per-Åke Wedin. Han\r\nfick i uppdrag att se över insatserna för att främja\r\ninnovationsverksamheten. Han föreslog bl.a.\r\ninrättande av ett innovationscentrum samt\r\nutveckling av den s.k. produktrådsverksamheten.</pre><pre>Vi har redan tidigare år behandlat anslagen till\r\nNUTEK, vilka avsätts för\r\ninnovationsverksamheten. I det betänkandet\r\nhöjdes också anslaget med 5 miljoner kronor för att\r\njust utveckla produktrådsverksamheten.</pre><pre>I betänkandet går vi vidare med förslag till en\r\nkraftig satsning på ett innovationscentrum. Det är\r\nbra. Jag hälsar de nya resurserna med\r\ntillfredsställelse.</pre><pre>Vi vet hur svårt det är att ta steget från idé till\r\nkommersialisering. Riskerna och kapitalinsatserna\r\növerstiger många gånger både uppfinnarnas och\r\nsmåföretagarnas förmåga. Det finns också behov\r\nav rådgivning, utbildning och förmedling av\r\nkontakter.</pre><pre>Det nya innovationscentrum, som kommer att\r\nerhålla drygt 500 miljoner kronor från Fond 92--94,\r\nskall förvaltas av en stiftelse. Det gör att man vid\r\nInnovationscentrum kan arbeta på ett flexibelt sätt.</pre><pre>När det gäller bl.a. hur medlen skall fördelas under\r\nde tio åren kan man mycket väl ta en större summa\r\ni anspråk under det första året. Det är i och för sig\r\nganska naturligt att så sker, med tanke på det\r\nackumulerade behov som föreligger. En\r\nutvärdering skall göras om fem år. Då får man se\r\nom det finns ytterligare kapitalbehov.</pre><pre>Innovationscentrum skall syssla med\r\ninnovationsfrämjande åtgärder. Man skall ge\r\nfinansiering till projekt i tidiga skeden och ge råd\r\noch stöd till uppfinnarna. Till dessa åtgärder skall\r\nockså räknas in annonsering, utställning och\r\nuppfinnarpriser.</pre><pre>Regeringen har i budgetpropositionen också\r\nuppdragit åt NUTEK att anordna en s.k.\r\ninnovationsvecka, utdela stipendier och\r\ntillhandahålla undervisningsmaterial.</pre><pre>Jag anser självfallet att Innovationscentrum skall\r\nstimulera till ytterligare samarbete mellan\r\nproduktråden och Svenska uppfinnareföreningen.\r\nJag anser också att Svenska uppfinnareföreningen\r\nhar en stor kompetens som bör tillvaratas i det\r\ninnovationsfrämjande arbetet.</pre><pre>Även produktrådens verksamhet är ett prioriterat\r\nområde hos de nya utvecklingsbolagen.</pre><pre>När det gäller beredning av ärenden är det viktigt\r\natt påpeka att Innovationscentrum skall främja\r\nbåde mångfald och kompetens. Stiftelsen skall\r\ndärför utnyttja både privata och offentliga organ\r\nför att få den tekniska kompetens som är nödvändig\r\nför ett ärendes behandling.</pre><pre>Sekretessfrågan måste lösas på ett godtagbart sätt,\r\nnär olika organ utnyttjas för beredningsinsatserna.</pre><pre>Genom att Innovationscentrum nu får en så bred\r\nverksamhet är också kraven i Ny demokratis\r\nmotion tillgodosedda.</pre><pre>Jag kan upplysningsvis meddela att 25 miljoner\r\nkronor har anslagits inom det regionalpolitiska\r\nanslaget för tidig finansiering av teknikprojekt.</pre><pre>Socialdemokraterna säger i sin reservation nej till\r\ninrättandet av Innovationscentrum. De säger också\r\nnej till de 500 miljonerna från Fond 92--94. Jag\r\ntycker att det är synd.</pre><pre>Genom inrättandet av Innovationscentrum och\r\ngenom tillförsel av medel ger vi ju uppfinnare och\r\ninnovatörer en bra chans att få hjälp med såväl\r\nrådgivning som finansiering. Allt detta kan ske i\r\nsamarbete med NUTEK, utbildningsbolagen,\r\nproduktråden och Svenska uppfinnareföreningen.</pre><pre>Herr talman! Nivån på innovationsverksamheten är\r\nberoende av såväl enskilda personers förmåga och\r\nkompetens som ett klimat som främjar och\r\npremierar kunskap, kreativitet och förnyelse.</pre><pre>Genom detta betänkande ger vi ytterligare ett\r\ninstrument för att skapa ett sådant klimat och för\r\natt återupprätta Sverige som en företagar- och\r\nindustrination.</pre><pre>Om 1980-talet var spekulanternas årtionde, är det\r\nnu dags för företagare, entreprenörer, uppfinnare\r\noch innovatörer att få goda möjligheter i vårt land.\r\nDet skapar både framtidshopp och framtidstro, och\r\ndet ger resurser till vår framtida välfärd.</pre><pre>Med detta vill jag yrka bifall till utskottets\r\nhemställan och avslag på reservationerna.</pre><pre>Anf. 104  MATS LINDBERG (s) replik:</pre><pre>Herr talman! Jag vill fråga Kjell Ericsson om han\r\ninte tycker att det är något besvärande att från\r\nkammarens talarstol företräda regeringen i de\r\nnäringspolitiska frågorna.</pre><pre>Det är ju uppenbart att man håller på att avveckla\r\nnäringspolitiken. Kjell Ericsson tog själv upp det\r\nnär han sade att de insatser som han räknade upp i\r\nde flesta fall hade gjorts av\r\nArbetsmarknadsdepartementet.</pre><pre>Jag kan ta ett exempel. När det gäller\r\nutvecklingsbolagen, som jag tycker att vi var\r\nganska överens om, tog det lång tid innan man kom\r\nfram till ett beslut. Nu har det tagit ytterligare ett\r\nantal månader. Fortfarande vet ingen hur det skall\r\nse ut i utvecklingsbolagen i respektive län. Detta är\r\ninte att föra en så här viktig fråga framåt, utan det\r\när i princip att avveckla näringspolitiken.</pre><pre>Det som Kjell Ericsson tar upp ger mig känslan av\r\natt de insatser som regeringen har gjort på det\r\nnäringspolitiska området inte har gjorts med nya\r\npengar. De innovationspengar som man nu för in är\r\ntill för att täcka upp det som man under tidigare år\r\nhar tagit bort från NUTEK:s anslag. Detta tog jag\r\nockså upp i mitt inledningsanförande. Det innebär\r\nen kraftig åderlåtning av NUTEK:s resurser och\r\ndärigenom också en åderlåtning av de personella\r\nresurserna.</pre><pre>Anf. 105  KJELL ERICSSON (c) replik:</pre><pre>Herr talman! Än en gång säger Mats Lindberg att\r\nvi inte har någon näringspolitik. Jag räknade upp\r\nett antal ganska stora åtgärder som har gjorts på\r\nriskkapitalsidan när det gäller att sänka skatter och\r\navgifter, inte minst för småföretagen. Är inte 14\r\nmiljarder för småföretagare en åtgärd som är viktig\r\nför näringspolitiken? Jag vet inte vad Mats\r\nLindberg anser om det, men har han hört någon\r\nsmåföretagare som tycker att det är felaktigt när\r\nskatter sänks för dem? Är inte det något som de har\r\nkrävt och eftersträvat för att få möjlighet att verka i\r\nvårt land? Är inte det en bra insats, Mats Lindberg?</pre><pre>Vi har också frågan om förenkling av regelverken\r\noch Europafrågorna. När det gäller att främja\r\nkvinnors företagande har det gjorts många insatser\r\nsom aldrig har gjorts tidigare för att också de skall\r\nkomma i gång och jobba.</pre><pre>Jag tycker att det är riktigt att det görs en\r\nkomplettering genom regionalpolitiken.\r\nNäringspolitiken ligger som en grund i hela landet.\r\nDen kompletteras med regionalpolitik. Det är en\r\nhelt naturlig och bra åtgärd som jag har\r\neftersträvat. Vi hade debatt om detta i måndags.\r\nNu görs det en komplettering som ger möjligheter\r\ntill tillväxt i hela vårt land.</pre><pre>När det gäller utvecklingsbolagen har jag varit en\r\nav de största tillskyndarna av\r\nutvecklingsfonderna -- att kunna ha kvar och\r\nutveckla dem till utvecklingsbolag. Vi har också\r\nkvar mer pengar än vad Mats Lindberg hade från\r\nbörjan. Man glömmer lätt bort att den gamla\r\nregeringen drog in 1 miljard från de dåvarande\r\nutvecklingsfonderna. Den har vi fått tillbaka nu.\r\nNu har vi 2,5 miljarder och kan ge lån till\r\nföretagare, inte minst till småföretagare, i vårt\r\nland. Detta sker också. Det pågår nu en\r\nomvandling från utvecklingsfonderna till\r\nutvecklingsbolagen. Jag har varit i kontakt med\r\ndem nästan varje vecka nu. Man tillsätter styrelser\r\ni det ena länet efter det andra. Det innebär att man\r\nhar möjligheter att komma i gång inom en ganska\r\nsnar framtid. Väldigt många saker har gjorts, Mats\r\nLindberg.</pre><pre>Anf. 106  MATS LINDBERG (s) replik:</pre><pre>Herr talman! Kjell Ericsson räknar fortfarande upp\r\nen rad åtgärder som har vidtagits. Jag kan dela\r\nuppfattningen att skatteförändringarna är bra för\r\nsmåföretagarna. Men när det gäller insatserna från\r\nnäringsutskottet och det som Kjell Ericsson i första\r\nhand representerar har inte många saker varit\r\npositiva för de svenska småföretagen. Det måste\r\nockså Kjell Ericsson erkänna.</pre><pre>Jag vill ta upp frågan om Industrifonden, som jag\r\nberörde i mitt inledningsanförande. Jag vill fråga\r\nKjell Ericsson om han delar min uppfattning om\r\nkompetensen som finns i fonden. Känner Kjell\r\nEricsson samma oro som jag när det gäller att stötta\r\nde stora projekten? Det är viktigt att man inte bara\r\nser till småföretagen utan också till de medelstora\r\noch stora företagen. De insatser som dessa gör i\r\nsamband med avknoppningen av innovationer är\r\nprecis lika viktiga som alla andra. Det är olyckligt\r\natt de stora företagen inte får stöd och hjälp med\r\nriskfinansieringen i satsningar som är avgörande för\r\nden svenska industrin.</pre><pre>Anf. 107  KJELL ERICSSON (c) replik:</pre><pre>Herr talman! Det är bra att Mats Lindberg tycker\r\natt det är bra med skattesänkningar för småföretag.\r\nVi är överens om den saken. Men när det gäller\r\nriskkapitalförsörjningen har det ändock skett en\r\ntredubbling av resurserna de senaste åren. Det är\r\nåtgärder som man har velat beakta och som\r\nföretagen tycker är bra. Industri- och\r\nnyföretagarfonderna har blivit mycket lyckade. Jag\r\nhar varit i kontakt med många företag som har fått\r\nde här lånen och som tycker att detta är bra.</pre><pre>Jag håller med Mats Lindberg om att det finns bra\r\nkompetens inom Industrifonden. Man ger också\r\nstöd i fortsättningen. Men det finns också\r\nmöjligheter att via t.ex. Atle och Bure eller genom\r\nde andra riskkapitalbolagen få hjälp att finansiera\r\nolika projekt. Möjligheterna finns nu på ett helt\r\nannat sätt än tidigare. Man kan också med annan\r\ndelfinansiering, via utvecklingsfonderna, komma\r\nfram till en vettig investering. Jag har själv varit i\r\nkontakt med många stora företag som har klarat av\r\natt göra investeringar under de här årens lopp, och\r\njag tror att det kommer att gå även i fortsättningen.</pre><pre>När det gäller innovationsverksamheten anser Mats\r\nLindberg inte att 500 miljoner är viktigt. Jag tycker\r\natt det är en stor satsning som har gjorts här och\r\nsom man tar från de gamla löntagarafondsmedlen.\r\nDet är pengar som har kommit från näringslivet.\r\nNu återför man dem till näringslivet, till\r\ninnovationsinsatser. Jag tycker att det här är en bra\r\ninsats, som ger möjligheter för våra uppfinnare och\r\nvåra innovatörer att verka bra i framtiden.</pre><pre>Herr talman! Eftersom det här är sista debatten\r\nmellan mig och Mats Lindberg det här året och den\r\nhär mandatperioden vill jag också tacka för de\r\ndebatter vi har haft under åren.</pre><pre>Anf. 108  ROLF L NILSON (v) replik:</pre><pre>Herr talman! Jag vill också understryka att\r\nregeringen medvetet, under hela mandatperioden,\r\nhar tagit pengar från innovationspolitiken. Det har\r\nvarit en medveten markering. Det första som\r\nnäringsministern gjorde när han tillträdde var att\r\nmarkera att staten inte skulle syssla med\r\ninnovationspolitik. Sedan har han, och därmed\r\nockså riksdagsmajoriteten, successivt fått backa\r\nnärmare en normal näringspolitik. Men för att\r\nrädda ansikten har regeringen inte kunnat driva en\r\nså omfattande näringspolitik genom\r\nNäringsdepartementet, utan den har bedrivit\r\npolitiken via Arbetsmarknadsdepartementet i\r\nstället.</pre><pre>Kjell Ericsson glömde en viktig sak när han talade\r\nom vad som fick saker och ting att rulla, nämligen\r\nregeringens misslyckande med att bevara kronans\r\nvärde och en internationell konjunkturuppgång. Vi\r\nhar fått en lönesänkning på mellan 20 % och 40 % i\r\nförhållande till viktiga konkurrentländer. Då är det\r\nklart att hjulen i industrin börjar rulla.</pre><pre>När det gäller innovationscentrumet är det den\r\norganisatoriska hemvisten som vi egentligen grälar\r\nom. Den har varit omdebatterad i remissvaren och\r\ni fackpressen. Jag är -- som jag sade i mitt\r\nanförande -- av den uppfattningen att det är onödigt\r\natt skapa ny byråkrati. Det är bättre att tukta den\r\nbyråkrati som man redan har.</pre><pre>Kjell Ericsson talade om förändringar och\r\nförbättringar på riskkapitalsidan.\r\nUtvecklingsbolagen har kommit dithän -- jag tror\r\natt jag citerar Kjell Ericsson rätt nu -- att man\r\ntillsätter styrelser m.m. Vi hade utvecklingsfonder\r\nsom fungerade. Vi hade en industrifond och\r\nNUTEK som fungerade. Allt detta började ni röra\r\nom i och omorganisera. Atle och Bure och de\r\nmindre riskkapitalbolagen har inte medfört något\r\npositivt ännu. Det är möjligt att de kommer att göra\r\ndet på sikt. Det vet vi inte. Men när riskkapitalet\r\nbehövdes som bäst i den djupaste\r\nkonjunktursvackan höll ni på att strukturera om\r\noch skapa stiftelser och dela ut\r\nlöntagarfondspengar.</pre><pre>Anf. 109  KJELL ERICSSON (c) replik:</pre><pre>Herr talman! Rolf L Nilson säger att regeringen\r\nmedvetet har tagit pengar från olika verksamheter.\r\nDet är helt felaktigt.</pre><pre>Besparingar i budgeten över huvud taget har skett i\r\nalla led. Med tanke på vårt underskott har det varit\r\nnödvändigt att skära ned på vissa verksamheter.\r\nMen kom ihåg alla insatser som har gjorts här! Jag\r\ntalade om 14 miljarder i sänkta skatter och avgifter.\r\nDet har mycket större betydelse än de pengar som\r\nvi nu pratar om. Dessutom skapas möjligheter att\r\ngå vidare med småföretagen. Än en gång kommer\r\nriskkapitalförsörjningen in i bilden.</pre><pre>Rolf L Nilson säger att det har varit en misslyckad\r\npolitik när det gäller kronans depreciering. Men de\r\nstora insatserna är gjorda när det gäller att sänka\r\nskatter och avgifter och att få en bra\r\nkonkurrenskraft. Därtill har kronans depreciering\r\ngjort att Sveriges näringsliv nu ligger mycket bra\r\ntill. Man har goda framtidsutsikter. Av\r\nsmåföretagarbarometern framgår att man tror på\r\nframtiden och på den politik som har förts och som\r\nger goda möjligheter för framtiden.</pre><pre>När det gäller den stiftelse, Innovationscentrum,\r\nsom skall bildas kan jag säga att det är fråga om en\r\nmycket liten adminstration. Man skall utnyttja\r\nbefintliga resurser på NUTEK, hos\r\nutvecklingsbolagen och produktråden samt hos\r\nSvenska uppfinnareföreningen. Även i\r\nfortsättningen skall alltså redan befintlig\r\nadministration utnyttjas.</pre><pre>Utvecklingsbolagen kommer i gång. Men de gamla\r\nfonderna verkar tills de nya kommer i gång. Det är\r\ninte fråga om stora och revolutionerande\r\nförändringar. Däremot kommer folk från\r\nnäringslivet in i styrelserna. Vidare kommer\r\nmålgruppen att breddas. Man går alltså in på olika\r\nområden. Det gäller t.ex. de nya produktråden och\r\ndet kvinnliga företagandet. De här har goda\r\nmöjligheter att hjälpa små- och nyföretagandet i\r\nSverige men också, och inte minst,\r\nuppfinnarna/innovatörerna.</pre><pre>När det gäller Atle och Bure var jag själv i\r\ninledningsskedet ofta kritisk. Men de blir bättre\r\noch bättre. Jag har senare sett att också Atle har\r\ngått in i lokala investmentbolag på olika ställen och\r\ni småföretagen -- man börjar alltså verka. Men kom\r\nihåg att det rör sig om ganska mycket pengar,\r\nungefär 12--13 miljarder kronor i statlig\r\nriskkapitalförsörjning. Det tar tid innan allt det här\r\nbörjar fungera, men man är på rätt väg.</pre><pre>Anf. 110  ROLF L NILSON (v) replik:</pre><pre>Herr talman! Vi kan stryka Atle, Bure och\r\nriskkapitalbolagen i just den här diskussionen om\r\ninnovationsstöd, för de är inte intressanta i\r\nsammanhanget. De skall i stället komma in på ett\r\nsenare stadium och då på rent kommersiella\r\nvillkor -- om de över huvud taget skall komma in.</pre><pre>Det intressanta är i stället de insatser som har gjorts\r\nvia Uppfinnareföreningen och\r\nuppfinnarföreningarna och deras rådgivning och\r\ndet som har gjorts via utvecklingsfonderna och\r\nNUTEK. Jag hävdar att Kjell Ericsson har fel om\r\nhan menar att regeringen har satsat mera på de här\r\nområdena än som gjordes tidigare.</pre><pre>I Svenska Dagbladet refereras i dag vad som har\r\nplockats bort under den här regeringsperioden. Det\r\när näringsbidrag till uppfinnare, stödet till\r\nUppfinnareföreningen, NUTEK:s allmänna\r\nbudget för ny teknik och småföretags utveckling\r\nsom har fått minskade anslag. Först nu när den\r\nvärsta perioden, förhoppningsvis, är slut kommer\r\nni till skott. Det är klart att jag tycker att det är bra.\r\nDet är ju bättre än ingenting. Men det hade varit\r\nbra om vi hade gjort en långsiktig och genomtänkt\r\nsatsning under den djupaste konjunktursvackan i\r\nstället för att trixa med organisationsformer och\r\ngöra omorganisationer för sakens egen skull.</pre><pre>Anf. 111  KJELL ERICSSON (c): replik:</pre><pre>Herr talman! Innovationsstödet behöver ökas, och\r\ndet är vad man nu håller på med. Genom de 500\r\nmiljoner kronorna till det nya\r\ninnovationscentrumet får man kraftigt ökade\r\nresurser för att kunna göra det här. Det handlar om\r\natt kunna hjälpa till med rådgivning och med\r\nfinansiering i tidigare skeden. Där kommer också,\r\nsom jag tidigare sade, regionalpolitiken in i bilden\r\nmed ytterligare miljoner till teknikprojekt i tidigare\r\nskeden.</pre><pre>NUTEK skall vara kvar och hjälpa till med det här.\r\nMan har resurser och kompetens. Det har också\r\nSvenska uppfinnareföreningen och\r\nutvecklingsbolagen. De skall också i fortsättningen\r\nverka här. I samråd med innovationscentrumet ser\r\nman också till att möjlighet finns att få ut pengarna\r\noch att hjälpa uppfinnare runt omkring i vårt land.</pre><pre>Herr talman! Det har satsats stora resurser på\r\nforskning och utveckling -- pengarna har tagits från\r\nlöntagarfondsmedlen -- under de här åren. Av nästa\r\ndebatt, som gäller utbildning och forskning,\r\nkommer att framgå att stora summor är anslagna på\r\ndet här området. Mycket pengar kommer att gå till\r\nden industrirelaterade forskningen via olika\r\nstiftelser. Det gör att näringslivet och staten\r\ntillsammans kan göra olika forskningsinsatser som\r\nger utveckling i framtiden.</pre><pre>Mycket stora resurser har alltså satsats från den här\r\nregeringens sida. Här räknas upp några saker som\r\nhar tagits bort. Men räkna också upp allt som har\r\ntillförts! Det är mycket mer än vad som har tagits\r\nbort. Sammantaget har det svenska näringslivet, de\r\nsvenska uppfinnarna och innovatörerna samt de\r\nsvenska småföretagarna mycket goda chanser att gå\r\nen ljus framtid till mötes.</pre><pre>Med detta, herr talman, vill jag också tacka mina\r\nutskottskamrater för den här mandatperioden. Jag\r\nvill också tillönska alla en riktigt trevlig sommar.</pre><pre>Anf. 112  JAN BACKMAN (m):</pre><pre>Herr talman! Först vill jag säga att jag delar de\r\nsynpunkter som Rolf L Nilson framförde, dvs. att\r\nsvenskt näringsliv har glädje av ett fritt flöde av\r\nidéer över gränserna och att allt som skall uppfinnas\r\ninte behöver uppfinnas i Sverige. De ändringar i\r\npatentlagstiftningen som träder i kraft vid\r\nhalvårsskiftet tror jag är en viktig förutsättning för\r\natt stimulera idéflödet.</pre><pre>Betänkandet om innovationsstöd innehåller ett\r\nantal hänvisningar till Halmstad. Det finns många\r\noch goda skäl för detta. Låt mig säga att det jag har\r\nsett av den verksamhet som Högskolan i Halmstad\r\nbedriver inom innovations- och\r\nentreprenörskapssområdet är värt många lovord.\r\nMan lever som man lär, och man använder sina\r\nresurser på ett mycket innovativt sätt. De företag\r\nsom har etablerat sig kring högskolan verkar ha\r\ngoda utvecklingsmöjligheter.</pre><pre>En del av verksamheten vid högskolan som varken\r\nmotionärerna eller betänkandet kommenterar men\r\nsom är mycket viktig för svenska innovatörer och\r\nuppfinnare är den forskning som bedrivs vid\r\nhögskolans Ekonomicentrum och som handlar om\r\ndet som på svenska kallas företagsänglar, en\r\növersättning av det amerikanska uttrycket\r\n''company angels''. Härmed avses privatpersoner\r\nsom tillför små onoterade företag kapital.</pre><pre>Eftersom vi aldrig kommer att kunna och inte heller\r\nvill stödja all innovationsverksamhet med statliga\r\nskattepengar är den finansieringen från privata\r\ninvesterares sida av mycket stor betydelse. I USA\r\nsvarar företagsänglarna för totalt 25--50 miljarder\r\nUS-dollar, vilket är dubbelt så mycket som det\r\nbelopp som gäller för den formella\r\nriskkapitalmarknaden.</pre><pre>Halmstadsforskarnas studier visar att den här\r\nfinansieringskällan också finns i Sverige. De\r\nsvenska företagsänglarna investerar inte sällan i\r\nunga svenska företag. Många har lång och\r\nframgångsrik ''entreprenöriell'' erfarenhet. De har\r\nofta företagsledar- och branschkompetens och ett\r\nrikt kontaktnät. De kan dela med sig av sitt digra\r\nkunnande och förmedla värdefulla kontakter. De\r\nskall också ses som tålmodiga och långsiktiga\r\ninvesterare.</pre><pre>Ett exempel på något liknande som har\r\nuppmärksammats under den senaste tiden är\r\nInnovationsmarknaden (IM), som är en nybildad\r\nsammanslutning med bl.a. Gad Rausing och Curt\r\nNicolin i styrelsen. Syftet med den organisationen\r\när att knyta ihop en långsiktig utveckling av\r\nföretagande och innovationer med placerarnas\r\nkanske något mer kortsiktiga och spekulativa\r\nintressen. Just tillkomsten av marknadsplatser, där\r\ninvesterare och innovatörer kan mötas, är en\r\nutveckling som kan leda fram till ett effektivare\r\nflöde av riskvilligt kapital från privata källor till\r\nutvecklingsbara uppfinningar och projekt.</pre><pre>Vad forskarna i Halmstad har pekat på är de\r\nskillnader som fortfarande finns bl.a. i\r\nskattelagstiftningen mellan de regler som gäller för\r\ndem som investerar i börsnoterade företag och de\r\nregler som gäller för dem som väljer att investera\r\nsina pengar i onoterade företag.</pre><pre>Det måste vara en angelägen uppgift för den\r\nfortsatta reformeringen av företagsbeskattningen\r\natt se till att sådana olikheter upphävs, så att det\r\ninte är omotiverade skillnader i beskattning som\r\nstyr det investeringsvilliga kapitalet bort från\r\nnyföretagande, innovatörer, uppfinnare och\r\nentreprenörer. I det sammanhanget borde de\r\nforskningsresultat som kommit fram i Halmstad\r\nkunna vara vägledande och därigenom bli av stor\r\npositiv betydelse för svenska innovatörer och\r\nuppfinnare.</pre><pre></pre><pre>Apropå vad Mats Lindberg tidigare sade kan jag\r\ninte låta bli att konstatera att Dagens Industri den\r\n30 maj har en rubrik som säger: Bildt betalade mest\r\nstatsstöd inom EFTA. På framsidan står det:\r\nSvenskt stöd ökade mest -- Bildts industribidrag i\r\ntäten inom EFTA. Visserligen pekar man även här\r\npå de arbetsmarknadspolitiska insatserna, men\r\nman säger också att FoU har ökat med 16 % till 679\r\nmiljoner kronor, och småföretagarstödet har ökat\r\nmed 82 % till 307 miljoner kronor; det gäller 1992\r\nårs siffror jämfört med 1991. Jag tror att det beror\r\npå hur man vill se det om man anser att den\r\nnuvarande regeringens näringspolitik är stor eller\r\nliten, ökande eller minskande, värdefull eller inte\r\nvärdefull.</pre><pre>Herr talman! Jag yrkar bifall till näringsutskottets\r\nbetänkande.</pre><pre>Anf. 113  BENGT DALSTRÖM (nyd):</pre><pre>Herr talman! Jag vänder mig direkt till utskottets\r\nordförande Rolf Dahlberg med en fråga. Anser\r\nRolf Dahlberg att bankernas kreditgivning till\r\nuppfinnare och innovationsverksamhet fungerar i\r\ndag? Är det bakgrunden till att de borgerliga i\r\nutskottet inte ens vill utreda formerna för och\r\nbehovet av den av oss föreslagna garantifonden?</pre><pre>Jag har en fråga även till Kjell Ericsson: Känner sig\r\nKjell Ericsson helt nöjd med beslutet om\r\ninnovationscentrum? Anser inte Kjell Ericsson att\r\nregeringen borde ha presenterat en helhetssyn på\r\nsituationen för uppfinnare och innovatörer, som en\r\nnaturlig uppföljning av den utomordentliga\r\nutredningen Innovationer för Sverige?</pre><pre>Anf. 114  ROLF DAHLBERG (m):</pre><pre>Herr talman! Bengt Dalström ställde en fråga\r\nangående bankerna. För ungefär en vecka sedan\r\nhade vi tillfälle att diskutera de frågorna. Efter den\r\nkris bankerna befann sig i åren 1991 och 1992 drog\r\nde uppenbarligen åt oerhört hårt när det gällde\r\nutlåningsverksamheten. Det hade vi väl alla\r\nförståelse för efter de smällar de fick när det gällde\r\nsäkerheter framför allt på fastighetssidan. Det\r\nfanns behov av att skärpa kreditregler och\r\növervakning av givna krediter.</pre><pre>Man kan nog konstatera att bankerna i dag är\r\ntillbaka i ett någorlunda normalt utlåningsläge. Det\r\nfinns fortfarande mycket pengar kvar i bankerna att\r\nlåna ut till framför allt småföretag och nystartade\r\nföretag. Vi har kunnat notera en klar förbättring\r\nunder slutet av 1993 och de första månaderna 1994.</pre><pre>När det gäller den fond som Bengt Dalström har\r\nagerat för både motionsvägen och här i kammaren\r\nvill jag påpeka att den miljard man ville använda\r\nanvände nydemokraterna på andra håll. De har\r\ninga pengar kvar till den här fonden. I det läget\r\nmåste vi i utskottet avvisa tanken på fonden, vilket\r\nBengt Dalström mycket väl förstår.</pre><pre>Anf. 115  BENGT DALSTRÖM (nyd):</pre><pre>Herr talman! Det var ett väntat svar. Min fråga var\r\nlitet rakare. Jag kan dock köpa resonemanget att vi\r\nhar missat att bevaka möjligheten att få fram de två\r\nmiljarderna via projektet Utbildning och forskning.\r\nMen vad jag efterlyste var förståelse för att\r\nåtminstone utreda hur man skulle kunna lösa det\r\nbehov som uppenbarligen finns för innovatörer och\r\nuppfinnare. Vad vi egentligen talar om är en form\r\nav statlig lånegaranti som, efter vad jag kan förstå,\r\nborde kunna fungera bra. Vi har kallat det\r\ngarantifond. Jag var besviken över att man inte\r\nkunde få utskottets stöd för att utreda\r\nkreditbehovet hos småföretagare, innovatörer och\r\nuppfinnare.</pre><pre>Jag vill gärna repetera vad företagarnas egen\r\nrepresentant i organisationen sade: Vi får dagligen\r\ntelefonsamtal från personer som fått klartecken\r\nfrån utvecklingsfonden eller industri- och\r\nnyföretagarfonder, medan bankerna vägrar att\r\nställa upp med de lån som behövs. Det är barockt.\r\nSamhället ställer upp med offentliga medel, men\r\nbankerna tar inte sitt ansvar. Det är ett yttrande\r\nfrån verkligheten. Jag kan inte göra mer än påvisa\r\ndetta.</pre><pre>Anf. 116  KJELL ERICSSON (c):</pre><pre>Herr talman! Bengt Dalström frågade om jag är\r\nhelt nöjd med innovationscentret. Även om det\r\nfinns mycket resurser skulle man självfallet önska\r\nändå mer. Men med tanke på dagens ekonomiska\r\nläge är det en bra avvägning av tillförsel av resurser\r\noch åtgärder. Nu får man finansiering av olika\r\nprojekt i tidigare skeden. Man får rådgivning och\r\nutåtriktad verksamhet. Jag tycker att det är en bra\r\navvägning.</pre><pre>Det har gjorts många insatser som jag räknade upp\r\ntidigare. Helhetssynen gör att man i tidiga skeden\r\nfår en god möjlighet att kommersialisera olika\r\nverksamheter.</pre><pre>När det gäller den fond som diskuterats vill jag säga\r\natt vi har startat så många nya verksamheter att jag\r\ninte tror att det vore gångbart att starta ytterligare\r\nverksamheter. Man bör se på vad som gjorts och\r\nhur det kommer att fungera. För närvarande måste\r\nvi se till att det som satts i gång fungerar bra.</pre><pre>Överläggningen var härmed avslutad.</pre><pre>Beslut</pre><pre>FöU10 JAS-projektet</pre><pre>1. utskottet</pre><pre>2. res. (s)</pre><pre>3. men. (v)</pre><pre>Förberedande votering:</pre><pre>119 för res.</pre><pre>20 för men.</pre><pre>167 avstod</pre><pre>43 frånvarande</pre><pre>Kammaren biträdde res.</pre><pre>Huvudvotering:</pre><pre>169 för utskottet</pre><pre>129 för res.</pre><pre>7 avstod</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 26 fp, 27 c, 25 kds, 17 nyd, 1 -</pre><pre>För res.:</pre><pre>117 s, 10 v, 2 -</pre><pre>Avstod:</pre><pre>6 s, 1 fp</pre><pre>Frånvarande:</pre><pre>15 s, 7 m, 6 fp, 4 c, 1 kds, 6 nyd, 4 v, 1 -</pre><pre>SoU28 Psykiskt stördas villkor</pre><pre>Mom. 4 (uppföljning av LSS)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>294 för utskottet</pre><pre>12 för men.</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 73 m, 28 fp, 27 c, 25 kds, 17 nyd, 1 -</pre><pre>För men.:</pre><pre>10 v, 2 -</pre><pre>Frånvarande:</pre><pre>15 s, 7 m, 5 fp, 4 c, 1 kds, 6 nyd, 4 v, 1 -</pre><pre>Mom. 9 (nationell översyn av den psykiatriska\r\nvården m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>294 för utskottet</pre><pre>12 för men.</pre><pre>1 avstod</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 73 m, 28 fp, 27 c, 25 kds, 17 nyd, 1 -</pre><pre>För men.:</pre><pre>10 v, 2 -</pre><pre>Avstod:</pre><pre>1 s</pre><pre>Frånvarande:</pre><pre>14 s, 7 m, 5 fp, 4 c, 1 kds, 6 nyd, 4 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>SoU27 Handikappombudsman</pre><pre>Mom. 2 (processförande roll)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>294 för utskottet</pre><pre>12 för men.</pre><pre>1 avstod</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 73 m, 28 fp, 27 c, 25 kds, 17 nyd, 1 -</pre><pre>För men.:</pre><pre>10 v, 2 -</pre><pre>Avstod:</pre><pre>1 s</pre><pre>Frånvarande:</pre><pre>14 s, 7 m, 5 fp, 4 c, 1 kds, 6 nyd, 4 v, 1 -</pre><pre>Mom. 11 (avgifter inom handikappomsorgen)</pre><pre>1. utskottet</pre><pre>2. res. 2 (s)</pre><pre>Votering:</pre><pre>172 för utskottet</pre><pre>135 för res. 2</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 73 m, 28 fp, 27 c, 25 kds, 17 nyd, 1 -</pre><pre>För res. 2:</pre><pre>123 s, 10 v, 2 -</pre><pre>Frånvarande:</pre><pre>14 s, 7 m, 5 fp, 4 c, 1 kds, 6 nyd, 4 v, 1 -</pre><pre>Mom. 14 (boendet för utvecklingsstörda och\r\npsykiskt funktionshindrade)</pre><pre>1. utskottet</pre><pre>2. res. 3 (s)</pre><pre>Votering:</pre><pre>172 för utskottet</pre><pre>134 för res. 3</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 28 fp, 27 c, 25 kds, 17 nyd, 2 -</pre><pre>För res. 3:</pre><pre>123 s, 10 v, 1 -</pre><pre>Frånvarande:</pre><pre>15 s, 7 m, 5 fp, 4 c, 1 kds, 6 nyd, 4 v, 1 -</pre><pre>Mom. 17 (resemöjligheter för funktionshindrade\r\npersoner)</pre><pre>1. utskottet</pre><pre>2. res. 4 (s)</pre><pre>Votering:</pre><pre>171 för utskottet</pre><pre>136 för res. 4</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 28 fp, 27 c, 25 kds, 17 nyd, 1 -</pre><pre>För res. 4:</pre><pre>124 s, 10 v, 2 -</pre><pre>Frånvarande:</pre><pre>14 s, 7 m, 5 fp, 4 c, 1 kds, 6 nyd, 4 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>NU25 Innovationsstöd</pre><pre>Mom. 1 (riktlinjer för innovationsstöd)</pre><pre>1. utskottet</pre><pre>2. res. 1 (s)</pre><pre>Votering:</pre><pre>171 för utskottet</pre><pre>136 för res. 1</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 28 fp, 27 c, 25 kds, 17 nyd, 1 -</pre><pre>För res. 1:</pre><pre>124 s, 10 v, 2 -</pre><pre>Frånvarande:</pre><pre>14 s, 7 m, 5 fp, 4 c, 1 kds, 6 nyd, 4 v, 1 -</pre><pre>Mom. 2 (garantifond)</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>290 för utskottet</pre><pre>17 för res. 3</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>124 s, 73 m, 28 fp, 27 c, 25 kds, 10 v, 3 -</pre><pre>För res. 3:</pre><pre>17 nyd</pre><pre>Frånvarande:</pre><pre>14 s, 7 m, 5 fp, 4 c, 1 kds, 6 nyd, 4 v, 1 -</pre><pre>Mom. 3 (teknikupphandling)</pre><pre>1. utskottet</pre><pre>2. men. (v)</pre><pre>Votering:</pre><pre>295 för utskottet</pre><pre>12 för men.</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>124 s, 73 m, 28 fp, 27 c, 25 kds, 17 nyd, 1 -</pre><pre>För men.:</pre><pre>10 v, 2 -</pre><pre>Frånvarande:</pre><pre>14 s, 7 m, 5 fp, 4 c, 1 kds, 6 nyd, 4 v, 1 -</pre><pre>Beslut om uppskjuten votering</pre><pre></pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick avgöras i ett sammanhang vid morgondagens\r\narbetsplenum.</pre><pre>15 §  Utbildning och forskning</pre><pre>Föredrogs</pre><pre>utbildningsutskottets betänkande</pre><pre>1993/94:UbU12 Utbildning och forskning (prop.\r\n1993/94:177).</pre><pre>Anf. 116  BENGT SILFVERSTRAND (s):</pre><pre>Fru talman! Jag skall i detta anförande i huvudsak\r\nuppehålla mig vid ett par principiella frågor kring\r\nforsknings- och utbildningspolitiken. Berit Löfstedt\r\nkommer senare att beröra de mindre och\r\nmedelstora högskolorna och\r\nresurstilldelningssystemet. Kristina Persson tar upp\r\nkompetensutvecklingsfrågorna, och Eva\r\nJohansson, slutligen, kommenterar de\r\nsocialdemokratiska reservationerna med\r\nanknytning till vissa förhållanden i\r\nStockholmsområdet.</pre><pre>Fru talman! Läget inom den svenska utbildnings-\r\noch forskningspolitiken är inte helt kristallklart för\r\nnärvarande. Skalar man bort den moderata\r\nfrihetsretoriken kvarstår förvisso en kärna av\r\nkonstruktivt reformarbete som i mycket hög grad är\r\nen uppföljning av propositioner och\r\nutredningsförslag, i huvudsak framlagda av den\r\nsocialdemokratiska regeringen under åren 1987--\r\n1991.</pre><pre>Det handlar om linjesystemets avskaffande och en\r\nmålmedveten decentralisering av beslutsprocessen\r\ntill regional och lokal nivå. Att en sådan avreglering\r\nemellertid inte är problemfri visar bl.a. det\r\nmärkliga system för antagning till universitet och\r\nhögskolor som i praktiken innebär att valfriheten\r\nför dem som söker till högskolestudier satts ur spel.</pre><pre>Lägg därtill att de av de borgerliga partierna i alla\r\når bespottade löntagarfonderna, som ju utgjort en\r\ndel av Allmänna pensionsfonden, nu hyllas som en\r\nmodern variant av galten Särimner och tycks vara\r\nen outsinlig källa att ösa ur för diverse\r\nforskningsändamål.</pre><pre>Så t.ex. trollades ett nytt miljöuniversitet i Lund\r\nfram under minst sagt märkliga former utan att ens\r\ndet befintliga universitetets ledning informerats i\r\nförväg. 43-procentiga anslagsöverskridanden, bl.a.\r\nberoende på vidlyftiga, icke konkurrensutsatta\r\nuppdrag till moderaterna närstående\r\nkonsultföretag, är en annan innovation av det\r\nmoderata utbildningsdepartementet.</pre><pre>Urholkad rättssäkerhet och överpolitisering av\r\nutbildningspolitiken -- det eftermälet bör nu ristas\r\nin på det monument över epoken Per Unckel som\r\ndet är hög tid att resa.</pre><pre>Försöket att avveckla det s.k. kårobligatoriet är ett\r\nslående exempel på hur ideologisk renlärighet\r\nbedrar förnuftet. Det senaste beskedet är att\r\nobligatoriet både skall tas bort och finnas kvar.\r\nMedlemskapet i kår och nation blir inte\r\nobligatoriskt, men samtliga studenter blir ändå\r\nskyldiga att betala avgift för utbildningsbevakning\r\noch studiesocial verksamhet. Denna piruett är ju\r\nsmått fantastisk mot bakgrund av moderaternas\r\nbenhårda motstånd mot sådana obligatoriska\r\nstudentavgifter.</pre><pre>Konkurrens till varje pris och ökad lönespridning\r\nför att höja intresset för högre utbildning har varit\r\nnågra av de teser som moderaterna har drivit\r\nhårdast och som framskymtar också i det tyvärr\r\ndelvis hårt partipolitiserade dokumentet Agenda\r\n2000.</pre><pre>Reaktionerna har inte uteblivit, och de kommer\r\nibland från de kanske mest oväntade håll. Så här ser\r\nt.ex. rektorn vi Uppsala universitet, Stig\r\nStrömholm, på saken i sin nyutkomna bok Den\r\nsvenska högskolan: ''Vi måste definiera\r\nkonkurrensmedlen för högskolan och det skall ske\r\npå intellektuella grunder och inte som i\r\nnäringslivet. Risken är att skolorna börjar\r\nkonkurrera med produktivitet och lönsamhet som\r\nmål, liksom näringslivet. Det främjar knappast\r\nkvaliteten på utbildningen.'' Från de mest oväntade\r\nhåll får man som sagt höra sanningen.</pre><pre>En annan av Per Unckels favoritteser är att\r\nlöneskillnaderna måste öka för att locka fler\r\nungdomar till högre studier. När den stora\r\nutredningen ''Ursprung och utbildning'' rörande\r\nsocial snedrekrytering till högre studier\r\npresenterades, hävdade utbildningsministern i ett\r\npressmeddelande att denna snedrekrytering\r\nberodde på misslyckad socialdemokratisk politik\r\noch på för små lönedifferenser.</pre><pre>Utredningens slutsats är den rakt motsatta: ''Ofta\r\nantas att om högre utbildning görs mer lönsam\r\ngenom att löneskillnaderna ökar mellan låg- och\r\nhögutbildade skulle snedrekryteringen minska.\r\nVåra resultat talar för att så inte skulle bli fallet --\r\nungdomar från högre socialgrupper väljer oftare än\r\nandra utbildningar där avkastningen är hög. På\r\nlängre sikt kan faktiskt effekten av ökade\r\nlöneskillnader bli ökad snedrekrytering. Ökade\r\nekonomiska klyftor mellan samhällsklasserna\r\ntenderar nämligen att leda till ett starkare samband\r\nmellan ursprung och utbildning.''</pre><pre>I den i dagarna utkomna boken Sorteringen i skolan\r\nkonstateras bl.a. att universitetsutbildning lönar sig\r\nbättre i början av 90-talet än vad den gjorde\r\ntidigare. Vad göras skall tycks sålunda redan vara\r\ngjort.</pre><pre>Av dessa exempel framgår med all önskvärd\r\ntydlighet att det i hög grad är ideologi och inte\r\nsakligt grundade kvalitetsaspekter som väglett det\r\nmoderatstyrda utbildningsdepartementets\r\nreformiver vad gäller den högre utbildningen. Att\r\nCentern och Folkpartiet nästan helt okritiskt följt\r\nmed i svängarna är i viss mån förvånansvärt. Att\r\nkds gjort det är mindre förvånande.</pre><pre>Tillbaka till galten Särimner, dvs.\r\nlöntagarfonderna! Deras avveckling är raka\r\nmotsatsen till det tal om avpolitisering som delvis\r\npräglar formuleringarna i Agenda 2000. För det\r\nförsta är pensionsfondernas urholkning ett klart\r\noch otvetydigt brott mot den krisuppgörelse som\r\nträffades mellan regeringen och\r\nSocialdemokraterna den 20 september 1992. För\r\ndet andra handlar det om ett flagrant ingrepp i ett\r\npensionssystem som i stället för en åderlåtning på\r\nsammanlagt 30 miljarder kronor är i behov av\r\nkonsolidering och resursförstärkning.</pre><pre>Som ett alternativ till att behålla resterande 8\r\nmiljarder från Fond 92--94 i pensionssystemet hade\r\nvi socialdemokrater kunnat tänka oss en överföring\r\ntill Statsverket för att förstärka statens finanser.\r\nDet hade tydligen i ett ögonblick av klarsyn också\r\nriksdagens turbulenta parti, men man nådde\r\nuppenbarligen inte ända fram.</pre><pre>Vi avvisar regeringens förslag att bilda ytterligare\r\nsju stiftelser. Angelägen forskningsverksamhet\r\nskall finansieras över statsbudgeten, och\r\nstiftelseformen är ur konstitutionell synpunkt\r\nsynnerligen olämplig. Det är bevisat.</pre><pre>Vårt alternativ i den händelse riksdagen inte\r\nbifaller vårt förstahandsyrkande, som är avslag, är\r\natt kvarvarande medel från Fond 92--94 skall\r\nfördelas på dels en kompetensutvecklingsfond, dels\r\nen forskningsfond. Ambitionen är att kraftsamla\r\noch låta dessa fondmedel möjliggöra en\r\nextraordinär satsning på investering i kunskap.\r\nGenom att fonderna drivs enligt regler som normalt\r\ngäller för statlig verksamhet garanteras också\r\ninsyn, rättssäkerhet och kontroll.</pre><pre>Fru talman! Jag yrkar bifall till de\r\nsocialdemokratiska reservationerna 1, 2, 10, 11, 12,\r\n13, 14 och 15.</pre><pre>Anf. 118  STEFAN KIHLBERG (nyd):</pre><pre>Fru talman! Utbildningsutskottets betänkande\r\nnr 12 sätter punkt för löntagarfondsepoken --\r\näntligen, skulle jag vilja tillägga. Men som Bengt\r\nSilfverstrand mycket riktigt konstaterade har detta\r\ngissel faktiskt blivit till något positivt.</pre><pre>Regeringens proposition 177, Utbildning och\r\nforskning, var glädjande läsning när den kom. Vi\r\nkonstaterade ganska snabbt att den på många\r\npunkter tillmötesgår flera tidigare önskemål från\r\nNy demokrati. Jag skall inte gå in på allt, men vad\r\nvi särskilt noterade och gladdes åt är t.ex. de\r\nsatsningar på näringslivsrelaterad forskning som\r\nkommer fram och de satsningar som görs inom\r\ninformationsteknologin. Den har helt plötsligt\r\nblivit en dagsaktuell fråga i många dimensioner.</pre><pre>Det gäller även satsningarna på ett nytt universitet\r\nmed fokus mot öster, detta unika väderstreck som\r\nvi länge har propagerat för att man skall kika på,\r\noch de tankar som finns om att vi skall bli något\r\nslags balans till ett framtida starkt S:t Petersburg.</pre><pre>Vi noterar också med glädje beskedet om det nya\r\ninternationella miljöuniversitetet i Lund. Till\r\nskillnad mot Bengt Silfverstrand tyckte vi att sättet\r\ndet kom till på faktiskt var litet välkommet. Ett tag\r\nvar vi oroliga att man på Lunds universitet skulle bli\r\nså förorättade att man skulle försöka torpedera den\r\nhär satsningen. Men tack och lov har Lunds\r\nuniversitet en rektor som är mer kunnig och\r\nframsynt än prestigefylld. Boel Flodgren insåg\r\nsnabbt att detta var en riktig satsning.</pre><pre>Det är viktigt att våga gå nya vägar och ta till vara\r\nden entreprenöranda som finns. Därför skulle jag\r\ngärna vilja gratulera professor Karl Lidgren till en\r\nvälförtjänt framgång. Jag är fullständigt övertygad\r\nom att detta miljöuniversitet kommer att bli en\r\nsuccé. Jag skulle kort vilja visa på vad en enda\r\nperson faktiskt kan betyda.</pre><pre>Grythytte akademi hade inte heller funnits om inte\r\nen enda person hade varit drivfjäder, nämligen\r\nCarl-Jan Granqvist. Sedan är det många andra som\r\nhar hjälpt till också, inklusive denna kammare,\r\nmen utan dessa personer hade det inte blivit så\r\nmycket.</pre><pre>Vi gläds också åt de kvalitetsinriktade\r\nkulturprojekten. Vi ser dem som en nödvändig och\r\nmycket önskvärd balans så att det inte bara blir\r\nnaturvetenskapliga satsningar.</pre><pre>Vi välkomnar likaledes att man tydliggör rollen\r\nmellan universiteten och de mindre och medelstora\r\nhögskolorna och att man äntligen ger dem\r\nforskningsmöjligheter. Vi har på intet sätt sett de\r\nfarhågor som en del har fört fram om att det skulle\r\nbli ett A- och B-lag.</pre><pre>Vi välkomnar också den särskilda utredaren som\r\nskall utarbeta en mer detaljerad struktur och\r\norganisation för en kvalificerad eftergymnasial\r\nyrkesutbildning.</pre><pre>Fru talman! Jag vill också uttrycka en förhoppning\r\nom att vi slipper ett kommunalt inbördeskrig i södra\r\nStorstockholm med anledning av den nya\r\nuniversitetsstrukturen. Vi hoppas att den nyss\r\ntillsatta organisationskommittén fokuserar helt på\r\nuniversitets- och högskolebehov,\r\nutbildningskvalitet och studenternas och lärarnas\r\nprioriteringar och inte på olika kommun- och\r\nlandstingspolitikers mer eller mindre egoistiska\r\nambitioner.</pre><pre>Fru talman! Sammanfattningsvis är vi nöjda med\r\npropositionen och betänkandet. Det syns också på\r\nvåra mycket få reservationer. En av dem,\r\nreservation 4, speglar inte någon ideologisk\r\nskillnad. Vi vill befria universiteten och\r\nhögskolorna mera och snabbare. Men å andra sidan\r\ntycks problemet i dag mer vara outnyttjad och\r\noupptäckt frihet inom den akademiska världen.\r\nMan är fortfarande i väldigt stor utsträckning fast i\r\ngamla hjulspår och planstyrt tänkande.</pre><pre>Om nu Bengt Silfverstrand citerade professor\r\nStrömholm rätt tycks han inte ha förstått att man\r\ninte finns till särskilt länge i ett näringsliv där man\r\nbara fokuserar på produktivitet. Det är satsningen\r\npå produktivitet och kvalitet som banar väg för\r\nframgången. Det gäller naturligtvis även i\r\nakademisk utbildning.</pre><pre>Fru talman! Jag skulle bildlikt talat vilja dra\r\nparallellen till en s.k. loppcirkus. Jag vill inte på\r\nnågot vis hävda att det finns loppor i den\r\nakademiska världen. Men, som säkert en del\r\nkänner till, när man tämjer loppor lägger man dem\r\ni en burk med ett glaslock. Lopporna lär sig ganska\r\nsnart att inte hoppa högre än precis upp till denna\r\nglasskiva. Sedan tar man bort glasskivan, men\r\nlopporna fortsätter att hoppa precis upp till den. De\r\nhar inte upptäckt att glastaket är borta. Det är litet\r\ngrand så jag uppfattar den akademiska världen.\r\nDen har inte upptäckt möjligheterna ännu.\r\nRestriktionerna är förhållandevis få i dag. Vi i Ny\r\ndemokrati vill riva väggarna också. Vi hoppas att\r\ndet kommer. Agenda 2000 ger gott hopp därvidlag.</pre><pre>Fru talman! Det här är sannolikt den sista debatten\r\ni det här sammanhanget. Jag trodde att\r\nutbildningsministern skulle vara närvarande, men\r\ndet är han inte. Förhoppningsvis läser han\r\nprotokollet, och därför skulle jag vilja framföra ett\r\nvarmt tack till utbildningsminister Per Unckel för\r\nhans ihärdiga och framgångsrika befrielsearbete\r\nsamt för kvalitetssatsningarna på svensk utbildning\r\noch forskning under de här tre åren. Jag hoppas\r\ninnerligt att han får fortsätta även i höst.</pre><pre>Avslutningsvis vill jag yrka bifall till utskottets\r\nhemställan utom under mom. 4 och 34. Där yrkar\r\njag i stället bifall till våra reservationer nr 4 och 21.</pre><pre>Anf. 119  BENGT SILFVERSTRAND (s)\r\nreplik:</pre><pre>Fru talman! Stefan Kihlberg sade att de vill riva\r\nväggarna. Hans parti är på god väg att riva både\r\nväggar och tak i det här huset.</pre><pre>Han har gjort många andra märkliga uttalanden på\r\nsenare tid. I två debatter har Stefan Kihlbergs\r\nhuvudbudskap varit att vi skall spara, gneta och\r\nhålla igen. Ny demokrati har lagt fram förslag om\r\nnedskärningar på samtliga departement och\r\nlyckades -- det var naturligtvis en\r\nkraftansträngning -- gå med på en besparing på 20\r\nmiljoner kronor på ett överskridande som\r\ndepartementet hade gjort.</pre><pre>När de sedan kom till den stora möjligheten att\r\nkunna spara 8 miljarder till statskassan var intresset\r\ninte lika stort. Nu får vi höra att\r\nanpassningsrörelsen är total. De har alltså anslutit\r\nsig till en utbildningspolitik som de i andra\r\nsammanhang har varit ganska kritisk mot. Jag\r\ntycker att det egentligen säger allt om Ny\r\ndemokrati, och ytterligare kommentarer till det här\r\nanförandet är ganska överflödiga.</pre><pre>Anf. 120  STEFAN KIHLBERG (nyd)\r\nreplik:</pre><pre>Fru talman! Vi har dess värre inte lyckats riva så\r\nmånga väggar och tak i det politiska systemet som\r\nvi skulle vilja. Däremot skall jag villigt erkänna att\r\nvi ibland har lyckats åstadkomma saker som inte jag\r\nheller är särskilt stolt över. Men i dessa mörka\r\nstunder tröstar jag mig med att syftet är gott.</pre><pre>Visst vill vi spara och gneta, men samtidigt vill jag\r\nunderstryka att om man sparar och gnetar på\r\ninvesteringarna är risken att man inte har den\r\nframtid som man vill satsa på. Att spara på den\r\ntypen av investeringar som dessa satsningar innebär\r\när kanske inte det allra klokaste.</pre><pre>Vi har i stället pekat på ett antal andra områden,\r\ninte minst i vår motion med anledning av\r\nkompletteringspropositionen. Det finns ett antal\r\nområden där vi inte skär av våra band med\r\nframtiden utan i stället skär i en våldsam\r\növerkonsumtion. Det kan gälla\r\nsocialförsäkringssystemen, flyktingpolitiken eller\r\norganisationsbidragen. Det finns många ställen där\r\ndet finns mycket pengar att hämta, och där man\r\ninte riskerar att slå undan fötterna på sig själv.</pre><pre>Anf. 121  BENGT SILFVERSTRAND (s)\r\nreplik:</pre><pre>Fru talman! Det är oerhört viktigt att inte skära av\r\nbanden med framtiden. Det är oerhört viktig att\r\nsatsa. Som framgick av min inledning har jag sagt\r\natt när det gäller inriktningen och de olika\r\nområdena har vi samma synpunkter och samma\r\nuppfattningar. Det gäller t.ex.\r\nkompetensutveckling som kommer att utvecklas\r\nsenare av andra socialdemokratiska talare.</pre><pre>För övrigt framgår det ju av Agenda 2000 att\r\nSverige faktiskt satsar väldigt mycket på forskning\r\noch utveckling. Det är inte detta det handlar om.\r\nDet är den överpolitiserade ideologiska delen och\r\nden rättsosäkerhet som sakta men säkert har smugit\r\nsig in i systemet som gör att vi har anledning att\r\nreagera.</pre><pre>Detta har bl.a. tagit sig uttryck i att man tar pengar\r\nfrån ett pensionssystem som man i andra\r\nsammanhang kritiserar för att det har för litet\r\nresurser och behöver reformeras. Det är definitivt\r\ninte med pensionspengar som vi skall reformera\r\neller fortsätta utbyggnaden av forskning och\r\nutveckling. När vi socialdemokrater får tillfälle\r\nkommer vi att se till att det går över statsbudgeten.\r\nDet är ett hederligt och rakt sätt att bedriva\r\nforskningspolitik på, liksom att bedriva politik på\r\nandra områden.</pre><pre>Anf. 122  BJÖRN SAMUELSON (v):</pre><pre>Fru talman! Ny demokrati vill riva väggarna. De\r\nflesta har väl upplevt de tre gångna åren som om Ny\r\ndemokrati först och främst tar bort golvet.</pre><pre>I två omgångar har Nydemokraterna mörkat i den\r\npolitiska debatten om forskningsmedel och\r\nlöntagarfondspengarna, men efter bara tio dagar\r\nhar de snällt krupit in under det borgerliga\r\nparaplyt. Det är litet tråkigt, därför att Ny\r\ndemokrati hade kunnat medverka till att t.ex. de\r\nmedelstora högskolorna hade fått bättre resurser,\r\natt Högskolan i Luleå hade fått en fastare grund att\r\nstå på.</pre><pre>Ny demokrati hade kunnat gå in och delvis axla\r\nCenterns roll i de här sammanhangen, eftersom\r\nCenterpartiet inte längre för de små och medelstora\r\nhögskolornas talan på samma sätt som tidigare.</pre><pre>Det är fel att sälja ut löntagarfonderna. Det är\r\nnödvändigt med ett offentligt sparande för framtida\r\nutgifter. Pengarna kan naturligtvis användas för\r\nframåtsyftande investeringar och reformer. Det är\r\ntveksamt om det i det här fallet är klokt att göra de\r\nsatsningar på olika stiftelser som nu föreslås. I det\r\nfall det inte hade blivit majoritet för detta, hade vi\r\nfrån Vänsterpartiets sida kunnat tänka oss att\r\ndiskutera en alternativ användning av fondmedlen.\r\nI första hand är det löntagarnas pengar, och i andra\r\nhand är det pensionärernas.</pre><pre>Den högre utbildningen i Sverige är demokratiskt\r\nstyrd. Det är en unik och mycket god tradition.\r\nUniversitet och högskolor har ändå till stor del\r\nkunnat själva bestämma hur forskningen och\r\nutbildningen skall bedrivas. Jag vill utveckla de här\r\nbåda traditionerna och inte skapa\r\nsidoorganisationer eller institutioner som på något\r\nsätt kan komma att beskära den möjligheten.</pre><pre>Forskningspengar brukar fördelas över budget vart\r\ntredje år, och riksdagen kan då regelbundet pröva\r\nsatsningarna och avväga om de gjorts rätt eller fel.\r\nVi som är folkvalda får avgöra de stora dragen i\r\nfråga om forskningens inriktning. Men nu vill\r\nregeringen ge fondmedlen till mer eller mindre\r\nprivatiserade stiftelser, och de är inte\r\ndemokratiska. Riksdagen förlorar både ansvar och\r\ninflytande över pengarna, som riksdagen tidigare\r\nhar bestämt hur de skulle samlas ihop.</pre><pre>Det här innebär ju att man i den politiska debatten\r\nsätter dem som inte är direkt involverade i detta på\r\nundantag. Det finns ett demokratiskt underskott\r\ntotalt sett i den här beslutsprocessen.</pre><pre>Dessutom ställer vi oss kritiska till inlåsningen som\r\nstiftelsernas verksamhet får i och med det här\r\nbeslutet. Det är klart att de skall ha en inriktning\r\nmot både näringsliv och företagsamhet men också\r\nmot den offentliga sektorn. I och med att detta inte\r\nkan komma att prövas av riksdagen -- framöver kan\r\nkanske inte ens statsråd ställas till svars för\r\nstiftelsernas verksamhet och deras antagna\r\ninriktningar -- är det ännu tydligare att det blir ett\r\ndemokratiskt underskott i den här frågan.</pre><pre>För mig är kunskap något som växer och sprids i en\r\nöppen debatt. Också här kringskärs möjligheterna\r\ni och med stiftelseformen. Kunskap vinner på att\r\nifrågasättas, inte anpassas. Kritiskt tänkande är en\r\nförutsättning för ett dynamiskt universitet och för\r\natt demokratin skall ha någon innebörd. Det beslut\r\nsom tas nu kan underlätta att den debatten undviks,\r\ngenom att man stänger in kunskapen, äskandena,\r\ninom de här stiftelserna.</pre><pre>Jag är rädd för att den borgerliga politiken i värsta\r\nfall kan leda till ett inställsamt ja-sägeri i stället för\r\nsjälvständigt tänkande. Vi har sett sådana exempel,\r\nmed påsar över huvudena, i arbetslivet i vår. Jag vill\r\ninte se sådant inom den högre utbildningen och\r\nforskningen.</pre><pre>För oss i Vänsterpartiet är det lika viktigt med hög\r\nkompetens i den offentliga sektorn som inom det\r\nprivata näringslivet. Vi tycker också att det är\r\nnödvändigt att forskningen finns spridd över hela\r\nlandet, eftersom människor har olika erfarenheter,\r\nbl.a. beroende på var de bor.</pre><pre>Därför återupprepar vi vårt krav om att de små och\r\nmedelstora högskolorna måste få fasta\r\nforskningsresurser. En del vill vi använda för\r\nlångsiktigt samarbete med näringslivet, men det är\r\nockså viktigt att det finns ett samarbete mellan\r\nhögskolan och den offentliga sektorn. Annars blir\r\nforskningen snedvriden vid de små och medelstora\r\nhögskolorna. Forskning måste handla om\r\nverkligheten, och den finns inom både privat och\r\noffentlig sektor.</pre><pre>Jag tror att det är viktigt att understryka det i den\r\nhär debatten, eftersom propositionen andas en\r\ntanke om att de små och medelstora högskolorna,\r\nde s.k. regionala högskolorna, skulle ha en\r\nprofilering mot det lokala näringslivet. Det tror jag\r\nskulle vara mycket olyckligt, fru talman, mot\r\nbakgrund av att Sverige är ett litet land och vi\r\ndärför måste bedriva en nationellt övergripande\r\nhögskolepolitik och forskningspolitik.</pre><pre>Visst behöver forskningen mer pengar, men jag tror\r\noch vi tror i Vänsterpartiet att flaskhalsproblemen\r\nligger inom vuxenutbildningen, grundskolan och\r\ngymnasieskolan. Därför föreslår vi i vårt\r\nalternativresonemang att en del av fondpengarna\r\nskall användas till ett kvalitetsprogram för\r\ngrundskolan och gymnasieskolan och för\r\nkompetenshöjande åtgärder, bl.a. med hjälp av\r\nvuxenutbildningen, i akt och mening att se till att vi\r\nhar en god försörjning av studenter till högskolan\r\nframöver. Det är lätt att konstatera att det här är en\r\nmycket viktig och angelägen åtgärd.</pre><pre>Så har vi då frågan om Stockholmsuniversitetet.\r\nKort skulle jag kunna säga att jag tycker att den har\r\nbehandlats på ett väldigt slarvigt sätt från\r\nregeringens sida. Regeringen lägger förslag om ett\r\nnytt universitet på Kvarnholmen.\r\nUtredningsmaterial om detta fick vi se efter det att\r\npropositionen hade lagts fram -- dåligt underbyggt\r\nalltså!</pre><pre>Man vill flytta också de konstnärliga högskolorna in\r\ntill ett gemensamt campus, men snabbt reste sig\r\nbl.a. Teaterhögskolan. I flera skrivelser har den\r\nsagt att den inte vill flytta från sina lokaler. Såväl\r\nkonstnärliga som praktiska orsaker har nämnts för\r\natt få vara kvar där den är. Teaterhögskolan är i dag\r\nplacerad mitt i Stockholms stad. Den har daglig\r\nkontakt med vardagslivet i vår huvudstad. Det är\r\ntveksamt om den skulle kunna ha samma kontakt,\r\nom den skulle flyttas ut t.ex. till Kvarnholmen.</pre><pre>Det här centralistiska strider också mot\r\ndecentraliseringstanken och tanken om att\r\nhögskolorna själva skall få bestämma mer över sina\r\negna angelägenheter. Detta dompterande tror inte\r\njag är bra för utvecklingen av ett akademiskt\r\ntänkande. Därför har vi avvisat de propåerna.</pre><pre>Efter höstens val, fru talman, då jag hoppas att vi\r\nhar en annan majoritet här i kammaren, måste vissa\r\nviktiga åtgärder vidtas inom högskolepolitikens\r\nområde. Först och främst måste naturligtvis den\r\nvolymmässiga utbyggnaden fortsätta. Det har varit\r\nen bra utbyggnad under de senaste tre åren. Vi har\r\nstött den, men vi är inte riktigt nöjda.</pre><pre>Samtidigt tror jag att vi måste höja kvalitetskraven\r\noch nu börja med en riktig avgymnasifiering av\r\nhögskolan. Det har inte skett under de här tre åren.</pre><pre>Vi måste se över det konstlade inympade\r\nkonkurrenssystemet, som Strömholm och\r\nSilfverstrand kritiserar. Det skapar enligt\r\nVänsterpartiets mening och min mening\r\ninlåsningseffekter, som i sin tur kan leda till\r\nkvalitetsbrister, som kan leda till att högskolorna\r\nblir produktivitetsinriktade med mängden som\r\nvägledning, och det är inte bra.</pre><pre>Det är särskilt olyckligt, om vi behöver en\r\nexpansion i fråga om antalet utbildningsplatser\r\ninom grundutbildningen på högskolan och få fler\r\növer till doktorandtjänster. Därför är det viktigt,\r\nsom jag sagt tidigare, att man motverkar en\r\nutveckling där vi kan få A- och B-högskolor, om vi\r\nskall kunna garantera kvaliteten och nå de målen.</pre><pre>Vi måste få forskningsresurser till fler högskolor. I\r\ndet sammanhanget är det märkligt att utskottet\r\navstyrker Vänsterpartiets och många andra\r\npartiföreträdares motion om forskning kring\r\nriskhantering i Karlstad. I betänkandet hänvisas till\r\natt den frågan, enligt vad man har erfarit, har\r\növerförts till någon av stiftelserna. Jag skulle bra\r\ngärna vilja veta vilken och i vilket sammanhang. Jag\r\nhar ställt frågan till personalen vid Riskcentrum,\r\noch den ställer sig bara frågande till denna\r\nformulering i betänkandet. Den måste vara tagen\r\nur luften.</pre><pre>Fru talman! Jag minns inte om jag har yrkat bifall\r\ntill min meningsyttring. Det gör jag naturligtvis\r\ntotalt, men jag nöjer mig med att här nämna mom.\r\n1, 2, 3, 4, 8, 16, 30 och 41.</pre><pre>(forts.)</pre><pre>Ajournering</pre><pre>Kammaren beslöt kl. 18.01 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>15 §   (forts.) f415 &gt; Utbildning och forskning</pre><pre>(forts. UbU12)</pre><pre>Anf. 123  RUNE RYDÉN (m):</pre><pre>Herr talman! Jag vill inledningsvis yrka bifall till\r\nhemställan i dess helhet i det utskottsbetänkande\r\nsom vi nu skall behandla.</pre><pre>Vi skall i dag ta ställning till förslag som innebär att\r\nsamtliga kvarvarande tillgångar för de avvecklade\r\nlöntagarfonderna som förvaltas i fond 92/94 på\r\ndrygt 8 miljarder kronor skall bli utskiftade senast\r\nvid utgången av 1994.</pre><pre>Det förslag som regeringen har lagt fram i\r\npropositionen om utbildning och forskning innebär\r\natt sju stiftelser inrättas. Fem av dessa skall främja\r\nforskning och utbildning. Vi i utskottet tycker att\r\ndet är ett utmärkt förslag, dels därför att\r\nlöntagarfonderna slutligen avskaffas, dels därför att\r\nforskarsamhället i Sverige får ett sedan länge varmt\r\nönskat tillskott. Och det är ett rejält tillskott.\r\nEftersom bruttosumman är omkring 18 miljarder\r\nkronor inklusive den föregående utskiftningen,\r\ninnebär det att dessa stiftelser på ett väsentligt sätt\r\nkan bidra till att stärka Sveriges\r\nkonkurrensförmåga på för oss viktiga områden som\r\ninformationsteknologi, andra moderna tekniker,\r\nomstrukturering av industriforskningsinstituten\r\nm.m. Men även miljö- och vårdforskningen liksom\r\nen vidgad internationell samverkan inom utbildning\r\noch forskning får sin beskärda del.</pre><pre>Internationaliseringen tillsammans med\r\ninformationsteknologins genombrott har fått\r\ndjupgående konsekvenser för vår ekonomiska\r\nutveckling. Vårt lands naturtillgångar spelar i dag\r\nen allt mindre roll för konkurrenskraften. Det är\r\ndärför ytterst angeläget att skapa gynnsamma\r\nvillkor för utbildning och forskning. Produktionen\r\nav varor och tjänster blir också alltmer\r\nvetenskapsberoende. Samtidigt behöver företag och\r\nindustrigrenar en nära kontakt med\r\nkunskapsfronten för att vara framgångsrika.\r\nDärför måste samspelet mellan företag och\r\nuniversitet och högskolor stärkas. För att uppnå\r\ndetta måste andelen forskarutbildade i företagen\r\nöka, och rörligheten mellan företag och universitet\r\nmåste också öka. För att kunna uppnå det resultatet\r\nkrävs stora ekonomiska resurser. Den slutliga\r\nutskiftningen av löntagarfondsmedlen bidrar till att\r\ngöra det möjligt. Det känns bra att de medel\r\nföretagen har betalat in till löntagarfonderna får en\r\nsådan för Sveriges utveckling viktig användning.</pre><pre>Tyvärr reserverar sig Socialdemokraterna mot\r\nanvändningen av löntagarfondsmedel, vilket kanske\r\ninte är ägnat att förvåna. Jag uppfattar\r\nSocialdemokraternas andrahandsyrkande i deras\r\nandra reservation som ett erkännande om att\r\ntankegångarna om att inrätta stiftelser -- eller som\r\nSocialdemokraterna föreslår fonder -- ger\r\nregeringen rätt i dess bedömning av behovet av\r\nökade satsningar på forskning och av att dessa\r\npengar kommer att användas på ett för samhället\r\nproduktivt och effektivt sätt.</pre><pre>Den jämförelse som Bengt Silfverstrand gjorde om\r\ngalten Särimner stämmer inte på löntagarfonderna.\r\nSom alla historiskt väl bevandrade personer i denna\r\nkammare vet, återuppstod galten varje morgon pigg\r\noch nyter. Så är icke fallet med löntagarfonderna.\r\nMen det är en glädje att konstatera att\r\nlöntagarfondernas medel kommer att användas på\r\nett bra sätt.</pre><pre>Jag skall ytterligare kommentera\r\nSocialdemokraternas inställning till propositionens\r\nförslag om de mindre och medelstora högskolorna.\r\nSocialdemokraterna, och för den delen också\r\nVänsterpartiet, tycks ha gott om pengar och vill\r\ndärför inrätta en gemensam forskningsorganisation\r\nför dessa högskolor. Vad skulle det inte kosta? Hur\r\nskall det organiseras? Oklarheterna är många!\r\nVidare är Socialdemokraterna emot regeringens\r\nförslag att utveckla de mindre och medelstora\r\nhögskolornas anknytning till industrin och\r\nnäringslivet i regionen. Även det tycker vi i\r\nmajoriteten är märkligt.</pre><pre>Majoriteten tycker i stället att de möjligheter till\r\nsamverkan som finns mellan industrin och\r\nnäringslivet inom den egna regionen skall tas till\r\nvara på ett alldeles speciellt sätt. Det bör i och för\r\nsig inte hindra att högskolorna kan samarbeta med\r\nföretag och organisationer var de än är belägna i\r\nlandet. Från majoritetens sida betonar vi\r\nmöjligheten att utveckla en profil på andra områden\r\nän vad som är aktuellt med hjälp av ordinarie\r\nstatliga och externa medel. Den möjligheten har nu\r\nöppnats genom propositionen.</pre><pre>Vi delar inte heller reservanternas farhågor för att\r\nhögskolorna skall regionaliseras och\r\nkategoriindelas. Den uppfattningen får stå för\r\nSocialdemokraterna själva.</pre><pre>Ytterligare ett område som Socialdemokraterna har\r\ntagit upp -- och som jag anser att det kan finnas\r\nanledning att kommentera här i talarstolen -- är det\r\nnya resurstilldelningssystemet. Det är avsett att\r\nvara tredelat. En del av resurstilldelningen sker på\r\ngrundval av antalet helårsstudenter. Den andra\r\ndelen sker på grundval av antalet\r\nhelårsprestationer. Den tredje delen skulle basera\r\nsig på i förväg fastställda kända\r\nkvalitetsindikatorer. Utformningen av den tredje\r\ndelen var inte klar när systemet togs i bruk den 1 juli\r\n1993 utan skulle bli föremål för fortsatt utredning\r\ninom Resursberedningen. I utskottsbehandlingen i\r\nfjol ansåg vi att det nya systemet så snart som\r\nmöjligt skulle tillföras ett incitament för att\r\nuniversiteten och högskolorna aktivt skulle arbeta\r\nmed kvalitetsfrågorna.</pre><pre>Utskottet förutsatte också att ett förslag skulle\r\nföreläggas riksdagen under innevarande budgetår.\r\nDetta har nu skett. Regeringen föreslår och\r\nutskottet ställer sig bakom att av de anslagsbelopp\r\nsom kommer att stå till förfogande för\r\ngrundläggande utbildning vid varje lärosäte skall\r\n5 % avsättas till s.k. kvalitetsbelopp. Alla lärosätens\r\nprogram för kvalitetsutveckling samt deras\r\ngenomförande av dessa skall granskas av\r\nKanslersämbetet som skall bedöma om resp.\r\nlärosäte är berättigat till helt, halvt eller inget\r\nkvalitetsbelopp. Kvalitetsbeloppet är däremot inte\r\nrelaterat till lärosätets prestationer i form av\r\nhelårsstudenter eller helårsprestationen för ett visst\r\nbudgetår. Därmed är kvalitetsbeloppet känt för\r\nlärosätet redan vid budgetårets början.</pre><pre>Det förutsätts att samtliga lärosäten skall ha hunnit\r\nfå sina kvalitetsutvecklingsprogram och sitt\r\ngenomförande av dessa bedömda av\r\nKanslersämbetet innan det nya systemet börjar\r\ntillämpas. Regeringen föreslår att denna granskning\r\nskall ske redan under hösten 1994. En ny bedömning\r\nskall normalt göras först efter tre år. Det är\r\nregeringens och utskottets uppfattning att de\r\nlärosäten som aktivt arbetar med sin\r\nkvalitetsutveckling skall erhålla antingen hela eller\r\nhalva kvalitetsbeloppet, och enbart de som\r\nuppenbart nonchalerar kvalitetsarbetet bör gå miste\r\nom kvalitetsbeloppet.</pre><pre>Regeringen har också lagt fram ett förslag om\r\nprinciper för resultatrelaterade fakultetsanslag. Det\r\nnya system som nu föreslås är resultatrelaterat\r\nsnarare än aktivitetsrelaterat. Förslaget innebär att\r\n5 % av de totala anslagen i landet för ett\r\nfakultetsområde skall fördelas bland berörda\r\nfakulteter vid de olika lärosätena i proportion till\r\nantalet avlagda doktors- och licentiatexamina. Varje\r\nlärosätes andelar föreslås bli beräknade genom att\r\nexaminationen under de senaste fyra åren\r\nsummeras för fakultetsområdet samt för varje\r\nenskild fakultet. Fakulteternas andel fås genom att\r\nden egna examinationen divideras med\r\nfakultetsområdets.</pre><pre>De kvantitativa uppgifterna om antalet\r\ndoktorsexamina har även en kvalitativ dimension i\r\noch med ett disputationsförfarande som innebär en\r\nöppen vetenskaplig kvalitetsgranskning. För att\r\nförslaget inte skall få alltför drastiska\r\nomfördelningseffekter vill regeringen ha en\r\nspärregel för att garantera att medlen för en fakultet\r\ntillåts minska med högst 2 % mellan två budgetår\r\noch med högst 5 % under en treårsperiod.</pre><pre>Kritik mot det här systemet har framförts bl.a. av\r\nforskare från Umeå universitet. Vi i utskottet säger\r\natt de farhågor som forskarna och även\r\nmotionärerna framfört bör analyseras och tas på\r\nallvar. Varje nytt system kan medföra icke\r\nönskvärda konsekvenser. Hur systemet verkar kan\r\ndock inte till alla delar förutses nu, utan detta måste\r\nbli föremål för noggrann uppföljning när det tas i\r\nbruk. Genom att tillämpa det av regeringen\r\nföreslagna systemet redan från budgetåret 1995/96\r\nges möjlighet att kalibrera det inför den följande\r\ntreåriga budgetperioden, vilket vi anser vara till en\r\nklar fördel.</pre><pre>Herr talman! Låt mig till slut ta upp ett område som\r\nhar varit problematiskt under en ganska lång tid.\r\nDet rör donationsfastigheterna vid universiteten och\r\nhögskolorna. Vi har i utskottets text noggrant gått\r\nigenom det nuvarande förhållandet och utvecklat\r\nvåra synpunkter. Jag skall därför inte närmare gå\r\nin på detta. Texten talar för sig själv, och jag vill rent\r\nallmänt sett rikta en eloge till utskottskansliet för ett\r\nutmärkt arbete i samband med denna propositions\r\nbehandling och önska en glad sommar.</pre><pre>Men det finns en detalj som jag gärna skulle vilja\r\nförtydliga ytterligare. Utskottet säger i sin text:\r\n''Utskottet finner anledning att såsom\r\ngrundläggande princip slå fast att staten, när en\r\ndonation har tagits emot som är riktad till ett\r\nuniversitet eller en högskola, måste respektera de\r\nvillkor som är knutna till donationen.''</pre><pre>Tolkningen, enligt min mening, borde vara att de\r\nfastigheter som, med hänsyn till hur\r\ndonationsvillkoren är utformade, kan överföras till\r\nAkademiska hus AB, överförs så snart som möjligt.\r\nDe fastigheter som av kulturminnesskäl bör förbli i\r\nstatlig ägo bör även fortsättningsvis förvaltas av\r\nStatens fastighetsverk, medan för löpande\r\nförvaltning och tillsyn den mest praktiska lösningen\r\nbör väljas. Man bör komma ihåg att myndigheter\r\nnumera måste upphandla dessa tjänster i\r\nkonkurrens där ''egen regi'' måste konkurrera på\r\nlika villkor.</pre><pre>För de fastigheter som med hänsyn till\r\ndonationsvillkoren måste förbli i statlig ägo, och där\r\nstatens alltså företräds av universitet/högskola eller\r\nByggnadstyrelsen/Statens fastighetsverk, bör\r\nförändringar av tidigare fastlagt ägaransvar inte\r\ngöras om inte mycket starka praktiska skäl talar för\r\ndetta.</pre><pre>Det vore önskvärt, herr talman, om den\r\nsocialdemokratiske talesmannen Bengt\r\nSilfverstrand kunde bekräfta att vi två är överens i\r\ndenna fråga. Det vore också önskvärt om han kunde\r\nbekräfta att vi är överens om utskottets skrivning\r\nom donationsfastigheter med den lilla komplettering\r\nsom jag nyss gjort här i kammaren. Då tror jag att\r\ndenna fråga för gott kan avföras från dagordningen.</pre><pre>Låt mig sedan säga till Bengt Silfverstrand vad\r\ngäller miljöuniversitetet i Lund att jag trodde att vi\r\ni utskottet hade utrett denna fråga på ett\r\ntillfredsställande sätt. Jag hänvisar till den text som\r\nfinns i betänkandet. Och jag förvånas över att en\r\nstyrelseledamot i Lund universitet inte har klart för\r\nsig hur det ligger till i denna fråga.</pre><pre>Vad gäller konkurrens och ökad lönespridning vill\r\njag hänvisa till det som Bo Södersten sagt. Bengt\r\nSilfverstrand och jag kan troligvis återkomma till\r\nden debatten. Jag är nämligen inte övertygad om att\r\nde källhänvisningar som Bengt Silfverstrand gjorde\r\nutgör den så att säga slutliga sanningen på detta\r\nområde. Det finns flera olika tolkningar. Men det\r\nkan vi diskutera senare.</pre><pre>Till Björn Samuelson vill jag säga att den skrivning\r\nsom finns i utskottets text om Risk- och\r\nberedskapscentrum, borde han vara utomordentligt\r\nnöjd med. Denna fråga kommer att tas upp i\r\nsamband med 1996 års forskningsproposition. Kvar\r\nfinns fortfarande en hel del frågetecken runt Risk-\r\noch beredskapscentrumet i Karlstad, vilka bör\r\nutredas innan det definitiva ställningstagandet görs.</pre><pre>Anf. 124  BENGT SILFVERSTRAND (s)\r\nreplik:</pre><pre>Herr talman! Först vill jag gärna instämma i det\r\nsom Rune Rydén sade om donationsfastigheter. Jag\r\nskulle vilja säga: äntligen! Om denna fråga har det\r\nnämligen rått en synnerligen stor klarhet som har\r\nskapat stora problem på berörda universitet.</pre><pre>Det har t.o.m. varit så illa att rektorn för ett av våra\r\nfrämsta universitet, Stig Strömholm,\r\nkommenterade de ursprungliga förslagen på detta\r\nområde på följande sätt: inte ens en gång Karl XI:s\r\nrevolution eller 60 år av socialdemokratiska\r\nregeringar har utsatt oss för detta hot.</pre><pre>Nu är detta hot undanröjt. Tack för den insats som\r\ndu har gjort i detta fall, Rune Rydén!</pre><pre>Jag har inte uttalat något negativt vad gäller\r\nmiljöuniversitetet i Lund. Jag har inte heller\r\nifrågasatt behovet av ökade miljösatsningar. Men\r\njag konstaterade på basis av de uppgifter som jag\r\nhar fått av universitetets ledning att detta beslut\r\ntillkom utan att universitetsledningen i förväg\r\ninformerades. Det måste väl ändå Rune Rydén, som\r\nockså är styrelseledamot och på sätt och vis tillhör\r\nuniversitetsledningen, tycka vara oerhört märkligt.</pre><pre>När det gäller löntagarfonderna och liknelsen med\r\ngalten Särimner, håller den faktiskt.\r\nLöntagarfonderna har tydligen ändå varit mycket\r\nviktiga för den borgerliga regeringen och dess\r\nföreträdare i utskotten. Sparandet, som man skulle\r\nha i fonder, insåg man inte skulle hålla i längden.\r\nOch så fick man avveckla det. Riskkapitalet Atle och\r\nBure fungerade inte heller. Slutligen blev det\r\nforskning som föreslogs för att man skulle kunna\r\ngöra ett storts politiskt nummer av detta.</pre><pre>Men denna reserv är tydligen ändå positiv. Den har\r\nunder 1992 till 1994 förvaltats på ett ganska\r\ntraditionellt sätt, precis som löntagarfonderna\r\nförvaltades och formerades. Den gav en sådan\r\navkastning att den hävdade sig väl i jämförelse med\r\nandra fonder, försäkringsbolag osv., som placerar i\r\naktier. Det blev inte 20 miljarder kronor eller 22\r\nmiljarder kronor, utan så småningom blev det 30\r\nmiljarder kronor. Skillnaden i synsättet är att vi\r\nvisserligen ställer upp bakom behovet av\r\nkompetensutveckling och ökad satsning på\r\nsamarbete, näringsliv, högskola osv., men att\r\npensionsmedlen inte skall användas för detta\r\nändamål. Det finns i så fall andra källor. Det vore\r\nhederligare och rejälare att ta detta över\r\nstatsbudgeten. Det finns alltså ingen skillnad i\r\nsynsättet när det gäller behovet av ökad satsning på\r\nforskning och utveckling.</pre><pre>Anf. 125  RUNE RYDÉN (m) replik:</pre><pre>Herr talman! Låt mig till Bengt Silfverstrand säga\r\natt jag rent allmänt sett delar uppfattningen att det\r\nvarit utomordentligt bekymmersamt att komma\r\nfram till bra resultat vad gäller fastigheterna på\r\nuniversitetssidan. Det är med tillfredsställelse jag\r\nkonstaterar att vi nu tycks vara helt överens och att\r\näven den problematiska frågan om\r\ndonationsfastigheternas ställning är avförd från\r\ndagordningen. Man kan nog inte lasta någon speciell\r\nför att det har tagit så lång tid. Det är ju ett\r\nbesvärligt juridiskt område som man för första\r\ngången i Sverige beträdde. Men nu är frågan avförd\r\nfrån dagordningen. Tack för de positiva orden. Det\r\när inte så ofta vi kan utväxla sådana ord oss emellan.\r\nMen det kan man väl göra någon gång.</pre><pre>Låt mig också säga att jag noterade att Bengt\r\nSilfverstrand ställde upp bakom behovet av de\r\nsatsningar som forskningsfonderna innebär. Det är\r\nmycket positivt. Det faktum att han sedan har en\r\nannan inställning till det kapital som kommit till de\r\nolika stiftelserna kan jag ha viss förståelse för. Bengt\r\nSilfverstrand har aldrig riktigt accepterat att\r\nlöntagarfonderna har avvecklats. Han för dessutom\r\ndet vanliga resonemanget om att dessa pengar är\r\npensionsmedel. Men jag vill då erinra om det som\r\nhar sagts tidigare i denna kammare i många\r\nekonomiska debatter, nämligen att det är en\r\nförsvinnande liten del som har med pensionerna att\r\ngöra i de ursprungliga löntagarfonderna. Så mycket\r\nsom 90 % av kapitalet kom direkt från företagen\r\noch användes till att köpa ut tidigare ägare. Endast\r\n10 % av kapitalet användes till att köpa nya aktier,\r\noch en liten försvinnande del skulle överföras till\r\npensionerna. Det resonemang som Bengt\r\nSilfverstrand för håller inte riktigt i detta avseende.</pre><pre>Låt mig avsluta med att säga att frågan om ett\r\ninternationellt miljöuniversitet kommer från ett\r\nannat departement. Jag anser inte att det skulle\r\ninnebära någon större fara att hantera ett sådant\r\nhär ärende snabbt och effektivt till fördel för\r\nforskningen på ett mycket viktigt område. Dessutom\r\nfinns det ju en kompetens på vårt eget område, alma\r\nmater. Därför tycker jag att Bengt Silfverstrand\r\nmed tillfredsställelse och glädje skulle konstatera att\r\ndetta är bra, inte bara för Lunds universitet utan för\r\nmiljöforskningen i allmänhet i Sverige.</pre><pre>Anf. 126  BENGT SILFVERSTRAND (s)\r\nreplik:</pre><pre>Herr talman! Det är bra att man satsar på de\r\nområden där vi har förutsättningar att konkurrera,\r\nkan vara starka och ha framtidsmöjligheter. Men\r\ndet är också av god tradition i svensk\r\nutbildningspolitik och i politik över huvud taget att\r\nåtminstone hålla de närmast berörda underrättade.\r\nDet är på den punkten, Rune Rydén, som jag har\r\nvarit kritisk.</pre><pre>Men jag har inte sagt att alla de ändamål som man\r\nåterfinner i de sju stiftelserna är lika angelägna.</pre><pre>Det satsades i förra omgången på tre stycken\r\nforskningsstiftelser. Där fanns naturvetenskaperna,\r\nteknik och miljö med i bilden. Här har man\r\nuppenbarligen haft det besvärligt med fantasin och\r\nvarit tvungna att dubblera på en del ställen för att\r\nfå slut på de förhatliga löntagarfonderna.</pre><pre>Rune Rydéns beskrivning av fondernas status är inte\r\nkorrekt. Gå tillbaka och läs. Fonderna tillhör det\r\nallmänna pensionssystemet, Allmänna\r\npensionsfonden, och regleras av precis exakt samma\r\nreglemente. Att fonderna har fört en oerhört\r\nförsiktig och passiv placeringspolitik har berott på\r\ndet våldsamma skall som fonderna hela tiden har\r\nvarit utsatta för. De har av politiska skäl inte vågat\r\nta de risker som egentligen hade behövt tas.</pre><pre>Sverige behöver riskkapital. Vi behöver inte den\r\ntypen av återhållsamma placeringar. Det är klart att\r\nde behövs, men vi skall inte enbart hålla oss till den\r\ntypen av återhållsamma och försiktiga placeringar.\r\nSkall man satsa på framtidsområden, får man vara\r\nberedd att ta risker och acceptera ett och annat\r\nmisslyckande. Det är just den försiktiga\r\nplaceringspolitiken som är anledningen till att det\r\nhar varit dessa proportioner som Rune Rydén angav.</pre><pre>Pengarna som sådana har ingått till sista kronan i\r\npensionssystemet. Det torde var unikt. Jag känner\r\ninte till något liknande exempel under någon\r\nsocialdemokratisk regering där man har gett sig på\r\npensionspengar eller annat i det grundläggande\r\ntrygghetssystemet i Sverige för forskningsändamål.\r\nForskningsändamålen är delvis angelägna, men det\r\när rimligt och riktigt att de skall finansieras över\r\nstatsbudgeten eller genom att attrahera privat\r\nkapital. I fallet Handelshögskolan låter man de\r\nprivata intressenterna som finns med i bilden betala\r\nen del av kalaset.</pre><pre>Anf. 127  RUNE RYDÉN (m) replik:</pre><pre>Herr talman! Jag måste konstatera att i stort sett\r\ngillar Bengt Silfverstrand regeringens politik. Han\r\ntycker att de stiftelser som kommer att bildas har ett\r\nbra ändamål. Det enda han inte accepterar -- och det\r\nhar jag haft en viss förståelse för -- är att kapitalet\r\nkommer från ett alldeles bestämt håll. Vi kan i\r\nandra sammanhang reda ut att Bengt Silfverstrand\r\nför ett felaktigt resonemang om kapitalets ursprung\r\noch ursprungliga användning osv.</pre><pre>Jag kan hälsa Bengt Silfverstrand att han med fördel\r\nkan läsa protokollet från den 18 december 1991 där\r\ndenna fråga behandlades utförligt i kammaren av\r\nfinansutskottet. Då får han klart för sig hur det\r\nligger till på området.</pre><pre>Det är väl riktigt som Bengt Silfverstrand säger att\r\ndet kan behövas riskkapital i landet. Att bilda dessa\r\nstiftelser är ett sätt att lösa denna fråga på\r\nforskningsområdet. Jag tycker att regeringen har\r\nvarit föredömlig i sitt agerande. Forskningen\r\nkommer att få den vitamininjektion som den så väl\r\nbehöver genom att arbeta på det sättet.</pre><pre>Jag ser inte den skillnad som finns i våra\r\nuppfattningar som särskilt stor. Det är mera fråga\r\nom opposition för oppositionens egen skull.</pre><pre>Anf. 128  BJÖRN SAMUELSON (v) replik:</pre><pre>Herr talman! Det är bra att företagens inbetalda\r\npengar går till olika forskningssatsningar, säger\r\nRune Rydén. Men ett sådant resonemang öppnar\r\ndammluckor. Löntagarfondspengarna utgörs av\r\nlöneutrymmen som löntagarna avstått.</pre><pre>Det finns ytterligare en liknelse mellan\r\nfondfinansieringen och galten Särimner. Galtfläsk\r\nhar en bismak. Man slaktar ju inte en galt.</pre><pre>Rune Rydén förvånades över att Vänsterpartiet vill\r\ngöra satsningar på medelstora högskolor i fråga om\r\nforskningsanslag. Om utbildningsutskottet hade\r\nfungerat så som utskottet arbetade under de nio\r\nåren mellan 1982 och 1991, hade vi kunnat resonera\r\noss fram till en lösning med utgångspunkt i de\r\nförslag som hade lagts fram i propositionen. Då hade\r\nvi kunnat gå ut till de medelstora högskolorna och\r\nsagt att pengarna lyfts in eftersom det inte finns en\r\nmajoritet för att de skall arbeta inom\r\npensionssystemet. Då skulle de medelstora\r\nhögskolorna ges en fast organisation med ett fast\r\nresursmått på ca 200 miljoner kronor.</pre><pre>Vad är det för fel på detta, Rune Rydén? Är ni\r\nmoderater på väg tillbaka till den politik som fördes\r\nmellan 1982 och 1988? Då deklarerade ni klart och\r\ntydligt i riksdagsdebatten att ni ville ha ett A- och ett\r\nB-lag inom den svenska högskolevärlden.</pre><pre>I fråga om Riskcentrum säger Rune Rydén att det\r\nfinns vissa frågor som behöver utredas ytterligare.\r\nJag kan inte se vilka frågor det är. Jag förstår inte\r\nvilka frågor det är som behöver utredas ytterligare\r\ni förhållande till andra anslag eller områden som ni\r\nvill ge medel till.</pre><pre>Det är mycket angeläget för samhället att vi vidgar\r\nvår kompetens om riskforskning. Dessutom skall\r\nden goda kompetens som finns internationellt sett\r\nföras ut. Det borde vara ett högprioriterat område,\r\ninte minst ur en samhällsekonomisk aspekt. Därför\r\när det förvånande att Rune Rydén anser att förslagen\r\nbehöver utredas ytterligare i stället för att positivt\r\nmöta de önskemål som finns om en förbättrad\r\nsvensk kompetensutbyggnad på de områdena.</pre><pre>Anf. 129  RUNE RYDÉN (m) replik:</pre><pre>Herr talman! Låt mig säga följande till Björn\r\nSamuelson om Riskcentrum i Karlstad. Jag tycker --\r\nliksom utskottsmajoriteten, vi var överens om den\r\nskrivningen -- att det är viktigt med ett riskcentrum.\r\nFrågan är hur detta skall vara organiserat. Hur\r\nskall t.ex. den enhet som finns på Södersjukhuset\r\nvara inordnad i det arbete som leds från Karlstad?\r\nDet finns många andra enheter som skall ingå i detta\r\narbete. Det tar sin tid innan man fullt och fast har\r\nklarat ut de detaljerna. Det är lämpligt att frågan\r\nbereds och handläggs inför arbetet med\r\nforskningspropositionen 1996. Det sade jag redan i\r\nmitt anförande.</pre><pre>Jag tycker att Björn Samuelson borde vara nöjd\r\nmed att skrivningen har kommit till stånd.\r\nRiskcentrum i Karlstad har kommit ytterligare en\r\nbit på vägen.</pre><pre>Jag förstår inte Björn Samuelsons allmänna\r\nresonemang om att vi moderater skulle dela in\r\nhögskolorna i ett A- och ett B-lag. Det gör vi absolut\r\ninte. Vi är däremot försiktiga när det gäller att tala\r\nom forskningssatsningar på de mindre och\r\nmedelstora högskolorna. Det är helt enkelt av det\r\nskälet att det finns vissa fasta forskningsresurser\r\nangivna på de stora universiteten och ett par\r\nhögskolor.</pre><pre>Vi har för närvarande inte råd att splittra upp våra\r\nforskningsresurser på flera håll, mer än de\r\nsatsningar som har föreslagits i propositionen. Det\r\ninnebär att vi får avvakta utvecklingen innan vi kan\r\ngå vidare.</pre><pre>Anf. 130  BJÖRN SAMUELSON (v) replik:</pre><pre>Herr talman! Jag beklagar verkligen att vi inte kan\r\nkomma längre med riskforskningen i Karlstad i\r\nsamband med denna proposition. Det finns ett\r\nstarkt intresse från de övriga nordiska länderna för\r\natt vi från svensk sida skall ta på oss vissa ledande\r\nprojekt. Nu får de övriga nordiska länderna fel\r\nsignaler, dvs. att vänta två år -- och dessutom på\r\nSödersjukhuset.</pre><pre>Rune Rydén säger att vi inte har råd att splittra upp\r\nvåra forskningsresurser på fler högskolor än nu. Jag\r\nväntade bara på att jag skulle få höra att det behövs\r\nen ''kritisk massa'' eller något mer sådant\r\nhalvdravel som jag hört i 12 år om fasta\r\nforskningsresurser vid de medelstora högskolorna.\r\nDet är exakt den argumentationen, herr talman,\r\nsom jag har hört i de utbildningspolitiska\r\nsammanhangen sedan 1982. Argumenten har inte\r\nutvecklats ett dugg. Men tekniken och utvecklingen\r\nspringer ifrån Moderata samlingspartiet. Tack och\r\nlov för det!</pre><pre>Anf. 131  RUNE RYDÉN (m) replik:</pre><pre>Herr talman! Jag skulle gärna vilja be Björn\r\nSamuelson reda ut vad han menar med halvdravel.\r\nHelt klart är att man för att uppnå en bra forskning\r\nbehöver något som Björn Samuelson efterlyste,\r\nnämligen en kritisk massa. Det kan man inte få över\r\nallt i Sverige. Det är möjligt att man kan göra vissa\r\nforskningsinsatser på några av de små högskolorna,\r\nmen vi behöver den kritiska massan för att kunna\r\nvara konkurrenskraftiga internationellt sett.</pre><pre>Vi kan inte bygga upp forskningsinstitutioner vid\r\nalla små och medelstora högskolor, vilket Björn\r\nSamuelson efterlyste och tydligen också\r\nsocialdemokraterna i sin reservation. Det saknar\r\nbåde forskningsrelevans och ekonomisk relevans att\r\narbeta på det sättet. Man skapar bara en illusion ute\r\npå fältet av att det skulle finnas både personella och\r\nekonomiska förutsättningar att göra det. Att skapa\r\nen sådan illusion är att lura de mindre och\r\nmedelstora högskolorna.</pre><pre>I stället borde man ta sitt samhällsekonomiska och\r\nutbildningspolitiska ansvar och tala om hur det står\r\ntill på det här området. Man måste vara ansvarsfull\r\ni sitt agerande även som oppositionspolitiker.</pre><pre>Anf. 132  Utbildningsminister PER UNCKEL\r\n(m):</pre><pre>Herr talman! Får jag lämna några kommentarer till\r\nnågra av de frågor som finns i den proposition som\r\nriksdagen i kväll behandlar samt någon kommentar\r\ntill ett av de inlägg som gjordes tidigare i debatten.</pre><pre>Jag vill börja med att säga några ord om de nya\r\nforskningssatsningar som regeringen föreslår att\r\nriksdagen accepterar. Det är forskningssatsningar\r\nsom, tillsammans med de insatser som riksdagen\r\nredan för något år sedan fattade beslut om, kommer\r\natt göra den innevarande treårsperioden till den\r\nperiod då Sverige satsade mest på avancerad\r\nkunskapsutveckling -- mer än på många, många år.</pre><pre>Det är många, inte bara i vårt eget land utan också\r\ni andra länder, som med viss beundran noterar att\r\ndetta sker. Inte för att det i sig är unikt att satsa på\r\nforskning -- det är det många som gör -- utan för att\r\nett land som går igenom en av sina värsta kriser i\r\nmodern tid samtidigt kan säga att man går framåt\r\npå det mest betydelsefulla området för framtiden,\r\nnämligen den avancerade forskningen. Det har\r\nväckt en enligt min mening berättigad beundran.</pre><pre>Jag noterar, när jag nu tar del av vad\r\nsocialdemokraterna föreslår att riksdagen i stället\r\nskall besluta om, att de har återvänt till den gamla\r\nåterställarroll som nu börjar bli ett signum för\r\nsocialdemokratisk politik.</pre><pre>Om jag förstår saken rätt, innebär\r\nsocialdemokraternas förslag i kammaren här i kväll\r\natt vi skall säga nej till att satsa mer på innovationer,\r\natt vi skall säga nej till att bygga upp forskning kring\r\nen ny universitetsstruktur i södra Storstockholm,\r\natt vi skall säga nej till att satsa pengar på att\r\nutveckla utbytesprogram för postdoktorer, att vi\r\nskall säga nej till att satsa mera pengar på kulturen,\r\natt vi skall säga nej till miljöforskning vid Lunds\r\nuniversitet, att vi skall säga nej till vårdforskning\r\noch forskning kring allergier, att vi skall säga nej till\r\natt omstrukturera de svenska\r\nindustriforskningsinstituten så att de bättre kan\r\ntjänstgöra i sin viktiga roll som interface mellan\r\nhögskolorna och företagen, att vi skall säga nej till\r\natt satsa mer på nya doktorander och att vi skall\r\nsäga nej till att satsa mer på forskning vid de små\r\noch medelstora högskolorna.</pre><pre>Som nejlista, herr talman, är denna lista\r\nimponerande. Men som bidrag till Sveriges framtid\r\nsom en avancerad kunskapsnation är det många\r\nsom har anledning att sätta ett stort frågetecken\r\ninför vad socialdemokraterna egentligen har för sig.</pre><pre>Sanningen är ju att allt fler blir överens om att\r\nSveriges framtid som avancerat samhälle hänger på\r\ni vilken mån vi förmår att framgångsrikt utveckla\r\nkunskapen. Det är den enstaka faktor som kommer\r\natt betyda mest för Sveriges framtida möjligheter att\r\nhävda välstånd och sysselsättning. Detta\r\nrekommenderar oss socialdemokraterna i kväll att\r\nsäga nej till.</pre><pre>Om jag förstod Bengt Silfverstrands inlägg rätt, så\r\nrekommenderar socialdemokraterna oss också att\r\navvika från den frigörelse av universiteten och\r\nhögskolorna från statlig detaljreglering -- det som\r\nenligt min mening är själva grundbulten i dessa\r\nläroinstitutioners förutsättningar att på ett\r\nframgångsrikt sätt möta framtiden.</pre><pre>Socialdemokraterna är, om jag förstår dem rätt,\r\nemot att varje universitet och högskola själv skall ha\r\natt avgöra hur antagningen skall se ut till just sin\r\nutbildning och vilka krav man skall ställa på\r\nstudenterna. Åter till den centraliserade\r\nantagningen! lyder fältropet.</pre><pre>Herr talman! Låt mig göra klart att den politiken är\r\noch förblir oförenlig med en politik för att främja\r\nvarje universitets och högskolas frihet att bestämma\r\nsin egen inriktning. Det är -- för att nämna den\r\nandra grundbulten i denna debatt -- i den fria\r\nantagningen som grunden för ett flexibelt,\r\nnyskapande och fritt universitet ligger. Det vill nu\r\nsocialdemokraterna att vi skall ta avstånd ifrån och\r\ni stället återvända till det som socialdemokraterna\r\nuppenbarligen har så svårt att slita sig ifrån.\r\nÅterställaren dyker upp igen.</pre><pre>Min tredje kommentar tar sikte på de nya\r\nutbildningar, alternativ till universitets- och\r\nhögskoleutbildning, som regeringen föreslår i den\r\nproposition som riksdagen nu behandlar. Det är\r\nutbildningar som syftar till att förena en mer\r\nteoretisk utbildning än gymnasieskolan normalt sett\r\nförmår förmedla, med omfattande praktik i företag\r\neller på andra arbetsplatser.</pre><pre>Det finns ett entydigt behov av utbildningar av detta\r\nväldigt speciella slag. Det är den högre utbildningen\r\ninte utformad för att tillgodose, och den typen av\r\nutbildningar ligger utöver vad gymnasieskolan har\r\nmöjlighet att lära ut. Det är utbildningar som tar till\r\nvara det bästa i två kulturer: skolans\r\nförutsättningar att utveckla det teoretiska\r\nkunnandet och företagens möjligheter att ge\r\neleverna den inskolning och erfarenhet som ett\r\nskickligt utfört yrkesarbete kräver.</pre><pre>Nej, säger socialdemokraterna. Detta skall vi inte\r\nfatta några beslut om. Därmed undandrar man\r\n20 000 svenska elever möjligheten att få en\r\nutbildning som överensstämmer med mångas\r\nönskemål och med det svenska samhällets\r\nlångsiktiga intressen.</pre><pre>Herr talman! Vännerna inom socialdemokratin får\r\nförlåta mig om jag tycker att nytänkandet,\r\nnyskapandet och utvecklingsförmågan i det\r\nsocialdemokratiska partiet inte väcker någon\r\nhimlastormande beundran. Det är ett slags\r\ntillbakablick på en tid som för länge sedan har flytt\r\nmedan man drömmer om utbildningssystem som\r\nmånga tvivlar på någonsin har varit ändamålsenliga\r\noch som minst av allt är det i en framtid präglad av\r\nhöga kvalitets- och kunskapskrav, stor\r\nföränderlighet och rörlighet.</pre><pre>Herr talman! Regeringens politik på området högre\r\nutbildning och forskning under de senaste tre åren\r\nhar syftat till att reparera åtskilligt av den\r\nunderinvestering i kompetens som 20 års\r\nsocialdemokratiskt styre inom utbildningspolitiken\r\ndess värre har resulterat i. Det har dessutom varit\r\nvår strävan att omforma utbildningssystemet så, att\r\ndet skulle förmå att ta till vara allt det nytänkande\r\noch nyskapande som en alltmer internationaliserad\r\nvärld bär i sitt sköte.</pre><pre>Det är min övertygelse att denna nya värld kommer\r\natt ställa krav på en förmåga att förändras med den.\r\nDen kommer att behöva uppmuntra elever att söka\r\nsina egna kombinationer, sina egna föreningar av\r\nkunskaper från olika områden. Socialdemokraterna\r\nfår återigen förlåta mig om jag anser att det inte är\r\nmycket i deras utbildnings- och skolpolitik som\r\nvittnar om att man har förstått att världen\r\nförändras. u går vi vidare. En första etapp i\r\nförändringen av det svenska utbildnings- och\r\nforskningssystemet kommer med de beslut som\r\nriksdagen nu har att fatta att vara avslutad. När\r\nbesluten väl har fattats har kapaciteten i\r\nutbildningen byggts ut väsentligt, forskningen har\r\nförstärkts och strukturen på\r\nutbildningsinstitutionerna har fått den utformning\r\nsom en ny tid kräver.</pre><pre>Likväl är det bara första etappen som vi avslutar i\r\nkväll. Efter den finns det nya utmaningar att ta sig\r\nan: de nya utbyggnaderna av utbildningen, som\r\nkommer att vara nödvändiga om Sverige skall\r\nförmå att hävda sig i den alltmer konkurrensutsatta\r\nvärlden, introduktionen av informationsteknologi\r\npå alla områden inom utbildning och forskning,\r\nutvecklande av former för en kontinuerlig\r\nkompetensutveckling, för var och en av oss och\r\nminst i en omfattning som motsvarar en ny\r\neftergymnasial utbildning.</pre><pre>Herr talman! Det är mycket kvar att göra. Mot den\r\nbakgrunden tror jag att det vore klokt att inte lita på\r\natt socialdemokratin skall ha förmågan att ta dessa\r\nfortsatta steg. Om jag förstod Bengt Silfverstrand\r\nrätt, har han ännu inte, efter tre års tänkande under\r\ndenna mandatperiod, bestämt sig för om han är för\r\neller emot det som just nu pågår.</pre><pre>Herr talman! Om man skall vandra framåt är det\r\nbra att veta om den punkt där man står är någonting\r\nsom man i princip gillar eller i princip är emot i alla\r\ndelar.</pre><pre>Anf. 133  BENGT SILFVERSTRAND (s)\r\nreplik:</pre><pre>Herr talman! Nej, vi ägnar oss varken åt återställare\r\neller återgång till flydda tider. Däremot påminner\r\nden retorik som Per Unckel här använder mycket\r\nstarkt om den han har använt ända sedan han blev\r\nutbildningsminister, nämligen när han förutsätter\r\natt hans politiska motståndare inte vill gå med på\r\nnågra förändringar.</pre><pre>I förordet till Agenda 2000 står det bl.a.: Kunskap\r\noch kompetens är den viktigaste förutsättningen för\r\natt förnyelsen skall bli framgångsrik.</pre><pre>Vi har ägnat mycken tid och kraft åt förnyelse.\r\nUnder allmänna motionstiden väckte vi en stor\r\nmotion om nationellt kompetenslyft, och nu\r\nutvecklar vi de tankegångarna i vår motion med\r\nanledning av den här propositionen, om en\r\nkompetensutvecklingsfond och en forskningsfond.</pre><pre>Per Unckel gör i sin uppräkning mycket starkt våld\r\npå sanningen. I de här förslagen ingår nämligen\r\nbl.a. satsningar på kunskapsutbyte mellan\r\nnäringsliv och högskola, forskning vid de mindre\r\noch medelstora högskolorna och svensk medverkan\r\ni europeisk forskningssamverkan. Per Unckel skall\r\ninte lyckas med det han upprepade gånger försöker,\r\nnämligen att måla upp socialdemokratin som\r\nmotståndare till förnyelse.</pre><pre>När det gäller substansen i det som verkligen är\r\nförnyelse, för att vi skall kunna hävda oss i en\r\ninternationell konkurrens, finns det likheter i vårt\r\nsynsätt. Det är bara det att Per Unckel, sin vana\r\ntrogen, inte kan låta bli att omge sina anföranden\r\nmed mycken retorik.</pre><pre>Socialdemokratin är inte ensam i sin kritik. Lunds\r\nuniversitet, som har en särskild arbetsgrupp där\r\nman pratar om kompetensutveckling, skriver bl.a.\r\ndetta:</pre><pre>''Det bör framhållas -- -- -- att vissa dimensioner av\r\nuniversitetets uppgifter inte låter sig inordnas i ett\r\nköp- och säljsystem. Universitetets klassiska uppgift\r\noch styrka att ge perspektiv, att förmedla bildning\r\noch klokskap, att bidra till ett kritiskt och\r\nifrågasättande tänkande, är självfallet\r\nhuvuduppgiften också i ett marknads- och\r\nbehovsstyrt system.''</pre><pre>Vi är sannerligen inte ensamma i den här kritiken,\r\nPer Unckel. Det finns många inom universitets- och\r\nhögskolevärlden som är kritiska. Studenterna är\r\nkritiska.</pre><pre>Vice ordföranden i Lunds studentkår Claes\r\nElmgren skrev i tidningen Universitetsläraren för en\r\ntid sedan: ''Per Unckels genomförda reformpolitik\r\noch Agenda 2000 accelererar politikens krav på\r\nhögskolan och uppfyller inte de förväntningar som\r\nfanns på reformens grundtankar: respekt för den\r\nfria akademins och forskningens integritet.'' Det är\r\ni fråga om rättssäkerheten som vi har kritiserat det\r\nnya systemet.</pre><pre>Anf. 134  Utbildningsminister PER UNCKEL\r\n(m):</pre><pre>Herr talman! Jag skall naturligtvis hålla Bengt\r\nSilfverstrand räkning för att han inte gillar att bli\r\nkallad för återställare. Likväl är det sanningen. Det\r\nvore enklare om var och en stod för sina åsikter och\r\ninte försökte sola sig tillsammans med dem som har\r\nandra åsikter när detta passar.</pre><pre>Det är ju ett faktum att ni förordar en återgång till\r\nden centrala antagningen till universiteten. Men stå\r\ndå för det! Det är en hedervärd ståndpunkt, om än\r\ntokig. Det är detta som ni har förordat i era\r\nmotioner och som ni säger här i riksdagen.</pre><pre>Det är också ett faktum, Bengt Silfverstrand, att ni\r\nyrkar avslag på samtliga de nya forskningsinsatser\r\nsom regeringen denna dag har föreslagit -- samtliga!\r\nSedan vågar ni inte stå för detta fullt ut, utan ni\r\nsäger, att om ert yrkande skulle falla vill ni räcka\r\nupp handen och föreslå någonting i alla fall. Stå för\r\ner ståndpunkt, Bengt Silfverstrand!</pre><pre>I den första av era reservationer står det i klämmen\r\nbeträffande löntagarfonderna att ni vill att\r\nriksdagen med bifall till den socialdemokratiska\r\nmotionens yrkande 1 avslår regeringens förslag.\r\nKan det sägas tydligare? Ni föreslår avslag på\r\nsamtliga de forskningsändamål som jag tidigare\r\nredovisade från talarstolen. Också detta, herr\r\ntalman, är en hederlig, om än tokig, ståndpunkt.\r\nMen stå för den! Det är bättre så, därför att då vet\r\nväljarna vad de har att rätta sig efter.</pre><pre>Herr talman! Bengt Silfverstrand hänvisade till ett\r\nuttalande från Lunds universitet för att därmed\r\nunderstryka att allting här i världen inte passar i\r\nköp- och säljsystem. Jag skall be att få skriva under\r\nvarje ord som Bengt Silfverstrand citerade. Ingen\r\nskulle någonsin komma på tanken att ett köp- och\r\nsäljsystem är anpassligt på allting som rör\r\nkunskapsutveckling i våra moderna samhällen.</pre><pre>Sida upp och sida ner i de propositioner som jag har\r\nsignerat under denna treårsperiod har jag skrivit\r\nom bildningens oskattbara betydelse. Jag har\r\nunderstrukit att universiteten har en självklar roll\r\noch uppgift i att sörja också för de små och ofta\r\nbildningsinriktade ämnenas framtid.</pre><pre>Herr talman! Bengt Silfverstrand hävdade att det\r\nfinns några som är kritiska gentemot den politik som\r\nregeringen står för. Ja, det tror jag säkert! Jag\r\nmöter ofta Bengt Silfverstrand, och han är mycket\r\nkritisk. En och annan student kommer säkerligen\r\nockså att vara kritisk. Claes Elmgren är säkert\r\nkritisk på vissa områden. Det är emellertid\r\nintressant att Bengt Silfverstrand glömde att han i\r\nhuvudsak är kritisk därför att regeringen inte är\r\nradikal nog och tillåter universiteten ännu större\r\nfrihet. I någon mening vågar jag gissningen att detta\r\ninte är riktigt den analys som Bengt Silfverstrand\r\negentligen skulle göra till sin.</pre><pre>Anf. 135  BENGT SILFVERSTRAND (s)\r\nreplik:</pre><pre>Herr talman! Det var faktiskt en socialdemokratisk\r\nregering som inledde avregleringen. Det går alldeles\r\nutmärkt att avreglera både högskoleförordning och\r\nhögskolelag. Det är precis vad som har skett. Det\r\ngår säkert att utveckla det systemet ytterligare. Men\r\nman behöver inte ge sig på pensionsfonderna för att\r\nlösa de problemen. Vilka andra delar i\r\ntrygghetssystemet, i socialförsäkringssystemet, har\r\nPer Unckel tänkt använda sig av nästa gång som han\r\nmåste hitta på något stort politiskt utspel?</pre><pre>Vi har inte sagt nej till samtliga forskningsinsatser,\r\nsom Per Unckel hävdar -- det är ett felaktigt\r\npåstående. Vi har sagt nej till konstruktionen, som\r\ninnebär att man plundrar pensionsfonderna, men vi\r\nställer oss positiva till flera av de konkreta\r\nändamålen, bl.a. när det gäller ytterligare\r\nutveckling av samarbetet mellan näringsliv och\r\nhögskola och forskning vid de mindre och\r\nmedelstora högskolorna. Det är precis så det\r\nförhåller sig.</pre><pre>Sedan är det ändå rimligt att konstatera att det finns\r\nandra intressenter ute i högskolevärlden -- inte\r\nenstaka, utan flera -- som är oroliga för den\r\nutveckling som är på gång, när man undergräver\r\nrättssäkerheten, när man skapar system som\r\nminskar insyns- och kontrollmöjligheterna. Det är\r\npå de punkterna vi reagerar mot flera av\r\nstiftelsebländverken. Det innehållet kan många\r\ngånger vara bra i forskningshänseende, men det är\r\ninte den typen av överpolitisering som behövs som\r\nhar varit ett signum för Per Unckels fögderi i\r\nUtbildningsdepartementet.</pre><pre>Studenterna har så sent som i dag i ett\r\npressmeddelande uttryckt mycket stor oro för den\r\ntyngdpunktsförskjutning där de mindre och\r\nmedelstora högskolorna tilldelas en regional och\r\nnäringslivspolitiskt betonad roll. ''Värna friheten'',\r\nsäger man. Det måste väl vara fantastiskt för en\r\nutbildningsminister som använder ordet frihet tio\r\ngånger i varje mening att få höra att studenterna är\r\nrädda för att han inte värnar friheten.</pre><pre>Trots allt är det snart sommar, och jag vill tillönska\r\nPer Unckel en trevlig sommar. Med känd moderat\r\nförebild vill jag rekommendera honom en bok, i det\r\nhär fallet Den svenska högskolan av professor Stig\r\nStrömholm vid Uppsala universitet. Där skriver han\r\nbl.a.:</pre><pre>''Det finns ett alltför ofta bortglömt skäl för att\r\nbehålla ett någorlunda väl utvecklat och nationellt\r\nenhetligt regelverk kring högskolan, dess struktur,\r\norganisation och arbete.''</pre><pre>\r\nSedan skriver han: ''Det är ologiskt och\r\nlöjeväckande, när samma debattörer som ivrar för\r\nvårt högskoleväsen skall hålla vad de kallar\r\n''internationell standard' (den i Oxford, Neapel,\r\nTirana eller Heidelberg?) indignerat avvisar tanken\r\natt rättssäkerhetsnivån skall vara densamma i Borås\r\nsom i Gävle, i Ronneby som i Växjö.''</pre><pre>Jag rekommenderar Per Unckel den här boken. Och\r\nså önskar jag honom, som sagt, en glad sommar i\r\nhängmattan eller var han nu kommer att vara.</pre><pre>Anf. 136  Utbildningsminister PER UNCKEL\r\n(m):</pre><pre>Herr talman! Jag tillönskar också Bengt\r\nSilfverstrand en trevlig sommar. Jag måste medge\r\natt jag kommer att göra Bengt Silfverstrand\r\nbesviken om han tror att jag kommer att spendera\r\nsommaren i hängmattan. Jag kommer sommaren\r\nigenom att göra mitt yttersta för att tillse att\r\nSocialdemokraterna inte återvänder till\r\nregeringsmakten. Men jag önskar ändå en glad\r\nsommar.</pre><pre>Jag skall ge några kommentarer till det som Bengt\r\nSilfverstrand sade.</pre><pre>För det första nämnde han betydelsen av\r\nrättssäkerheten. Vem säger någonting annat än att\r\nstudenter i Borås, Uppsala och Stockholm skall\r\nåtnjuta samma rättssäkerhet? Vad är det som säger\r\natt det leder till slutsatsen att det skall vara en\r\ncentraliserad antagning till universitet och\r\nhögskolor?</pre><pre>Jag vill hålla Bengt Silfverstrand räkning för att\r\nSocialdemokraterna faktiskt, under starkt tryck\r\nfrån verkligheten och den politiska oppositionen,\r\nbörjade ta några stapplande steg i avreglerande\r\nriktning. Men så fort man återvände till\r\noppositionen glömde man tydligen allting. Nu\r\nkommer återställaren. Bengt Silfverstrand vill ta åt\r\nsig äran av något som man möjligen någon gång har\r\ngjort i det förgångna. Det försvinner som en\r\nvindpust när han i dag förordar att vi skall återgå\r\ntill en centraliserad antagning till universitet och\r\nhögskolor.</pre><pre>För det andra, herr talman, sade Bengt\r\nSilfverstrand att det jag citerade ur\r\nsocialdemokraternas reservationer var alldeles fel.\r\nDet finns i så fall ett mycket enkelt sätt att bevisa att\r\njag har fel och att Bengt Silfverstrand har rätt. Han\r\nkan be talmannen att dra tillbaka yrkandet om bifall\r\ntill reservation nr 1. Det yrkandet innebär nämligen\r\natt ni yrkar avslag på samtliga de\r\nforskningsändamål som jag tidigare har beskrivit.</pre><pre>Att Bengt Silfverstrand sedan är positiv till åtskilliga\r\nav ändamålen med de forskningssatsningar som\r\nregeringen föreslår förvånar mig inte. Men jag sade\r\ntidigare, herr talman, att Bengt Silfverstrand under\r\ntre år inte har kunnat bestämma sig för om han är\r\nför eller emot det som regeringen förordar. Vad\r\nhjälper det om man är för ändamålen om det inte\r\nfinns några pengar, Bengt Silfverstrand? Ni tänker\r\ninte anslå ett öre till allt som ni är för. Då kan man\r\nresa land och rike kring och säga att man är för allt\r\ndetta. Men någon kommer till slut att fråga Bengt\r\nSilfverstrand: Vad med skola vi betala? Om han är\r\närlig kommer han inte att ha något tillfredsställande\r\nsvar.</pre><pre>Herr talman! Min tredje kommentar gäller att\r\nBengt Silfverstrand och Socialdemokraterna oroar\r\nsig över den bristande kontrollmöjlighet som man\r\nsäger är förknippad med att regeringen väljer att\r\nföreslå riksdagen att forskningsresurser skall läggas\r\ni fristående stiftelser. Där går, Bengt Silfverstrand,\r\nden ideologiska vattendelaren mellan oss.</pre><pre>Jag är av den åsikten att jag inte tycker att det skall\r\nfinnas någon politisk kontroll över hur\r\nforskningsstiftelser väljer att disponera sina\r\nresurser. Idén om fristående forskningsresurser är\r\nett uttryck för den politik som regeringen har drivit\r\ngenom hela denna treåriga mandatperiod, nämligen\r\natt självständigheten och friheten skall säkerställas.\r\nJag beklagar, Bengt Silfverstrand, att jag en gång\r\ntill använde det ordet. Det gjorde jag för att\r\nunderstryka att det inte känns riktigt träffande att\r\nBengt Silfverstrand samtidigt säger att jag\r\növerpolitiserar de svenska universiteten.</pre><pre>Anf. 137  BJÖRN SAMUELSON (v) replik:</pre><pre>Herr talman! I sitt anförande säger Per Unckel att\r\ndet är oerhört viktigt att så framgångsrikt som\r\nmöjligt utveckla den samlade kunskapen. Jag kan\r\nhelt skriva under på den utsagan.</pre><pre>Vi från Vänsterpartiets sida menar dock att det är\r\nviktigt att det blir en attitydförändring om vi skall\r\nfå någon förståelse för en bred och bra satsning med\r\nkvalitativa förtecken på högskoleutbildning och\r\nforskning. Det måste bli en acceptans ute bland folk\r\nför en sådan politik, och den måste få en djup\r\nförankring.</pre><pre>Tyvärr måste jag konstatera att den förda politiken\r\nvisar på ett demokratiskt underskott. Jag förstår\r\ninte, Per Unckel, varför denna stiftelseform skulle\r\nvara så mycket bättre än forskningsråden och\r\nfakultetsanslagen. När det gäller att man skall få till\r\nstånd en attitydförändring som innebär att\r\nbildningen får ett värde i sig kan jag se sju moln på\r\ndenna himmel.</pre><pre>För det första skapar den tilltagande profilering av\r\nhögskolorna som nu sker återvändsgränder för\r\nstudenter.</pre><pre>För det andra står avgymnasiefieringen stilla. Det\r\nmedför inlåsningseffekter.</pre><pre>För det tredje får de som inte direkt använder sig av\r\ndenna verksamhet inte en möjlighet att genom\r\ndemokratiskt, politiskt arbete påverka de\r\nsatsningar som skall göras. Jag talar om att påverka\r\ni stora drag, inte i detalj, man borde i alla fall få vara\r\nmed och diskutera. I detta avseende finns det ett\r\ndemokratiskt underskott.</pre><pre>För det fjärde riskerar de små och medelstora\r\nhögskolorna att läggas för fäfot.</pre><pre>För det femte angriper ni inte flaskhalsproblemen,\r\nPer Unckel. Det är allvarligt. Det handlar alltså om\r\nhur vi skall sörja för en god rekrytering framöver av\r\nstudenter till grundutbildning och\r\nforskarutbildning inom den svenska högskolan.</pre><pre>För det sjätte kan tillgängligheten, brukargraden\r\noch den nya informationsteknologin kan riskera att\r\nkomma på skam. Det beror på den katastrofala\r\nkommunala ekonomin, som ni delvis är skyldiga till.\r\nDet beror på segregeringen inom grundskolan, och\r\ndet beror på bristerna i ämnesutvecklingen och en\r\noutvecklad ämnesintegration när det gäller den nya\r\nteknologin.</pre><pre>För det sjunde har vi upplevt en tilltagande\r\nsektorsforskning under de senaste tre åren.</pre><pre>Anf. 138  Utbildningsminister PER UNCKEL\r\n(m):</pre><pre>Herr talman! Jag kan dess värre inte kommentera\r\nalla de påståenden som Björn Samuelson nu kom\r\nmed. Jag vill ändå kommentera ett par av dem och\r\nbörjar med en fråga som vi är helt överens om.\r\nBjörn Samuelson och jag är egendomligt nog ense\r\nlitet oftare än Bengt Silfverstrand och jag är det.</pre><pre>Björn Samuelson säger att den förändring av\r\nutbildning som vi talar om kräver en djup\r\nförankring hos människorna. Jag kan inte mer än\r\nhålla med om det.</pre><pre>Herr talman! Om vi skall nå de höga ambitioner som\r\njag vet att många i denna kammare har tror jag att\r\ndet krävs att hela vårt samhälles kultur förändras.\r\nDet krävs att vi får något som litet högtidligt skulle\r\nkunna kallas en lärandets kultur som genomsyrar\r\nallt vad vi företar oss.</pre><pre>Om vi lyckas förändra samhällets kultur i den\r\nriktningen har vi skapat en nödvändig grogrund för\r\nde utbildningsinvesteringar som behövs och som\r\nmänniskorna själva kan dra nytta av.</pre><pre>Jag delar däremot inte Björn Samuelsons\r\nuppfattning att vi är på väg att få något slags\r\ndemokratiskt underskott inom utbildningspolitiken.\r\nDet är tvärtom. Vad som har inträffat under de\r\ngångna tre åren är att varje enskild människa har\r\nfått makt och stämma i sitt val av\r\nutbildningsinriktning.</pre><pre>Skolpengen eller rätten att välja skola, som jag\r\nmisstänker att riksdagen något senare i kväll\r\nkommer att diskutera, är ett uttryck för detta.\r\nPolitiken filtrerar inte längre bort individuella\r\nönskemål, utan enskilda människor får göra sig\r\ngällande av egen kraft. Vi stöttar och hjälper.</pre><pre>Samma sak, herr talman, gäller den högre\r\nutbildningen. Det är inte längre regeringen och\r\nriksdagen som bestämmer hur många\r\nutbildningsplatser som skall finnas på det ena eller\r\nandra universitetet. Det är den enskildes egna krav\r\noch önskemål som avgör vilken utbildning\r\nuniversiteten och högskolorna kommer att\r\nbestämma sig för att satsa på.</pre><pre>Björn Samuelson frågar mig varför stiftelser för\r\nforskningen skulle vara bättre än de nuvarande\r\nforskningsråden. Svaret är enkelt: Stiftelser är ett\r\ntillskott i mångfalden av organisationsformer och\r\njuridiska former för forskningsfinansering.</pre><pre>I den typ av universitets-, skol- och\r\nforskningssystem som vi eftersträvar har\r\nmångfalden ett egenvärde för att skydda mot\r\nmaktfullkomlighet och översitteri.</pre><pre>Jag skall till sist ge några korta kommentarer till tre\r\nav Björn Samuelsons påpekanden.</pre><pre>Björn Samuelson! Profileringen skapar inga\r\nåtervändsgränder. Den skapar möjligheter för\r\nstudenter att få den utbildning som de själva\r\nbehöver. De små och medelstora högskolorna ligger\r\nförvisso inte för fäfot. Ingen regering har någonsin\r\nsatsat så mycket på de små och medelstora\r\nhögskolornas utbildning och forskning som denna.\r\nVi kommer inte att klara av rekryteringen till den\r\nhögre utbildningen på ett tillfredsställande sätt, i\r\nförhållande till de ambitioner som det svenska\r\nsamhället måste ha, med mindre än att vi lär oss att\r\nockså belöna investeringar i kompetens bättre än\r\nvad vi för närvarande gör.</pre><pre>Anf. 139  BJÖRN SAMUELSON (v) replik:</pre><pre>Herr talman! Att stiftelseformen på något sätt\r\nskulle vara en garant mot maktfullkomlighet eller\r\nmot eventuella övergrepp är en förenklad syn på\r\nhur den typen av negativa inslag växer fram. Att så\r\ninte sker har aldrig garanterats av någon fix\r\nstruktur, organisationsmodell e.d., Per Unckel.</pre><pre>Jag tycker fortfarande att Per Unckel är skyldig mig\r\nsvaret på frågan varför man inte via\r\nforskningsråden och de vanliga fakultetsanslagen\r\nockså framöver kan hantera de forskningsanslag\r\nsom kan komma att tas även ur löntagarfonderna.</pre><pre>Jag tycker att det är en brist hos er, Per Unckel, att\r\nni inte på ett tidigt stadium angriper de problem\r\nsom vi kan se framför oss och att ni under de gångna\r\ntre åren inte har haft ambitionen att försöka skapa\r\nså breda politiska majoriteter som möjligt för att\r\nfatta vissa strategiskt viktiga utbildningspolitiska\r\nbeslut. Jag ser framför mig problem av flaskhalstyp\r\neller med rekryteringen, t.ex. den sociala\r\nsnedrekryteringen eller vad gäller\r\nrekryteringsvolymen. För detta krävs samråd och\r\nbreda politiska majoriteter i kammaren, så att det\r\ninte blir en ryckighet i utbildningspolitiken.</pre><pre>Då, Per Unckel, kan vi kanske börja närma oss\r\nmålet att framgångsrikt utveckla den kunskap och\r\nden kompetens som är viktig både för det privata\r\nnäringslivet och för den offentliga sektorn i vårt\r\nland, men inte förrän då. Tyvärr har inte de beslut\r\nsom har tagits och de som kommer att tas i\r\nutbildningspolitiken här i kammaren fram till nästa\r\nlördag den breda politiska majoritetens signum.</pre><pre>Anf. 140  Utbildningsminister PER UNCKEL\r\n(m):</pre><pre>Herr talman! Två kommentarer, den första med\r\nanledning av Björn Samuelsons påpekande att han\r\ninte riktigt förstod hur fria forskningsinstitutioner\r\neller forskningsfinansiärer kan vara en garant mot\r\növergrepp.</pre><pre>Herr talman! Det är egentligen inte så konstigt. Det\r\nbygger på föreställningen att universitet och\r\nhögskolor liksom forskningen aldrig får vara\r\nberoende av en enda part, inte ens av den\r\ndemokratiska staten. Också den demokratiska\r\nstaten kan, vilket historien visat många gånger,\r\nbestämma sig för att hota värden som universitetet\r\nhyllar. Det är inte så rasande länge sedan den\r\ndemokratiska staten här i landet bestämde sig för\r\natt göra universitetet till något helt annat än det\r\nsom är dess innersta väsen.</pre><pre>Därför tycker jag till skillnad från många av mina\r\nsocialdemokratiska och vänsterpartistiska\r\nopponenter att det är rätt att undandra en del av\r\nuniversitetens och forskningens finansiering det\r\nomedelbara politiska inflytandet. Det är nämligen\r\nbara därigenom som vi vet, herr talman, att\r\nuniversitetet kan fylla en kritisk roll också mot\r\nSveriges riksdag och Sveriges regering, precis den\r\nroll som de goda universiteten genom\r\nvärldshistorien har förmått att hävda och\r\ndärigenom skydda värden som är högre än t.o.m.\r\nett för stunden demokratiskt fattat riksdagsbeslut.</pre><pre>Det må låta litet förvånande, herr talman, att\r\nformulera sig i dessa termer, men det är precis i\r\ndessa termer som skiljelinjen kan formuleras\r\nmellan oss som tror på det fria universitetet och\r\ndem som anser att universitetet alltid och i allt skall\r\nvara underställt regering och riksdag.</pre><pre>Den andra kommentaren, herr talman, gäller\r\nBjörn Samuelsons beklagande över att vi inte har\r\nsökt breda lösningar. Med anledning av detta vill\r\njag säga att jag faktiskt har gjort detta, till den gräns\r\ndär jag ansett att detta var förenligt med de\r\nlångsiktiga intressen som det är regeringens\r\nskyldighet att värna. Jag vill gärna deklarera, herr\r\ntalman, att jag själv liksom många andra ser breda\r\nlösningar som en fördel, eftersom de gagnar\r\nstabilitet och ofta långsiktighet. Men de får aldrig\r\ngå längre än att man själv kan acceptera lösningens\r\ninnebörd.</pre><pre>Om kravet på den breda lösningen är ett innehåll\r\nsom inte är förenligt med vad jag menar vara i\r\nSveriges långsiktiga intressen, räds jag lika litet som\r\nBjörn Samuelson den politiska striden. Då är det\r\nbättre med en sådan än att lösningen blir oklar och\r\ndärmed Sveriges framtid mindre tydlig.</pre><pre>Anf. 141  MARGITTA EDGREN (fp):</pre><pre>Herr talman! Jag är ganska trött på att Bengt\r\nSilfverstrand gång på gång betecknar Folkpartiet\r\noch Centern som okritiska medlöpare till en\r\nmoderat högskole- och forskningspolitik. Låt mig\r\ndärför få börja med, herr talman, att läsa upp några\r\nord ur en forskningsmotion som var vår\r\npartimotion år 1989:</pre><pre>Ett radikalt grepp vore att ge universitet och\r\nhögskolor löntagarfonderna. Åtgärden skulle vara\r\nden största reformen i forskningspolitiken på\r\nårtionden. I forskningspolitiken behövs såväl större\r\nresurser som systemförändringar.</pre><pre>Vi krävde vidare större volym på de reguljära\r\nhögskolorna. Vi krävde fler doktorer, bättre\r\nutrustning, en upprustning av högskolornas lokaler,\r\nstörre frihet för universitet och högskolor, dels\r\ngenom en radikal reformering av anslags- och\r\nantagningssystemet, dels genom tillgången till\r\nlöntagarfondsmedel, samt särskilda insatser för att\r\nhöja kvaliteten vid de gamla högskolorna. Framför\r\nallt skulle man se till att alla lärare där skulle ha\r\nforskarutbildning. Vid den tiden hade 700 av de\r\nbefintliga 1 000 lärarna inte forskningsutbildning.</pre><pre>Låt mig med detta, herr talman, lämna just den\r\nfrågan. Vi kan fortsätta den debatten senare.</pre><pre>Högskoleutbildning och forskning med kvalitet är\r\nvitala inslag i vår sociala och ekonomiska\r\nutveckling och har ett självständigt värde som\r\nkritisk och omdanande kraft i samhället, inte minst\r\ni dag, då världen är mera integrerad och\r\nkonkurrensen från andra länder så tydlig.</pre><pre>Den vetenskapliga konkurrensen är viktig för att\r\nbygga upp kvalitet. Men vi inser samtidigt att det\r\nockså kan innebära att nya synsätt, nya metoder,\r\nnya vetenskapliga områden, speciellt om de är\r\nmångdisciplinära och går på tvären mellan de redan\r\netablerade, har svårt att tränga fram.</pre><pre>Exempel på detta är miljöforskningen under 60-\r\ntalet och omvårdnadsforskningen, som ofta har\r\nsvårt att få en plats, och fortfarande har forskning\r\nur kvinnoperspektiv svårigheter.</pre><pre>Vi är överens om att alla högskoleutbildningar skall\r\nbygga på vetenskapliga grunder och på beprövade\r\nerfarenheter. Men samtidigt måste vi vara\r\nmedvetna om att all kunskap inte fångas i en\r\nteoretisk-akademisk avhandling. Det finns ett\r\npraktikens mästerskap som är lika viktigt för\r\nutvecklingen och som måste erkännas. Jag kommer\r\natt tala mer om detta när vi senare skall diskutera\r\nbetänkandet om vårdutbildning.</pre><pre>Jag menar också att alla högskolor har ansvar för\r\nden region som de arbetar inom. Men detta ansvar\r\ninnebär ingen bindning till att de skall hålla sig\r\ninom regionen. Högskolorna har också ansvar för\r\natt sprida möjligheter för ett livslångt lärande så\r\nbrett som möjligt med hjälp av bl.a. tekniska\r\nverktyg men att ändå inte förfalla till att tro att\r\ninformationsteknologin är den enda möjligheten.\r\nDet handlar inte bara om att sända kurser via fax,\r\nvideo eller datorer. Det är vidare än så. Det handlar\r\nom pedagogisk-metodisk utveckling, att lära av\r\ninternationella erfarenheter, att knyta ihop teori\r\noch praktik och att utveckla språket.</pre><pre>Varje forskare har också eget ansvar för att göra\r\nsina forskningsresultat tillgängliga för oss alla.\r\nDetta är nu tydligare än det tidigare har varit, och\r\njag ser fram emot att den uppföljning som nu\r\ngenomförs av reformen också skall omfatta detta\r\ninslag i reformen.</pre><pre>Kvalitet, kvalitetssäkring, kvalitetsnormer,\r\nsjälvvärdering och evaluering i utbildning och\r\nforskning talas det mycket om. I detta ingår också\r\natt fundera över vilka värden som vi vill att\r\nuniversitet och högskolor skall stå för och plantera\r\nin i unga människor. I det ingår självklart\r\nkunskaper av högsta klass och en lust att lära vidare\r\nhela livet, men också civilkurage och fördjupat\r\nsamhällsansvar i såväl nationellt som internationellt\r\nperspektiv.</pre><pre>För mig ingår i kvalitetsbegreppet att öka\r\njämställdheten mellan könen, att utveckla arenor\r\nför kontakter inom universiteten över dagens\r\nfakultetsgränser, att utnyttja\r\ninformationsteknologins möjligheter, att använda\r\nkompetensen hos de människor som kommit till\r\nSverige -- jag tänker då på flyktingarna -- att\r\nutveckla dem och se till att Sverige blir en plats på\r\njorden även för deras olika kompetenser.</pre><pre>I den nya högskolelagen poängteras högskolornas\r\nansvar för internationalisering och jämställdhet.\r\ninternationalisering är inne. Det är helt rätt, tycker\r\njag. Vetenskapare har traditionen att mäta sig med\r\nvarandra över nationsgränser. Vi knyter an till\r\ngamla tider då det var naturligt att unga människor\r\ngav sig ut i världen under och för sin utbildning.\r\nSverige behöver nu som förr kunskaper om språk\r\noch kulturer. Vi behöver perspektiv både på oss\r\nsjälva och på andra. Vi är som land allt tydligare\r\nberoende av vad andra länder gör eller inte gör.</pre><pre>Låt mig säga några ord om internationaliseringens\r\nandra sida: Hur tar vi emot utländska studenter och\r\nforskare? Vi vill ju att svenska ungdomar skall\r\ntillbringa minst en termin utomlands. Det är ett mål\r\nsom vi alla arbetar för. Mindre energi har vi lagt ned\r\npå att diskutera hur vi tar emot de utländska\r\nstudenter som kommer hit, via frivilliga program\r\neller som flyktingar. Det som fick mig att vilja säga\r\ndetta var att jag i veckan läste en avhandling från\r\nUppsala pedagogiska institution som heter Att\r\nstudera i främmande land. Den rev tag i mig.</pre><pre>Studenterna i undersökningen vittnar om isolering,\r\nutlänningsfientlighet, känsla av underlägsenhet,\r\nmissförstånd, maktlöshet, förolämpning och\r\nmedvetet provocerande. Är det vi som beter oss på\r\ndet sättet? Avhandlingen gällde chilenare och\r\niranier. Jag vet att detta egentligen inte är vår sak.\r\nDet är högskolorna som skall ta ansvaret och\r\ntroligtvis också gör det. Studenterna gör stora\r\ninsatser. Men det räcker tydligen inte. Problemet\r\nmåste göras synligare för att kunna vändas till\r\nmöjligheter.</pre><pre>Om vi skall nå en äkta internationalisering måste vi\r\näven tänka på hur vi bjuder oss inför andra länders\r\nungdomar, oavsett deras motiv för att studera här.\r\nUnder nästa riksdagsperiod ämnar jag -- om jag\r\nfinns här då -- ta initiativ till att efterlysa en\r\ngenomgång av hur olika högskolor i landet hanterar\r\ndetta sitt ansvar.</pre><pre>Den andra punkten som är ny i högskolelagen, herr\r\ntalman, gäller ansvaret för jämställdhet. Vi har alla\r\nklart för oss att det är en svår fråga. Den innebär\r\natt enskilda människor, forskare och lärare måste\r\nomvärdera tidigare ståndpunkter och ändra attityd\r\noch se på saker och ting på ett nytt sätt. De måste\r\nkanske också personligen stå tillbaka.</pre><pre>Jag skall inte trötta kammaren med att upprepa vad\r\njag tidigare sagt om motiven för jämställdhet, om\r\nbegreppet jämställdhet, om jämställdhet som\r\nkvalitetsfråga och som rättvisefråga, om\r\nsituationen i Sverige kontra andra länders\r\nhögskolor eller om den samhällsekonomiska\r\nbetydelsen av att vi tar till vara hela vårt mänskliga\r\nkapital. Däremot skall jag ge er en insyn i det\r\nverkliga livet.</pre><pre>Som ordförande i arbetsgruppen för jämställdhet i\r\nhögskolans utbildningar och forskning, den s.k.\r\nJÄST-gruppen, får jag många brev från kvinnor\r\nsom berättar om hur svårt och tungt det är att t.ex.\r\növerklaga för att man känner sig vetenskapligt ned-\r\neller felvärderad. Jag skall läsa upp delar av ett\r\nbrev.</pre><pre>Det står: Du frågar om du får använda mina\r\npapper. Naturligtvis, det är just det jag vill. -- Jag\r\nhar haft kontakt med henne sedan januari 1993.--\r\nMitt fall är att en odisputerad man gick före fem\r\ndisputerade kvinnor. Tyvärr var det bara jag som\r\növerklagade. Jag kan samtidigt förstå att de andra\r\nfyra inte gjorde det. Också jag blev avrådd. Inte\r\nbara av sådana som ville försvara institutionens\r\nanseende, utan även av sådana som ville mig väl.\r\nMen det finns också saker jag lärt mig under den\r\nlånga tid som gått sedan jag överklagade. Det blev\r\nplötsligt helt tyst omkring mig. Kolleger slutade\r\nhälsa, vände ryggen till för att slippa ta ställning till\r\nom de skulle hälsa eller ej. Jag blev utesluten när\r\ndet gällde information. Jag fick inte ens veta om\r\nkurser som jag undervisade på skulle läggas ned.\r\nOckså kvinnliga kolleger, t.o.m. sådana som jag\r\ntidigare trott mig vara god vän med, slutade hälsa.\r\nSamtidigt måste jag väl ändå säga att det fanns\r\nkvinnor som stöttade mig. Trots att något beslut\r\nännu inte finns i mitt ärende har faktiskt ändå min\r\nsituation förbättrats. De flesta har börjat hälsa och\r\njag känner att stämningen lättat. Men jag tror att vi\r\nmåste bli mycket mer medvetna om hur svårt det är\r\ni sådana här organisationer att gå emot makten när\r\nmakten är tydlig och tyrannisk. Därför kanske vi\r\nockså borde sprida den kunskapen. Kanske är det\r\nbättre att inte överklaga, även om du som kvinna\r\nvet att du blivit förbigången. Den personliga risken\r\när för stor -- alltså risken för apati, att man blir sjuk.\r\nSjälv ångrar jag inte att jag överklagade. Men\r\nsamtidigt är min situation speciell: Jag är så gammal\r\natt makten inte kan sabotera min framtid. Den har\r\njag ändå till stor del bakom mig. Jag har ju också\r\nett ansvar för studenter och doktorander, ett ansvar\r\nför att göra det lättare för dem att få tillträde till\r\nuniversiteten på bättre villkor. Dock menar jag att\r\ndet inte är självklart för mig längre att råda en yngre\r\nkvinna att överklaga en tjänstetillsättning. I stället\r\nvore det nästan självklart för mig att säga: Gå\r\nvidare. Sök andra möjligheter och andra vägar. Vill\r\nde inte ha dig, acceptera det och gör något annat.</pre><pre>Detta, mina vänner, var vad jag ville avsluta med\r\nsom ett exempel på jämställdheten i praktiken. Det\r\när därför intresset och stödet från oss i riksdagen\r\ninte får förtröttas. För er kännedom kan jag berätta\r\natt regeringen den 19 maj beviljade medel på JÄST-\r\ngruppens förslag för att göra en nationell förstudie\r\nom hur kvinnliga sökandes meriter värderas i\r\nrelation till hur manliga sökandes meriter värderas\r\nvid tjänstetillsättning.</pre><pre>Till slut, herr talman, vill jag säga att det är viktigt\r\natt vi här i kammaren fortsätter att följa upp och\r\naktivt intressera oss för hur arbetet med\r\njämställdheten utvecklas, att vi gör våra\r\nförväntningar tydliga och att vi kräver\r\nuppföljningar och utvärderingar. Även på lång sikt\r\nkommer våra ställningstaganden, förväntningar\r\noch beslut att vara de verktyg som män och kvinnor\r\nkan luta sig mot i livsavgörande kompetenstvister.</pre><pre>Jag har skrivit ett särskilt yttrande. Det innebär att\r\njag personligen kommer att instämma i Björn\r\nSamuelsons meningsyttring nr 37.</pre><pre>Allra sist skulle jag till kanslichefen och kansliet\r\nmed Olof Marcusson i spetsen, vilja framföra ett\r\ntack för ett självklart professionelt arbete under de\r\nhär tre åren, och också för det hjärtats värme och\r\nvälvillighet som jag känner att ni har givit oss. Tack!</pre><pre>Anf. 142  BENGT SILFVERSTRAND (s):</pre><pre>Herr talman! Jag har stor förståelse för att Margitta\r\nEdgren känner sig besvärad av att jag till praktiskt\r\ntaget hundra procent kopplar ihop de\r\nutbildningsinsatser som har gjorts med det ur\r\nborgerlig synpunkt, mycket starka moderata\r\nutbildningsdepartementet, där det uppenbarligen\r\ninte finns något större utrymme för folkpartiet och\r\ncentern.</pre><pre>Jag betvivlar inte den uppgift som Margitta Edgren\r\nlämnade angående löntagarfondspengarna. På den\r\ntiden fanns det dock pengar. Då behövde vi inte\r\nlåna i den enorma utsträckning som den borgerliga\r\nregeringen har tvingats göra.</pre><pre>I september 1992 var folkpartiledaren Bengt\r\nWesterberg en av dem som med mest kraft stod upp\r\nsom garant för den uppgörelse som innebar att man\r\ninte skulle ta dessa pengar från pensionssystemet.\r\nHan beklagade i efterhand, när uppenbarligen inte\r\nheller han hade räckt till för att klara\r\nanstormningen från Moderaterna.</pre><pre>Man skulle kunna uttrycka skillnaden så att\r\nFolkpartiet för i stort sett samma nyliberala politik\r\npå utbildningsområdet, men i vissa avseenden går\r\nni ut i efterhand och säger: Vi beklagar.</pre><pre>Jag vill ändå säga att Margitta Edgren har gjort en\r\nfin insats på en punkt, nämligen när det gäller\r\njämställdheten. Där har hon också fått full\r\nuppslutning från socialdemokratisk sida.</pre><pre>Jag går inte in på de mindre och medelstora\r\nhögskolorna. Det kommer Berit Löfstedt att göra.</pre><pre>Anf. 143  MARGITTA EDGREN (fp)\r\nreplik:</pre><pre>Herr talman! Bengt Silfverstrand tar fel. Jag känner\r\nmig inte besvärad, inte det minsta. Jag har försökt\r\nförklara att den politik som nu har förts i huvudsak\r\nhar gått efter de riktlinjer som vårt parti hade\r\nbestämt sig för inför den förra\r\nforskningspropositionen. Jag läste högt ur en\r\npartimotion från 1989. Jag kan inte vara besvärad\r\nnär jag nu får vara med om att genomföra precis det\r\npartiet önskade sig vid den tidpunkten.</pre><pre>Vi är fyra partier i regeringen. Det är klart att det\r\nfinns inslag i detta som kanske hade kunnat vara\r\nannorlunda. Men jag vill betona att det rör sig om\r\ninslag.</pre><pre>Jag tackar för den uppskattning som hela utskottet\r\nhar visat för den jämställdhetspolitik som vi\r\ntillsammans har drivit på och gjort tydlig. Jag vill ge\r\nen stor eloge till alla i utskottet. Där har vi inte vid\r\nnågot tillfälle haft avgörande tvister oss emellan.\r\nJag säger av hela mitt hjärta att vi är helt överens\r\nom detta.</pre><pre>Anf. 144  BJÖRN SAMUELSON (v) replik:</pre><pre>Herr talman! Det var ett fint och mycket intressant\r\nanförande som Margitta Edgren höll. På ett par\r\npunkter vill jag dock göra en liten kommentar. Det\r\ngäller det mottagande som utländska studenter kan\r\nmöta här i Sverige, som Margitta Edgren tog upp.\r\nDet visar på vikten av att vi pratar om\r\ninternationalisering i dess verkliga betydelse.\r\nTyvärr finns det brister, som Margitta Edgren så\r\ntydligt pekar på. Många viktiga åtgärder måste nog\r\nvidtas utanför skolan, ute i samhället i övrigt. Det\r\när inte bara inom grundskola och gymnasieskola.</pre><pre>Herr talman! Jag vill beklaga att inte Margitta\r\nEdgren har varit mer framgångsrik än vad som är\r\nfallet när det gäller behandlingen av propositionen.\r\nDet gäller särskilt jämställdhetsfrågan, viktningen\r\nvad gäller underrepresenterat kön och anslagen vad\r\ngäller doktors- och licenciatexamina. Där står\r\nVänsterpartiet för en radikalare ståndpunkt än de\r\növriga partierna. Folkpartiet och Vänstern ligger\r\nnära varandra i dessa frågor. Jag beklagar att de\r\növriga regeringspartierna inte vill lyssna på\r\nMargitta Edgren fullt ut i dessa frågor.</pre><pre>Anf. 145  MARGITTA EDGREN (fp)\r\nreplik:</pre><pre>Herr talman! När jag förberedde mig för debatten\r\ntänkte jag på vad Björn Samuelson och jag var\r\növerens om vid den förra större debatten, nämligen\r\natt vi två i dag skulle föra en mer ideologisk politisk\r\ndiskussion. Det jag sade var upplagt utifrån det. Jag\r\nblev litet snopen när Björn Samuelson började sitt\r\nanförande på det vanliga sättet.</pre><pre>Björn Samuelson tog upp kvaliteten. Om man skall\r\nförändra inom institutioner och fakulteter så svåra\r\nsaker som attityder, värderingar, byte av\r\nseminariekultur och pedagogiska metoder behövs\r\nrejäla belöningar. Det behövs för att attrahera\r\nkvinnor att fortsätta. Belöningen kan t.ex. ske i\r\nform av viktning. Har man lyckats föra en kvinna\r\nfram till doktorsexamen och behålla henne, behövs\r\nen rejäl belöning. Vi har för få sådana kvinnor. Det\r\nsom Björn Samuelson tar upp i sin meningsyttring\r\noch som togs upp av JÄST-gruppen går ut på att\r\ntillmäta underrepresenterat kön högre vikt. Att det\r\ni dag finns majoritet för regeringens förslag säger\r\ninte att det inte kan ändras på sikt.</pre><pre>Anf. 146  BJÖRN SAMUELSON (v) replik:</pre><pre>Herr talman! Vi ger inte upp på denna punkt,\r\nMargitta Edgren. Jag hade ett avsnitt om kunskap\r\noch kunskapssyn i mitt anförande, med tanke på\r\nvad vi var överens om senast. Jag noterar också att\r\nMargitta Edgren tog upp det i sitt\r\ninledningsanförande. Jag har ingenting att invända\r\nmot det som togs upp där, snarare tvärtom. Jag\r\ntyckte att det var intressant med betoningen på\r\npraktiken, erfarenheten som kunskap. I detta\r\nsammanhang är det betydelsefullt att också\r\nyrkeserfarenhet får inräknas som en merit när man\r\nsöker in till högskolan.</pre><pre>Anf. 147  MARIANNE JÖNSSON (c):</pre><pre>Herr talman! Jag kommer i mitt anförande\r\nhuvudsakligen att beröra de mindre och medelstora\r\nhögskolorna. Senare kommer Christina\r\nLinderholm att ta upp högre utbildning och\r\nforskning i Stockholms län.</pre><pre>Det vi nu debatterar innebär ytterligare ett steg i\r\nriktning mot den nationella upprustning inom\r\nhögre utbildning och forskning som denna regering\r\npåbörjade för tre år sedan, som\r\nutbildningsministern mycket vältaligt har beskrivit.\r\nJag vill säga till Bengt Silfverstrand och Björn\r\nSamuelson att Centern har tagit aktiv del i det\r\narbetet. Det hade varit glädjande att höra ett\r\nerkännande från socialdemokrater och vänster här\r\ni kväll för att vi har nått långt både i fråga om\r\ndimensionering och kvalitetsförbättringar inom\r\nden högre utbildningen. Vi får säkert inte höra det\r\ni kväll. Vi får säkert inte heller höra det under den\r\nkommande sommaren i den valrörelse som nu\r\nstundar.</pre><pre>Det var ju så att vi höll på att halka efter jämfört\r\nmed våra konkurrentländer. Det kom\r\nlarmrapporter från dåvarande UHÄ. Vi hade från\r\nvårt parti, Centern, många motioner som gick ut på\r\natt antalet utbildningsplatser skulle utökas. Men\r\ndåvarande regeringen kunde inte prioritera detta\r\nframför andra behov som fanns i statsbudgeten.\r\nDen nuvarande regeringen har på ett dramatiskt\r\nsätt brutit denna trend.</pre><pre>Antalet studenter har ökat med över 30 %. Det nya\r\nresurstilldelningssystemet innebär också ett\r\neffektivare resursutnyttjande och kommer att\r\ninnebära att antalet studenter kan öka med 5--\r\n10 %. Sammantaget innebär detta att Sverige har\r\ngjort en i modern tid alldeles unik ansträngning för\r\natt snabbt expandera den högre utbildningen. En\r\nmycket stor del av dessa platser har tillkommit just\r\nvid de mindre och medelstora högskolorna.</pre><pre>Jag kommer då in på en av mina och mitt partis\r\nhjärtefrågor, vad än Bengt Silfverstrand och Björn\r\nSamuelson säger, nämligen de mindre och\r\nmedelstora högskolornas roll i\r\nutbildningssamhället. Jag har många gångar hört i\r\ndenna kammare hur socialdemokraterna uttrycker\r\nsitt missnöje med hur Centern har agerat i denna\r\nfråga. I kväll säger Björn Samuelson att Centern ej\r\nlängre för de mindre och medelstora högskolornas\r\ntalan. Nu är det bara socialdemokrater och vänster\r\nsom är dessa högskolors riddarvakt. Det är de som\r\nkämpar och har kämpat för resurser till de mindre\r\noch medelstora högskolorna. Det är därför på sin\r\nplats och kan vara av intresse att ge en mera korrekt\r\nhistorieskrivning, i stället för den friserade\r\nbeskrivning som kommer fram under debatten.</pre><pre>Först och främst kan man säga att\r\nSocialdemokraterna i regeringsställning gjorde\r\nmycket litet för de små och medelstora\r\nhögskolorna. Genom den nuvarande regeringens\r\nagerande har resurserna mångdubblats.\r\nHögskolornas roll har lyfts fram på ett helt annat\r\nsätt. Att nu plötsligt i ord försöka bjuda över\r\nregeringen i en nyfödd välvilja mot mindre och\r\nmedelstora högskolor tycker jag saknar all\r\ntrovärdighet, särskilt som denna välvilja inte följs\r\nupp med några konkreta förslag.</pre><pre>Jag återkommer till den decemberdag 1992 -- det\r\nhar jag gjort flera gånger här i kammaren i olika\r\ndebatter -- då vi hade att ta ställning till ett förslag\r\nfrån Centern om att ge fasta forskningsresurser till\r\nde mindre och medelstora högskolorna. Då gjorde\r\nSocialdemokraterna upp med Moderaterna, och\r\ndär är vi nu.</pre><pre>Att de små och medelstora högskolorna är viktiga i\r\nden regionala utvecklingen är alla ense om. Där\r\nfinns inga motsättningar. Där högskolor etableras\r\nuttrycker sig kommunala företrädare ofta så här:\r\nDet är en injektion i regionen och en nyckel till\r\nframtiden. Det ökar också den andel av\r\nbefolkningen och av ungdomarna som går vidare\r\ntill högre studier, och det påverkar på så sätt också\r\nden sociala snedrekryteringen.</pre><pre>Från utskottsmajoritetens sida menar vi att det inte\r\nfår råda någon tvekan om att de mindre och\r\nmedelstora högskolorna både har en nationell och\r\nen regional roll. Oppositionen tolkar detta som\r\nnågot slags kategoriklyvning och gör ett stort\r\nnummer av det. Det talas om att vi nämner A- och\r\nB-lag.</pre><pre>Vi har slagit fast i den forskningspolitiska\r\npropositionen att det handlar om frihet och kvalitet\r\nför den enskilda högskolan. Då är det väl absurt\r\noch motsägelsefullt att tro att man med centrala\r\nbeslut och centrala direktiv på någon sätt kan ändra\r\ndetta genom att tala om hur man skall göra vid de\r\nolika högskoleenheterna!</pre><pre>Centern tror på de mindre och medelstora\r\nhögskolorna, Bengt Silfverstrand och Björn\r\nSamuelson! Vi är övertygade om att satsningar på\r\nde högskolorna får en klart positiv effekt inte bara\r\nför regionen, som jag nyss har nämnt, utan också\r\nför vår nation.</pre><pre>Vi vet genom undersökningar från bl.a. USA att\r\nman får de bästa utbildningsresultaten vid\r\nhögskolor som inte är så särsklit stora -- Princeton,\r\nt.ex., med 8 000--9 000 studenter. Visserligen är de\r\nmindre än universiteten, men man får inte förledas\r\nav något storhetstänkande. Det finns inget klart\r\nsamband mellan storlek och kvalitet på\r\nverksamheten.</pre><pre>När man rankar de amerikanska universiteten och\r\nhögskolorna är flera av dem som ligger högst i topp\r\njust små -- även om man jämför med våra små och\r\nmedelstora högskolor.</pre><pre>I ett system utan hämmande regelverk förmår även\r\nrelativt små högskolor att hävda sig väl i en hård\r\nnationell konkurrens.</pre><pre>Det har inträffat flera viktiga principgenombrott\r\nför de mindre och medelstora högskolorna. Jag\r\ntänker först på rätten att utfärda magisterexamen\r\nefter kvalitetsprövning av kanslersämbetet. Man är\r\nberoende av precis samma kriterier och precis\r\nsamma prövning som de stora universiteten och\r\nhögskolorna. Det har visat sig att kvaliteten har\r\nvarit hög när det har gjorts efterforskningar för att\r\nutröna om den studerande varit behörig för\r\nmagisterexamen.</pre><pre>De första reaktionerna på regeringens förslag till\r\nresursfördelning, som är grundat på högskolornas\r\nkvalitetsprogram, tyder på att de stora\r\nuniversiteten kan ha svårt att få grepp om sina\r\nomfattande verksamheter. De mindre skolorna har\r\nminst lika goda förutsättningar att utveckla och\r\ngenomföra starka kvalitetsprogram.</pre><pre>Det har inte bara skett en kvalitetshöjning utan\r\nockså en ökad resurstilldelning. Jag nämnde nyss\r\nutökningen av antalet studerandeplatser, och\r\ndessutom har forskningsresurserna förstärkts. Alla\r\nsom sitter här i kammaren känner till storleken på\r\nde resurserna, men jag vill nämna det som\r\nhastigast, för jag skall göra en jämförelse med vad\r\nSocialdemokraterna åstadkom under sin tid: Vi ger\r\n100 miljoner i den forskningspolitiska\r\npropositionen utöver tidigare anslag.</pre><pre>I tisdags beslutade vi om en engångssatsning på 150\r\nmiljoner i den regionalpolitiska betänkandet. I den\r\ndebatt vi för i dag slår man dessutom fast de\r\nmedelstora högskolornas roll i utbildnings- och\r\nforskningspolitiken. Man skiftar ut medel ur Fond\r\n92--94 för att ytterligare stödja forskning i\r\nsamarbete med näringslivet.</pre><pre>Vi skall jämföra detta med de medel som kom till\r\nunder de år då man kan tycka att det satsades på så\r\nmånga onyttiga saker. Det var inte mer än en liten\r\nrännil om man jämför med vad den här regeringen\r\nhar satsat på forskning vid de mindre och\r\nmedelstora högskolorna. Anslaget ökade med 8\r\nmiljoner till sammanlagt 45 miljoner i samband\r\nmed 1990 års forskningspolitiska proposition.\r\nKraftfullare än så var alltså inte de ökningar som\r\nSocialdemokraterna lämnade efter sig under\r\nrekordåren på 80-talet.</pre><pre>Jag vill upprepa vad jag har sagt om Centerns\r\ninställning till mindre och medelstora högskolor:\r\nDe är viktiga i ett nationellt högskolesystem. Det är\r\nviktigt att alla högskolor får samma möjligheter att\r\nutvecklas och ge studenterna samma kvalitativa\r\nutbildning oavsett var dessa bedriver sina studier.</pre><pre>De mindre och medelstora högskolorna har flera\r\nroller. De har dels en nationell roll för\r\ngrundutbildning, fort- och vidareutbildning och\r\nforskning, dels rollen som kompetensförsörjning\r\nför det lokala och regionala näringslivet. Som Rune\r\nRydén nyligen anförde från talarstolen har de också\r\nberoende av profil en roll på andra områden. I det\r\nsammanhanget kan man söka medel ur\r\nstatsbudgeten, ur stiftelser osv.</pre><pre>Slutligen, herr talman, vill jag bara säga att\r\nutmaningen för oss inte ligger i att skapa lösningar\r\nför ett fåtal medborgare i några regioner. Vi måste\r\nta hänsyn till att hela befolkningen och hela landet\r\nskall komma in i kunskapssamhället. Då motverkas\r\nsegregering och den uppdelning i A- och B-lag som\r\noppositionen talar om. Då kan man undvika just\r\nsådana djupa klyftor. Kunskap innebär makt -- det\r\nvet vi -- men ansvaret måste delas och spridas till\r\nalla i en fungerande demokrati. Därför är det\r\nnaturligt för oss i Centern att tala om delad\r\nkunskap. Vi menar att alla skall ta del av kunskap\r\noch kompetensutveckling oberoende av bakgrund.</pre><pre>Till slut, herr talman, ber jag att få instämma å det\r\nhjärtligaste med Margitta Edgren när hon tackar\r\nvårt förträffliga kansli.</pre><pre>Anf. 148  BJÖRN SAMUELSON (v) replik:</pre><pre>Herr talman! Jag har nu med intresse lyssnat på\r\nMarianne Jönsson. Hon uppehöll sig\r\nhuvudsakligen vid betydelsen av en utveckling när\r\ndet gäller de små och medelstora högskolorna. Det\r\nvar som att höra Centern för mer än tre år sedan.</pre><pre>I mitt replikskifte med Rune Rydén sade han att vi\r\ninte kan splittra upp forskningsresurserna. Hur\r\nreagerar Marianne Jönsson på ett sådant\r\nuttalande? Är inte det oroande?</pre><pre>Anf. 149  MARIANNE JÖNSSON (c)\r\nreplik:</pre><pre>Herr talman! Jag försökte från talarstolen ge\r\nexempel på hur mycket regeringen har satsat på\r\nforskningsstödjande medel till de mindre och\r\nmedelstora högskolorna. Efter de förslag som vi nu\r\ndebatterar och förhoppningsvis beslutar om i\r\nmorgon är summan uppe i en halv miljard. Det är\r\nen enorm satsning om man jämför med den lilla\r\nrännil som den socialdemokratiska regeringen\r\nsatsade på forskning.</pre><pre>Vi är inne i en treårsperiod. Den\r\nforskningspolitiska propositionen skall återigen\r\nförnyas efter en treårsperiod. Vi går under\r\nnätverksstruktur just nu. Det kan mycket väl hända\r\natt det finns andra lösningar när det gäller att\r\nbedriva forskning. Jag är som sagt inte alls oroad\r\nför den kvalitet man presterar. Undersökningar och\r\nresultat har redan visat att den är god.</pre><pre>Anf. 150  BJÖRN SAMUELSON (v) replik:</pre><pre>Herr talman! Till Marianne Jönsson vill jag säga att\r\njag inte har prisat den tidigare socialdemokratiska\r\nregeringspolitiken när det har gällt de medelstora\r\nhögskolorna. Vänsterpartiet har haft reservationer\r\ni just detta avseende. Men jag kan konstatera att\r\nSocialdemokraterna har svängt i frågan.</pre><pre>Därför är det så viktigt, Marianne Jönsson, att vi\r\nkan återupprätta en bred politisk majoritet och att\r\nockså Centern ställer upp, ger rätt signaler och är\r\ntydliga i sin politik när det gäller de små och\r\nmedelstora högskolorna.</pre><pre>Den tydliga och rätta signal från denna kammare\r\nsom högskolorna behöver är att vi säger följande:\r\nNi är så kompenta. Vi gör den bedömningen att ni\r\nhar en stor nationell betydelse inom\r\nforskningspolitiken. Därför skall ni ha fasta\r\nforskningsresurser. Något annat har inte detta land\r\nråd med.</pre><pre>Anf. 151  MARIANNE JÖNSSON (c)\r\nreplik:</pre><pre>Herr talman! Jag upprepar vad jag har sagt. Vi är\r\ninne i en treårscykel. Vi har fått betydligt utökade\r\nresurser till forskning och forskningsstödjande\r\nåtgärder. Vi har fått ett kvalitetskrav på oss. Just nu\r\när vi inne i en cykel där vi har som emblem: frihet\r\noch kvalitet.</pre><pre>Jag är inte ett dugg oroad för att man inte skall leva\r\nupp till det på högskolorna. Centrala direktiv och\r\nbeslut är ju helt utan relevans i det sammanhanget.\r\nVi har gett högskolorna frihet för kvalitet.</pre><pre>Anf. 152  TUVE SKÅNBERG (kds):</pre><pre>Herr talman! Läget för vårt land är allvarligt om\r\nman ser till den växande statsskulden och\r\nbudgetunderskottet. En del av problemet är\r\nkonjunkturellt, men det allvarliga problemet är det\r\nstrukturella budgetunderskottet. Så långt jag kan\r\növerblicka är vårt problem i ett nötskal att Sverige\r\ninte ens under de bästa åren av en högkonjunktur\r\nförmått att börja återhämta sig. Statens inkomster\r\nkommer att behöva förstärkas och statens utgifter\r\nbehöver utsättas för ytterligare besparingar för att\r\ninte statsskulden ohjälpligt skall växa oss över\r\nhuvudet.</pre><pre>I det läget är det inte svårt för mig som\r\nkristdemokrat att känna sympati för oppositionens\r\nförslag att låta löntagarfondsmedlen gå till\r\npensionärerna alternativt till en\r\nbudgetförstärkning. Vid ett hastigt påseende kan\r\ndet förefalla som om oppositionen står för en\r\nansvarsfull förvaltning med sina förslag om att låta\r\ndessa miljarder gå till en budgetförstärkning på ett\r\neller annat sätt.</pre><pre>Trots att jag är mycket medveten om allvaret i den\r\nfinansiella situationen, menar jag att det är ännu\r\nbättre att använda de pengar som vi talar om till de\r\nnya forskningsstiftelserna som vi debatterar i dag.</pre><pre>Sverige är ett litet land och globalt sett avlägset\r\nbeläget. Vi har ett mycket begränsat språkområde\r\noch en liten befolkning. Vi unnar oss högre lön,\r\nlängre semester och högre socialt välstånd än de\r\nflesta av våra konkurrenter. Vad skall vi då\r\nkonkurrera med? Hur skall våra ungdomar möta\r\nframtidens utmaningar i en värld som blir alltmer\r\ninternationell?</pre><pre>En avvägning av löner och arbetsvillkor kommer\r\nsäkert att bli nödvändig. Men Sverige kommer\r\naldrig att kunna konkurrera genom att ha lägre\r\nlöner än Asiens folkmassor eller Östeuropas\r\narbetskraft. Skall vi klara konkurrensen måste vi\r\nförsvara vår levnadsstandard genom att vara bättre.\r\nDe tjänster och produkter som vårt land\r\nproducerar måste hålla högre kvalitet än varje\r\nannat lands för att de höga priser vi sätter på dem\r\nskall vara försvarbara.</pre><pre>I stället för den här, till synes välbehövliga,\r\nbudgetförstärkning väljer regeringen, med\r\nkristdemokraternas medverkan, att investera\r\npengarna på ett sätt som man hoppas skall ge ännu\r\nbättre utdelning än vad andra\r\nplaceringsmöjligheter kan ge. Den väljer att\r\ninvestera i forskning och forskningsutbildning.</pre><pre>För ett år sedan avsattes 10 miljarder kronor till tre\r\nstiftelser, en för strategisk forskning, en för\r\nmiljöstrategisk forskning och en för\r\nkulturvetenskaplig forskning. I och med dagens\r\nbeslut instiftas ytterligare sju forskningsstiftelser\r\nför sammanlagt 8,4 miljarder kronor</pre><pre>Det är en stiftelse för forskarutbildning och\r\nprofilforskning vid mindre och medelstora\r\nhögskolor med inriktning på informationsteknologi\r\noch näringsliv, en stiftelse för forskning och\r\nforskarutbildning vid en ny universitetsstruktur i\r\nsödra Storstockholm, en stiftelse för förstärkt\r\nvårdforskning, ett internationellt miljöuniversitet i\r\nLund, en stiftelse för vidgad internationell\r\nsamverkan och en stiftelse för kvalitetsinriktade\r\nkulturprojekt. Det tillkommer ytterligare en tionde\r\nstiftelse för att främja innovationer.</pre><pre>Denna satsning på tio forskningsstiftelser får en\r\nmycket stor tyngd. Låt mig få göra en jämförelse,\r\nherr talman. Avkastningen av dessa miljarder\r\nkronor blir lika stor som hela budgeten för ett av\r\nvåra större universitet.</pre><pre>All forskning är inte lika meningsfull. Om vi ser till\r\nden forskning som just den här mixen ger är den\r\nmycket tillfredsställande och löftesrik för Sverige\r\noch Sveriges ekonomi ur ett kristdemokratiskt\r\nperspektiv.</pre><pre>Tiden medger inte att jag utvecklar min glädje över\r\nden forskning och forskarutbildning som skall ske\r\ninom miljö, informationsteknologi, kultur,\r\ninternationell samverkan eller förstärkningen av\r\nforskning vid mindre och medelstora högskolor.</pre><pre>Herr talman! Tro mig, Bengt Silfverstrand och\r\nBjörn Samuelson! Jag skulle kunna utveckla mig\r\nlika vältaligt om vilken som helst av dessa stiftelser.\r\nDe är angelägna, och vi känner stor glädje inför\r\ndem. Jag vill lyfta fram en av stiftelserna som jag\r\nkänner en särskild samhörighet med. Jag vill göra\r\ndet mot bakgrund av att Bengt Silfverstrand\r\nförsöker göra sak av att han skulle vara förvånad,\r\neller inte förvånad, över hur de fyra\r\nregeringspartierna har förhållit sig till den förda\r\nutbildningspolitiken under dessa tre år.</pre><pre>Jag läser in en viss syrlighet och besvikelse över att\r\ndet faktiskt höll med fyra partier som inte hade en\r\ngemensam historia. Då tänker jag i synnerhet på\r\nkds som inte har varit med i riksdagen mer än dessa\r\ntre år. Det gick faktiskt att hålla ihop dessa grupper,\r\nBengt Silfverstrand. Det är mer än vad Bengt\r\nSilfverstrand har lyckats med. Om jag inte är fel\r\nunderrättad får vi gå tillbaka ända till förra kriget\r\nför att finna en koalitionsregering där Bengt\r\nSilfverstrands parti deltog. Då var man tvingad till\r\ndet av ett världskrig. Bengt Silfverstrand och hans\r\nparti har inte en historia som lyfter fram\r\nsamförstånd, åtminstone inte vad jag kunnat finna.</pre><pre>Skulle man nu kunna häckla kds för att vi inte har\r\nvarit trogna mot vad vi tidigare har sagt i riksdagen?\r\nDet går naturligtvis inte av det enkla skälet att vi\r\ninte har varit i riksdagen. Vi har också haft en\r\npolitik, men vi har inte haft förmånen att få\r\nframföra den från den här talarstolen. Det går\r\nalldeles utmärkt att se vad våra politiska program\r\nför grundskola, gymnasium, högskola och\r\nforskning har att säga och hur väl det stämmer med\r\nden förda politiken under dessa tre år. Jag skall\r\npersonligen tillhandahålla dem om Bengt\r\nSilfverstrand så önskar. Om inte Bengt\r\nSilfverstrand tror mig kan han personligen höra mig\r\nutveckla detta i Skåne så småningom.</pre><pre>Kds har inte i alla detaljer kunnat utmejsla sin\r\npolitik utanför riksdagen. Men när det gäller en av\r\ndessa stiftelser känner vi en stor glädje. Det är\r\nstiftelsen för förstärkt vårdforskning.</pre><pre>\r\nInför valet 1991 föreslog vi att medel ur\r\nlöntagarfonderna skulle tillföras vården, i\r\nsynnerhet för strategiska satsningar som inköp av\r\nteknisk utrustning. Den kommer många patienter\r\ntill del, men är dyrbar.</pre><pre>Det är därför med glädje jag noterar att i\r\npropositionen avsätts 6,85 % av de ca 8,4\r\nmiljarderna till denna stiftelse vars avkastning skall\r\ngå till forskning och forskarutbildning på\r\nvårdområdet samt till forskning med inriktning på\r\nallergier och annan överkänslighet.</pre><pre>Forskningstraditionen vad gäller omsorg och vård\r\när relativt ung och har tvärvetenskaplig karaktär.\r\nJag tror därför att denna kraftiga satsning på\r\nforskning och forskarutbildning inom vård och\r\nomsorg kommer att ge metoder för bättre vård som\r\nsnabbt kommer patienterna till godo. I och med det\r\nminskas den enskildes lidande och resurser frigörs\r\ntill annan vård och omsorg.</pre><pre>Det är vidare ett stort folkhälsoproblem att\r\nallergier och annan överkänslighet ökar.\r\nPotentialen för att hjälpa många som är drabbade\r\nav allergi är stor. Det skulle medföra vinster i form\r\nav minskat lidande och minskade\r\nsjukvårdskostnader. Redan för fem år sedan\r\ndeklarerade Allergiutredningen det växande\r\nbehovet av forskning just kring detta medicinska\r\nproblem, och det har inte blivit mindre.</pre><pre>Sammanfattningsvis menar jag att denna stiftelse är\r\nett gott exempel, liksom de övriga nio stiftelserna,\r\npå att dessa stiftelsebildningar har alla\r\nförutsättningar att vara samhällsekonomiskt\r\nlönsamma i högre grad än andra\r\npenningplaceringar. Dessutom stärker de landets\r\nkonkurrenskraft.</pre><pre>Herr talman! Till sist några ord om\r\nstudiefinansieringen i forskarutbildningen. Den\r\ngoda tanken att överföra utbildningsbidrag till\r\ndoktorandtjänster fick den negativa konsekvensen\r\natt det blev färre doktorander. Ekonomin medgav\r\ninte att tillföra ytterligare medel, och\r\ndoktorandtjänster är avsevärt dyrare än\r\nutbildningsbidrag. I propositionen säger regeringen\r\natt man bör överväga att införa en\r\nstudiefinansieringstrappa där doktoranderna\r\nsuccessivt får bättre ekonomiska villkor under de\r\nfyra år som forskarutbildningen omfattar.</pre><pre>Det är en mycket rimlig hållning, eftersom\r\nforskarstudierna ändrar karaktär under\r\nutbildningens gång, från att i början i stort sett\r\nenbart vara egna litteraturstudier till att mot slutet\r\nbli allt mer reglerade och tjänstelika. De allra flesta\r\nläser dessutom litteraturkursen parallellt med\r\nnågon annan sysselsättning, som förvärvsarbete på\r\nhel- eller deltid.</pre><pre>Utskottet skriver här att det redan nu är möjligt för\r\nuniversitet och högskolor att i de avtal som reglerar\r\nlönerna för doktorandtjänster skriva in en sådan\r\nförändring av villkoren som propositionen tar upp.</pre><pre>Jag tror att detta vore en mycket lycklig lösning,\r\nsom beredde fler forskarstuderande möjlighet att få\r\nin en fot i systemet. Det är självklart bättre att över\r\nhuvud taget komma in, med successiva\r\nförbättringar, än att genomföra\r\nforskarutbildningen helt på egen bekostnad, som\r\nnu blir enda alternativet för många i den hårda\r\nkonkurrensen om doktorandtjänsterna. Även ur\r\nlandets synvinkel är det naturligtvis bättre att\r\nbereda fler möjlighet att disputera och därmed\r\nbidra till att vi når målet med en fördubbling av\r\nantalet disputerade till sekelskiftet.</pre><pre>Herr talman! Jag vill yrka bifall till\r\nutbildningsutskottets hemställan i betänkande\r\nUbU12.</pre><pre>Jag vill också instämma i det tack som så gott som\r\nalla tidigare talare har sagt till kansliet. Jag vill\r\nspeciellt tacka för den hjälp som vi nykomlingar har\r\nåtnjutit. Det har inte varit lätt att komma in i alla\r\nvindlingar, men kansliet har varit oss till god hjälp.\r\nTack för det!</pre><pre>Anf. 153  BERIT LÖFSTEDT (s):</pre><pre>Herr talman! Jag tror att jag måste börja med att\r\nberömma utbildningsministern. Berömmet gäller\r\nbåde propositionen om ''Utbildning och forskning''\r\noch ett antal andra aktstycken som\r\nutbildningsministern har lämnat ifrån sig under\r\nmandatperioden.</pre><pre>Det måste ju vara stort A, berömligt, för en tidigare\r\npartisekreterare att så konsekvent lyckas\r\ngenomföra sitt eget partis politik, trots att det finns\r\ntre partier till i regeringen.</pre><pre>Vi som har suttit i utbildningsutskottet ett tag och\r\nhar minnen av tidigare debatter och moderata\r\nreservationer från oppositionstiden ser nu hur\r\ndessa reservationer konsekvent blir\r\nregeringspolitik.</pre><pre>Moderaterna gillade aldrig 1977 års\r\nhögskolereform -- det har också\r\nutbildningsministern intygat här i dag -- trots att det\r\ndå var en borgerlig regering som hade ansvaret.\r\nDen reformen byggde ju på en socialdemokratisk\r\nprincipproposition från 1975. Det var den som\r\ngjorde det möjligt att etablera en rad nya högskolor\r\noch ge självständig status åt tidigare\r\nuniversitetsfilialer.</pre><pre>De mindre och medelstora högskolorna eller de\r\nnyare högskolorna, om man så vill, kom till för att\r\nlätta på studerandetrycket vid universitetsorterna\r\noch för att göra det möjligt för fler att skaffa sig\r\nhögskoleutbildning, fler studenter med olika social\r\nbakgrund.</pre><pre>Hela tanken från början var att de nya högskolorna\r\nskulle ha samma kvalitet i sin utbildning och samma\r\nstatus i högskolesystemet. En examen från Växjö\r\nskulle vara lika mycket värd som en från Uppsala.\r\nBåde studenter och näringsliv skulle kunna bedöma\r\nde nya högskolorna och deras utbildningar som\r\nfullvärdiga alternativ till universiteten och\r\nutbildningarna där.</pre><pre>Så har nog i stor utsträckning blivit fallet, men\r\nModeraterna accepterade aldrig denna inriktning\r\noch har upprepat under åren dokumenterat sitt\r\nmotstånd mot den här likvärdigheten. Längre\r\nakademiska utbildningar och forskning skulle\r\nförbehållas universiteten och fackhögskolorna,\r\nmedan de nya högskolorna till nöds kunde få syssla\r\nmed kortare utbildningar och mera yrkesinriktad\r\nsådan.</pre><pre>Den proposition vi nu behandlar är genomsyrad av\r\nModeraternas strävanden att skapa två parallella\r\nsystem för högre utbildning. Längre akademiska\r\ngrundutbildningar, forskarutbildning och bred\r\nforskning skall koncentreras till universiteten. De\r\nnyare högskolorna skall ägna sig åt kortare\r\nutbildningar, mera yrkesinriktad sådan, och åt\r\nprofilforskning i nischer, beroende av det lokala\r\nnäringslivets behov och intressen, dessutom\r\nberoende av det lokala näringslivets finansiering.</pre><pre>Den kategoriklyvning mellan nyare högskolor å\r\nena sidan och universitet och fackhögskolor å andra\r\nsidan som Moderaterna nu vill genomföra kommer\r\natt få förödande konsekvenser för det svenska\r\nsystemet för högre utbildning. Vi socialdemokrater\r\ntar bestämt avstånd från det här, och det gör vi på\r\nideologisk grund.</pre><pre>Jag yrkar bifall till reservationerna 3 och 16.</pre><pre>I stället för att kategoriuppdela högskolorna vill vi\r\nsocialdemokrater satsa på och ta ansvar för de nya\r\nhögskolorna. De behöver få fler utbildningsplatser,\r\noch de behöver få möjligheter till ett bredare och\r\ndjupare utbud av grundutbildningar.</pre><pre>I stället för att göra de nya högskolorna beroende\r\nav det lokala näringslivets villighet och förmåga att\r\nställa upp med pengar för forskning vill vi att\r\nsamhället skall ta ett ökat ansvar för forskningen\r\ndär. De nya högskolorna är enligt vår uppfattning\r\nen nödvändig basresurs för rekrytering av det\r\nökade antal forskarstuderande som vi så innerligt\r\nväl behöver i Sverige.</pre><pre>Självfallet tycker vi att det är bra, om det lokala\r\nnäringslivet på olika sätt är berett att samverka med\r\nhögskolorna, men forskningsfinansieringen kan\r\ninte få bli beroende av att det finns ett\r\nframgångsrikt och framsynt företag på en ort där\r\ndet dessutom råkar finnas en högskola.</pre><pre>Många nya högskolor har kommit att bli intressanta\r\nsamverkanspartners för högskolor och universitet i\r\nandra länder. En nedgradering av dem skulle\r\nförsvåra och kanske rent av förhindra en önskad\r\nutveckling mot ökade internationella kontakter.</pre><pre>Den lovvärda utvecklingen med samarbete om\r\ncivilingenjörsutbildning mellan tekniska högskolor\r\noch mindre högskolor skulle brytas. De tekniska\r\nhögskolorna skulle få alibi för att koncentrera sig\r\npå civilingenjörsutbildning och överlåta de kortare\r\ningenjörsutbildningarna på de nya högskolorna.\r\nJag menar att de behöver finnas på samma ställe.</pre><pre>Nu är kategoriklyvning något Moderaterna vill, och\r\ndärför är det förstås konsekvent att propositionen\r\nhar den inriktningen. Det är inget särskilt märkligt\r\nmed det.</pre><pre>Det märkliga är Centerns beteende. Allt sedan 40-\r\ntalet har Centern och Socialdemokraterna stått\r\nbakom de viktiga utbildningsreformerna.\r\nTillsammans har vi stått för mer utbildning åt fler.\r\nVi har ridit spärr mot elitistisk utbildningssyn på\r\nannat håll. Även om Marianne Jönsson tog i när\r\nhon var i talarstolen, har Centern ändå tystnat och\r\nköpt Moderaternas högskolepolitik. Man kan\r\nundra över den sinnesändringen.</pre><pre>1987 tog Centern avstånd från alla tankar på att\r\ngöra de nya högskolorna till ett slags collegeskolor,\r\nhelt inriktade på korta utbildningar inom teknik,\r\nekonomi och vård. Under riksmöten därefter har\r\nCentern krävt fasta forskningsresurser till de nya\r\nhögskolorna. Men nu har Centern tystnat, och vi\r\nfår inte något utbildningspolitiskt stöd.</pre><pre>Det måste innebära att Centern står bakom den\r\navlövning och kategoriklyvning vi talar om. Sedan\r\nhar jag sett att Marianne Jönsson i tidningar har\r\nuttalat sig om att man inte är helt överens. Nu är ju\r\nutbildningsministern här, så ni kanske kunde reda\r\nut hur det egentligen är mellan er i synen på\r\nutbildningspolitik. Men i dagens dokument finns\r\ninget annat manifesterat än enighet.</pre><pre>Herr talman! Vi socialdemokrater delar\r\nregeringens allmänna bedömning att den\r\nkvalificerade yrkesutbildningen behöver stärkas.\r\nNäringslivet behöver bättre utbildad arbetskraft för\r\natt kunna stå sig i konkurrensen. Olika\r\nyrkesutövare behöver tillgång till nya och\r\nfördjupade kunskaper för att klara ett föränderligt\r\narbetsliv.</pre><pre>Vi menar också att nuvarande utbildningssystem\r\nkanske inte till fullo motsvarar behoven, även om\r\nvi för vår del anser att t.ex. YTH är ett bra och\r\nutvecklingsbart instrument. Nu vill regeringen\r\ntillsätta en särskild utredare, som skall få till uppgift\r\natt fixa till en kvalificerad yrkesutbildning. Det\r\noffentliga utbildningsväsendet närmast döms ut\r\nsom obrukbart för den uppgiften.</pre><pre>Att skapa en ny utbildningsform är ett grannlaga\r\noch viktigt arbete. Mängder av frågor behöver\r\nfinna sina svar. Och samhället måste ta ansvaret för\r\ndetta och tillvarata erfarenheter från befintliga\r\nutbildningar.</pre><pre></pre><pre>Vi säger inte nej till att näringslivet skall få vara\r\nmed och påverka utbildningens utformning, men vi\r\nsäger nej till att lägga över ansvaret på näringslivet.</pre><pre>Vi säger nej till regeringens snabbfixande och\r\nprivatisering. Vi säger ja till en grundlig översyn av\r\nområdet ''kvalificerad yrkesutbildning''. Och vi vill\r\nse ett förslg till riksdagen.</pre><pre>Jag yrkar bifall till reservation 18.</pre><pre>Regeringen återkommer med förslag om en\r\nkvalitetsdel i resurstilldelningssystemet, som vi har\r\nsnuddat vid tidigare. Frågan har stötts och blötts en\r\ntid utan att ha fått någon särskilt imponerande\r\nlösning.</pre><pre>Det är alldeles nödvändigt att högskolorna inom sig\r\narbetar med kvalitetsfrågor och gör det brett och\r\nsystematiskt. Det är också alldeles rätt att kanslern\r\nfår göra bedömningar av kvalitetsutveckling och\r\nkvalitetsarbete.</pre><pre>Men kvalitetsfrågor är inte alltid så lätt gripbara.\r\nAtt koppla ett premiesystem till dem gör dem inte\r\nlättare. Det är närmast orimligt att kanslern skall\r\nkoppla en prislapp till sin kvalitetsbedöming vid en\r\nviss högskola.</pre><pre>Kanslern behöver kunna föra vettiga och\r\nförtroendefulla samtal med högskolorna om olika\r\ninslag i utbildningen. Sådant tror jag inte befrämjas\r\nav en påse pengar. Men förslaget är förstås\r\nkonsekvent. Utbildningsministern tycks inte tro att\r\nmänniskor gör någonting av ideella skäl, utan det\r\när bestraffning och belöning som gäller.</pre><pre>Om brister i kvaliteten i en högskola observeras\r\nbehöver man väl närmast få stöd för att åtgärda\r\ndessa brister, inte bestraffning i form av minskade\r\nanslag.</pre><pre>Sverige som nation har betydande behov av att\r\nhögskolorna är litet våghalsiga, vågar satsa på nya\r\nutbildningar och djärva forskningsområden.\r\nNyordningar leder inte alltid till omedelbar succé.\r\nDäremot kan de leda till beydande framgångar på\r\nlitet sikt.</pre><pre>Vi känner rädsla för att bestraffningssystemet eller\r\npremiesystemet, hur man nu vill se det, kan leda till\r\nängslighet hos högskolorna.</pre><pre>Jag yrkar bifall till reservation 22.</pre><pre>Så, herr talman, några ord om resultatbaserade\r\nfakultetsanslag. Det är så långa ord att man blir\r\ntrött.</pre><pre>Ju mer jag tänker på detta desto fånigare verkar\r\nförslaget. När jag läste det först tyckte jag inte att\r\ndet var så upphetsande. Jag vet inte om det är\r\nupphetsande nu heller, men ivern att hitta\r\nbestraffnings- och belöningssystem har fått gå före\r\nalla andra bedömningar. Efter diverse\r\növerväganden har den enda bedömningsgrunden\r\nför kvalitet, effektivitet eller vad det är man vill\r\nmäta hos fakulteten, blivit antalet avlagda\r\ndoktorsexamina. Förmodligen visar det att det är\r\nsvårt att komma fram till något vettigt. Då valde\r\nman något enkelt, trots att man borde veta att det\r\ntar tid att bygga upp forskningsområden, att nyare\r\nenheter av olika skäl under lång tid har ett\r\nhandikapp i produktionen i förhållande till äldre\r\nnär det gäller doktorsexamina, och trots att man\r\nborde veta att olika ämnen inom samma\r\nfakultetsområde kan ha betydande skillnader i\r\ngenomströmningstid.</pre><pre>Sådana här tilltag kan leda till att fakulteterna\r\növerger vissa ämnesområden och satsar på andra\r\noavsett hur samhällsbehovet ser ut. Det kan verka\r\nallmänt hämmande på de yngre universiteten och\r\nhögskolorna.</pre><pre>Vi är rakt inte motståndare till att fakulteterna\r\nlägger på ett kol för att examinera fler doktorer,\r\nmen ställer oss litet undrande inför om den här\r\nmatematiken ger den effekten. Vi tycker att det\r\nhade varit bra om regeringen funderat litet till på\r\ndet och försökt klargöra för sig själv hur systemet i\r\nrealiteten verkar.</pre><pre>Till slut, herr talman, är det en fröjd att lyssna på\r\nMargitta Edgren när hon talar om jämställdhet.\r\nMan skulle önska att man kunde säga det så bra\r\nsjälv. Om det inte hade varit för hennes inledning\r\nså hade jag känt för att resa mig och instämma.</pre><pre>Anf. 154  MARIANNE JÖNSSON (c)\r\nreplik:</pre><pre>Herr talman! Jag vill återigen komma tillbaka till\r\nsocialdemokraternas tro och tanke att det här\r\nskulle gälla en kategoriklyvning, en uppdelning i ett\r\nA- och ett B-lag, att det inte handlar om likvärdiga\r\nvillkor.</pre><pre>Jag sade från talarstolen och jag säger det nu: Det\r\nfinns inte hos majoriteten i utskottet någon annan\r\nåsikt eller tanke än att det skall gälla samma villkor\r\nför de mindre och medelstora högskolorna som för\r\nhögskolor och universitet i övrigt.</pre><pre>Jag tycker att socialdemokraterna slår in öppna\r\ndörrar och tolkar in sådant som inte står i\r\nbetänkandet. Det är ju betänkandet vi behandlar.\r\nPå s. 48 sista stycket, Berit Löfstedt, står det tydligt\r\noch jag ber att få citera:</pre><pre>''Regeringens förslag kan enligt utskottets mening\r\ninte tolkas så att de mindre och medelstora\r\nhögskolornas roll i framtiden skulle inskränkas till\r\natt tjäna den närmast omgivande regionens\r\nnäringsliv och arbetsmarknad, eller att de enbart\r\nskulle få ägna sig åt kortare utbildningar.''</pre><pre>Vidare säger man -- och jag ber, herr talman, att få\r\nfortsätta för det är här knäckpunkten är:</pre><pre>''Liksom motionärerna anser utskottet att de\r\nmindre och medelstora högskolorna -- i likhet med\r\nuniversiteten, fackhögskolorna och de konstnärliga\r\nhögskolorna -- även i fortsättningen skall ha en\r\nnationell roll.''</pre><pre>Så återkommer jag till detta med\r\nkvalitetsprövningen av magisterexamen, som är\r\ndensamma för universitet som för de mindre och\r\nmedelstora högskolorna. Det är för mig ett\r\nutomordentligt exempel på just detta att det inte\r\nhar varit avsikten hos regeringen eller majoriteten\r\ni utskottet annat än att likvärdiga villkor skall råda\r\nmellan mindre och medelstora högskolor och\r\nuniversitet och högskolor i övrigt.</pre><pre>Anf. 155  BERIT LÖFSTEDT (s) replik:</pre><pre>Herr talman! Det står så här i propositionen,\r\nMarianne Jönsson, att man skall ha delvis olika\r\nroller, att universiteten och fackhögskolorna skall\r\nkoncentrera sig på de längre utbildningarna och\r\nforskning, medan de mindre högskolorna skall\r\nsyssla med kortare utbildningar.</pre><pre>Det står så! Det är vad jag bygger på. Sedan spelar\r\ndet ingen roll att Marianne Jönsson med emfas vill\r\nunderstryka att det skall vara likvärdigt. Hon får väl\r\ni stället ta avstånd från det som står i propositionen.\r\nKlara ut vad det är som gäller! Tycker ni också i\r\nCentern, Marianne Jönsson, att de mindre och\r\nmedelstora högskolorna skall ha vidgade\r\nmöjligheter att ägna sig åt längre\r\ngrundutbildningar? Tycker ni det? Eller vad är det\r\nni tycker?</pre><pre>Anf. 156  MARIANNE JÖNSSON (c)\r\nreplik:</pre><pre>Herr talman! Jag bara refererar till s. 48 i\r\nbetänkandet, och det är betänkandet vi diskuterar\r\nnu. Det står faktiskt ingenting i propositionen\r\nheller om att de mindre och medelstora\r\nhögskolorna skall inrikta sig på kortare\r\ngrundutbildningar som ni påstår. Ni kan faktiskt\r\ninte, som jag ser det, läsa innantill.</pre><pre>Regeringen säger tvärtom att att man vill fortsätta\r\nutvecklingen mot förstärkta forskningsresurser och\r\nstor frihet för högskolorna att utvecklas efter egen\r\nvilja. Lokal frihet och kvalitet skall fortsatt vara\r\nvägledande.</pre><pre>Kan jag då som tillskyndare av mindre och\r\nmedelstora högskolor annat än instämma i detta?</pre><pre>Anf. 157  BERIT LÖFSTEDT (s) replik:</pre><pre>Herr talman! En tyngdpunktsförskjutning torde på\r\nsikt ske så att universitet och fackhögskolor\r\nkoncentrerar sig på längre akademiska utbildningar\r\noch på forskarutbildning. Så står det i\r\npropositionen, Marianne Jönsson.</pre><pre>Anf. 158  Utbildningsminister PER UNCKEL\r\n(m):</pre><pre>Herr talman! Efter Marianne Jönssons\r\nklarläggande återstår inte så mycket av Berit\r\nLöfstedts kommentarer om de mindre och\r\nmedelstora högskolorna. Jag hoppas att kammaren\r\nnoterade att det Berit Löfstedt tidigare har sagt,\r\natt propositionen hävdade att de mindre och\r\nmedelstora högskolorna skulle koncentrera sig på\r\nde kortare utbildningarna, återfanns icke i det\r\navsnitt som Berit Löfstedt just citerade inför\r\nkammaren.</pre><pre>Jag har egentligen, herr talman, bara en enda fråga\r\nkvar till Berit Löfstedt: På vilket sätt anser hon att\r\navslaget på regeringens förslag om 1,2 miljarder\r\nkronor i forskningsresurser till de mindre och\r\nmedelstora högskolorna skulle gagna den\r\nutveckling hon själv förespråkar?</pre><pre>Anf. 159  BERIT LÖFSTEDT (s) replik:</pre><pre>Herr talman! I sitt tidigare inlägg sade\r\nutbildningsministern ungefär så -- han riktade sig då\r\ntill en av mina kolleger -- ''Men var skall ni ta't?''</pre><pre>Utbildningsministern sitter i en regering som har så\r\ndär 200 miljarder i budgetunderskott. Nu har han\r\nfått en slant därutöver att dona med själv.</pre><pre>Vi har hela tiden hävdat, och hade med i vår\r\ngrundläggande forskningsproposition, att\r\nforskning och utbildning skulle finansieras över\r\nbudgeten. Det är vårt grundläggande förslag, herr\r\nutbildningsminister.</pre><pre>Anf. 160  Utbildningsminister PER UNCKEL\r\n(m):</pre><pre>Herr talman! Det var en lång resa mot inget svar\r\nalls! Fortfarande återstår frågan: På vad sätt anser\r\nBerit Löfstedt att de mindre och medelstora\r\nhögskolorna gagnas av att de inte får de 1,2\r\nmiljarder kronor som regeringen vill tilldela dem?</pre><pre>Får jag därutöver, herr talman, understryka att\r\nSocialdemokraterna ju, utifall att det skulle råka\r\nvara så att deras första yrkande inte vinner\r\nkammarens bifall, anser att de pengar, som de i\r\nförsta yrkandet går emot, likväl skall delas ut. Då\r\nvill man, som jag påpekade tidigare här i kväll,\r\nplötsligt vara med!</pre><pre>Hur är det, Berit Löfstedt: Är det så att ni nu vill\r\nlägga dessa pengar till att täcka\r\nbudgetunderskottet? Vore det då inte anständigt att\r\nsäga att ni står för den åsikten?</pre><pre>Men ni vill ha två åsikter. Bengt Silfverstrand vill\r\nvara både för och emot regeringen, beroende på\r\nvilken tid på dygnet det är och vilken debatt han är\r\ninblandad i.</pre><pre>Återstår emellertid, Berit Löfstedt, den\r\ngrundläggande frågan. Svara nu! På vilket sätt\r\ngagnas de mindre och medelstora högskolorna av\r\natt mista 1,2 miljarder kronor?</pre><pre>Anf. 161  BERIT LÖFSTEDT (s) replik:</pre><pre>Herr talman! Utbildningsministern gör en stor affär\r\nav att han har fått 1,2 miljarder kronor i det här\r\nsammanhanget.</pre><pre>Självfallet tycker vi också att man skall satsa på de\r\nhär forskningsområdena, precis som vi har talat om\r\nhär tidigare. Precis som Bengt Silfverstrand har\r\nsagt finns det ett alternativt förslag. Det är inte\r\nmärkvärdigt att om det ena faller så tar man det\r\nandra.</pre><pre>Förlåt mig, herr talman, men jag tappade tråden.</pre><pre>Anf. 162  BO ARVIDSON (m):</pre><pre>Herr talman! Jag skall i mitt anförande koncentrera\r\nmig till frågan om utbyggnad av eftergymnasial\r\nutbildning som utbildningsministern så engagerat\r\ntidigare berörde.</pre><pre>Regeringens förslag innebär att ''Insatser skall\r\ngöras för att öka utbildningskapaciteten så att den\r\nmotsvarar 20 000 fler helårsstuderande på\r\neftergymnasial nivå. Huvuddelen skall avse\r\nkvalificerad yrkesutbildning.'' Den kvalificerade\r\neftergymnasiala yrkesutbildningen bör enligt\r\npropositionen ges nya former där teoretisk\r\nutbildning tillsammans med yrkespraktik\r\nstimuleras och en särskild statsbidragsform införs.</pre><pre>Enligt riksdagens beslut våren 1991 med anledning\r\nav den dåvarande regeringens proposition\r\n1990/91:85 Växa med kunskaper skulle\r\ngymnasieskolans specialkurser avvecklas och\r\nmotsvarande utbildning anordnas antingen inom\r\nprogrammen, inom kommunal vuxenutbildning\r\neller inom högskolan. Specialkurser får anordnas\r\nenligt nu gällande regler t.o.m. läsåret 1994/95.</pre><pre>Under hela denna mandatperiod har jag funnit\r\nanledning att engagera mig i denna fråga.\r\nRiksdagens beslut våren 1991 innebar att den\r\ntidigare så kallade ''lilla ramen'' försvann och att\r\nelevernas hemkommuner skulle lämna ersättning\r\ntill landsting och andra kommuner som bedriver\r\ndessa utbildningar. Detta har inte fungerat särskilt\r\nväl, i synnerhet inte under de första två åren. Det\r\nstora antalet ärenden till Skolväsendets\r\növerklagandenämnd visar även på detta.</pre><pre>Jag har haft ett otal kontakter under dessa tre år\r\nmed elever som nekats utbildning av sin\r\nhemkommun, med utbildningsanordnare av olika\r\nslag, som har haft ett mycket tidsödande och bökigt\r\nsystem att hantera, och med yrkesråd och\r\nyrkesnämnder som har oroats för att deras olika\r\nnäringsområden inte skulle få tillgång till\r\nvälutbildad arbetskraft i framtiden.</pre><pre>Regeringens förordning den 23 april 1992 om vissa\r\nspecialkurser, liksom skolministerns klara svar på\r\nmin interpellation i maj samma år, bidrog till att\r\nstrama upp hanteringen ute i kommunerna.\r\nRiksdagen beslöt också våren 1993 att bifalla\r\nregeringens förslag om ett bemyndigande att\r\nutfärda föreskrifter om interkommunal ersättnig\r\ninom komvux. Regeringen utnyttjade detta\r\nbemyndigande i fråga om teknikerutbildningen.\r\nJag anser att regeringen vidtagit de åtgärder som\r\nvarit möjliga med hänsyn till riksdagsbeslutet våren\r\n1991. Skolministerns engagemang i denna fråga har\r\nvarit värdefull.</pre><pre>Men jag har hela tiden haft den uppfattningen att\r\nnågot mera radikalt måste göras för att förändra\r\nbeslutet från 1991. Jag anser därför att regeringens\r\nproposition är mycket glädjande och jag välkomnar\r\nutbildningsministerns förslag på detta område.</pre><pre>Det finns i dag ett mycket stort antal specialkurser,\r\nhögre specialkurser och påbyggnadsutbildningar.\r\nPropositionen kan bidra till att skapa en bättre\r\nordning och rättvisa dels mellan elever från olika\r\nkommuner, dels mellan elever som vill ha en\r\npåbyggnadsutbildning och de elever som väljer att\r\nsöka till universitet och högskolor. Den särskilda\r\nstatsbidragsformen och frågan om studiestöd är\r\nviktig i detta sammanhang.</pre><pre>Det är även viktigt att de som valt ett\r\nstudieförberedande program men som senare\r\nbehöver en yrkesinriktad specialkurs får möjlighet\r\ntill detta. I vissa fall krävs även en sådan kurs för\r\ninträde till utbildning på högskolenivå. Som\r\nexempel krävs minst 20 veckors grundläggande\r\njordbruksutbildning för inträde på\r\nLantbruksuniversitets lantmästarlinje om 80 poäng\r\nom den sökande inte har genomgått\r\nnaturbruksprogrammet.</pre><pre>Ett beredningsarbete pågår inom\r\nUtbildningsdepartementet och Skolverket av\r\nfrågan om utbyggnad av den eftergymnasiala\r\nutbildningen. Avsikten är att nya eller\r\naktualiserade kursplaner för\r\npåbyggnadsutbildningar inom komvux skall\r\nföreligga i god tid före läsåret 1994/95. Direktiv till\r\nen särskild utredare har utfärdats, och en utredare\r\ntillsätts i dagarna har jag erfarit. Utredaren skall\r\nredovisa sina förslag senast den 1 november 1994.\r\nUtbildningsutskottet utgår från att regeringen\r\ndärefter återkommer till riksdagen i ärendet.</pre><pre>Uppgiften är att skyndsamt utarbeta detaljerna för\r\nen struktur och organisation för att möta\r\narbetsmarknadens behov av eftergymnasial\r\nyrkesutbildning. I uppdraget kommer också att\r\ningå att bedöma villkoren för de nuvarande\r\npåbyggnadsutbildningarna så att de även\r\nfortsättningsvis kan anordnas inom kommunen.\r\nUppdraget omfattar vidare att värdera\r\nerfarenheterna från den försöksverksamhet med\r\nkunskapscentra som Utbildningsdepartementet\r\nföljt genom en särskild arbetsgrupp.</pre><pre>Uppdraget vad gäller kunskapscentra borde\r\ndärmed tillgodose syftet i den socialdemokratiska\r\nmotionen om regionala kunskaps- och\r\nkompetenscentra, liksom vad utskottet i övrigt\r\nanfört om det uppdrag som regeringen gett\r\nNUTEK om fördelning av avsatta 150 miljoner\r\nkronor för regionalpolitiskt prioriterade områden\r\nav kunskapsprogram.</pre><pre>Syftet med en ny struktur för den kvalificerade\r\nyrkesutbildningen är att höja arbetskraftens\r\nkompetens. Utbildningsutskottet understryker att\r\ndetta är angeläget. För att möta morgondagens\r\nbehov av yrkeskunnande behövs utbildning som\r\ninte är akademisk i traditionell mening men som är\r\nmera kvalificerad än yrkesutbildningen i\r\ngymnasieskolan, skriver utbildningsministern i\r\npropositionen. Jag delar till fullo denna\r\nuppfattning. Jag beklagar att Socialdemokraterna\r\nvill ha ytterligare utredningar utöver dem vi\r\ndiskuterar i dag.</pre><pre>I utbildningsutskottets betänkande behandlas även\r\nmotionsförslag om en större översyn av\r\nvuxenutbildningen. Utskottet har därvid noterat\r\ndet uppdrag som regeringen redan givit till den\r\nsärskilde utredaren samt de aktiviteter som\r\ninitierats i Agenda 2000 om en ny politik för\r\nkompetens och framåtskridande.</pre><pre>Utskottet delar uppfattningen att\r\nvuxenutbildningen inte kan begränsas till det snäva\r\nyrkesperspektivet, varför utskottet tillstyrker en\r\nstörre översyn av hela vuxenutbildningsområdet,\r\nvilket utskottet föreslår att riksdagen ger\r\nregeringen till känna.</pre><pre>Låt mig, herr talman, uttrycka den förhoppningen\r\natt det ena goda inte skall utesluta det andra. Jag\r\nser det som utomordentligt angeläget att den\r\nföreslagna utbyggnaden av den kvalificerade\r\neftergymnasiala yrkesutbildningen verkligen\r\nkommer till stånd och att den särskilde utredaren\r\nkan skapa klarhet kring vad som skall hända med\r\ndagens specialkurser och påbyggnadsutbildningar\r\nsom annars upphör efter nästa läsår.</pre><pre>För såväl elever som utbildningsanordnare är det\r\nangeläget med ett snabbt besked. Men jag vill också\r\nhävda att det är mycket angeläget med en\r\nutbyggnad av den kvalificerade eftergymnasiala\r\nyrkesutbildningen för att vårt näringsliv skall få\r\ntillgång till den kvalificerade arbetskraft som är\r\nnödvändig för att skapa tillväxt och välfärd för\r\nframtiden.</pre><pre>Herr talman! Jag yrkar bifall till\r\nutbildningsutskottets hemställan i betänkande 12\r\noch avslag på reservationerna.</pre><pre>Anf. 163  KRISTINA PERSSON (s):</pre><pre>Herr talman! Nu har det vänt, säger regeringen.\r\nMan menar då för ekonomin och sysselsättningen.\r\nDet har det nog. Frågan är bara hur mycket och för\r\nhur länge.</pre><pre>Sveriges ekonomiska probelm är av den arten att\r\ndet krävs så mycket mer än hurtiga tillrop och\r\nfromma förhoppningar. Det krävs en långsiktig och\r\nsammanhållen strategi för hur 600 000 människor\r\nsom ställts utanför arbetsmarknaden skall kunna få\r\njobb och löner som de kan leva på.</pre><pre>Ett av de allra viktigaste inslagen i en sådan strategi\r\när just utbildningspolitiken. Det var därför som vi i\r\nden socialdemokratiska gruppen med besvikelse\r\ntog del av regeringens förslag om hur 8 miljarder\r\nkronor från löntagarfonderna skulle användas:\r\nÄnnu mera skulle ges till forskning, med risk för\r\növergödning av redan prioriterade\r\nforskningsområden, och ingenting till\r\ngrundläggande kompetensutveckling av vuxna i\r\narbetslivet.</pre><pre>Den borgerliga majoriteten verkar tro att det\r\nräcker med kunskap som når en elit -- högskolan\r\noch forskningen. Men Sveriges ekonomiska\r\nproblem är sådana att en strategi för tillväxt och\r\nkonkurrenskraft måste rymma både--och -- både\r\nsatsningar på bredden och på eliten.</pre><pre>Sverige är faktiskt ett av de länder, bland de\r\nindustrialiserade länderna, som länge har satsat\r\nmest på teknisk forskning och utveckling. Men det\r\nhar inte löst våra ekonomiska problem. Det har inte\r\nskapat den tillväxt och sysselsättning som vi\r\nbehöver. Jag säger inte att det är fel att göra så, men\r\njag säger att det inte räcker. Insatserna måste nå en\r\nmajoritet bland löntagarna. Kompetensen måste\r\nutvecklas i nära samarbete med arbetsmarknadens\r\nparter och väl spegla arbetslivets och näringslivets\r\nbehov.</pre><pre>Denna uppfattning har vi utvecklat i motionen\r\nUb75. Det är alltså vårt andrahandsyrkande, om\r\nvårt förstahandsyrkande avslås av kammaren. Vi\r\nföreslår i vår motion vad vi skulle vilja göra om det\r\nfanns ekonomiska förutsättningar. Om det första\r\nyrkandet avslås, och en majoritet av kammaren\r\nbeslutar att pengarna skall användas, kan man säga\r\natt det föreligger ekonomiska förutsättningar. Men\r\nmed ett budgetunderskott på nära 200 miljarder\r\nkronor och ett ännu större upplåningsbehov, är det\r\nmilt sagt förvånande att Moderaterna och övriga\r\nregeringspartier anser att ekonomiska\r\nförutsättningar föreligger nu.</pre><pre>Många vuxna i arbetslivet är både felutbildade och\r\nför litet utbildade. Den snabba förändringstakten\r\ngör dessutom att det är rimligt att utgå från att varje\r\nlöntagare måste genomgå omskolning och\r\nvidareutbildning många gånger under sitt\r\nyrkesverksamma liv.</pre><pre>Behovet av kompetensutveckling kan delas in i två\r\nkategorier. Dels ett stort behov av grundläggande\r\nutbildning motsvarande gymnasiekompetens i\r\nsvenska, matematik, samhällskunskap och\r\nengelska. Dels en mer yrkesrelaterad utbildning.</pre><pre>År 1990 saknade 1,2 miljoner löntagare kunskaper\r\nmotsvarande gymnasiekompetens. 800 000\r\nlöntagare hade inte ens formella kunskaper\r\nmotsvarande dagens grundskola. Det innebär att\r\nom uppdraget skall spridas över en tioårsperiod,\r\nskulle ca 100 000 löntagare behöva vara i utbildning\r\nårligen på heltid. Det skulle i sin tur innebära\r\nbetydande kostnader som man knappast kan räkna\r\nmed att arbetsgivarna självmant kommer att vilja\r\nstå för.</pre><pre>Just nu har vi i svensk ekonomi ett idealiskt läge för\r\nen sådan omfattande satsning på\r\nkompetenshöjning, dvs. en mycket omfattande\r\narbetslöshet samt stora vinster i näringslivet. Dessa\r\nvinster borde investeras i kompetenshöjning för en\r\nvaraktig och bestående värdehöjning av\r\nproduktionen i svensk ekonomi. Arbetslösheten\r\ngör att de statsfinansiella uppoffringarna inte\r\nbehöver bli så stora.</pre><pre>Även om vi socialdemokrater beklagar den profil\r\nsom Utbildningsdepartementet och den borgerliga\r\nmajoriteten har gett utbildningspolitiken under\r\nsenare år, är vi glada åt att vi i dagens betänkande\r\nhar kunnat enas om att kräva en större översyn av\r\nvuxenutbildningen. Det är en av våra största\r\nuppgifter framöver. Vi måste samarbeta över\r\npartigränserna och arbetsmarknadens parter för att\r\nlösa den.</pre><pre>Den mer yrkesrelaterade utbildningen måste spegla\r\nnäringslivets och den offentliga sektorns långsiktiga\r\nbehov. Här krävs arbetsgivarnas synnerligen aktiva\r\nmedverkan, både i organisation och i finansiering\r\nav utbildningen. Problemet är, som så ofta annars,\r\natt de som bäst behöver utbildning, ofta i de mindre\r\nföretagen, inte är de som har insikter eller resurser\r\natt efterfråga utbildning. Därför krävs också här ett\r\nnära samarbete mellan samhällsintresset,\r\narbetsgivarna och de fackliga organisationerna.</pre><pre>Vi föreslår därför en regional organisation av\r\nkunskapsmäklare som kan få behoven av kunskap\r\noch kompetens att möta det utbud som finns på\r\nmånga håll. Det gäller YTH, högskolekurser,\r\nyrkesinriktad komvux, studieförbund och de\r\nutbildningssatsningar som företagen själva\r\nanordnar.</pre><pre>Dessa regionala kunskapscentra, som vi har kallat\r\ndem, bör var små, projektinriktade och\r\nobyråkratiska. Deras uppgift skall vara att arbeta\r\nuppsökande gentemot företagen, att skräddarsy\r\nutbildningspaket och att få olika aktörer att\r\nsamarbeta. Här finns det för övrigt goda\r\nerfarenheter gjorda av Arbetslivsfonden att bygga\r\npå.</pre><pre>Även storföretagen kan få nytta av sådana här\r\nregionala kunskaps- och kompetenscentra. Under\r\nalla omständigheter är det viktigt att arbetet\r\nbedrivs i ett nära samarbete med de större\r\nföretagen för att få del av deras kompetens. Vi har\r\nen mycket obalanserad företagskultur i Sverige,\r\nmed många stora kompetensintensiva företag, som\r\nframför allt växer utomlands, och med en bas av\r\nmånga små företag som inte växer alls, och som inte\r\nheller efterfrågar kompetens.</pre><pre>Så länge det finns företag som inte efterfrågar\r\nkunskap kommer sysselsättningen i Sverige att\r\nutvecklas svagt, och Sverige kommer att fortsätta\r\natt halka nedåt i välfärdsligan. Därför behövs dessa\r\narenor för kunskapsöverföring och stimlans mellan\r\nföretagen i Sverige. Att bidra till att sådana uppstår\r\nregionalt och lokalt är också en viktig uppgift för\r\nregionala kunskaps- och kompetenscentra.</pre><pre>Såväl den grundläggande gymnasieutbildningen\r\nsom den mer arbetslivsanknutna\r\nkompetensutvecklingen skulle i ett inledande skede\r\nkunna delfinansieras med de medel som vi\r\nmisstänker att majoriteten i morgon kommer att\r\nbesluta om att ta i anspråk från löntagarfonderna.</pre><pre>Arbetslivsfonden har på senare år arbetat med ett\r\nlikartat uppdrag och funnit att samhällets insatser\r\ngenererar en företagsinsats som uppgår till två tre\r\ngånger så mycket som den ursprungliga\r\nsamhällsinsatsen. Men på sikt krävs naturligtvis en\r\nmodell för en kontinuerlig finansiering av\r\nkompetensutvecklingen. Vi hoppas att till hösten få\r\nmöjligheter att utveckla organisation och form för\r\ndetta.</pre><pre>Med detta, herr talman, yrkar jag bifall till\r\nreservationerna 2, 17 och 19.</pre><pre>Anf. 164  RUNE RYDÉN (m) replik:</pre><pre>Herr talman! Jag vill till Kristina Persson säga att\r\nvad gäller hennes resonemang om regionala\r\nkunskapscentra hänvisar jag till det som Bo\r\nArvidson tidigare har sagt i sitt anförande.</pre><pre>Men Kristina Persson tog upp något som jag tycker\r\natt det finns all anledning att bemöta och utreda\r\nlitet närmare. Hon talade om att de satsningar som\r\nhar skett på teknisk utveckling och forskning i\r\nSverige inte gett de resultat som man önskat. Det\r\ntycker jag är beklagligt. Om man tänker på vad den\r\nsocialdemokratiska regeringen satsat under 80-talet\r\nskulle det alltså inte givit de resultat som man\r\nönskat. Men jag tycker att den svenska tekniska\r\nindustrin har visat sig ganska framgångsrik i\r\nkompetensutveckling, i produktutveckling och på\r\nexportmarknaden, både på 80-talet och nu under\r\n90-talet. Jag tänker i det här fallet på exempelvis\r\nföretag som Ericsson.</pre><pre>Kristina Persson säger vidare att den långsiktiga,\r\nkraftfulla strategin saknas och att moderaterna och\r\nregeringen nu använder dessa 8 miljarder kronor\r\ntill forskning, och att det leder till en övergödning.\r\nHon säger att det skulle vara betydligt bättre att\r\navsätta dessa medel till budgeten för att på så sätt\r\nbidra till att lösa problemet med\r\nbudgetunderskottet. Men då glömmer Kristina\r\nPersson en sak, nämligen att dessa 8 miljarder\r\nkronor i så fall endast skulle utgöra en\r\nengångssatsning. Om man skall räkna det på\r\nbudgetunderskottet skall man räkna avkastningen\r\npå 8 miljarder kronor. Det gör inte särskilt mycket\r\npå det stora budgetunderskott som vi har i Sverige.</pre><pre>Kristina Persson talar i motsatsställning när hon\r\nsäger att det bör satsas på forskning och\r\nkompetensutveckling. För att Sverige skall kunna\r\nutvecklas är det viktigt med en kvalitativt bra\r\nforskning på de områden där vi har en hög\r\nkompetens och kan vidareutveckla. I Sverige har vi\r\nalltför få högskoleutbildade människor inom\r\nnäringslivet. Vi har inom dessa områden också en\r\nför liten forskningssektor kontra våra\r\nkonkurrentländer i omvärlden. Därför behövs\r\ndessa satsningar. Att regeringen gjort dessa\r\nsatsningar genom de fem stiftelserna -- samt två\r\nstiftelser för andra ändamål -- är en mycket bra väg\r\nför att öka kompetensen i Sverige och därmed\r\nkonkurrenskraften för Sverige.</pre><pre>Anf. 165  KRISTINA PERSSON (s) replik:</pre><pre>Herr talman! Rune Rydén och jag har samma\r\nuppfattning om behovet av kompetenshöjande\r\ninsatser för Sveriges ekonomis skull. Men jag tror\r\ninte att vi har riktigt samma uppfattning om hur\r\ndessa insatser skall balanseras.</pre><pre>Vi socialdemokrater har velat understryka behovet\r\nav att också satsa på löntagarna ute i industrin och\r\narbetslivet över huvud taget. Vi har ett arbetsliv\r\nsom i allt större utsträckning kräver löntagare med\r\nbred kompetens som själva kan lösa problem och\r\nsom har kunskaper som vida överstiger de\r\nkunskaper som man för 20--30 år sedan krävde av\r\nde anställda. Det är i detta avseende som det finns\r\nen obalans i regeringens och regeringspartiernas\r\nprioriteringar.</pre><pre>Vi har i Sverige många storföretag som har satsat\r\npå forskning och teknisk utveckling, och vi har haft\r\nregeringar -- också socialdemokratiska -- med höga\r\nambitioner på detta område. Men problemet, Rune\r\nRydén, är att detta inte har lett till den effekt på\r\nsysselsättning och ekonomisk tillväxt som vi skulle\r\nha behövt.</pre><pre>Jag säger inte att det var fel, men alla dessa insatser\r\nför teknisk forskning och utveckling har många\r\ngånger resulterat i jobb i andra länder, eftersom\r\nman har exporterat licenser och royaltyer. Det har\r\ninte investerats i ny produktion i Sverige. Detta är\r\nett av svensk ekonomis största problem -- att vi inte\r\nhar haft ett kunskapsintensivt nyföretagande med\r\nmånga företag med utvecklingspotential.</pre><pre>Därför är inte lösningen att satsa ännu mer på\r\nteknisk forskning och utveckling. Ni satsade 10\r\nmiljarder av löntagarfondspengarna så sent som för\r\nnågot år sedan, och nu vill ni satsa ytterligare 8\r\nmiljarder. Det är en väldigt kraftig och ensidig\r\nsatsning.</pre><pre>Om man hade Rune Rydéns sätt att se på hur man\r\nskall bekämpa budgetunderskottet skulle man inte\r\nkunna göra någonting förrän man hade alla dessa\r\n200 miljarder, eller helst 1 000 miljarder, om man\r\nskall bli av med statsskulden också. Men självfallet\r\nmåste man ta ett steg i taget, så fort det går och där\r\ndet går.</pre><pre>Här fanns en möjlighet. Det skulle inte inte lösa\r\nalla problem, men det skulle åtminstone vara ett\r\nsteg på den väg som jag tror är nödvändig att\r\nbeträda. Därför skall man inte avvisa insatsen, även\r\nom den är liten i det stora sammanhanget.</pre><pre>Anf. 166  RUNE RYDÉN (m) replik:</pre><pre>Herr talman! Det är märkligt att Kristina Persson,\r\nsom i och för sig resonerar klokt, även om hon\r\nresonerar åt galet håll, inte förstår skillnaden\r\nmellan avkastning och marginell avkastning.</pre><pre>Det är ju helt klart att avkastningen på kapitalet i\r\nde olika stiftelserna kommer att vara till större\r\nnytta för landet eftersom den används inom en\r\nexpansiv sektor än om den används för att betala av\r\nen del av vår statsskuld.</pre><pre>Kristina Persson talade också om de olika\r\nsatsningarnas effekter på sysselsättningen. Jag fick\r\nintrycket att hon menade att man skulle ha en typ\r\nav låglönesatsningar i Sverige och att\r\nsysselsättningen skulle öka den vägen. Men det är\r\nett välkänt fenomen över allt i världen att ju mer\r\nindustrin utvecklas, desto färre anställda blir det\r\nper produktionsenhet, relativt sett.</pre><pre>Vi är nere i 18 % anställda i industrisektorn, och\r\ningenting tyder egentligen på att antalet anställda\r\ndär kommer att öka. Det problemet tror jag inte att\r\nman kan lösa på det sätt som Kristina Persson\r\nförespråkade. Det skulle leda till att Sverige i allt\r\nstörre utsträckning blir ett låglöneområde, och det\r\när ingen av oss betjänt av. Det kommer ingalunda\r\natt hjälpa oss att betala den statsskuld och det\r\nbudgetunderskott som vi har -- snarare förvärrar\r\ndet problemen.</pre><pre>Kristina Persson nämnde också nyföretagandet\r\nutomlands. Orsaken till att man har etablerat sig\r\nutomlands är till väldigt stor del den\r\nsocialdemokratiska ekonomiska politiken som\r\nfördes här under 80-talet. Det höga skattetrycket\r\nskrämde bort både nyföretagandet och den\r\nytterligare satsning som skulle kunna ske till andra\r\nländer, där de ekonomiska förutsättningarna var\r\nbättre och där också utbildningsnivån var högre.</pre><pre>Anf. 167  KRISTINA PERSSON (s) replik:</pre><pre>Herr talman! Visst -- avkastningen är inte mer än\r\nnågon eller några miljarder, men jag anser att man\r\ninte skall förakta det bidraget till bekämpandet av\r\nbudgetunderskottet.</pre><pre>Det är något förvånande att från en moderat höra\r\natt obalansen i svensk näringsstruktur och den\r\nkraftiga minskningen av industrisysselsättningen\r\nned till 18 % som vi har upplevt under senare år är\r\nnågot som vi skall slå oss till ro med.</pre><pre>Vi har en för liten bas för att klara en balans i\r\nsvensk ekonomi på lång sikt. Vi måste satsa på ett\r\nkunskapsintensivt nyföretagande och på en\r\narbetskraft som kan bära upp en sådan produktion\r\noch motsvarar morgondagens krav i arbetslivet. Att\r\nslå oss till ro med detta och säga att det är okej är\r\nsamma sak som att låta oss fortsätta nedåt i\r\nfattigdomsspiralen.</pre><pre>Rune Rydén sade att Sverige skulle bli ett\r\nlåglöneland om man följde vår linje, men det är\r\ntvärtom. Det är om vi inte satsar på ny kunskap och\r\ntar den i anspråk som vi blir ett låglöneland som\r\ninte kan bära högre löner eller en stor offentlig\r\nsektor.</pre><pre>Orsaken till att vi tidigare har förlorat mycket\r\nsysselsättning till utlandet är en lång historia; det är\r\nmånga faktorer som ligger bakom. Jag tror att vi\r\nskall lämna den debatten till något annat tillfälle\r\nhär i kammaren, eftersom den leder oss långt bort\r\nfrån utbildningspolitiken.</pre><pre>Låt mig bara konstatera att ett av svensk ekonomis\r\nstörsta problem på senare år har varit att vi inte har\r\nhaft någon efterfrågan. Det har funnits ett privat\r\nsparande som har gått till finansiering av\r\nbudgetunderskottet i stället för till finansiering av\r\nen expansion i svenskt näringsliv. Detta är något\r\nsom jag och mina partikamrater djupt beklagar.</pre><pre>Anf. 168  EVA JOHANSSON (s):</pre><pre>Herr talman! Det finns ett väl dokumenterat behov\r\nav att öka den högre utbildningen i\r\nStockholmsregionen. Det är inget unikt för den här\r\ndelen av landet. Samma behov finns också i andra\r\ndelar.</pre><pre>Under en lång rad år har vi socialdemokrater\r\nengagerat oss i att bygga upp de mindre och\r\nmedelstora högskolorna i alla delar av vårt land. De\r\nhar kommit att bli ytterst viktiga för att skapa\r\nutvecklingsmöjligheter för alla regioner.</pre><pre>Vi kan dock inte bortse från att situationen för de\r\nungdomar som växer upp i Stockholmsregionen nu\r\nbörjar bli besvärlig. Universitetet är fullt och säger\r\nsig inte vilja ta emot någon kapacitetsökning.\r\nUniversitetet är det mest översökta i hela landet\r\noch har samtidigt den största andelen lokalt\r\nrekryterade studenter.</pre><pre>Både närings- och samhällsliv har stort behov av\r\nvälutbildad arbetskraft, såväl ungdomar som\r\npersoner med några års yrkeserfarenhet. Detta\r\nbetyder att det är svårare för Stockholmsregionens\r\nunga att få plats inom den högre utbildningen på\r\nhemmaplan än det är för ungdomar i övriga delar\r\nav landet. Det finns alltså skäl att starta arbetet för\r\natt bygga ut den högre utbildningen i\r\nStockholmsregionen.</pre><pre>Per Unckels påstående för en stund sedan att vi\r\nsocialdemokrater motsätter oss utbyggnaden av\r\nden högre utbildningen i Stockholm är, som så\r\nmycket annat från det hållet, hans egna antaganden\r\nom den socialdemokratiska politiken, och det får\r\nväl avskrivas på det kontot så att vi slipper handskas\r\nytterligare med det.</pre><pre>Jag tycker att det är bra att frågan om den högre\r\nutbildningen i Stockholmsregionen aktualiseras i\r\npropositionen. Problemet är att\r\nUtbildningsdepartementet så dåligt har förstått att\r\ndenna fråga är viktig för många i vår region: för\r\nnäringsliv och fackliga organisationer, för\r\nkommunerna och landstinget, för de\r\nutbildningsanordnare som finns här sedan tidigare,\r\nför en bred allmänhet och naturligtvis inte minst för\r\nalla de ungdomar som vill studera.</pre><pre>Innan vi går vidare och fattar några beslut i frågan\r\nmåste tid avsättas och underlag skapas för en öppen\r\ndiskussion där alla dessa intressenter kan delta och\r\ndär inriktningen, formerna för utbildningen och\r\nlokaliseringen av den framtida kapacitetsökningen\r\nkan tas upp.</pre><pre>Regeringen verkar snarast vilja göra arbetet till en\r\nmycket intern angelägenhet för att snabbt kunna\r\npressa igenom beslut som är dåligt förankrade och\r\nilla genomtänkta.</pre><pre>Vi kan inte acceptera att viktiga framtidsfrågor\r\nbehandlas på det sättet. Därför säger vi nej till att\r\nge regeringen särskilda beslutsbefogenheter på\r\nbekostnad av de enskilda högskolornas styrelser.</pre><pre>Vi säger också nej till att tvinga in de konstnärliga\r\nutbildningarna i en samordning som de inte\r\neftersträvar.</pre><pre>Hela frågan bör i stället utredas i vanlig ordning,\r\nmed en bred parlamentarisk representation och där\r\nolika företrädare för regionen får samverka.</pre><pre>Herr talman! Stockholmsregionen är en mycket\r\nsegregerad region. Klyftan i levnadsstandard är\r\nstor mellan olika människor. Vilka mått man än\r\nväljer att mäta med, skall man upptäcka att\r\nskillnaderna mellan de norra och centrala delarna å\r\nena sidan och de södra länsdelarna å den andra är\r\nmycket stora. De slår igenom på snart sagt alla\r\nområden: i fråga om bostadsstandard, hälsa,\r\ninkomst och inte minst utbildning. Av Danderyds\r\ngymnasieungdomar går drygt hälften vidare till\r\nhögre utbildning. För de södra länsdelarna ligger\r\nsiffran betydligt lägre -- bara omkring 10 % i t.ex.\r\nHaninge och Nynäshamn.</pre><pre>Detta förhållande har naturligtvis flera orsaker.\r\nTraditionerna spelar stor roll, men också\r\nutbildningens lokalisering. En mycket stor del av\r\nden högre utbildningen i Stockholmsregionen är\r\nkoncentrerad till Stockholms centrala delar och\r\nområdena strax norr därom.</pre><pre>Riksdagen har vid flera tillfällen understrukit\r\nhögskolans ansvar för att bidra till en bättre balans.\r\nNågra viktiga, men mycket små, sådana satsningar\r\nhar gjorts. Men det räcker inte på långt när för att\r\nnå målet -- i en region där vi tar till vara hela\r\nutbildningspotentialen.</pre><pre>Därför är det viktigt, när utbildningskapaciteten\r\nökas, att se till att det sker på Södertörn. I\r\nregeringens underlag för propositionen föreslås att\r\nett nytt campus skall byggas antingen i Stockholms\r\ncentrala delar eller på Kvarnholmen i Nacka. Är\r\ndet för att genomföra dessa förslag som regeringen\r\nvill ha fullmakt att besluta? I så fall borde det sägas\r\nnu.</pre><pre>Vill ni i Folkpartiet och Centern ha det på detta\r\nsätt? Det skulle vara intressant att få reda på det.\r\nEra företrädare i Stockholms län är mycket\r\nangelägna om att de satsningar som landsting och\r\nkommuner på Södertörn har gjort, på Novum i\r\nHuddinge och i andra kommuner, följs upp också\r\nav statliga insatser. De vill inte splittra resurserna,\r\noch de vill inte ytterligare förstärka obalansen. Vad\r\nsäger ni i Folkpartiet och Centern till dem? Det är\r\nav stor betydelse.</pre><pre>Nu är det dags att planera för en utbyggd högre\r\nutbildning på Södertörn. Jag ser gärna att\r\ntyngdpunkten är förlagd till Novum i Huddinge,\r\nmen med viktiga stödjepunkter också i Haninge,\r\nBotkyrka och Södertälje. Där finns redan nu\r\nkvalificerad utbildning, och det är viktigt att den\r\nkan fortsätta att utvecklas.</pre><pre>Stefan Kihlberg var orolig för att det skulle utbryta\r\nett inbördeskrig mellan kommunerna på\r\nSödertörn. Jag är inte ett dugg orolig för det. Det\r\nfinns en god uppslutning kring en tanke som har\r\nvuxit fram i denna region om hur vi vill se det. Den\r\nenda risk jag kan se är att Per Unckel,\r\nUtbildningsdepartmentet och regeringen nu ger sig\r\nin i det här och splittrar och slår sönder den samsyn\r\nsom finns.</pre><pre>Jag har de senaste dagarna nåtts av uppgifter om att\r\nLärarhögskolan -- av besparingsskäl, sägs det --\r\nplanerar att flytta en stor del av sin nuvarande\r\nutbildning i Södertälje till Stockholm. Det skulle\r\ngälla förskollärarutbildning eller yrkesteknisk\r\nlärarutbildning. Det vore att agera mot riksdagens\r\nbestämda uttalanden. Och även om vi nu inte är\r\növerens om Lärarhögskolans lokaliseringsfrågor i\r\növrigt -- det får jag ha respekt för -- hoppas jag att\r\nregeringspartierna vill förena sig med mig om att\r\nunderstryka vikten av att uppdraget att bidra till en\r\nbättre balans i utbildningen står fast, och att det\r\nknappast är förenligt med att flytta de få\r\nutbildningsplatser som finns på Södertörn till\r\nStockholms centrala delar. Jag skulle önska att det\r\ninte var nödvändigt att peka med hela handen på\r\ndet här sättet, men det förefaller nödvändigt om\r\ndessa rykten talar sanning.</pre><pre>Herr talman! Jag står självklart bakom samtliga s-\r\nmärkta reservationer till det här betänkandet, men\r\nför tids vinnande i voteringen nöjer jag mig med att\r\nyrka bifall till reservation nr 6.</pre><pre>Anf. 69  FÖRSTE VICE TALMANNEN:</pre><pre>Jag hemställer att de övriga talarna är snälla och\r\nhåller sig till den anmälda taletiden. Vi har alldeles\r\nför mycket kvar på agendan för att kunna dra över\r\nden anmälda taletiden.</pre><pre>Anf. 170  CHRISTINA LINDERHOLM\r\n(c):</pre><pre>Herr talman! Det här blir underligare och\r\nunderligare. Jag tror att det var Nalle Puh som sade\r\ndet. Jag har sällan hört något så motsägelsefullt som\r\ndet anförande som Eva Johansson just har hållit.\r\nJag är nästan beredd att slänga det som jag har\r\nförberett, för att ägna mig åt att försöka bena ut vad\r\nEva Johansson egentligen har sagt. Jag måste ta\r\nupp några saker.</pre><pre>Till att börja med blir det inte mera sanning om den\r\nena socialdemokraten efter den andra kommer\r\nmed medvetna missuppfattningar. Det kan aldrig\r\nbli annat än missuppfattningar, hur ofta de än\r\nupprepas. Jag tänker på diskussionen om de små\r\noch medelstora högskolorna.</pre><pre>Eva Johansson säger i sitt anförande att det måste\r\nges tid för en utredning av högskoleorganisationen\r\ni Stockholmsregionen. Ja, det är ju därför som\r\nregeringen har tillsatt den kommitté som skall\r\nundersöka det. Man har börjat förbereda sig och\r\nhar nu tid fram till 1996 att komma med ett förslag,\r\nsom naturligtvis skall tas fram i samråd med\r\nberörda kommuner, med de högskolor och\r\nuniversitet som finns i Stockholmsregionen och\r\nmed landstinget.</pre><pre>En liten stund senare talar Eva Johansson om hur\r\ndet skall vara redan nu. Samtidigt som hon vill\r\nutreda säger hon precis hur det skall vara, att\r\nutbildningen skall ligga exakt där och där, och\r\ndessutom att vi skall tala om för HLS vad de skall\r\ngöra för sin lokalförsörjning och var de skall ha sina\r\nutbildningar. Samtidigt säger Eva Johansson också\r\natt vi måste låta högskolorna själva få bestämma.\r\nDet går inte ihop.</pre><pre>Jag anser att det är mycket angeläget att se på\r\nhelheten. Då måste man ställa ett antal frågor: Vad\r\ngynnar regionens utveckling bäst? Hur sammanförs\r\nmindre discipliner i en ny struktur? Hur ser\r\narbetsmarknaden ut? Och inte minst: Hur ser\r\nunderlaget, studenterna, ut? Vad vill de ha? De\r\nfrågetecknen måste rätas ut, och då måste man ta\r\nett samlat grepp. Utskottet förutsätter -- och jag\r\ndelar den uppfattningen -- att kommunernas och\r\nlandstingets synpunkter kommer att beaktas av den\r\norganisationskommitté som just har börjat arbeta.</pre><pre>Stockholms universitet är stort, med många\r\nstuderande. Eva Johansson säger att man inte vill ta\r\nemot flera studerande. Nej, man skall inte ta emot\r\nflera. Vi skall inte ha ett ännu större universitet i\r\nFrescati. Dessutom ligger Frescati i det område\r\nsom jag hoppas snart skall bli en nationalstadspark,\r\noch då är ju ökad byggnation synnerligen olämplig\r\ndär. Vi tycker också att det fortsättningsvis skall\r\nfinnas studenter i Stockholms innerstad, och det\r\nfinns olika lösningar för att tillgodose det.</pre><pre>Socialdemokraterna vill nu igen besluta att hela\r\nLärarhögskolan skall flytta till Södertälje. Det\r\nskulle inte ge Lärarhögskolan lugn och ro att\r\nutvecklas till en lokalmässigt bättre fungerande\r\nhögskola. Det vore förödande om man återigen\r\nskulle riva upp beslutet och inte ge Lärarhögskolan\r\nmöjlighet att planera sin framtid i lugn och ro.</pre><pre>De konstnärliga högskolorna måste få en\r\nlångsiktigt hållbar lösning.</pre><pre>De högre utbildningar som har utvecklats och\r\navknoppats till den södra regionen måste få en\r\ntydlig struktur. I det fallet håller jag med Eva\r\nJohansson. Det är oerhört viktigt med en\r\nkraftsamling vid t.ex. Novum i Huddinge.</pre><pre>Eva Johansson säger att det i propositionen står att\r\ndet skall finnas högre utbildning på Kvarnholmen.\r\nKvarnholmen har nämnts som en tänkbar plats.\r\nUtskottet har betonat att inte någon av de\r\nlokaliseringar som har nämnts skall förordas just\r\nnu. Om vi skulle ta ställning nu skulle det\r\nkommande arbetet med att utreda helheten vara\r\nalldeles onödigt.</pre><pre>Med ny teknik, inslag av distansundervisning,\r\nsamarbete mellan högskolor och universitet i\r\nregionen och på andra platser kan vi få en framtida\r\norganisation av den högre utbildningen som\r\ntillgodoser studenternas behov av tillgång till den\r\ninriktning på utbildningen som de har valt. Vi kan\r\nockså få en bred bas för forskning som kan öppna\r\nnya och spännande perspektiv och där man kan\r\nskapa nätverk över fakultets- och disciplingränser.</pre><pre>Herr talman! Jag vill med det jag har sagt, som\r\nomfattar en liten del av betänkandet, yrka bifall till\r\nhemställan i dess helhet och avslag på\r\nreservationerna i utbildningsutskottets betänkande\r\nnr 12.</pre><pre>Till sist vill jag återigen betona att den\r\norganisationskommitté som föreslås i propositionen\r\noch som har påbörjat sitt förberedelsearbete måste\r\nha en bred regional politisk förankring. Om Bosse\r\nRingholm arbetar i Utbildningsdepartementet har\r\njag totalt missförstått det hela. Han ingår ju i den\r\nhär kommittén. Kommittén skall ha ett nära\r\nsamarbete med landstinget, vilket är garanterat\r\ngenom Bosse Ringholms och -- tror jag -- Ralph\r\nLédels medverkan. Kommittén skall också ha ett\r\nnära samarbete med kommunerna i\r\nStockholmsregionen.</pre><pre>Anf. 171  EVA JOHANSSON (s) replik:</pre><pre>Herr talman! Först vill jag beträffande\r\nlärarhögskolan fråga Christina Linderholm om hon\r\nkan acceptera att man hotar att flytta en stor del av\r\nden utbildning som i dag bedrivs i Södertälje till\r\nStockholm. Är det en god regional politik för\r\nStokholmsregionen vad gäller den högre\r\nutbildningen? Jag tror att det är viktigt att vi i\r\nriksdagen då och då betonar att de uttalande som\r\ngörs härifrån är någonting annat än tomma ord på\r\nett papper. Om detta förverkligas är risken att det\r\nsom vi har sagt faller platt till marken.</pre><pre>Jag sade att jag gärna ser en struktur i framtiden\r\nmed en rejäl satsning vid Novum och med\r\nstödjepunkter i Haninge, Botkyrka och Södertälje.</pre><pre>Självfallet tycker jag att dessa frågor skall utredas\r\nordentligt, men den organisationskommitté som nu\r\när tillsatt av regeringen har sannerligen inte mycket\r\ntid på sig. Den är dessutom ganska smal. Mitt eget\r\nparti är representerat, men det finns många partier\r\nsom inte är det. Jag vet, Christina Linderholm, att\r\ndet finns en stor oro bland Christina Linderholms\r\negna partivänner för vad detta skall leda till.\r\nKommittén skall lämna förslag om inriktning och\r\norganisation av verksamheten som skall gälla\r\nfr.o.m. budgetåret 1995/96. Dessa förslag skall\r\nlämnas för ställningstagande redan den 10\r\nseptember. Därför har man inte över hövan mycket\r\ntid för detta arbete. Sedan skall kommittén tydligen\r\nfortsätta med andra frågor.</pre><pre>I och med att beslutsrätten när det gäller stora och\r\nviktiga frågor lyfts över till departementet litar jag\r\nfaktiskt inte på att den nuvarande\r\ndepartementsledningen är intresserad av att lyssna.\r\nMan har tidigare inte accentuerat den delen särskilt\r\nmycket.</pre><pre>Anf. 172  CHRISTINA LINDERHOLM (c)\r\nreplik:</pre><pre>Herr talman! Det går inte att som Eva Johansson\r\nförst säga att högskolorna och universiteten skall\r\nges frihet att själva få bestämma över sin inriktning,\r\nsin organisation och sina lokaler och sedan säga att\r\nvi här skall uttala oss om en del av en helhet. Man\r\nmåste bestämma sig för antingen det ena eller det\r\nandra. Det skulle jag vilja att också Eva Johansson\r\ngör. Skall vi ha en centralstyrning igen? Det är\r\nintressant att veta inför höstens val. Skall\r\nhögskolorna och universiteten centralstyras, eller\r\nskall de få ha fortsatt frihet?</pre><pre>Eva Johansson diskuterar och ifrågasätter\r\norganisationskommitténs arbete. Om\r\nutbildningsutskottet här i riksdagen betonar att det\r\när viktigt att det finns en samordning med både\r\nlandsting och kommuner förutsätter jag att\r\nregeringen ser till att detta samarbete fungerar. Det\r\när oerhört angeläget.</pre><pre>Jag vet att mina partikamrater i landstinget också\r\när mycket angelägna om att så sker. Med den starka\r\nbetoning som finns i betänkandet kommer det att\r\nbli så. Det kommer att bevakas härifrån. Det\r\nbehöver inte Eva Johansson oroa sig för.</pre><pre>Jag tror inte att det var något mer.</pre><pre>Anf. 173  EVA JOHANSSON (s) replik:</pre><pre>Herr talman! Vid etableringen av nya universitet\r\noch högskolor skall naturligtvis riksdagen ha ett\r\nbetydande inflytande över var sådana etableringar\r\nskall göras.</pre><pre>Men de konstnärliga högskolorna är inte nya. Det\r\när högskolor som redan finns. Regeringen vill ta\r\nifrån dessa högskolor beslutskompetensen och ge\r\nden till departementet. Det kan jag inte acceptera.</pre><pre>Jag förstår inte att det skall vara så svårt för\r\nChristina Linderholm att ställa upp bakom tidigare\r\nriksdagsuttalanden om att också högskolorna har\r\nett uppdrag när det gäller att bidra till en bättre\r\nregional balans. Det var ett i stort sett enigt\r\nuttalande som gjordes om denna region. Jag förstår\r\ninte varför Christina Linderholm i dag inte står för\r\ndet.</pre><pre>Som det har sagts tidigare känner vi inte riktigt igen\r\nCenterpartiet när det gäller utbildningsfrågorna.\r\nFörr var Centerpartiet med och drog i rätt riktning.\r\nNu föredrar man att rätta in sig i leden i ett\r\nmoderatstyrt utbildningsdepartement. Det är synd.\r\nJag tycker nämligen att vi tillsammans har uträttat\r\nganska mycket genom årens lopp. Vi får försöka att\r\nhitta andra samarbetspartner, såvitt vi inte kan få\r\ntill stånd ett valresultat som gör att vi kan klara\r\ndetta alldeles på egen hand.</pre><pre>Anf. 174  CHRISTINA LINDERHOLM\r\n(c):</pre><pre>Herr talman! Det sista vore nog det mest förödande\r\nför den högre utbildningen i Sverige, men vi skall\r\nväl inte tro att det kommer att gå så illa.</pre><pre>Det är häpnadsväckande att Eva Johansson säger\r\natt man har ställt upp på Centerns politik. Snarare\r\nhar Centern år ut och år in släpat och dragit\r\nSocialdemokraterna åt sitt håll för att få till stånd\r\nen bra regional planering av högskoleutbildningen\r\noch en bra utveckling. Eva Johanssons\r\nhistorieskrivning är, som så mycket annat som\r\nsocialdemokraterna säger här i kväll, något dåligt\r\nunderbyggd.</pre><pre>Eva Johansson var med i utbildningsutskottet när\r\nden här propositionen diskuterades. Jag förmodar\r\natt Eva bättre än jag känner till hur man har\r\ndiskuterat för att få fram ordentliga skrivningar om\r\natt inga beslut om lokalisering skall fattas förrän\r\nman har sett helheten.</pre><pre>Självfallet tänker vi naturligtvis ställa upp bakom\r\nen bra inomregional fördelning. Det har vi gjort på\r\nlandstingsnivå och i länsstyrelsen, och det kommer\r\nvi att fortsätta med även här i riksdagsarbetet. Det\r\nbehöver Eva Johansson inte oroa sig för.</pre><pre>Anf. 175  INGER HESTVIK (s):</pre><pre>Herr talman! Den borgerliga regeringen har velat\r\nframstå som den politiska kraft som kan flytta fram\r\npositionerna för ett svenskt utbildningssystem på\r\nalla nivåer.</pre><pre>Det ena efter det andra beslutet här i riksdagen har\r\nvisat att regeringen helt har missuppfattat vad som\r\nkrävs för att få utbildning och forskning att fungera\r\ni praktiken -- i hela landet och i olika regioner. Det\r\nräcker inte med papper och miniräknare på ett\r\nskrivbord på Utbildningsdepartementet och i\r\nstatsrådsberedningen för att lösa problemen.</pre><pre></pre><pre>Det fordras också kännedom om verkligheten\r\nutanför maktens boningar. Vilka\r\nutbildningsinsatser behöver olika regioner? Hur\r\nkan vi ta till vara den resurs som människorna\r\nutanför de stora universitetsorterna utgör? Kan\r\nnäringslivet få tillgång till den kvalificerade\r\narbetskraft man har behov av? Hur skall resurserna\r\nfördelas? Det är exempel på frågor som måste\r\nställas och som också måste besvaras.</pre><pre>Jag trodde att vi redan tidigare hade klarat av den\r\ndebatten. Jag trodde att de mindre och medelstora\r\nhögskolorna hade fått en fast förankring i\r\nutbildnings- och forskningsvärlden. Men i och med\r\nden här propositionen har bakslaget kommit,\r\ntycker jag.</pre><pre>Det förslag som nu ligger får förödande\r\nkonsekvenser, inte bara för utbildningen vid de\r\nregionala högskolorna. Det är ett faktum att\r\nhögskolorna kommit att få allt större betydelse för\r\nhela utvecklingen i den region där de är\r\nlokaliserade. Detta gör inte högskolorna som\r\nsådana till enbart regionala. I själva verket är deras\r\nkaraktär av nationella högskolor med omfattande\r\ninternationella nätverk en förutsättning för att de\r\nskall få en regional betydelse. Många av de mindre\r\noch medelstora högskolorna har utvecklat\r\nuppmärksammade utbildningsprogram med\r\nutpräglad riksrekrytering.</pre><pre>Den forskning som sker i anslutning till dessa\r\nprogram sker i nätverk med både svenska\r\nuniversitet och högskolor och forskargrupper runt\r\nom i världen. Det är självklart att all forskning,\r\noavsett om den sker vid universitet eller högskolor\r\nmåste vila på och ingå i internationella nätverk. Det\r\när helt orealistiskt att tänka sig att bygga upp en\r\nforskning som tar sikte på enbart lokala eller\r\nregionala problem och som dessutom skall\r\ngenomföras med enbart lokala resurser.</pre><pre>Det blir nog endast en regeringens önskedröm att\r\nnäringslivet skall skjuta till de belopp som behövs\r\nför att få en livaktig forskningsmiljö vid alla\r\nregionala högskolor. En högskola kommer på detta\r\nsätt att bli beroende av näringslivets styrka för sin\r\nfortsatta existens. Dessa krav ställer man inte upp\r\nnär forskningsresurser tilldelas universitet och\r\nfackhögskolor. Om moderaterna får fortsätta i\r\nregeringsställning kommer det alltså att bli ett A-\r\noch ett B-lag inom högre utbildning och forskning.</pre><pre>Det förvånar mig, precis som tidigare talare i\r\ndebatten, att centerns representanter i utskottet\r\nkan avvika från sin tidigare ideologiska inställning\r\ntill de regionala högskolorna. Det förvånar mig att\r\nman inte inser att de regionala högskolorna\r\nkommer i ett sämre läge än universiteten och\r\nfackhögskolorna på grund av medelstilldelningens\r\nkonstruktion.</pre><pre>Vi bygger nu upp en byråkrati där en stiftelse skall\r\nfördela forskningsanslag. Stiftelsen skall också ge\r\nklartecken till de forskningsområden som\r\nhögskolan skall få ägna sin kraft åt. Jag är mycket\r\ntvivlande till att högskolorna får sina nya\r\nforskningsresurser i så god tid att de på ett rationellt\r\nsätt kan utnyttja dem i sin verksamhet. Vi har\r\nmycket dåliga erfarenheter från hanteringen av de\r\nmedel som riksdagen förra året anvisade för\r\nnätverksbyggande mellan olika högskolor. Att få\r\nvänta ett helt år på medel uppmuntrar inte precis\r\ntill intensiv planering fortsättningsvis.</pre><pre>Jag vill här påpeka och ställa kravet att\r\nmedelsfördelningen från stiftelserna skall ske\r\nsnabbare än tidigare när det gäller pengar till\r\nnätverksforskningen. Det blir annars alldeles\r\nomöjligt för en regional högskola att göra en\r\nlångsiktig planering för utbildning och forskning.\r\nOm inte detta fungerar riskeras att forskare och\r\nforskargrupper precis som studenter intar en\r\navvaktande hållning till våra högskolor.</pre><pre>En som jag hoppas alltför ful tanke dyker med\r\njämna mellanrum upp i mitt huvud: Menar\r\nregeringen kanske att de regionala högskolorna\r\nskall självdö? Jag hoppas att mina mörkertankar är\r\nfelgrundade.</pre><pre>Det kanske är så att endast en socialdemokratisk\r\nregering kan fördela statens knappa kaka rätt även\r\npå detta område.</pre><pre>Herr talman! Jag yrkar bifall till de\r\nsocialdemokratiska reservationer som det tidigare i\r\ndebatten yrkats bifall till.</pre><pre>Anf. 176  RUNE RYDÉN (m)replik:</pre><pre>Herr talman! Jag tycker att det är utomordentligt\r\nbeklagligt att Inger Hestvik inte var i kammaren\r\noch lyssnade på vad Marianne Jönsson från\r\ncenterpartiet sade som svar på de angrepp hon fick\r\nnär det gällde de mindre och medelstora\r\nhögskolorna. Marianne Jönsson redogjorde på ett\r\nutmärkt sätt för utskottets ställningstagande på\r\ndetta område. På varje punkt som Inger Hestvik\r\nhar tagit upp vederlades de uppfattningar som\r\nsocialdemokraterna nästan emfatiskt upprepar\r\nutan att ha någon bäring för sina uppfattningar.</pre><pre>Inger Hestvik talade om en byråkrati som inte finns\r\ni verkligheten. Hon talade också om att det bara är\r\nsocialdemokraterna som kan garantera att\r\nsatsningar sker på de mindre och medelstora\r\nhögskolorna, och glömmer helt att regeringen\r\nsatsade 1,2 miljarder kronor. Jag skulle vilja\r\nupprepa vad utbildningsminister Per Unckel\r\nfrågade tidigare: Vad vill socialdemokraterna göra\r\ni stället? Plocka bort de 1,2 miljarder kronorna.\r\nVad har socialdemokraterna för alternativ? Jag\r\ntycker att man skall ha någon relevans i sitt\r\nanförande.</pre><pre>Anf. 177  INGER HESTVIK (s)replik:</pre><pre>Herr talman! Jag har för mig att vi i vår\r\nforskningsmotion satsade 10 miljarder mer än vad\r\nregeringen gjorde i sitt budgetförslag.</pre><pre>När det gäller byråkrati har vår högskola, Falun-\r\nBorlänge, liksom högskolan i Gävle-Sandviken,\r\ndåliga erfarenheter. Vi skulle tillsammans ha ett\r\nnätverksforskningsprojekt som det lagts ned stor\r\nmöda på. Lärarna vid högskolan fick ändra sina\r\nsemestrar förra året för att i tid komma in med\r\nprojektansökan till departementet. Det var väldigt\r\nknappt om tid. Ännu i april hade de inte fått\r\npengarna till denna nätverksforskning; jag är inte\r\nsäker på att de har fått dem ännu. I oktober hade\r\njag en debatt här i riksdagen med Per Unckel. Han\r\nlovade då att pengarna skulle komma direkt. Det\r\ntog alltså åtminstone ett halvår.</pre><pre>Det får stå hur mycket fint som helst på s. 48 i\r\nbetänkandet om att de mindre och medelstora\r\nhögskolorna skall kunna verka precis som\r\nuniversitet och högskolor. Det kan de inte om de\r\ninte får de resurser som de andra universiteten och\r\nfackhögskolorna får. Det är helt orimligt.</pre><pre>Anf. 178  RUNE RYDÉN (m)replik:</pre><pre>Herr talman! Menar Inger Hestvik att de mindre\r\noch medelstora högskolorna skall ha samma\r\nresurser som de stora universitet och fackhögskolor\r\nsom nu har fasta forskningsresurser? Det kommer\r\nvi inte att ha några som helst förutsättningar att\r\nklara ekonomiskt. Om man säger så till de mindre\r\noch medelstora högskolorna för man en felaktig\r\npolitik eftersom man då skapar illusioner av något\r\nsom aldrig kommer att genomföras. Det hade varit\r\nbättre om vi en gång i tiden hade börjat med att\r\nbygga ut en högskola i sänder, som tanken var när\r\nman började med de fyra filialerna.\r\nSocialdemokraterna spräckte den grundtanken och\r\ngick vidare och inrättade en ny högskola i praktiskt\r\ntaget varje län.</pre><pre>Det finns inga förutsättningar att med en\r\nbefolkning på knappt 9 miljoner människor dela\r\nupp forskningen på så många enheter. Det tycker\r\njag att man måste ha klart för sig även i Gävle-\r\nSandviken och Falun-Borlänge hur stora önskemål\r\nman än har där.</pre><pre>Anf. 179  INGER HESTVIK (s)replik:</pre><pre>Herr talman! Vi har nog inte så stora önskemål att\r\ndet skulle knäcka landets ekonomi. Det är ganska\r\nsmå resurser som skulle tillfredsställa de små\r\nregionala högskolorna. Vi har inte ens begärt fasta\r\nforskningsresurser; vi har begärt egna\r\nforskningsresurser.</pre><pre>Varför ställer man inte samma krav på\r\nuniversitetens forskning och på fackhögskolornas\r\nforskning, att näringslivet skall ställa upp och\r\nbestämma vilka profilområden man skall få syssla\r\nmed? Man begränsar ju utvecklingen för de mindre\r\noch medelstora högskolorna på ett sätt som jag inte\r\ntycker är riktigt juste. Man styr dem och gör det\r\nsvårt för dem att planera sin undervisning och\r\nforskningsmiljö rationellt. Jag känner mycket väl\r\ntill moderaternas inställning till de mindre och\r\nmedelstora högskolorna. Jag känner också till mitt\r\npartis inställning till mindre och medelstora\r\nhögskolor. Vi har fått vårt parti med oss, och jag\r\ntrodde att vi hade hela riksdagen med oss när det\r\ngäller att det är värdefullt för en region att ha en\r\negen högskola. Det är värdefullt för människorna\r\ndär, i synnerhet för de kvinnor som bor i området,\r\natt ha nära till en utbildning och att kunna få den\r\nkompetens som Kristina Persson så varmt talade\r\nom. Vi har fortfarande en strid med moderaterna\r\nhemma om vi skall ha en regional högskola. Vi\r\nmåste på alla sätt stödja dessa högskolor.</pre><pre>Anf. 180  ISA HALVARSSON (fp):</pre><pre>Herr talman! I detta betänkande behandlas två av\r\nmina motioner. De har rönt skiftande mottagande\r\ni utskottets behandling.</pre><pre>Den första berör utvecklingsmöjligheter för\r\nhögskolan i Karlstad. Den högskolan har som\r\nkvalificerad och likvärdig i det nationella\r\nhögskolesystemet kunnat medverka i arbetet med\r\natt vidareutveckla den regionala\r\nnäringslivsstrukturen. Jag befarar att utan långa\r\nakademiska utbildningar med reguljär\r\nforskningsanknytning och anknytning till den\r\ninternationella kunskapsutvecklingen kommer en\r\nhögskola som den i Karlstad att utarmas och förlora\r\nden förnyelsekraft som hittills kännetecknat den.\r\nJag är orolig för de negativa effekter det skulle få.\r\nUtskottets avslag på min motion har inte helt\r\ndämpat den oron.</pre><pre>Utskottet hänvisar till att det är genom\r\nnätverkssamarbete som de medelstora högskolorna\r\nskall bli delaktiga i forskningen. Kvaliteten i\r\nverksamheten med forskarutbildning vid högskolan\r\ni Karlstad garanteras nu genom en omfattande och\r\nväl fungerande samverkan med\r\nfakultetsorganisationen vid Göteborgs universitet\r\noch Charlmers. Högskolan i Karlstad har därmed\r\nen unik möjlighet att dra nytta av de befintliga\r\nresurserna.</pre><pre>Den nätverksstruktur som har etablerats i\r\nVästsverige, och som benämns högskolerådet för\r\nvästsvensk forskningssamverkan, är en kvalificerad\r\nmottagare och bedömare av resurser för forskning\r\noch forskarutbildning.</pre><pre>Antalet examina inom forskarutbildning som har\r\nutbildning och handledning i Karlstad som grund\r\nökar snabbt. Det finns alltså garantier för att\r\nverksamheten kommer att resultera i kvalificerad\r\nforskning och forskarutbildning av högskolans\r\nstudenter och ett betydande antal licentiat- och\r\ndoktorsexamina.</pre><pre>Högskolan i Karlstad är alltså nu nära att uppfylla\r\nkvalitetskriterierna för en reguljär organisation för\r\nforskning och forskarutbildning inom profilämnen.\r\nOm så vore skulle kvaliteten på forskningen och\r\nutbildningen få ett högst påtagligt lyft,\r\nundervisningen skulle stimuleras och en del\r\nforskargrupper skulle alldeles säkert uppnå god\r\ninternationell klass.</pre><pre>Om man nu inte låter denna effekt på högskolor\r\nliknande den i Karlstad få väga tyngre än den\r\neventuella, ringa negativa påverkan på\r\nuniversiteten, finns, enligt mitt sätt att se, ändå risk\r\nför att dessa högskolor på sikt utvecklas till\r\nfarmarlag i en lägre division. Det skulle hela\r\nnationen förlora på.</pre><pre>Herr talman! Apropå risk- och beredskapscentrum\r\ni Karlstad skulle jag vilja understryka att högskolan\r\ni Karlstad, tillsammans med den övriga\r\nreferensmiljön, ur forskningshänseende har både\r\nbredd och djup tillräckligt för att kraven för\r\nriskcentrum skall vara uppfyllda. Utbildning och\r\nforskning inom riskområdet lågprioriteras tyvärr\r\nvid universiteten i förhållande till mer dominanta\r\nvetenskapliga discipliner.</pre><pre>Min andra motion, om en större översyn av\r\nvuxenutbildningen, har glädjande nog lett till ett\r\ntillkännagivande till regeringen om krav på en\r\nsådan översyn.</pre><pre>Folkpartiets idé om gymnasiebank bör testas.\r\nMånga kvinnodominerade yrkesområden står i dag\r\ninför stora förändringar. Människor kommer i\r\nframtiden att behöva byta yrke både en och flera\r\ngånger i livet. De behöver då kunna komplettera\r\nsina kunskaper eller skaffa sig en helt ny\r\nyrkesutbildning. Inte heller den som passerat\r\nhögskolan och fått ut en examen kan på något sätt\r\nanse sig färdigutbildad för livet.</pre><pre>Hur dagens vuxenutbildning skall kunna möta alla\r\nförändrade krav och förutsättningar kräver svar på\r\nmånga frågor. Därför, herr talman, krävs en större\r\növersyn av vuxenutbildningen, vilket också\r\nutskottet har uttalat.</pre><pre>Anf. 181  ELISABETH FLEETWOOD\r\n(m):</pre><pre>Herr talman! Som kulturpolitiker är det roligt att\r\nkunna säga att denna seans i kväll har påmint mig\r\nom en av de finaste föreställningar jag har sett på\r\nDramaten, nämligen Lång dags färd mot natt.\r\nNågra andra paralleller tänker jag inte dra. Jag\r\nhoppas att ni andra får tillfälle att se den\r\nföreställningen, på en av de finaste teatrar vi har i\r\nvärlden. Därmed fick jag säga någonting såsom\r\nbypolitiker för Stockholm -- det är sällan som vi har\r\nnågon sådan, men jag får vara det i dag.</pre><pre>Skämt åsido vill jag säga följande beträffande\r\nStockholms universitet. Jag har förmånen att sitta i\r\nstyrelsen. Där diskuterade vi\r\norganisationskommittén i fredags. Representant för\r\nuniversitetet blir avgående rektor Inge Jonsson. Jag\r\ntror att det borgar för att de erfarenheter som\r\nuniversitetet har haft under många år kommer till\r\nnytta för kommittén.</pre><pre>Att inte Stockholms universitet vill bli större beror\r\nhelt enkelt på att vi inser vår begränsning och att\r\ndet skulle drabba kvaliteten. Det betyder att det i\r\nsin förlängning drabbar studenterna, Sverige,\r\nsamhället, utvecklingen, osv. Därför vill vi inte\r\nbygga ut. Vi kan också säga att vi inte får bygga ut,\r\nför miljöns skull. En av de vackraste delarna i\r\nStockholm gränsar till universitetet, nämligen\r\nNorra Djurgården. Därmed nog sagt om detta.</pre><pre>Vad jag egentligen begärde ordet för i eftermiddags\r\nvar för att säga någonting om kulturdelen,\r\nnämligen de 500 miljoner som regeringen föreslår\r\nskall gå till en stiftelse för kulturen. Vi på den\r\nborgerliga sidan blev glada när detta förslag kom.\r\nTyvärr blev det inte samma glada reaktion från\r\nKulturutredningens socialdemokratiska ledamöter,\r\nsom tyckte att det fanns många brister i förslaget.\r\nFör att förkorta debatten i denna sena timme skall\r\njag begränsa mig till vad socialdemokraterna har\r\nsagt i en avvikande mening.</pre><pre>Man tyckte att det saknades analys. Hur skulle de\r\n500 miljonerna användas? Det var direkt olämpligt\r\natt sätta i gång med detta utan den noggranna\r\nanalys som politiker kunde göra. Man ville ha en\r\nannan inriktning. Man borde vänta på\r\nKulturutredningen. Som vanligt skulle det, enligt\r\nsocialdemokrater, vara politiker som bestämde.</pre><pre>Regeringen föreslår att denna stiftelses styrelse\r\nskall innehålla företrädare för kulturlivet, den höga\r\nkonstnärliga utbildningen samt personer med\r\nekonomisk kompetens. Personligen är jag helt\r\növertygad om att det borgar för en bättre\r\nanvändning av de 500 miljonerna när man går den\r\nvägen, än om politiker skulle få ta hand om dem.\r\nDet är också bra att avkastningen eller en del av\r\nkapitalet skall användas i minst tio år.</pre><pre>Kultur-Sverige välkomnade de 500 miljonerna.\r\nBengt Silfverstrand sade i början av debatten\r\nnågonting om att detta var ett politiskt jippo. När\r\nman inte är förtjust i ett förslag eller inte har\r\nkommit med det själv, kallar man det gärna för\r\npolitiskt jippo. Jag hoppas verkligen att detta s.k.\r\npolitiska jippo skall lända till mycket nytta för\r\nkonstnärlig utveckling. Vi säger i vårt yttrande till\r\nutbildningsutskottet att det är mycket viktigt att det\r\nockså kommer ungdomar till del. Det har vi\r\nuttryckt, och det har man också gjort i\r\nutbildningsutskottet.</pre><pre>Jag yrkar bifall till utbildningsutskottets\r\nhemställan.</pre><pre>Anf. 182  BERIT LÖFSTEDT (s):</pre><pre>Herr talman! Jag vill bara till Elisabeth Fleetwood\r\nsäga att man lätt blir populär när man delar ut\r\npengar. Det är ganska lättköpta segrar. Jag förstår\r\natt man inom kulturlivet blir glad över detta. Det\r\nkan säkert komma till nytta. Det var bara det att\r\nvi försökte oss på konststycket att ta ansvar för hur\r\npengarna fördelades. Av det skälet har vi ställt upp\r\npå reservationen från s-gruppen i kulturutskottet.\r\nVi tyckte att man kunde jobba färdigt i de\r\nkulturutredningar som vi gärna ville ha, men som\r\ninte alla har velat ha så särskilt mycket.</pre><pre>Anf. 183  ELISABETH FLEETWOOD\r\n(m):</pre><pre>Herr talman! Den övergripande kulturutredningen\r\narbetar nu. De tre förberedande har avslutat sitt\r\narbete. Vi har naturligtvis, i den ekonomiska\r\nsituation som råder, direktiv att inte gå utanför\r\nramarna. Åtminstone de borgerliga ledamöterna\r\nkommer att försöka hålla de gränserna. Om de 500\r\nmiljonerna hade lagts i utredningen hade de ätits\r\nupp ganska snabbt. På detta sätt har vi en tioårig\r\nframförhållning, som kan ge stora tillskott till vårt\r\nkulturliv i Sverige. Därför anser vi att detta är den\r\nbästa vägen att lösa detta.</pre><pre>Överläggningen var härmed avslutad.</pre><pre>(Beslut skulle fattas den 3 juni.)</pre><pre>16 §  Vårdhögskolorna</pre><pre>Föredrogs</pre><pre>utbildningsutskottets betänkande</pre><pre>1993/94:UbU13 Vårdhögskolorna (prop.\r\n1993/94:177).</pre><pre>Anf. 184  BERIT LÖFSTEDT (s):</pre><pre>Herr talman! Hör och häpna, detta är inte ens\r\nraljant sagt: Vi är i stort sett nöjda med det som står\r\nom vårdhögskolorna. Det finns inte anledning att\r\nföra någon längre debatt om det. Däremot kan man\r\nkanske säga att slutet på denna historia nog inte\r\nblev det vi hade trott, när vi från utskottets sida var\r\növerens om att det skulle till en utredning om\r\nhuvudmannaskapsfrågan.</pre><pre>Bl.a. Moderaterna hade i åratal drivit kravet att\r\ndessa vårdhögskolor skulle förstatligas. På den\r\ntiden var man litet mer för förstatligande av\r\nhögskolor i allmänhet än man har blivit senare. De\r\nflesta av oss ställde nog upp på den principen. Det\r\nhar vi gjort länge. Vi tyckte att det vore ganska bra\r\nmed ett enhetligt huvudmannaskap. Men många av\r\noss insåg också att det skulle komma att kosta för\r\nmycket pengar. Det var precis vad det gjorde också,\r\noch det är skälet till att de förslag som nu lagts fram\r\nhandlar om att inte utskifta någon större mängd\r\npengar mellan kommunerna och staten.</pre><pre>Det är en pragmatisk del av propositionen --\r\npraktiskt inriktad. Det som gör att vi kan acceptera\r\nden, och det uppfattar jag att alla gör, är att de\r\ninblandade parterna, de berörda högskolorna och\r\nlandstingen, förefaller rätt nöjda. Vad som står i\r\npropositionen är att de i princip får göra som de vill,\r\nbara de kommer överens och det inte kostar mera\r\npengar. Det må vara en väl så harmonisk lösning.</pre><pre>Vi har egentligen endast haft en synpunkt i denna\r\nfråga. Det har handlat om hur styrelsen borde eller\r\ninte borde vara sammansatt i de fall\r\nhuvudmannaskapet blir kvar i landstinget. Det\r\nfinns redovisat i en reservation.</pre><pre>Vi tycker inte att staten, regeringen, skall lägga sig\r\ni hur landstingen ordnar sina styrelser. För tids\r\nvinnande avstår jag från att gå längre. Trots att jag\r\nsjälvfallet står bakom reservationen tänker jag inte\r\nyrka bifall till den.</pre><pre>Anf. 185  MARGITTA EDGREN (fp):</pre><pre>Herr talman! Jag tycker att det är bra att det nu\r\nfinns öppningar för att ge vårdhögskolorna statlig\r\nhuvudman, även om jag tycker att det är synd att\r\nkammaren inte fattade beslut den gången\r\nhuvudmannaskapsutredningen presenterade sitt\r\nförslag. Den var också enig om sitt förslag. Den\r\ngången, på 1970-talet, hade insatsen varit totalt 300\r\nmiljoner kronor. Läget var ju annorlunda då.</pre><pre>Det är bra att vi nu ger utrymme för detta, även om\r\nförslaget inte är det ideala. Det kommer säkert att\r\nleda till diskussioner om möjligheter. Det kommer\r\nockså att ge upphov till svåra diskussioner ute i\r\nlandet om gränsdragning och finansiering.</pre><pre>Enligt propositionen är det nu Kanslersämbetet\r\nsom skall stå för kvalitetsbedömningen. Jag vill då\r\nbetona att det är viktigt att erkänna att kunskaper\r\ninom vårdutbildningarna kan vara av olika slag och\r\natt det finns olika sorters kvalitet. Det är\r\nnaturligtvis teoretisk-vetenskaplig kvalitet men\r\nockså klinisk-praktisk kvalitet. Det är ett\r\npraktikens mästerskap, som lärs ut och in genom att\r\nstudenter får öva under goda handledare. Det finns\r\nen risk att dessa kvaliteter tappas bort.</pre><pre>Det är patienternas fysiska, psykiska, sociala och\r\nandliga behov som vårdpersonalen skall uppfylla,\r\nofta ordlöst. Utifrån de arbetsuppgifterna måste\r\nbegreppet kvalitet rymma mer än teoretiska\r\nkunskaper. Det är praktik och teknik som lärs ut\r\noch lärs in. Det är handgrepp -- att ta i patienter,\r\natt vända trots smärtor, att lyfta, lägga om sår och\r\nmata även den som är halvsidigt förlamad i svalget.\r\nDetta fångas inte i en teoretisk avhandling men är\r\nlika viktiga kvaliteter, när man nu skall\r\nkvalitetsbedöma vårdutbildningarna.</pre><pre>I kvalitet ligger också ett förhållningssätt till\r\nlidande människor, patienter. Det handlar om hur\r\nman som personal, frisk och stark, förhåller sig till\r\nmänniskor som behöver stöd och hjälp. Att skapa\r\nkontakt och förtroende, ofta på kort tid, är nog den\r\nsvåraste delen i dessa utbildningar. Den kvaliteten\r\nmåste fångas på sina villkor.</pre><pre>Det viktiga för vårdhögskolorna inför framtiden är\r\natt man skapar tjänster för lärare och handledare\r\nsom inrymmer både teori och praktik och att\r\nförändringarna inom utbildningarna sker på de\r\negna villkoren. Vi är också bundna av EES-avtalet\r\noch överenskommelser, där det tydligt krävs att\r\nt.ex. en sjuksköterskas utbildning skall ha 50 %\r\nklinisk inriktning.</pre><pre>Nu strävar också många vårdhögskolor efter att ge\r\nämnesexamen inom de 120 poängen, dvs. en\r\nfil. kand. Det finns all anledning att fundera på om\r\ndet är möjligt att ge både en ämnesexamen och en\r\nyrkesexamen inom utrymmet. Det är en av de\r\nfrågor som Kanslersämbetet måste ta ställning till.</pre><pre>Jag tror inte heller att vårdutbildningarna inom\r\nhögskolan automatiskt skall införlivas med de\r\nmedicinska fakulteterna och där konkurrera med\r\nläkarutbildningar om intresse och resurser, även\r\nom de medicinska fakulteterna skulle behöva en\r\nrejäl dos av kvinnligt perspektiv.</pre><pre>Vårdutbildningarna är sammansatta av många olika\r\ndelar, självfallet medicinska delar men också stora\r\ninslag av sociala, psykologiska, pedagogiska och\r\näven ekonomiska ämnen. Detta gör att jag anser att\r\ndet bör skapas vårdfakulteter som i sig rymmer\r\ndenna breda sammansättning av kompetens och\r\nsom ger de högre vårdutbildningarna utrymme för\r\natt utveckla sin särart.</pre><pre>Herr talman! Utskottet är, som Berit Löfstedt sade,\r\növerens i stort. Den socialdemokratiska\r\nreservationen innebär att man vill att ledningen för\r\nvårdhögskolorna inte skall anpassas till övriga\r\nhögskolors utan i huvudsak följa kommunallagen.\r\nUtskottets majoritet delar inte den bedömningen\r\nutan tycker att det är bra om dessa högskolor har\r\nsamma regler som de statliga vad gäller\r\ntjänstetillsättning, ledning och\r\nstuderandeinflytande.</pre><pre>Herr talman! Med detta vill jag yrka bifall till\r\nutskottets hemställan och avslag på reservationen.</pre><pre>Överläggningen var härmed avslutad.</pre><pre>(Beslut skulle fattas den 3 juni.)</pre><pre>17 §  Beslut om fortsatt ärendebehandling</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>18 §  Kammaren åtskildes kl. 22.29.</pre><pre>Förhandlingarna leddes</pre><pre>av talmannen från sammanträdets början t.o.m. 4\r\n§ anf. 14 (delvis),</pre><pre>av förste vice talmannen därefter t.o.m. 9 § anf. 48\r\n(delvis),</pre><pre>av andre vice talmannen därefter t.o.m. 12 § anf. 78\r\n(delvis),</pre><pre>av tredje vice talmannen därefter t.o.m. beslutet\r\nom uppskjuten votering,</pre><pre>av talmannen därefter t.o.m. ajourneringen kl.\r\n18.01,</pre><pre>av tredje vice talmannen därefter t.o.m. 15 § anf.\r\n153 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}