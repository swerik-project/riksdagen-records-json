{"dokumentstatus":{"dokument":{"hangar_id":"2438985","dok_id":"GE0999","rm":"1990/91","beteckning":"99","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"99","slutnummer":"0","datum":"1991-04-22 00:00:00","systemdatum":"2010-02-17 00:00:00","publicerad":"1991-04-22 00:00:00","titel":"Riksdagens snabbprotokoll 1990/91:99 Måndagen den 22 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{FE32F2B0-4B38-45BA-8B70-E8AE071F4315}","dokument_url_text":"http://data.riksdagen.se/dokument/GE0999/text","dokument_url_html":"http://data.riksdagen.se/dokument/GE0999","dokumentstatus_url_xml":"http://data.riksdagen.se/dokumentstatus/GE0999","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:99</div>\r\n<div class=\"sidhuvud_datum\">Måndagen den 22 april</div>\r\n<div class=\"sidhuvud_klockslag\">Kl. 12.00--14.46</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 15 och 16 april.</pre><pre>2 § Svar på interpellation 1990/91:162 om\r\nkidnappade barn med utländska pappor</pre><pre>Anf. 1 Utrikesminister STEN ANDERSSON\r\n(s):</pre><pre>Herr talman! Margareta Persson har i en\r\ninterpellation frågat mig bl.a. om jag är beredd att\r\nta förnyade initiativ för att få till stånd\r\nkonventioner om vårdnad och umgänge med barn i\r\nde fall där barnen olovligen förts bort till utlandet.\r\nHon har också frågat mig om jag är beredd att\r\nutvisa utländska medborgare som fört bort barn,\r\nom utländska medborgare skall förvägras\r\nmöjligheten att erhålla svenskt medborgarskap i\r\nsådana fall och slutligen om jag är beredd att ge\r\nsocialt, juridiskt och ekonomiskt stöd åt kvinnor\r\nvars barn förts bort.</pre><pre>Jag har i svaret koncentrerat mig på att tala om\r\nvilka lagrum som gäller och på det\r\nförberedelsearbete som bl.a. pågår på\r\njustitiedepartementet. Det är möjligt att en del av\r\nde mänskliga aspekterna på det sättet har hamnat\r\nnågot i bakgrunden. Jag vill bara betyga för er alla\r\natt jag har kommit i kontakt med många av de här\r\nfallen. Det är mycket tragiska fall. Eftersom jag\r\nsjälv är förälder har jag stor förståelse för den\r\nsituation många kvinnor, män och barn befinner sig\r\ni på grund av vad som har skett.</pre><pre>Låt mig till en början slå fast att olovliga\r\nbortföranden av barn är mycket allvarliga brott ,\r\nvars följder kan bli djupt tragiska för såväl föräldrar\r\nsom barn. Margareta Persson verkar förutsätta att\r\ndet bara är kvinnor som drabbas. Våra erfarenheter\r\nvisar att också män kan hamna i samma situation.</pre><pre>När det först gäller initiativ till överenskommelser\r\nmed länder som inte tillträtt någon av de\r\nkonventioner som finns kan jag nämna att sådana\r\ninitiativ övervägs.</pre><pre>Vi har i dagarna fått veta att t.ex. Frankrike har\r\npositiva erfarenheter från ett avtal med Algeriet.\r\nJag utesluter inte att det fransk-algeriska avtalet\r\nskulle kunna tjäna som förebild för vår del.</pre><pre>För att avtal av det här slaget skall fungera krävs\r\ndock att avtalsparterna gör ömsesidiga\r\nansträngningar. Detta innebär bl.a. att vi i Sverige\r\nmåste vara beredda att sända barn som olovligen\r\nförts hit tillbaka till det andra landet och att\r\nerkänna det andra landets domar och beslut när det\r\ngäller vårdnad och umgänge. Det har visat sig att\r\ndet finns svårigheter här. Sanningen är den att\r\nsvenska myndigheter har problem med att följa\r\nvåra egna konventionsåtaganden i fall där barn\r\nolovligen förts till Sverige från utlandet. Skälet är\r\natt vi i Sverige inte omedelbart är beredda att\r\nacceptera andra länders syn på dessa frågor. Om vi\r\nförväntar oss förståelse för vårt sätt att resonera,\r\nmåste vi också visa förståelse för andra länders\r\ntraditioner och värderingar. Detta får inte glömmas\r\nbort när man föreslår att vi skall träffa avtal med\r\nandra länder.</pre><pre>Inom justitiedepartementet pågår för närvarande\r\narbete med en revision av stora delar av den\r\ninternationella familjerätten. Där kommer också\r\nfrågan att tas upp, om Sverige i större utsträckning\r\nän hitintills kan godta andra länders domar och\r\nbeslut angående vårdnad och umgänge med barn.</pre><pre>Beträffande frågan om utvisning vill jag säga\r\nföljande.</pre><pre>Utvisning på grund av brott enligt utlänningslagen\r\nkan bli aktuell för den som döms för ett brott på\r\nvilket kan följa fängelse i mer än ett år.</pre><pre>Beslut om utvisning på grund av brott fattas av den\r\ndomstol som handlägger brottmålet. Frågan om\r\nutvisning skall prövas av domstolen oberoende av\r\nom åklagaren har yrkat detta särskilt. Vanligen är\r\ndet dock åklagaren som aktualiserar frågan om\r\nutvisning. I sådana här fall skall domstolen inhämta\r\nyttrande från statens invandrarverk.</pre><pre>Vid fråga om utvisning har utlänningens personliga\r\nförhållanden, alltså hans levnads- och\r\nfamiljeförhållanden stor betydelse. Man tar även\r\nhänsyn till den sociala situationen i övrigt, t.ex.\r\nbostads- och arbetsförhållanden. Vistelsetidens\r\nlängd i Sverige kan spela stor roll. Den som kommit\r\nhit som barn eller mycket ung, och därigenom fått\r\nstörre delen av sitt liv präglat av förhållandena i\r\nSverige, utvisas i regel inte. Likaså skall det till\r\nsynnerliga skäl för utvisning av icke-nordbor som\r\nvarit bosatta här i tre år eller längre tid. Ett sådant\r\nsynnerligt skäl kan vara att brottsligheten är mycket\r\ngrov. Praxis visar att den brottslighet som vi talar\r\nom -- egenmäktighet med barn -- inte anses höra till\r\ndenna kategori.</pre><pre>Av min redogörelse framgår alltså att det inte är\r\nregeringen som har att fatta beslut om utvisning i\r\ndessa fall. Det är de allmänna domstolarna som har\r\natt pröva frågor om utvisning på grund av brott.</pre><pre>När det sedan gäller frågan om svenskt\r\nmedborgarskap, följer av medborgarskapslagen att\r\nen utlänning under vissa givna förutsättningar kan\r\nbeviljas svenskt medborgarskap.</pre><pre>Ett av villkoren är att sökanden har fört en hederlig\r\nvandel. I medborgarskapsärenden utreds därför\r\nmycket noggrant om sökanden begått brott eller\r\nom det föreligger s.k. vandelsanmärkningar av\r\nannat slag. Om sökanden har gjort sig skyldig till\r\nbrott, kan han eller hon få vänta på avgörandet.\r\nÄven om villkoren i och för sig är uppfyllda\r\nföreligger inte någon absolut rätt till svenskt\r\nmedborgarskap. Förhållandena kan givetvis i vissa\r\nfall vara sådana att det skulle vara stötande för\r\nrättskänslan att bevilja sökanden svenskt\r\nmedborgarskap. Enligt min bedömning bör frågan\r\nom svenskt medborgarskap i de fall Margareta\r\nPersson syftar på kunna hanteras inom ramen för\r\ngällande bestämmelser. Någon ändring i\r\nmedborgarskapslagen anser jag alltså inte\r\nnödvändig.</pre><pre>Det är naturligtvis mycket viktigt att den drabbade\r\nföräldern får stöd av samhället på olika sätt. Redan\r\ni dag finns det inom det befintliga\r\nrättshjälpssystemet möjligheter till rättshjälp i\r\nprocesser som skall föras utomlands rörande\r\nvårdnad om barn. Reglerna i rättshjälpslagen som\r\ngäller angelägenheter som behandlas utomlands\r\nblev nyligen föremål för en hearing i\r\njustitiedepartementets regi. Frågan bereds nu\r\nvidare i justitiedepartementet.</pre><pre>Beträffande möjligheterna att erhålla ekonomiskt\r\nbidrag för att kunna upprätthålla umgänge med\r\nbarn som befinner sig utomlands är detta närmast\r\nen fråga om hur socialnämnderna tillämpar\r\nsocialtjänstlagen. Jag anser för dagen inte att det är\r\nnödvändigt med någon lagändring på detta\r\nområde.</pre><pre>Däremot anser jag att svenska myndigheter och\r\nenskilda bör få mer information om problemen\r\nkring bortförda barn. Möjligheterna för\r\nutrikesdepartementet att lämna sådan information\r\noch framför allt att hjälpa drabbade föräldrar har\r\nnu ökat tack vare att vi numera på departementets\r\nrättsavdelning har en särskild tjänst för dessa\r\nfrågor.</pre><pre>Anf. 2 MARGARETA PERSSON (s):</pre><pre>Herr talman! Först skall jag tacka utrikesministern\r\nför svaret. Men jag måste omedelbart säga att jag\r\ninte riktigt känner igen utrikesministern i de här\r\ntorra orden, det gäller särskilt det skriftliga svaret.</pre><pre>Nu vet jag att utrikesministern egentligen äger både\r\ninlevelseförmåga och politisk kreativitet, varför jag\r\nförväntar mig ett mer engagerat svar i repliken.</pre><pre>Det här handlar inte om partipolitik. Men det\r\nhandlar om politisk vilja att göra någonting. Det\r\nhandlar inte bara om formalia. Det handlar om\r\nmänskligt stöd och hjälp.</pre><pre>Jag har mött fyra fem svenska kvinnor som har sina\r\nbarn långt borta. Tanken att någon skulle ta mina\r\nbarn och placera dem i en främmande by dit jag inte\r\nnår, den tanker svindlar, så nog hade jag väntat att\r\nträffa ett antal djupt förtvivlade människor. Det\r\ngjorde jag också. Men jag fick träffa något mer: Jag\r\nmötte fyra svenska medborgare, hos vilka\r\nbitterheten över det svenska samhället lyste i\r\nögonen. Och den bitterheten hade jag inte väntat\r\nmig. Jag trodde i min enfald -- precis som jag tror\r\natt utrikesministern har trott -- att vi i Sverige\r\nsjälvklart gör allt vad vi kan för att stödja\r\nkvinnorna.</pre><pre>Men så är det inte. Det är därför jag har ställt den\r\nhär interpellationen, och det är därför de politiska\r\nkvinnoförbunden har gått till gemensamma\r\naktioner i de här frågorna. Brotten kan vi kanske\r\ninte förhindra, men sedan kan vi göra oändligt\r\nmycket mer för att hjälpa kvinnorna.</pre><pre>Jag skall nu kommentera utrikesministerns svar\r\npunkt för punkt.</pre><pre>När det gäller problemen med konventioner\r\nbegriper jag mycket väl svårigheterna. Däremot\r\ntror jag att det är viktigt att arbeta med\r\numgängesrätten.</pre><pre>Frågan om utvisning tycker jag att utrikesministern\r\nundviker. Han säger att det är domstolarna som\r\ndömer. Och så är det. Men eftersom brottet --\r\negenmäktighet med barn -- inte tillhör kategorin\r\nmycket grovt brott, så går det egentligen inte att bli\r\nutvisad. Desto viktigare är det då att regeringen\r\nföreslår en straffskärpning för brottet. Först då har\r\nju domstolarna någon möjlighet att utvisa.</pre><pre>Är utrikesministern beredd att föreslå en\r\nstraffskärpning?</pre><pre>När det gäller frågan om att få bli svensk\r\nmedborgare, för en person som först har kidnappad\r\nsina barn och fört dem ut ur landet, tolkar jag\r\nutrikesministern så, att han menar att de här fallen\r\ntorde vara sådana fall, att det är stötande för\r\nrättskänslan att bevilja svenskt medborgarskap. Jag\r\nhoppas att jag har tolkat utrikesministern rätt.</pre><pre>Sedan säger utrikesministern att det är viktigt att\r\nden drabbade föräldern får stöd och hjälp och att\r\ndet redan i dag finns möjlighet att få rättshjälp i\r\nprocesser utomlands.</pre><pre>Sanningen är inte riktigt den. De här kvinnorna får\r\nspringa mellan myndigheter -- ringa, skriva, tjata\r\noch beveka -- och dessutom måste de vara mycket\r\nkunniga i samhällskunskap och juridik för att över\r\nhuvud taget få någon hjälp.</pre><pre>Det svenska samhället skulle kunna ställa upp med\r\nrättshjälp för processer utomlands på ett helt annat\r\nsätt än i dag. Verkligheten är inte riktigt så vacker\r\nsom utrikesministern beskriver den.</pre><pre>Det handlar också om ekonomisk hjälp för att\r\nkunna hälsa på barnen, om det nu alls är möjligt.\r\nEn kvinna som jag talade med hade inte sett barnen\r\npå två år. Trots att dessa är i åttaårsåldern hade de\r\nredan glömt all svenska på dessa två år, när hon\r\nnyligen hastigt fick träffa dem. Det visar hur\r\nbråttom det är med hjälp och hur viktigt det är att\r\nkvinnorna får besöka barnen flera gånger om året.</pre><pre>Här säger utrikesministern att det inte är\r\nnödvändigt med någon ändring av\r\nsocialtjänstlagen. Nej, det tror inte jag heller, men\r\ndet behövs upplysningar och uppmaningar till\r\nsocialnämnderna att behandla dessa ansökningar\r\npå ett ytterst generöst sätt. Det behövs också\r\npsykologisk hjälp. Hur hanterar man denna smärta\r\nutan att bli tokig? Och hur skall man orka med\r\ntanken att barnen tror att man har svikit dem?</pre><pre>Kort sagt: Det svenska samhället kan göra oändligt\r\nmycket mer för att stödja kvinnorna i deras kamp\r\nför att få tillbaka barnen men också för att hjälpa\r\noch stödja dem över huvud taget.</pre><pre>Att förlora sina barn är en oerhört tung börda att\r\nbära. Men om man dessutom får bära den ensam,\r\nblir det outhärdligt. Så är det ju med all sorg.</pre><pre>För 15 år sedan fick inte misshandlade kvinnor\r\nmycket hjälp alls. Vi kan fortfarande inte förhindra\r\nmisshandel, men i dag får kvinnorna åtminstone\r\nmer hjälp. Nu måste vi sätta frågan om kidnappade\r\nbarn på den samhälleliga dagordningen.</pre><pre>Det är bra att UD nu har en särskild tjänst för dessa\r\nfrågor. Men är utrikesministern beredd att ta\r\nkontakt med justitieministern och socialministern i\r\nde här frågorna? Kan resultatet av den här\r\nfrågestunden bli, något som jag tror att de berörda\r\nkvinnorna på läktaren väntar sig, att\r\nutrikesministern nu inte går hem och lägger det här\r\nsvaret i byrålådan utan att han i stället tar\r\ntelefonluren och kallar berörda statsråd och\r\ntjänstemän till ett möte för att se hur man aktivt\r\nskall jobba vidare med detta på alla plan?</pre><pre>Jag förväntar mig att utrikesministern, som är en\r\nhandlingens man, svarar ja på min fråga.</pre><pre>Anf. 3 LOLA BJÖRKQUIST (fp):</pre><pre>Herr talman! Margareta Persson har mycket\r\nmålande beskrivit situationen för dessa kvinnor.\r\nJag skall inte upprepa vad hon har sagt, men jag\r\nställer mig helt bakom hennes beskrivning av hur\r\nsvårt dessa kvinnor upplever sin situation.</pre><pre>Sverige har trots allt flyttat fram sina positioner. Vi\r\nhar skrivit på Haagkonventionen och\r\nEuroparådskonventionen -- det gjorde vi 1989. Vi\r\nvet också att ett svenskt vårdnadsavgörande kan ha\r\nett visst värde för utgången. Det beror alltså på hur\r\nman handlägger dessa frågor.</pre><pre>Kostnaden för ett ombud betalas av\r\nrättshjälpsnämnd, och bortförande av barn till\r\nannat land anses som ett grovt brott. Nu senast har\r\nvi fått en tjänst på departementets rättsavdelning\r\nför att man skall kunna informera och hjälpa dessa\r\nkvinnor på ett bättre sätt.</pre><pre>Men det finns, som Margareta Persson sade, så\r\noerhört mycket som återstår att göra. Vi kan verka\r\nför att flera länder skriver på konventionerna. Vi\r\nkan träffa överenskommelser med fler länder som\r\nnu står utanför efter det mönster som statsrådet\r\nsjälv berörde, dvs. Frankrike--Algeriet. Vi kan\r\nockså träffa överenskommelser med\r\nkonventionsländerna om umgängesrätten.</pre><pre>Jag tolkar statsrådets svar i dag så, att det kommer\r\natt göras en hel del från svensk sida framöver. Vi\r\nhoppas givetvis att man skall arbeta med dessa\r\nfrågor med mycket stor kraft.</pre><pre>På lagstiftningens område finns det en hel del att\r\ngöra, trots vad statsrådet säger i sitt svar. Om inte\r\ndomstolarnas praxis ändras, så att egenmäktighet\r\nmed barn betraktas som ett grovt brott och därmed\r\nen utvisning blir möjlig, måste straffet ändras. Vi\r\nanser att detta är ett grovt brott, och man kanske i\r\nstället bör kalla gärningen för ''människorov'',\r\nvarmed det genast blir en helt annan ''status'' på\r\nbrottet.</pre><pre>Visserligen är det domstolen som beslutar om det\r\nskall bli en utvisning eller inte, men det är ju väldigt\r\nviktigt vilka signaler som vi ger till domstolarna.\r\nDessutom är ju dessa brott noggrant planerade.</pre><pre>Folkpartiet liberalerna anser att det också behövs\r\nen säkerhetsventil för att man skall få\r\nmålsägarbiträden. Det får man inte nu, eftersom\r\ndetta inte betecknas som människorov, i vilket fall\r\nman får målsägarbiträde. Vi anser alltså att den\r\nsäkerhetsventilen behövs så att man kan få\r\nmålsägarbiträde även i dessa fall.</pre><pre>Riksdagen krävde genom beslut i november förra\r\nåret av regeringen att se över frågan om stöd till\r\nbrottsoffer, dvs. för personer som råkat ut för brott\r\nutanför Sveriges gränser. Jag anser att även dessa\r\nkvinnor är en form av brottsoffer och att även deras\r\nfall bör kunna prövas när man tar upp frågan om\r\nandra brottsoffer.</pre><pre>Det har också sedan länge föreslagits att åtal skall\r\nkunna väckas på nytt. Nu är det dags att det blir ett\r\nprejudicerande fall. För det allmänna\r\nrättsmedvetandet är det stötande att man skall\r\nkunna fortsätta att undanhålla barnen och slippa\r\nstraff.</pre><pre>Folkpartiet liberalerna har också föreslagit\r\nbetydligt tydligare direktiv till socialtjänstlagen, så\r\natt socialtjänsten kan ge bättre socialt och kurativt\r\nstöd till brottsoffren.</pre><pre>Både Margareta Persson och jag har pekat på att\r\nmycket återstår att göra på lagstiftningsområdet.\r\nKan vi hoppas på att denna debatt har gjort\r\nstatsrådet ytterligare insprirerad och intresserad av\r\natt göra allt för att dessa bortrövade barn snabbt\r\nskall kunna återbördas till vårdnadshavaren och för\r\natt praxis skall ändras, så att dessa grova brott kan\r\nmedföra utvisning?</pre><pre>Det behövs som sagt mycken och tydlig\r\ninformation, och det behövs kunskaper om vad det\r\ninnebär för dessa kvinnor och barn. Framför allt\r\ngäller det ju kvinnor, men självfallet behövs det\r\nkunskap om vad det innebär för de män som kan bli\r\nberörda.</pre><pre>Innehavaren av den tjänst som nu har tillsatts på\r\ndepartementets rättsavdelning kan göra mycket för\r\natt förbättra kunskaperna hos olika myndigheter --\r\ndet ser vi fram emot -- och för att de drabbade lätt\r\nskall kunna få veta vart de skall vända sig. Vi har\r\nockså ett litet tips: Vi föreslår att det införs ett\r\nsärskilt telefonnummer, lika över hela landet, dit\r\nalla brottsoffer kan vända sig och få snabb\r\ninformation om hur de skall bete sig i fortsättningen\r\noch vilken hjälp de kan påräkna.</pre><pre>Slutligen vill vi gärna höra statsrådets syn på de\r\nförslag vi här har framlagt. Jag hoppas att debatten\r\nhär i dag för de här frågorna flera steg framåt.</pre><pre>Anf. 4 MARIANNE JÖNSSON (c):</pre><pre>Herr talman! Herr statsråd! Den fråga som vi\r\ndebatterar här i dag gäller dramatiska och djupt\r\ntragiska problem. Margareta Persson har mycket\r\nmålande och uttrycksfullt beskrivit personliga\r\nerfarenheter av hur det här kan fungera i\r\nverkligheten för dem som är berörda. Jag har själv\r\nträffat på det bara genom dokumentärer i TV, och\r\ndet har gjort ett outplånligt intryck på mig.</pre><pre>För de föräldrar som blir av med sina barn -- det är\r\nofta mödrar, vad statsrådet än säger, och Margareta\r\nPerssons interpellation rörde just kidnappade barn\r\nmed utländska fäder -- kan det i värsta fall betyda\r\natt hela livet rasar samman. Det innebär under alla\r\nomständigheter mycket svåra lidanden för både\r\nkvinnan själv och hennes närmaste anhöriga.</pre><pre>Det är alltid svårt med vårdnadstvister och\r\numgängesfrågor. Det är svårt när det rör svenska\r\nförhållanden, men när de inblandade parterna finns\r\ni länder med väsentligt annorlunda rätts- och\r\nfamiljeuppfattning följer -- som vi har sett, hört och\r\ntagit del av -- ofta mycket svåra mänskliga tragedier\r\ni spåren.</pre><pre>Som här har sagts från talarstolen har vi visserligen\r\nde senaste åren fått konventioner, men det är med\r\nländer som vi inte har särskilt stora problem att\r\nkomma överens med. De länder som vi inte har\r\nkonventioner med är just länder i Afrika och Asien\r\nsom har en helt annan rättsuppfattning, som det\r\nsom sagt är mycket svårt att komma överens med\r\noch som över huvud taget inte tar någon hänsyn till\r\ndomar och beslut från svenska domstolar eller av\r\nsvenska myndigheter. Därför är det en mycket\r\nangelägen fråga, som vi vill ha statsrådets svar på,\r\nom man skall verka för att fler länder skriver under\r\ndessa konventioner och hur man då skall gå till\r\nväga. Jag förstår de problem som kan uppstå, som\r\nstatsrådet här har framfört.</pre><pre>Statsrådet nämnde att man inte utesluter att ett\r\nsådant avtal som är träffat mellan t.ex. Frankrike\r\noch Algeriet skulle kunna tjäna som förebild. Jag\r\nskulle gärna vilja höra hur tidsplanen för det ser ut,\r\ndvs. när man aktivt skall börja arbeta för det. Det\r\när, som jag ser det, synnerligen angeläget att frågan\r\nom konventioner med just de länder som det är\r\nsvårt att komma överens med snabbt blir löst.</pre><pre>Jag vill vidare kommentera de andra synpunkter\r\nsom statsrådet förde fram på lagstiftningsområdet.\r\nDet gäller domarna. Vi vet att jurister ser\r\nsynnerligen allvarligt på de här brotten. Det är inte\r\nbara det att det är en allmän uppfattning att det här\r\nbrottet är grovt, utan det bedöms också som grovt,\r\nmen trots det är straffmaximum för grovt brott två\r\når. Jag menar att man bör verka för att det blir en\r\nstraffskärpning i det här avseendet. Margareta\r\nPersson har framfört liknande synpunkter. Min\r\nfråga till statsrådet är om han är beredd att\r\nmedverka till höjda straff.</pre><pre>I det här sammanhanget vill jag också nämna det\r\nsom Lola Björkquist tog upp, nämligen frågan om\r\nmålsägandebiträde. Reglerna för det skulle enligt\r\ngällande praxis inte kunna tillämpas i de frågor som\r\nvi nu diskuterar. Men med hänsyn till kvinnans\r\nutsatthet och hennes stora behov av hjälp i de här\r\nsvåra vårdnadstvisterna och\r\numgängessituationerna menar centern -- vi har tagit\r\nupp det också i motioner under allmänna\r\nmotionstiden -- att man bör utvidga gruppen som\r\när berättigad till målsägandebiträde till just de här\r\nkvinnorna. Jag vill fråga statsrådet om statsrådet är\r\nberedd att verka för att biträde kan förordnas även\r\ni fall som rör bortrövande av barn.</pre><pre>Så till frågan om medborgarskap. Det är grovt\r\nstötande att en person som har begått ett sådant\r\nbrott som vi nu diskuterar -- att föra bort barn mot\r\nmoderns vilja och även mot svenska myndigheters\r\nbeslut -- kan bli svensk medborgare. Det är en\r\nobstruktion mot rättsmedvetandet. Jag menar att\r\npersoner som har brutit mot lagen inte skall ha rätt\r\ntill svenskt medborgarskap i den omfattning som\r\nhär har varit fallet.</pre><pre>Dessutom menar jag att det är väldigt viktigt att\r\npersoner som inte vill acceptera svensk lag och\r\nsvenska normer inte skall få svenskt\r\nmedborgarskap. Det skall vi ha som mall.</pre><pre>Det är en informationsfråga. Jag anser att de som\r\nkommer till vårt land för att stanna skall få\r\nordentlig undervisning om de regler som gäller i det\r\nsvenska samhället och om de normer som alla\r\nmåste följa. Det gäller framför allt invandrare med\r\nen klart avvikande samhälls- och kultursyn. Jag vill\r\nfråga statsrådet om statsrådet biträder den\r\nuppfattningen.</pre><pre>Till sist vill jag komma med en utmaning till mina\r\nmedsystrar i debatten. Jag tycker naturligtvis att vi\r\nskall fortsätta att arbeta som vi har gjort men också\r\natt vi mer aktivt skall hjälpa de här kvinnorna.\r\nKanske vi kan hjälpa dem att starta en\r\nintresseförening för mödrar vilkas barn har förts\r\nbort utomlands. Vi har alla ett ansvar för att hjälpa\r\nvåra medsystrar i denna viktiga fråga.</pre><pre>Anf. 5 Utrikesminister STEN ANDERSSON\r\n(s):</pre><pre>Herr talman! Jag kan försäkra att jag, vid många\r\nsamtal med både mödrar och fäder till barn som har\r\nblivit bortrövade till andra länder och genom\r\nmånga brev som jag har fått, har fått kontakt med\r\nden förtvivlan och bitterhet som ni har givit uttryck\r\nför, och jag förstår den. Det måste vara\r\nfruktansvärt att uppleva. Det behövs inte mycket\r\nfantasi för att förstå det.</pre><pre>Jag har också mött mycket av oförståelse för att\r\nländer och kulturkretsar kan ha en syn på de här\r\nfrågorna som så radikalt skiljer sig från vår egen.\r\nDet är ofta där som problemen uppstår när man\r\ndiskuterar återföringsfall med representanter för de\r\nhär länderna.</pre><pre>Jag har under mina resor kommit till länder dit jag\r\nvet att en del fäder tagit med sig sina barn. Jag har\r\ndå tagit upp resonemang om detta, mött en viss\r\nförståelse och en viss vilja att acceptera någon form\r\nav konvention. Men ofta är det då fråga om\r\nkonventioner liknande den fransk-algeriska, dvs.\r\ndet är ett slags flygbiljettsavtal: Man åtar sig att om\r\nman träffar på ett sådant fall omedelbart skicka\r\nhem barnet med vändande flyg. Mycket längre än\r\nså har man inte sträckt sig.</pre><pre>Jag vet att rättschefen i UD har haft flera samtal\r\nmed representanter för Iran för att hitta en lösning.\r\nArbetet pågår alltså för fullt för att försöka komma\r\nfram till något som ger en större trygghet och större\r\neffektivitet i det här arbetet.</pre><pre>Det är många förslag som har ställts under\r\ndebatten. En del har jag väl hört förut, men en del\r\nvar nya. Det kan ligga en del i förslagen också när\r\ndet gäller umgängesrätten och skärpning av de\r\nolika lagarna -- jag är inte juridiskt sakkunnig.Det\r\när ganska självklart att om rättshjälpsinstitutet på\r\nsocialtjänsten inte fungerar och detta inte beror på\r\natt lagarna är ofullständiga utan på att\r\nupplysningen om var statsmakterna står är\r\notillräcklig, så bör man ägna sig mer åt\r\nupplysningsverksamhet.</pre><pre>Jag har funnit en del av det som sagts välmotiverat\r\noch värt att fundera på. Jag kan lova att jag snabbt\r\nskall ta kontakt med både socialministern och\r\njustitieministern för att diskutera hela\r\nproblematiken och också vad som har kommit fram\r\nunder den här debatten, och jag skall sedan\r\nåterkomma.</pre><pre>Anf. 6 MARGARETA PERSSON (s):</pre><pre>Herr talman! Jag tackar för vad utrikesministern\r\nallra sist sade. Det var nämligen det jag ville höra.\r\nOckså jag begriper att man inte kan lösa alla dessa\r\nfrågor på en gång med ett enda svar. Men det är\r\nnödvändigt att börja jobba och att börja nu med att\r\nta kontakt med alla inblandade parter. Jag är\r\ntacksam för att utrikesministern har lovat att nu\r\nsätta i gång med detta arbete.</pre><pre>Jag vill också exemplifiera vad jag sade om\r\nrättshjälpen. Det är inte bara fråga om att ge\r\nupplysning till berörda kvinnor. En kvinna som jag\r\nhar mött var i Iran för ett par veckor sedan. Hon\r\nringde hem för att fråga om hon kunde få rättshjälp\r\ntill att starta en process i Iran, och hon fick ett ja till\r\nsvar. Hon betalade sin advokat med tusen dollar.\r\nVäl hemkommen fick hon besked om att hon inte\r\nkunde räkna med någon rättshjälp.</pre><pre>När det gäller frågan om svenskt medborgarskap\r\nskall man komma ihåg att männen -- det är\r\nnämligen oftast män -- för ut barnen till ett annat\r\nland, lämnar dem hos släktingar och ibland hos\r\nfrämmande människor, återvänder till Sverige och\r\nsedan kan bli svenska medborgare och fortsätta sitt\r\nliv här. Detta är oerhört stötande, och jag är glad\r\natt utrikesministern nu sade att han är beredd att ta\r\nkontakt med justitieministern i de här frågorna. Jag\r\nuppfattade hans svar på det sättet.</pre><pre>Till sist vill jag vända mig till Marianne Jönsson. Jag\r\nvet av erfarenhet hur mycket det betyder när\r\nmänniskor tar saker och ting i egna händer. Men jag\r\ntror att dessa kvinnor har varit utsatta för sådana\r\nstora svårigheter att det inte har varit så lätt att ta\r\nsaken i egna händer. Jag tror därför att det är viktigt\r\natt vi hjälper till så gott vi kan. Men vår uppgift här\r\ni riksdagen just nu är att ställa krav på att\r\nstatsmakterna sätter i gång och ger det stöd och den\r\nhjälp som svenska medborgare kan förvänta sig.\r\nJag uppfattar det så att utrikesministern nu har gett\r\nett klart och postivt besked på den punkten.</pre><pre>Anf. 7 LOLA BJÖRKQUIST (fp):</pre><pre>Herr talman! Även jag vill tacka statsrådet för det\r\nsvar vi har fått i dag, och jag vill tolka svaret\r\nvälvilligt, dvs. jag tolkar det som att statsrådet nu\r\nskyndsamt tar kontakt med socialministern och\r\njustitieministern och att han tar med sig de förslag\r\nvi har gett honom samt att han beaktar alla andra\r\nförslag som faktiskt finns. Jag har inte hunnit sätta\r\nmig in i alla detaljer i de här frågorna, men jag vet\r\natt det på olika håll pågår utredningar i vilka man\r\nså att säga även kan lägga in den fråga som gäller\r\nde här kvinnornas och männens situation.</pre><pre>Det har, Marianne Jönsson, tidigare funnits en\r\nintresseförening för de här kvinnorna. En sådan\r\nförening blommar väl upp och försvinner sedan.\r\nJag tror emellertid att det för dessa kvinnor är\r\nväldigt viktigt att veta att de kan vända sig till oss\r\noch att de så småningom i sina hemkommuner\r\nkommer att kunna få information om vilken hjälp\r\nde kan räkna med och hur de skall agera för att\r\nsnabbt kunna få hem sina barn.</pre><pre>Jag vill än en gång tacka statsrådet för det svar vi\r\nhar fått. Vi skall noga följa vad som sker i\r\nfortsättningen.</pre><pre>Anf. 8 MARIANNE JÖNSSON (c):</pre><pre>Herr talman! Även jag vill tacka herr statsrådet för\r\nsvaret. Det ligger ett stort värde i att man från\r\nsvensk sida på högsta nivå och så engagerat tar sig\r\nan de här frågorna. Jag kan inte tänka mig annat än\r\natt det har en väldigt stor betydelse för de länder\r\nsom är aktuella i de här tvisterna.</pre><pre>Statsrådet gav i sitt andra inlägg inte uttryck för så\r\noptimistiska förväntningar om att konventioner och\r\nden fransk-algeriska modellen skulle vara en\r\nframkomlig väg. Med de kontakter som statsrådet\r\nnu säger sig vara beredd att ta förutsätter jag att han\r\när beredd att arbeta med frågan. Detta är en väg att\r\ngå.</pre><pre>Statsrådet sade vidare att man också skulle se över\r\nfrågan om medborgarlagen. Detta är en fråga som\r\nockså är av största vikt för det svenska\r\nrättsmedvetandet. Man bör se synnerligen allvarligt\r\npå beviljandet av medborgarskap med hänsyn till\r\nom människor så att säga har gjort sig förtjänta av\r\ndet.</pre><pre>Till Margareta Persson och Lola Björkquist vill jag\r\nsäga att det viktigaste naturligtvis är de svar vi har\r\nfått och den debatt vi har haft här i dag. Vi har från\r\nstatsrådet fått försäkringar om att man kommer att\r\narbeta med frågan. Det är det allra viktigaste\r\nliksom det faktum att dessa kvinnor vet att de har\r\nstöd från medsystrar här i riksdagen som vill arbeta\r\nför de här frågorna. Men hjälp till självhjälp är ju\r\nockså synnerligen viktigt i de här frågorna.</pre><pre>Med detta, herr talman, vill jag än en gång tacka\r\nstatsrådet för svaret.</pre><pre>Överläggningen var härmed avslutad.</pre><pre></pre><pre>3 § Svar på interpellation 1990/91:172 om\r\nbarnomsorgens utbyggnad</pre><pre>Anf. 9 Statsrådet BENGT LINDQVIST (s):</pre><pre>Herr talman! Göran Engström har i sin\r\ninterpellation ställt följande fem frågor till mig:</pre><pre>1.  Kan statsrådet redogöra för motiven till den\r\nlånga beredningstiden för framtagande av\r\ntillämpningsbestämmelser för riksdagens beslut om\r\nstatsbidrag till personalkooperativa barnstugor?</pre><pre>2.  Vilka initiativ avser regeringen vidta för att\r\nberedningstiden för framtagande av\r\ntillämpningsbestämmelser i motsvarande\r\nsituationer skall förkortas?</pre><pre>3.  Är regeringen beredd att ta initiativ till att det\r\nprövningsförfarande som sker i fråga om\r\nverksamheten vid personal- och föräldrakooperativ\r\nskall förenklas?</pre><pre>4.  Avser regeringen medverka till förenklade\r\nansöknings- och prövningsförfaranden vid\r\nbildandet av ekonomiska föreningar?</pre><pre>5.  Avser regeringen medverka till förenklad\r\ntillståndsprövning i fråga om lokaler och\r\narbetsmiljö i situationer där redan tidigare\r\ngodkända lokaler överförs till annan huvudman?</pre><pre>Jag delar interpellantens uppfattning att\r\nbarnomsorgen är ett prioriterat område. Detta är\r\nockså huvudskälet till att ikraftträdandet av de nya\r\nstatsbidragsbestämmelserna sattes till den 1 januari\r\n1991. Eftersom det kommunala budget- och\r\nredovisningsåret sammanfaller med kalenderåret,\r\nfinns det en allmän strävan mot att ändringar i olika\r\nstatsbidragssystem genomförs vid\r\nkalenderårsskiften. Ändringar som görs under\r\nlöpande kalenderår medför dubbelarbete såväl i\r\nkommunerna som i de statsbidragsbeviljande\r\nmyndigheterna, eftersom två olika bidragssystem\r\nmåste tillämpas. Alternativet var därför att låta de\r\nnya statsbidragsbestämmelserna träda i kraft den 1\r\njanuari 1992.</pre><pre>Som interpellanten själv påpekar fattades\r\nriksdagsbeslutet om de nya statsbidragsvillkoren\r\nden 29 november 1990, och den av regeringen den\r\n6 december beslutade statsbidragsförordningen\r\nutkom från trycket den 17 december 1990, dvs.\r\nnågra dagar före jul. Jag var medveten om att det\r\nknappast fanns praktiska förutsättningar för\r\nsocialstyrelsen att hinna utfärda de närmare\r\nföreskrifterna för statsbidragsgivningen före\r\nikraftträdandet. Jag ansåg det emellertid önskvärt\r\natt ikraftträdandetidpunkten kvarstod för att\r\ndärmed möjliggöra att de personalkooperativa dag-\r\noch fritidshem som startar sin verksamhet under år\r\n1991 skall vara berättigade till statsbidrag för detta\r\neller del av detta kalenderår.</pre><pre>Mitt svar på Göran Engströms andra fråga är att en\r\nnormal tid för framtagande av\r\ntillämpningsföreskrifter i sådana här sammanhang\r\när 2--3 månader. Till detta kommer att tryckeriet\r\nbehöver viss tid för sitt arbete. Det är naturligtvis\r\nen fråga om prioritering i den enskilda\r\nmyndigheten hur mycket resurser som kan frigöras\r\nför olika uppgifter. Samtidigt bör understrykas att\r\ndet bör ställas stora krav på föreskrifternas\r\nlagenlighet och läsbarhet. Jag har emellertid ingen\r\nannan uppfattning än interpellanten om\r\nönskvärdheten av att tillämpningsföreskrifter\r\nnormalt bör finnas tillgängliga när en förändring\r\nträder i kraft. Jag kan dock konstatera att\r\nsocialstyrelsen påskyndat framtagningen av\r\nföreskrifterna genom att trycka en första upplaga i\r\nsocialstyrelsen och därmed förkorta\r\ntryckeriprocessen. Föreskrifterna sändes ut till\r\nkommunerna den 25 mars 1991.</pre><pre>Bestämmelserna om att en enskild person eller\r\nsammanslutning som vill starta ett hem för vård\r\neller boende -- till vilket dag- och fritidshem\r\nräknas -- skall söka tillstånd hos länsstyrelsen finns\r\ni 69 § socialtjänstlagen (1980:620). Efter ansökan\r\nfrån Helsingborgs kommun medgavs inom ramen\r\nför frikommunsförsöket att sådant tillstånd i stället\r\nskulle kunna lämnas av vederbörande frikommun.\r\nDen nuvarande perioden för frikommunsförsöket\r\nupphör som bekant i och med utgången av\r\ninnevarande år. I anslutning till detta kommer\r\nregeringen att ta ställning till om reglerna för\r\nförsöksverksamheten skall ersättas av generella\r\nregler av motsvarande innebörd. Min preliminära\r\ninställning är att länsstyrelsens tillståndsgivning kan\r\növerföras till kommunerna när det gäller hem för\r\nvård eller boende i form av dag- och fritidshem.</pre><pre>Beträffande Göran Engströms fjärde fråga uppger\r\nlänsstyrelsen i Stockholm att förfarandet för\r\nregistrering av en ekonomisk förening tar 2--3\r\nmånader eller i vissa fall mer. Innan registreringen\r\nav den ekonomiska föreningen är fullföljd är de\r\nenskilda styrelseledamöterna personligen\r\nekonomiskt ansvariga, vilket naturligtvis hindrar\r\nföreningen från att vidta vissa åtgärder för att starta\r\nverksamheten.</pre><pre>Inom statsförvaltningen pågår sedan några år\r\ntillbaka ett intensivt arbete för att åstadkomma\r\nenklare och smidigare regler på olika områden.\r\nDetta översynsarbete omfattar självfallet också\r\nförfarandet i fråga om registrering av ekonomiska\r\nföreningar.</pre><pre>Som svar på Göran Engströms femte och sista fråga\r\nvill jag redovisa att en arbetsgrupp inom\r\nregeringskansliet har haft till uppgift att kartlägga\r\npraktiska och planeringsmässiga hinder för\r\nbarnomsorgsutbyggnaden. Gruppen konstaterar\r\nbl.a. att de krav som ställs på arbetsförhållandena\r\ngagnar effektivitet i verksamheten och ger\r\nmöjligheter att rekrytera och behålla personal. En\r\nslutsats av gruppens arbete är att svårigheterna att\r\nhitta bra och rationella lösningar vid\r\nbarnomsorgsutbyggnaden, med beaktande av de\r\nolika krav som ställs, bl.a. beror på en bristande\r\ndialog eller ett bristande förtroende mellan\r\nkommunen och de aktuella statliga myndigheterna.\r\nEn förbättring i dessa avseenden kan bl.a.\r\nåstadkommas genom en förbättrad dialog i\r\nberedningen av ärendena.</pre><pre>Anf. 10 GÖRAN ENGSTRÖM (c):</pre><pre>Herr talman! Jag ber att få tacka statsrådet Bengt\r\nLindqvist för svaret på min interpellation. Det är\r\nutomordentligt formellt i sak med korrekt angivna\r\ndatum för riksdagsbeslut m.m. Jag saknar ändå\r\nbesked om politiska visioner och viljan inför\r\nframtiden. De hänger ju ändå samman med mina\r\nolika frågeställningar. I den delen kvarstår\r\nfrågetecknen, och vi bör kanske ägna debatten åt\r\ndetta.</pre><pre>Det är ändå på sin plats med en kort historik i det\r\nhär ämnet. Oppositionen har under hela 1980-talet\r\ndrivit en medveten politisk linje för att göra det\r\nmöjligt med fler alternativ och skapa mångfald\r\ninom barnomsorgen. Det var inte i går, utan redan\r\n1984--1985 som de här tankarna även började att slå\r\nrot inom den socialdemokratiska ministerkretsen.\r\nDen gången skedde det i en bok där Kjell-Olof\r\nFeldt blev intervjuad och Lars Engqvist förde\r\npennan. Debatten är inte ny, och därför har vi hela\r\ntiden känt en stor otålighet med att man inte har\r\nkommit längre.</pre><pre>Dagen efter den allmänpolitiska debatten i\r\nfebruari 1990 gav statsrådet Lindqvist besked i ett\r\ninterpellationssvar till Ulla Tillander om att det\r\nskulle komma ett regeringsförslag som medgav\r\npersonalägda och personaldrivna daghem.\r\nPropositionen kom sedan på hösten 1990. Det har\r\nenligt min mening tagit utomordentligt lång tid att\r\nbereda och lägga fram ett förslag. Jag menar att\r\näven socialstyrelsen bör mycket väl ha känt till\r\ndetaljerna i propositionen.</pre><pre>Det står för övrigt i svaret på min interpellation att\r\ndet pågår ett intensivt arbete för att förenkla den\r\nstatliga förvaltningen i olika avseenden. Med den\r\nbakgrunden borde man även ha haft detta som\r\nledstjärna i samband med beredandet och\r\navlämnandet av denna proposition. Det anser jag\r\natt man icke har haft i regeringskansliet. Våra motiv\r\nför att föra fram alternativen är välkända numera.\r\nMångfald, större valfrihet för föräldrarna och\r\npositiv konkurrens tror vi bidrar till en snabbare\r\nutbyggnad. Det måste ses som ett led i en aktiv\r\nutbudspolitik. Detta är för övrigt någonting som\r\nstatsrådet Sahlin snart kommer att föra fram i ett\r\nsenare interpellationssvar.</pre><pre>Vi tror att det här typen av små tjänsteföretag\r\nmed ett stort kundberoende är flexibla och mycket\r\nlämpliga för just den här typen av verksamhet. Vi\r\ntror också att entreprenader egentligen är lättare\r\natt kontrollera. Om de inte fyller måttet är det\r\nkanske lättare att avsluta kontrakten med dem än\r\nmed många offentligt drivna verksamheter. Därför\r\nvill vi se sådana små tjänsteföretag med stort\r\nkundberoende.</pre><pre>Låt mig så gå över till frågorna och svaren. För\r\ndet första tycker jag att det är ganska märkligt att\r\nministern på allvar har övervägt att senarelägga\r\nstartdatum ett år, dvs. till januari 1992. Som jag\r\nsade har socialstyrelsen haft mycket långt tid för att\r\nförbereda detta. De detaljförändringar som skedde\r\ni socialutskottet var mycket små. Det var egentligen\r\nbara frågan om en precisering att detta verkligen är\r\nsjälvständiga företag och därutöver följdes\r\npropositionen. Föreskrifterna kom alltså ut till\r\nkommunerna efter ett kvartal. Det är i och för sig\r\nen normal handläggningstid. Beskedet från\r\nsocialministern att propositionen skulle komma,\r\nkom i februari 1990. Sedan tar det över ett år innan\r\nföreskrifterna är ute i kommunerna. Vi tycker att\r\ndet är en onormalt lång handläggningstid totalt sett.</pre><pre>När det sedan gäller handläggningen av\r\ntillståndsärendena är den i Stockholms län nio\r\nmånader och i andra län sex månader som jag har\r\nuppgivit i interpellationen. Då finns det skäl att se\r\ntill att det inte tar, som i det här fallet, ytterligare\r\ntre kvarts år innan en formellt beslutad reform i\r\npraktiken kan träda i kraft. Det finns därför starka\r\nskäl att göra en förändring -- och inte bara ta ett\r\npreliminärt ställningstagande som ministern anger i\r\nsitt svar -- och låta hanteringen av tillstånden flytta\r\növer från länsstyrelsen, där de ligger i dag, till\r\nkommunerna, och ge ett klart besked om att detta\r\nkommer som ett regeringsförslag.</pre><pre>Exakt samma formulering som i\r\ninterpellationssvaret kan för övrigt läsas i\r\nbudgetpropositionen som rimligen bör vara skriven\r\npå hösten 1990. Det går verkligen inte fort i\r\nregeringskansliet. Jag måste tyvärr tolka detta som\r\natt det inte heller har varit den yttersta avsikten.\r\nMan borde kunna ge klara besked om att här\r\nkommer en reformering. Tillståndsgivningen när\r\ndet gäller ekonomiska föreningar och bildande av\r\nenskilda daghem skall kunna flyttas från\r\nlänsstyrelsen till kommunerna. Jag kräver ett klart\r\nbesked i den frågan.</pre><pre>Jag menar också att man kan förenkla förfarandet\r\nnär det gäller lokaler. Det har t.ex. visat sig att man\r\nkräver en ny prövning av lokalerna även om man\r\ntidigare har bedrivit kommunal verksamhet av\r\nsamma art. När det sedan övergår i en ny\r\ndriftsform, till personaldrivna daghem, kräver man\r\nen förnyad inspektion. Detta är ett exempel på att\r\nman icke med kraft tar sig an rationaliserings- och\r\nförenklingsarbetet inom den offentliga sektorn. Vi\r\nkräver en förändring av detta.</pre><pre>Anf. 11 INGRID HEMMINGSSON (m):</pre><pre>Herr talman! När man läser Bengt Lindqvists svar\r\nfår man känslan av att Bengt Lindqvist vill gömma\r\nsig bakom administrativa turer i det här svaret och\r\nbegränsa sig till det.</pre><pre>Bengt Lindqvists svar på den första frågan\r\nbehandlar ju endast departementets beredningstid\r\nefter beslutet. Det som verkligen var tidskrävande\r\nvar den tid som det tog för Bengt Lindqvist att\r\nbestämma sig för att personalkooperativ och även\r\ntidigare föräldrakooperativ skulle få statsbidrag.\r\nDet var minsann många års motionerande från\r\nborgerligt håll innan Bengt Lindqvist kom till skott\r\ni den frågan. Det var också flera frågedebatter här\r\ni riksdagen innan regeringens förslag äntligen kom.\r\nDet utlovades för ganska lång tid sedan. Det är inte\r\nteknikaliteter som har varit hindret, utan\r\nregeringen. Det som hela tiden har diskuterats i\r\nsvaret är ju den administrativa gången och att det\r\när den som har försenat det hela osv. Men det\r\nviktigaste här är att diskutera vad det egentligen\r\nhandlar om.</pre><pre>Sedan ställdes även frågan om hur\r\nhandläggningstiden i motsvarande situationer\r\nskulle förkortas. Bengt Lindqvist nämner inte ett\r\nord i svaret om att det skall komma fler alternativ i\r\nframtiden om det skulle uppstå motsvarande\r\nsituationer.</pre><pre>En sak som förbryllar mig är när Bengt Lindqvist i\r\nsvaret talar om hem för vård och boende dvs. HVB-\r\nhem. Tillstånd för dessa kan sökas av enskilda\r\npersoner hos länsstyrelsen, så är det i dag. De s.k.\r\nHVB-hemmen tar hand om barn och ungdomar\r\nsom av olika anledningar inte kan bo i sitt eget hem.\r\nOmhändertagandet kan ske frivilligt eller genom\r\ntvång. Jag vill därför fråga Bengt Lindqvist vad han\r\nmenar med att kommunerna skall kunna ge\r\ntillstånd till HVB-hemmen i form av fritidshem\r\neller daghem. I dag ger länsstyrelserna, som är\r\ntillsynsmyndighet, dessa tillstånd efter hörande av\r\nkommunerna. Det finns en hel rad kriterier som\r\nskall vara tillgodosedda för att man skall få starta\r\nett HVB-hem. Det har mig veterligen ingenting\r\nmed vanliga daghem och fritidshem att göra. Den\r\nfrågan vill jag faktiskt ha svar på. Göran Engströms\r\nfråga gällde ju en helt annan sak. Den gällde hur\r\nprövningsförfarandet när det gäller personal- och\r\nföräldrakooperativa daghem skall gå till i framtiden\r\noch om det skall ske förenklingar där. Kan\r\nkontentan av det här vara att Bengt Lindqvist\r\nmenar att barnomsorg i framtiden skall kunna\r\nbedrivas av enskilda personer? Det här är kanske\r\nen liten öppning i det som vi har motionerat och\r\ntalat så mycket om här i kammaren, nämligen att\r\nenskilda personer skall kunna bedriva barnomsorg.\r\nHar Bengt Lindqvist kommit på detta nu, och\r\nkanske förstått att det både ger fler platser och\r\nstörre valfrihet?</pre><pre>Det finns en hel del att uträtta när det gäller regler\r\nför de här kooperativen. Det är ingen brist på det.\r\nDet finns inte heller någon anledning för staten att\r\nbestämma i vilken form personal- och\r\nföräldrakooperativ skall bedrivas. Den frågan\r\ndiskuterades ju senast här i kammaren när vi tog\r\nbeslut om föräldrakooperativen. Det bör inte heller\r\nvara endast de som är delägare som får vara\r\nanställda. Dessa begränsningar gör att det blir färre\r\nidéer som blir verklighet inom området\r\nbarnomsorg. Det spelar mindre roll att\r\nstatsförvaltningen arbetar fram enklare regler när\r\nföretagsformen ändå är så begränsad som den är.</pre><pre>Statsrådet säger att det är svårt att finna bra\r\nlösningar vid barnomsorgsutbyggnaden och att det\r\nberor på en bristande dialog mellan kommuner och\r\nmyndigheter, det står t.o.m. bristande förtroende i\r\nsvaret. Jag anser att det beror på en bristande\r\ndialog eller bristande förtroende mellan familjerna\r\noch regeringspartiet. Men eftersom den här\r\ndebatten, herrarna emellan åtminstone, mest har\r\nuppehållit sig vid teknikaliteter tänker kanske inte\r\nBengt Lindqvist komma in på den frågan. Jag anser\r\ni alla fall att rubriken Barnomsorgens utbyggnad\r\ninnehåller så mycket mer än alla de här\r\nadministrativa turerna. Innehållet och själva\r\nframtiden är så mycket viktigare för Sveriges\r\nfamiljer. Men jag förstår att Bengt Lindqvist även i\r\nfortsättningen har tänkt att sitta stadigt kvar på\r\nbakhasorna och motverka varenda förändring till\r\nförnyelse och utveckling. Det kan man framför allt\r\nse av det här svaret. Jag tycker att Bengt Lindqvist\r\nhar försökt att krypa bakom administrationen.</pre><pre>Om inte Bengt Lindqvist vill svara på någon annan\r\nfråga vill jag ändå veta detta med HVB-hemmen.\r\nVad har man för sammanblandning mellan dem och\r\ndaghemmen, fritidshemmen och framför allt\r\npersonalkooperativ? Det var detta frågan gällde.</pre><pre>Anf. 12 Statsrådet BENGT LINDQVIST (s):</pre><pre>Herr talman! Göran Engström efterlyste politiska\r\nvisioner. Jag kanske skall erkänna inledningsvis att\r\njag har haft lite svårt att plocka fram de politiska\r\nvisionerna i direkt anslutning till hans frågor om\r\nstatsbidragsbestämmelser och föreskrifters\r\nutfärdande. Där har det mer handlat om att ge en\r\nkorrekt bild av hur handläggningen varit, eftersom\r\nfrågorna faktiskt gällde detta.</pre><pre>Det är riktigt att jag gav ett besked om de\r\npersonalkooperativa daghemmen i februari 1990\r\nhär i riksdagen. Av mitt svar följer ju också att\r\nförändringar bör ske vid årsskiften. Det närmaste\r\nårsskiftet som stod till buds var årsskiftet 1990--\r\n1991. Sedan kan jag gärna erkänna att jag hade sett\r\natt propositionen hade kommit tidigare -- att\r\nriksdagen tidigare fått besked om propositionen\r\noch dess utformning. Det viktigaste skälet till att\r\ndet drog ut på tiden var att vi inte kom i gång. Vi\r\nhade ju under större delen av våren den stora\r\nregeringskrisen och arbetet med den ekonomiska\r\npolitiken. Detta gjorde att andra propositioner fick\r\nläggas åt sidan. Det närmaste årsskiftet som i\r\npraktiken kunde komma i fråga var årsskiftet 1990-\r\n1991.</pre><pre>Göran Engström sade att socialstyrelsen borde ha\r\nkänt till innehållet och kunnat påbörja sitt arbete\r\ntidigare. Det är faktiskt så, Göran Engström, att\r\ndet inte går till på det sättet. De statliga\r\nmyndigheterna har att avvakta de beslut som\r\nriksdagen fattar. Besluten måste bekräftas, innan\r\nman sätter i gång. Man måste arbeta utifrån\r\nförutsättningen att det blir ett beslut. Detta är en\r\nordning som jag tror att man måste vara ganska\r\nrädd om. Följer man inte den tror jag att det skulle\r\nbli ganska rörigt i statsförvaltningen. Det finns vissa\r\ngrundläggande spelregler för regering och riksdag\r\noch för regering och myndigheter, spelregler som\r\nfaktiskt måste upprätthållas.</pre><pre>Göran Engström sade också att entreprenader\r\nskulle vara lättare att kontrollera än offentlig\r\nverksamhet. Jag tillåter mig att ställa mig tvivlande\r\ntill detta, i varje fall när det gäller den sociala\r\nsektorn. Den bästa erfarenheten som vi har av en\r\nlångtgående entreprenad och enskild verksamhet\r\npå det sociala området är nog den som gäller\r\nutvecklingen inom behandlingshemmen. Är det\r\nnågot som man kan säga om den är det detta att en\r\nbättre kontroll av verksamheten hade varit\r\nönskvärd än den som hittills har kunnat utvecklas.\r\nHär tycker jag att det rör sig om ett litet väl\r\nlättvindigt påstående. Erfarenheten talar snarast\r\nför det motsatta förhållandet.</pre><pre>Både Ingrid Hemmingsson och Göran Engström\r\ntalade också om tillståndsgivningen och HVB. Jag\r\nfår kanske först undervisa Ingrid Hemmingsson\r\nom, att när vi i detta sammanhang talar om hem för\r\nvård eller boende, förhåller det sig så, att den\r\nprövning som sker av enskilda alternativ inom\r\nbarnomsorgen sker som en form av hem för vård\r\neller boende. Det är därför som vi på detta sätt drar\r\nin föräldrakooperativen, liksom för resten också de\r\nideella organisationernas verksamhet. Det prövas\r\nsom hem för vård eller boende på det sätt som\r\nredovisas i interpellationen. Därför är det riktigt att\r\ndiskutera tillståndsprövningen för sådana daghem\r\noch fritidshem som drivs i alternativ regi utifrån\r\ndessa förutsättningar. Det är i det sammanhanget\r\nsom jag säger att min preliminära bedömning är att\r\ntillståndsgivningen skulle kunna överföras till\r\nkommunerna. Tillståndsprövningen sker ändå i dag\r\nefter hörande av kommunerna. Just när det gäller\r\nden typen av hem för vård eller boende tror jag att\r\ndet vore rationellt med en överföring till\r\nkommunerna.</pre><pre>Ingrid Hemmingsson tycker att jag borde tala mer\r\nom propositionen än om de frågor som Göran\r\nEngström har ställt. Dessa handlar inte ett enda\r\ndugg om propositionen, och det är faktiskt min\r\nuppgift här att svara på de frågor som har ställts och\r\ningenting annat.</pre><pre>Herr talman! Till sist vill jag beträffande de\r\nenskilda alternativen inom barnomsorgen säga att\r\ndet för regeringens del har varit mycket viktigt att\r\nde bidrar till de generella mål som vi har satt upp\r\nför barnomsorgen: att alla barn skall kunna\r\nerbjudas barnomsorg av hög kvalitet och i en\r\nsammanhållen verksamhet som inte medför\r\nsegregering och isolering för vissa barngrupper. Det\r\när skälet till att vi under hela 80-talet har varit\r\nförsiktiga med tillstånd till alternativ. Vi vill ha en\r\nsammanhållen och jämlik barnomsorg för alla\r\nbarn.</pre><pre>Anf. 13 GÖRAN ENGSTRÖM (c):</pre><pre>Herr talman! Jag tackar för svaret.</pre><pre>Jag skall på nytt ta upp en del av de frågor som har\r\ndiskuterats, eftersom jag tror att det behövs. Det är\r\nkanske lämpligt att ytterligare vidga\r\nfrågeställningarna, inte minst mot bakgrund av den\r\nproposition som låg till grund för beslutet om\r\npersonalägda och personaldrivna daghem.</pre><pre>När det gäller tillståndet att driva enskilda daghem\r\noch möjligheterna att genom avbyråkratisering\r\nflytta det hela från länsstyrelserna till kommunerna\r\ntror jag att vi inte längre kan nöja oss med ett\r\npreliminärt besked från det ansvariga statsrådet.\r\nDet här tillfället vore utomordentligt lämpligt för\r\nstatsrådet att ge ett klart besked. Kommer det ett\r\nregeringsförslag och i så fall när? Det vore ett\r\nexempel på rationalisering. Det finns andra\r\noklarheter i proposition och riksdagsbeslut. Det\r\ngäller inte minst hur den ifrågavarande typen av\r\nföretag skall kunna expandera. Kan man få anställa\r\nannan personal än vikarier som ju har att arbeta\r\nbara en kort tid? Jag tror att det är viktigt att det\r\nlämnas ett besked till dem som vill stå i ledningen\r\nför den här typen av daghem.</pre><pre>När det sedan gäller lokalerna vill jag fråga: Anser\r\nstatsrådet att det fortfarande behövs en ny prövning\r\nav yrkesinspektionen, om man tar över kommunala\r\nlokaler som en gång har prövats och som det inte\r\nfinns några formella klagomål på -- just därför att\r\ndet finns en formell regel? Eller skulle man kunna\r\nförenkla den hanteringen?</pre><pre>När det gäller registrering på länsstyrelserna av\r\nekonomiska föreningar vill jag fråga om man inte\r\nskulle kunna tänka sig att ha samma ordning som\r\nbeträffande aktiebolag eller handelsbolag. Man\r\nskulle alltså ha rätt att påbörja verksamheten under\r\nden tid som förflyter från ansökan om registering\r\ntill dess allt är klart. Det skulle alltså bli så att man\r\njämställer den ekonomiska föreningen med\r\nhandelsbolag och aktiebolag. När jag nu är inne på\r\naktiebolag vill jag säga följande. Vid en utvidgning\r\npå det här området kan man säga: Vill vi stimulera\r\nenskilda alternativ, bör det vara självklart att de\r\nansvariga själva skall få välja associationsform inkl.\r\naktiebolagsform. Detta är i varje fall min mening.</pre><pre>När jag förde in visioner på det här området -- i och\r\nför sig handlar det hela rätt mycket om regler --\r\ngäller det just detta: Har regeringen för avsikt att\r\ngenom en omfattande förenkling av byråkratin\r\ngöra det möjligt att stimulera utbudet på ett\r\nområde, där efterfrågan fortfarande är mycket stor,\r\noch är man villig att tillåta enskilda tjänsteföretag?\r\nJag vidhåller att det är lätt att kontrollera dessa\r\nföretag, inte minst med tanke på den beställarroll\r\nsom kommunerna undan för undan utvecklar.</pre><pre>Anf. 14 INGRID HEMMINGSSON (m):</pre><pre>Herr talman! Statsrådet lämnade ju en mycket\r\nintressant förklaring med anledning av att HVB-\r\nhemmen i så stor utsträckning var med i svaret på\r\ninterpellationen. Statsrådets svar gick ut på att det\r\nvar endast tillståndsgivningen som skulle finnas\r\nmed i en jämförelse mellan HVB-hem och enskilda\r\ndaghem. I svaret står det emellertid om HVB-\r\nhemmen: ''-- -- -- till vilket dag- och fritidshem\r\nräknas''. Detta är helt felaktigt, eftersom det enligt\r\nmin mening rör sig om en helt annan sak. Skulle det\r\nvara som statsrådet säger kan man verkligen gå in\r\noch fråga litet mer med anledning av svaret. Det\r\nstår nämligen så här längre ned: ''Min preliminära\r\ninställning är att länsstyrelsens tillståndsgivning kan\r\növerföras till kommunerna när det gäller hem för\r\nvård eller boende i form av dag- och fritidshem.''\r\nHär är det ju en hopblandning. När det gäller\r\nHVB-hemmen är alla former tillåtna. Det gäller\r\nenskilda människor som kan ansöka hos\r\nlänsstyrelsen om att få bilda bolag eller vilken\r\nföretagsform som helst. Sedan kan det räknas som\r\nHVB-hem. Eftersom statsrådet tar upp det här\r\nförmodar jag att han menar att detsamma skall\r\nkunna gälla dag- och fritidshem, dvs. att man skall\r\nkunna ansöka hos kommunen om att få öppna ett\r\nhelt enskilt daghem.</pre><pre>Detta innebär att statsbidrag skall utgå på samma\r\nsätt som när det gäller HVB-hemmen. Om det är\r\nsådana jämförelser som skall göras, förstår jag att\r\ndet här finns ett vagt löfte för framtiden. Därför vill\r\njag att statsrådet Lindqvist ger litet närmare\r\ndetaljer om när har tänker sig en öppning här. Det\r\när ju någonting som vi verkligen har efterlyst. Kan\r\ndet vara så, att Bengt Lindqvist förstår att både\r\ntiden och människors åsikter arbetar för oss\r\nborgerliga och att det är därför som han har\r\nåstadkommit den här lilla öppningen? Mot\r\nmänniskors åsikter och idéer står sig ju den\r\nsocialistiska ideologin ganska slätt i dag.</pre><pre>Jag förstår alltså svaret. Det är ju bara att se till vad\r\nsom står på de aktuella raderna i det skrivna svaret.\r\nDet måste förhålla sig på det sätt som jag tror, för\r\nannars hade det ju inte funnits någon anledning att\r\njämföra HVB-hemmen med daghemmen. I och för\r\nsig är det en ganska bra jämförelse med tanke på\r\nde enskilda människornas möjligheter att erbjuda\r\nbarnomsorgstjänster.</pre><pre>Anf. 15 Statsrådet BENGT LINDQVIST (s):</pre><pre>Herr talman! Först något om den sista frasen i\r\nIngrid Hemmingssons senaste inlägg. Det är inte\r\nså, att jag har ett intryck av att tiden och\r\nsakförhållandena arbetar för borgerligheten på det\r\nhär området. Jag tror i stället att den kommande\r\nbarnomsorgsundersökningen kommer att ge ett\r\nlika tydligt utslag som alla andra\r\nbarnomsorgsundersökningar varje år har gjort.\r\nFöräldrarna väljer nämligen till allra största delen\r\nvanliga kommunala daghem. 85 % av föräldrarna\r\nefterfrågade sådana förra gången en undersökning\r\ngjordes, och 7 % efterfrågade alternativ. Påstå\r\ndärför inte att kravet på en vidgning av alternativen\r\nskulle vara en förlösande åtgärd när det gäller att\r\nge föräldrarna vad de vill ha! Det är, milt uttryckt,\r\nett mycket felaktigt påstående.</pre><pre>Jag vågar påstå att den kommande undersökningen\r\nkommer att visa på att en mycket klar majoritet av\r\nföräldrarna efterfrågar vanliga kommunala\r\ndaghem. Men sedan tycker jag också att de som\r\nefterfrågar alternativ skall kunna få tillgång till\r\nsådana. Det är viktigt att den möjligheten finns.</pre><pre>Nu finns det en lång rad alternativa möjligheter.\r\nDet enda som saknas, herr talman, är en rent\r\nkommersiell barnomsorg driven i aktiebolagsform\r\nav människor som vill skapa en marknad, ett utbud,\r\npå det här området. Men jag tycker att vi skall freda\r\nbarnomsorgen, liksom annan viktig social\r\nverksamhet avsedd för barn, mot den typen av\r\nexploatering. Det är skälet till att vi nu, enligt min\r\nuppfattning, har nått gränsen vad gäller de\r\nalternativ som skall finnas inom barnomsorgen.\r\nDet finns alltså ett stort utbud. De som har ett äkta\r\nengagemang när det gäller den här verksamheten --\r\ndet må vara föräldrar, ideella föreningar eller\r\npersonal -- har möjlighet att gå in och arbeta ideellt\r\neller yrkesmässigt inom barnomsorgen utifrån de\r\nförutsättningar som finns.</pre><pre>Jag har inte särskilt mycket mera att tillägga när det\r\ngäller tillståndsprövningen. Jag har ju gett besked\r\nom hur jag ser på det hela. Kommunerna borde\r\nalltså kunna ta över tillståndsprövningen i det här\r\nsammanhanget. Hur det förhåller sig beträffande\r\nberedningsläget i övrigt på den punkten kan jag i\r\ndag inte ge någon upplysning om. Jag noterar\r\nGöran Engströms intresse för att vi skall driva den\r\nfrågan. Jag ser inga hinder därvidlag från\r\nbarnomsorgens synpunkt. Hem för vård och\r\nboende hänger samman med andra viktiga\r\nområden. Men jag har inte en riktig överblick över\r\nvar man befinner sig i den diskussionen i dag.</pre><pre></pre><pre>Anf. 16 GÖRAN ENGSTRÖM (c):</pre><pre>Herr talman! Vi har nått gränsen i dag vad gäller\r\nalternativen inom barnomsorgen, säger Bengt\r\nLindqvist. Ja, det är också ett besked i en\r\ninterpellationsdebatt! De alternativ som nu finns är\r\nalltså de alternativ som är möjliga så länge vi har en\r\nsocialdemokratisk regering. Någonting därutöver\r\nmedgives ej.</pre><pre>Det behövs uppenbarligen en ny regering. Det\r\ngäller ju att kunna erbjuda flera alternativ utöver\r\nde möjligheter, chanser, som finns i dag. Jag är,\r\ntydligen i motsats till vad biträdande\r\nsocialministern tycker, av den uppfattningen att\r\njust detta med att det finns ett flertal olika\r\ndriftsformer, företagsformer, stimulerar utbudet.\r\nVi skulle kunna möta de stora behov som finns på\r\nett sådant sätt att lösningar skulle kunna erbjudas\r\nbåde snabbare och bättre om fler alternativ\r\nmedgavs. Detta skall ses mot bakgrund av den\r\nkommunala verksamheten sådan den är i dag. Det\r\nbehövs, som jag tidigare antytt, en verksamhet där\r\nman utvecklar en beställarroll, en\r\nbeställarfunktion, och där man ytterligare\r\npreciserar och så att säga finslipar möjligheterna att\r\nkontrollera kvaliteten. Det gäller ju att nå upp till\r\nde kommunala målen. I det skeendet är det\r\nverkligen att visa ortodoxi om man tror att\r\nkommunerna inte klarar den här rollen. Det\r\nhandlar ju om att kommunen och föräldrarna får\r\nmöjlighet att gemensamt och själva kontrollera den\r\nhär verksamheten och den kvalitet på\r\nbarnomsorgen som erfordras.</pre><pre>Det finns, som den här debatten visar, en lång rad\r\nområden där man genom förenklingar samt genom\r\nen annan och bättre hantering skulle kunna\r\nstimulera utbudet och, inte minst, erbjuda dem som\r\nskall vara ansvariga för personalägda fritidshem\r\noch daghem fastare spelregler. Fortfarande finns\r\ndet bara ett preliminärt besked om att en förenklad\r\ntillståndsgivning är möjlig för ekonomiska\r\nföreningar. Men det finns inget besked om att dessa\r\nskall jämställas med aktiebolag eller handelsbolag\r\nnär det gäller tillståndsförfarandet -- dvs. att\r\nverksamhet kan påbörjas så snart en ansökan är\r\ninlämnad. Jag för min del ser fram emot fler\r\ndebatter på det här temat, för sådana behövs.</pre><pre>Kärnan i den här debatten är, som jag ser saken,\r\nfrågan om huruvida regeringen verkligen vill\r\nmedverka till ett förenklat förfarande för att få en\r\nsnabbare introduktion. I det här aktuella fallet har\r\nnästan ett år gått till spillo från den tidpunkt då\r\nformellt beslut fattades om att man får bedriva\r\npersonalägda dagis fram till dess att det varit\r\nmöjligt att i praktiken tillämpa detta.</pre><pre>Sammantaget måste svaren här tolkas så, att\r\nbiträdande socialministern icke prioriterar denna\r\nfråga särskilt högt. Det behövs således en ny\r\nmajoritet i Sveriges riksdag för att det skall bli\r\nmöjligt att ändra på denna tingens ordning.</pre><pre>Anf. 17 INGRID HEMMINGSSON (m):</pre><pre>Herr talman! Bengt Lindqvist tror inte att tiden\r\noch människornas åsikter arbetar mot de\r\nsocialistiska idéerna. Han lutar sig mot en\r\nkommande undersökning som han hoppas skall\r\nvisa att vad människor vill ha är vanliga kommunala\r\ndaghem. Ja, det beror i viss mån på hur den\r\nundersökningen ser ut med tanke på de människor\r\nsom skall välja. Om valet står mellan att få tillgång\r\ntill ett kommunalt daghem eller att inte få något\r\nstöd alls -- stödet fördelas bara bland dem som vill\r\nha kommunalt daghem -- är det tämligen klart vad\r\nsvaret blir. Men jag tror, herr talman, att föräldrar\r\nvill ha litet mera -- ja, t.o.m. bra mycket mera -- att\r\nsäga till om. Föräldrarna vill själva bestämma vem\r\nsom skall ta hand om och vårda barnen.\r\nFöräldrarna vill inte överlåta den här uppgiften på\r\npolitikerna.</pre><pre>Sedan några ord om detta med att gränsen är nådd\r\nvad det gäller alternativen inom barnomsorgen och\r\nom att det bara är människor med ett äkta\r\nengagemang som kan tänkas få erbjuda sina\r\ntjänster. I det sammanhanget kan jag tala om för\r\nBengt Lindqvist att jag tillbringade hela fredagen --\r\nalla partier var för resten representerade --\r\ntillsammans med företrädare för FACO,\r\nFamiljehemmens centralorganisation. Väldigt\r\nmånga föräldrar står bakom s.k. HVB-hem, hem\r\nför vård och boende. Men det var en slump att\r\ndessa hem kom med i debatten i dag. De här\r\nhemmen drivs alltså av enskilda, exempelvis i\r\nbolagsform. Länsstyrelsen ger tillstånd och har\r\ntillsyn. Jag kan lova att det rör sig om människor\r\nsom verkligen är engagerade. Det gäller människor\r\nsom offrar både arbetstid och fritid. Det vill ju till\r\nför att det hela skall gå ihop. I flertalet fall rör det\r\nsig om familjeföretag. Dessa människor känner ett\r\nengagemang för de barn som det här gäller. Jag\r\ntycker alltså inte att politikerna genom stopp får\r\nsätta förbud för människors engagemang i det här\r\nfallet.</pre><pre>Överläggningen var härmed avslutad.</pre><pre>4 § Svar på interpellation 1990/91:175 om\r\nstatsbidragen till familjedaghemmen</pre><pre>Anf. 18 Statsrådet BENGT LINDQVIST (s):</pre><pre>Herr talman! Roland Larsson har frågat mig om\r\nregeringen är beredd att ompröva sin inställning\r\noch ge statsbidrag till barn som är inskrivna\r\ndagbarn i egna föräldrars familjedaghem.</pre><pre>Roland Larsson och jag har debatterat denna\r\nfrågeställning vid åtskilliga tillfällen här i\r\nkammaren. Att Roland Larsson nu återigen\r\naktualiserar denna fråga sammanhänger med att\r\nregeringsrätten nyligen uttalat att\r\nkommunfullmäktige i några kommuner inte har\r\növerskridit sina befogenheter enligt\r\nkommunallagen (1977:179) när man beslutat att ge\r\nersättning till dagbarnvårdare för vård av egna\r\nbarn.</pre><pre>Det samhällsekonomiska utrymmet för nya\r\nåtaganden är som bekant mycket begränsat. En rad\r\nkrav riktas till regeringen om nya reformer för att\r\nutveckla eller bibehålla vårt välfärdssamhälle. Jag\r\nkan bara konstatera att jag och Roland Larsson inte\r\ngör samma prioriteringar. Roland Larsson vill\r\nanvända 400 till 500 milj.kr. för en åtgärd som inte\r\nmedverkar till att barnomsorgsproblemen löses för\r\nfler barn. Roland Larsson menar att detta är en\r\nrättvisefråga. Jag skall inte polemisera med Roland\r\nLarsson på den punkten. För mig är det dock en\r\nstörre och viktigare rättvisefråga att använda de\r\neventuella resurser som står till förfogande för att\r\nlösa barnomsorgsproblemen för de barn och\r\nföräldrar som önskar men inte kunnat erhålla plats\r\ninom barnomsorgen. Därutöver ifrågasätter jag om\r\ninte resurserna skulle komma till bättre användning\r\nom de användes för generella förbättringar av\r\ndagbarnvårdarnas arbetssituation.</pre><pre>Anf. 19 ROLAND LARSSON (c):</pre><pre>Herr talman! Jag tackar statsrådet Bengt Lindqvist\r\nför svaret -- om ej rakt på sak så ändå väldigt\r\nklarläggande. Samtidigt måste jag konstatera att\r\nregeringen, i första hand Bengt Lindqvist, i den här\r\nfrågan har kört fast i doktrinerna.</pre><pre>Till att börja med vill jag påpeka att de kommuner\r\nsom beslutat ersätta dagbarnvårdarna för egna barn\r\nnu inte bara har stöd i kommunallagen genom\r\nregeringsrättsbeslutet utan även de facto i\r\nsocialtjänstlagen. Det är således en kommunal\r\nbarnomsorgsform i lagens anda vi talar om, som\r\nregeringen envist fortsätter att vägra ge statsbidrag\r\ntill.</pre><pre>När nu det enda rimliga motivet för denna\r\nsärbehandling -- den påstådda olagligheten - fallit\r\nplatt som en pannkaka till marken, hänvisas till att\r\n''det samhällsekonomiska utrymmet för nya\r\nåtaganden är -- -- -- mycket begränsat''.</pre><pre>Det är med förlov sagt, herr talman, en usel\r\ninvändning när det samtidigt pågår en utbyggnad\r\nmed ca 65 000 nya barnomsorgsplatser till det som\r\nbrukar kallas för full behovstäckning, men som\r\negentligen innebär att ca 200 000 barn ändå i allt\r\nväsentligt ställs utanför. Att samtidigt som\r\nbarnomsorgen byggs ut för flera miljarder kronor\r\nper år ställa de ca 27 000 barnen till\r\ndagbarnvårdarna utanför är alltså inte en\r\nresursfråga utan en fråga om rättvisa, något som\r\nBengt Lindqvist säger sig inte vilja polemisera med\r\nmig om.</pre><pre>Dessutom stämmer inte Bengt Lindqvists\r\nekonomiska resonemang med den praktiska\r\nverkligheten ute i kommunen, där antalet platser i\r\nfamiljedaghem minskar och daghemmen byggs ut\r\nbl.a. beroende på svårigheterna att rekrytera och\r\nbehålla dagbarnvårdarna. Bengt Lindqvist bygger\r\nsina argument på att dagbarnvårdarnas barn aldrig\r\nkommer att omfattas av barnomsorgen.\r\nVerkligheten är, herr talman, en annan. Allt fler\r\ndagbarnvårdare lämnar yrket. Det är inte särskilt\r\nmycket att förvåna sig över med tanke på de villkor\r\nsom gäller för dem. Har man t.ex. två egna\r\nförskolebarn kan man inte få mer än en\r\nhalvtidstjänst och en halv inkomst, trots att man\r\nutför ett heltidsarbete.</pre><pre>När en dagbarnvårdare med två egna förskolebarn\r\noch två andra dagbarn söker sig till annat jobb,\r\nbehövs plötsligt fyra nya daghemsplatser dels för de\r\negna barnen, dels för dem som man har som\r\ndagbarn. Det gäller ironiskt nog även om man får\r\nett annat arbete inom barnomsorgen och kanske\r\nt.o.m. på det daghem där barnen placeras. Att det\r\nhär skulle innebära mindre kostnader än att ersätta\r\ndagbarnvårdaren för de egna barnen kan väl inte\r\nens Bengt Lindqvist tro på.</pre><pre>Det vore bättre att använda resurserna för\r\ngenerella förbättringar av dagbarnvårdarnas\r\narbetssituation, säger statsrådet. Men det är ju bl.a.\r\ndetta det helar handlar om. Det blir ju en generell\r\nförbättring om man får utökad tjänstgöringsgrad\r\noch mer betalt för samma arbete. Det ger ökad\r\ntrygghet och en uppvärdering av yrkesrollen, vilket\r\när minst lika viktigt för den här yrkesgruppen. Det\r\när inte längre många ens bland Bengt Lindqvists\r\negna som förstår den stelbenta fundamentalistiska\r\ninställning som regeringen har i den här frågan. På\r\nflera håll i landet ställer ledande\r\nsocialdemokratiska politiker alltmer högljudda\r\nkrav på att regeringen med anledning av\r\nregeringsrättsdomslutet skall ändra sig i\r\nstatsbidragsfrågan. Man kan lätt förstå dem som\r\nställer sådana krav. Det är de som skall gå ut i en\r\nvalrörelse i en situation med svikande\r\nopinionssiffror. Det kan inte vara trevligt för dem\r\natt ge sig ut i valrörelsens vågor med den här\r\nkvarnstenen hängande runt halsen.</pre><pre>Anf. 20 INGRID HEMMINGSSON (m):</pre><pre>Herr talman! Bengt Lindqvist säger i sitt svar på\r\ninterpellationen att statsbidrag till dagbarnvårdares\r\negna barn bara kostar pengar, utan att det blir fler\r\nbarn som får del av barnomsorgen. Det verkar\r\nfaktiskt vara en åsikt som inte de\r\nsocialdemokratiska kommunalpolitikerna delar.\r\nDet vore väl skäl att i det här fallet lyssna till dem\r\nsom står närmast verkligheten.</pre><pre>Häromveckan fanns en insändare i Östgöta\r\nCorrespondenten undertecknad av ett\r\nsocialdemokratiskt kommunalråd, som uttalar så\r\nhär: Nu när regeringsrätten fastslagit att\r\ndagbarnvårdare har rätt till ersättning för egna barn\r\nkan inte regeringen längre vägra att utbetala\r\nstatsbidrag.</pre><pre>Jag svarade på insändaren och skrev att Bengt\r\nLindqvist säkert kommer att klamra sig fast vid sin\r\ngamla ståndpunkt. Det är precis vad vi kan utläsa i\r\nsvaret i dag. Jag vill därför fråga Bengt Lindqvist:\r\nVarför anser inte Bengt Lindqvist att kommunerna\r\nsjälva kan avgöra om det gagnar\r\nbarnomsorgsutbudet för just deras kommun om\r\nstatsbidrag utgår för ersättning till dagbarnvårdare\r\nför egna barn?</pre><pre>Om det inte utgår statsbidrag är det självklart att\r\ndet blir dyrt för kommunen i förhållande till\r\nkostnaderna för annan barnomsorg. Varför kan\r\ninte kommunerna själva få avgöra? Förhållandena\r\nskiljer sig mellan kommunerna. Det som är bra för\r\nen kommun kanske inte passar alla kommuner.</pre><pre>Jag vill komplettera Roland Larssons argument.\r\nSituationen kan variera hur mycket som helst. I\r\nkommuner där många väljer att själva ta hand om\r\nsina barn under småbarnsåldern och där det råder\r\nbrist på barnomsorgsplatser utgör statsbidraget\r\nnaturligtvis en stimulans för mammorna att bli\r\ndagbarnvårdare och ta hand om andras barn.</pre><pre>I det här fallet gagnar en ersättning den som vill ta\r\nhand om sina egna barn. Dessutom tillkommer det\r\nflera platser. Detta kan kommunalpolitikerna\r\nsjälva avgöra. Hur kan då Bengt Lindqvist säga att\r\ndet inte alls förhåller sig så? Bengt Lindqvist måste\r\nväl ändå hålla med mig om att\r\nkommunalpolitikerna är de som bäst kan bedöma\r\nsituationen i den egna kommunen. Det tycks det\r\nÖstgötska kommunalrådet ha kunnat. Han har\r\nkommit till en helt annan slutsats än Bengt\r\nLindqvist. Bengt Lindqvist förlitar sig förmodligen\r\npå något slags statistik. Även om Bengt Lindqvist\r\nanser att det här med rättvisa inte är så väldigt\r\nviktigt undrar jag varför inte Bengt Lindqvist kan\r\nmedverka till att det utbetalas statsbidrag till de\r\nkommuner som så önskar.</pre><pre>Om det förhåller sig så som Bengt Lindqvist säger,\r\nblir det naturligtvis ingen efterfrågan på\r\nstatsbidrag. Kommunalpolitikerna är nog inte\r\nvilliga att vidta en åtgärd som bara kostar pengar\r\nnär det inte finns någon efterfrågan och som inte\r\nger några fler platser.</pre><pre>Därför vill jag till sist fråga: Tror inte Bengt\r\nLindqvist att kommunalpolitikerna själva kan\r\navgöra, om de får den stimulans som statsbidraget\r\nutgör?</pre><pre>Anf. 21 BENGT LINDQVIST (s):</pre><pre>Herr talman! Trots att jag har gjort det flera gånger\r\ntidigare, skall jag ändå be att få utveckla tre viktiga\r\nargument i detta sammanhang.</pre><pre>Till att börja med undrar jag vad de borgerliga\r\negentligen vill med den här diskussionen. Jag skulle\r\nockså ha kunnat ställa denna fråga under den förra\r\ndebatten. Det parti som Ingrid Hemmingsson\r\nföreträder vill ju avskaffa hela\r\nstatsbidragssystemet. Vad är det då för mening att\r\ndiskutera hur statsbidraget skall användas i det ena\r\neller det andra avseendet? Om Ingrid\r\nHemmingssons parti får makten, kommer det inte\r\natt finnas något statsbidrag att lämna, vare sig till\r\nde kommunala daghemmen, till\r\nfamiljedaghemmen eller för den delen till\r\ndagbarnvårdares egna barn. Eller skulle den här\r\nlilla andelen av statsbidraget kanske rent av finnas\r\nkvar?</pre><pre>Detsamma gäller för centerpartiet, som med sitt\r\nvårdnadsbidrag vill ta hela statsbidraget i anspråk.\r\nJag förstår inte varför ni då diskuterar enskilda\r\nalternativ och statsbidrag till dagbarnvårdarnas\r\negna barn, när ni i själva verket tänker medverka\r\ntill att hela statsbidraget försvinner.</pre><pre>Det andra argumentet gäller diskussionen om vad\r\ndet kostar att införa systemet med statsbidrag när\r\ndet gäller ersättning för dagbarnvårdares egna\r\nbarn. För närvarande finns det ungefär 30 000\r\ndagbarnvårdare som har ca 26 000 barn. Staten kan\r\ninte behandla dessa barn på olika sätt. Befinner sig\r\nbarnen i de bidragsberättigade åldrarna, måste det\r\nnaturligtvis utgå statsbidrag för alla dessa barn.\r\nMed det antal dagbarnvårdare och familjedaghem\r\nsom nu finns, skulle det alltså betalas ut statbidrag\r\nför dessa 26 000 barn innan det blir en enda ny plats\r\növer. Det är detta som jag avser med de 400--500\r\nmilj.kr. för statens del och lika mycket eller något\r\nmer för kommunernas del. Så mycket kostar\r\nentrébiljetten till att förändra statsbidragssystemet i\r\ndetta avseende.</pre><pre>Mitt tredje argument är: Om jag hade dessa 400\r\nmilj.kr., skulle jag vilja använda dem till åtgärder\r\nsom leder till en fortsatt utbyggnad, så att fler barn\r\nkan få plats. Så är min syn när det gäller det statliga\r\nplanet.</pre><pre>Om kommunerna har de pengar som de är beredda\r\natt satsa på familjedaghemmen för att förstärka\r\ndagbarnvårdarnas inkomster och förbättra deras\r\növriga arbetsförutsättningar, anser jag att man kan\r\ngöra den satsningen, men då borde man i stället\r\nförstärka dagbarnvårdarnas allmänna anställnings-\r\noch arbetsvillkor. När man studerar\r\ndagbarnvårdarnas flykt från sitt arbete finner man\r\natt det är de dagbarnvårdare som inte längre har\r\negna barn i de aktuella åldrarna som lämnar sitt\r\nyrke och söker sig till annat håll. Genom att göra en\r\nallmän satsning på arbetsvillkoren, skulle man\r\nmöjligen kunna behålla en del av dessa\r\ndagbarnvårdare, som dessutom har arbetat länge\r\noch skaffat sig stor erfarenhet.</pre><pre>Familjedaghemmen behövs, men då måste vi slå\r\nvakt om hela kåren och långsiktigt se till att\r\nsamhällets stöd till dagbarnvårdarna utvecklas, och\r\ninte göra på det sätt som förordas här.</pre><pre></pre><pre>Anf. 22 ROLAND LARSSON (c):</pre><pre>Herr talman! Eftersom statsrådet Lindqvist tog\r\nupp frågan om vårdnadsbidraget, måste jag ändå\r\ngöra några kommentarer, även om debatten inte\r\ngäller vårdnadsbidrag. Med det förslag till\r\nvårdnadsersättning som centern har ställt sig\r\nbakom sker det en omfördelning av resurserna på\r\nett sådant sätt att även de som i dag står utanför\r\nbarnomsorgen får del av pengarna. Detta gäller ju\r\nföljakligen också dagbarnvårdarnas egna barn.</pre><pre>Om det införs ett sådant system som vi förordar,\r\nlöser man delvis problemen, eftersom de som får\r\nvårdnadsersättning kan använda dessa pengar för\r\natt betala sin barnomsorg. Vårdnadsersättningen\r\ninnebär att dagbarnvårdare på samma sätt som alla\r\nandra som har barnomsorg får betala en\r\nföräldraavgift för sin barnomsorg. Då kommer det\r\nnaturligtvis att ske en utjämning. Därför leder detta\r\nsystem i sig till en rättvisare fördelning som också\r\ngynnar dagbarnvårdarna.</pre><pre>Herr talman! Statsrådets resonemang om\r\nmerkostnader håller bara under förutsättningar att\r\nman accepterar att 200 000 barn får stå utanför\r\nbarnomsogen även efter det att barnomsorgen är\r\nfullt utbyggd.</pre><pre>Min erfarenhet som kommunalpolitiker är att så\r\nkommer det inte att bli. Även dessa 200 000 barn\r\nkommer på sikt att inordna sig i den kö till den\r\nbarnomsorg som är det enda alternativet för att\r\nman skall få del av dessa resurser. Därför kommer\r\ndet inte att finnas några 26 000--27 000 till\r\ndagbarnvårdare, som står utanför.\r\nDagbarnvårdarna söker sig till andra yrken när de\r\nupplever sitt yrke som otryggt och när de får dåligt\r\nstöd från den nuvarande regeringen i sin yrkesroll\r\npå det sätt som regeringen har visat med den här\r\nstatsbidragshanteringen.</pre><pre>Det blir inte någon merkostnad, om man ser till\r\nslutändan. Nu ser man bara till början, just när man\r\ngenomför systemet. På sikt kommer ändå inte detta\r\natt innebära någon belastning, så vida man inte\r\nanser att det är viktigt att 200 000 barn skall få\r\nnågon del av dessa resurser.</pre><pre>Slutligen: Kan då inte statsrådet Lindqvist se att det\r\nligger någon generell förbättring i att införa\r\nmöjlighet för dagbarnvårdare att få räkna in sina\r\negna barn? Medför inte detta en sådan generell\r\nförbättring för dagbarnvådarna i deras\r\narbetssituation som statsrådet säger att han vill\r\neftersträva?</pre><pre>Anf. 23 INGRID HEMMINGSSON (m):</pre><pre>Herr talman! Bengt Lindqvist säger att vi\r\nborgerliga vill avskaffa statsbidraget. Så är det inte\r\nalls, men vi anser att statsbidraget skall gå till\r\nföräldrarna i stället för att gå till\r\nkommunpolitikerna för att sedan fördelas den\r\nvägen. Detta är väldigt viktigt och nödvändigt.</pre><pre>Jag har tidigare sagt att det är nödvändigt att låta\r\nfamiljen själv bestämma. Genom det här systemet\r\nmyndigförklarar man föräldrarna och ger dem\r\nmöjlighet att bestämma över hur omsorgen skall se\r\nut och över vem som skall ta hand om barnen under\r\nden korta tid som småbarnstiden ändå handlar om.</pre><pre>Sedan vill jag komma över till varför vi står här och\r\nkämpar för rättsvisa statsbidrag. Det är självklart\r\natt den här situationen gäller nu, och den har gällt i\r\nmånga år. Vi har nämligen stått här och sagt samma\r\nsak i många år, eftersom vi anser att statsbidragen\r\nmåste bli rättvisa. Så är det inte i dag. Det finns\r\nmånga orättvisor i detta sammanhang, eftersom\r\nkommunala daghem hela tiden prioriteras. Därfär\r\när det självklart att vi försöker rätta till det som går\r\natt rätta till så länge den socialdemokratiska\r\nregeringen sitter kvar. Sedan får vi helt andra\r\nmöjligheter.</pre><pre>Jag fick aldrig svar på frågan som gällde att Bengt\r\nLindqvist fastslog att denna reform blir för dyr. Jag\r\nundrar varför man inte frågar kommunerna och\r\nvarför man inte överlåter till kommunerna att\r\nsjälva bestämma om de anser att de på detta sätt får\r\nfram många barnomsorgsplatser och många\r\nalternativ. Det är självklart att om man släpper\r\nstatsbidragen i denna del och överlåter till\r\nkommunerna att bestämma blir det på olika sätt i\r\nolika kommuner. Därför undrar jag varför Bengt\r\nLindqvist inte frågar och lyssnar på de egna den här\r\ngången. De har ju en annan åsikt i denna fråga.</pre><pre>Anf. 24 Statsrådet BENGT LINDQVIST (s):</pre><pre>Herr talman! Det är verkligen inte så att de egna\r\nhar en annan uppfattning än jag har i denna fråga.\r\nDet är inte heller så att jag upplever att en majoritet\r\nav landets kommuner, för den händelse jag hade\r\n400--500 milj.kr., skulle vilja att jag använde dessa\r\npengar på detta sätt. Jag är alldeles övertygad om\r\natt det stora flertalet kommuner,\r\nsocialdemokratiskt styrda och borgerligt styrda,\r\nskulle säga att jag skulle använda statsbidraget\r\nantingen till en generell förbättring, för att\r\nförstärka det bidrag som vi nu har, eller till ett\r\nanordningsbidrag för att påskynda utbyggnaden.\r\nSådana diskussioner, Ingrid Hemmingsson, har jag\r\nfört åtskilliga gånger, med både Kommunförbundet\r\noch enskilda kommuner, och jag träffar flera av\r\ndessa företrädare varje vecka. Så kom inte och säg\r\natt jag inte lyssnar på kommunerna! Jag diskuterar\r\nofta dessa frågor med företrädare för\r\nkommunerna. Jag har inga tryck på mig från det\r\nkommunala hållet att använda pengarna på detta\r\nsätt.</pre><pre>Sedan kan jag inte låta bli att åter påminna om att\r\nom man drar bort det nuvarande statsbidraget och\r\ndelar ut det till föräldrarna på det sätt som de\r\nborgerliga partierna vill, försvinner naturligtvis\r\nhela denna diskussion. Då förstår jag inte varför vi\r\növer huvud taget diskuterar denna fråga.</pre><pre>Jag vill också gärna säga att jag hade nöjet att läsa\r\nen centerpartistisk motion om familjepolitiken.\r\nDen är närmast märklig när det gäller\r\nstatsbidragen. I samma motion anvisas åtminstone\r\ntre vägar för hur stadsbidraget skall fördelas. För\r\ndet första sägs det att statsbidraget skall användas\r\nför ett allmänt vårdnadsbidrag, och därmed\r\nförsvinner denna diskussion. För det andra kräver\r\nman att statsbidraget skall ''förallmännigas'', så att\r\ndet utgår per barn, och därmed försvinner också\r\nhela denna diskussion. För det tredje antyds att det\r\nhär statsbidraget i stället borde inordnas som ett\r\nallmänt ospecificerat sektorsbidrag till\r\nkommunerna. I alla dessa tre fall blir, såvitt jag kan\r\nförstå, frågan som vi just nu diskuterar helt\r\ninaktuell.</pre><pre>Anf. 25 ROLAND LARSSON (c):</pre><pre>Herr talman! Jag vill ta upp det sista först. Det\r\nförhållandet att statsbidragen skall delas ut direkt\r\ntill barnfamiljerna och att det samtidigt skall delas\r\nut som ett generellt bidrag till kommunerna kan ju\r\nlåta motsägelsefullt, men det är det förvisso inte,\r\neftersom det som skall delas ut till barnfamiljerna\r\ngäller den del av statsbidraget som avser\r\nförskolebarn mellan ett och sex år. Men som Bengt\r\nLindqvist vet innehåller statsbidraget också en hel\r\ndel pengar som går till skolbarnomsorgen och till de\r\ndelar som inte ryms inom denna åldersgrupp.</pre><pre>Om Bengt Lindqvist inte inkluderar sitt eget\r\nkommunfolk i resonemanget om att det inte finns\r\nnågon motsättning inom rörelsen i denna fråga, kan\r\njag tro honom. Jag har emellertid träffat så mycket\r\nsocialdemokratiskt kommunfolk i detta\r\nsammanhang att jag vet att han måste vara mycket\r\nokänslig om han inte känner trycket från sitt eget\r\nfolk just på denna punkt.</pre><pre>Bengt Lindqvist säger att om vi inför ett\r\nvårdnadsbidrag försvinner denna diskussion.\r\nJavisst, då väntar vi till dess. Om Bengt Lindqvist\r\nvill ha bort denna diskussion så fort som möjligt är\r\ndet bara att se till att införa ett vårdnadsbidrag så\r\nslipper han den. Men vi kan inte ställa oss utanför\r\nen diskussion om denna viktiga fördelningsfråga\r\nförrän så har skett.</pre><pre>Pär Lagerkvist har skrivit en bok som heter Gäst\r\nhos verkligheten. Jag skulle kunna inbjuda Bengt\r\nLindqvist till att vara en sådan gäst i min egen\r\nhemkommun vid något tillfälle för att han skall få\r\nse hur ersättningen för dagbarnvårdarnas egna barn\r\nfungerar bra och fint i praktiken. Ta gärna denna\r\nuppmaning som en inbjudan.</pre><pre>Anf. 26 INGRID HEMMINGSSON (m):</pre><pre>Herr talman! Nu mot slutet av debatten börjar vi\r\nalla hålla med Bengt Lindqvist litet grand. Det han\r\nsäger är ju riktigt, nämligen att frågan faller när\r\nvåra idéer om vårdnadsbidrag blir verklighet, därför\r\natt föräldrarna då får makt att själva fatta beslut.</pre><pre>Om det är på det sättet som Bengt Lindqvist säger,\r\natt socialdemokratiska kommunpolitiker inte vill\r\nha detta statsbidrag, kommer de naturligtvis inte\r\nheller att utnyttja det. Och då är det ju ingen fara,\r\neftersom det då inte går åt några pengar, även om\r\nman skulle säga ja till detta till dem som vill ha det.</pre><pre>Anf. 27 Statsrådet BENGT LINDQVIST (s):</pre><pre>Herr talman! Det beslut som riksdagen fattade\r\n1985 om en utbyggnad av barnomsorgen till full\r\nbehovstäckning under 1991 kan snart fullbordas. I\r\nde allra flesta kommuner går utbyggnaden nu\r\nmycket snabbt. Och vi ser att de prognoser som\r\ngjordes i fjol överträffas på väldigt många håll.</pre><pre>Min uppfattning är att kommun efter kommun\r\nsnabbt kommer att utfärda barnomsorgsgarantier\r\ntill familjerna. Med andra ord har man på de flesta\r\nhåll klarat målsättningen att nå full behovstäckning\r\nunder 1991.</pre><pre>Det finns fortfarande ett antal kommuner som inte\r\nkommer att klara detta. Det främsta skälet till det\r\när att volymen blivit så mycket större, uppgiften att\r\nnå full behovstäckning. Ibland kan det också ha att\r\ngöra med att kommunen i fråga inte har gett frågan\r\nden prioritet från början som hade behövts för att\r\nhålla takten och nå ända fram till målet under 1991.</pre><pre>Som bevis på att kommunerna som sektor och som\r\nhelhet har en hög ambition i detta sammanhang kan\r\njag nämna att vi förra året slog ett nytt\r\nutbyggnadsrekord med 25 000 daghemsplatser.\r\nTyvärr minskade antalet familjedaghem. Det är ett\r\nbekymmer som alla vi som har debatterat i dag\r\ndelar. Men min uppfattning är att om vi skall råda\r\nbot på det skall vi söka grunderna till varför\r\nfamiljedaghemmen minskar och börja arbeta\r\nutifrån den utgångspunkten. Då finner vi att det är\r\nframför allt dagbarnvårdare som inte längre har\r\nsmå barn som lämnar sitt arbete och skaffar sig\r\nandra arbetsuppgifter, ofta faktiskt inom\r\nbarnomsorgen. Om vi vill behålla dem i\r\nfamiljedaghemmen, måste vi satsa på generella\r\nförbättringar av dagbarnvårdarnas arbetsvillkor.\r\nDet är min uppfattning att det är på det sättet som\r\nkommunerna bör arbeta. Och staten bör med sitt\r\nstöd se till att kommunerna får möjlighet att\r\nfullfölja det beslut som riksdagen fattade 1985. Och\r\nman är, såvitt jag kan förstå, i de allra flesta\r\nkommuner i dag inte särskilt långt från det målet.</pre><pre>Överläggningen var härmed avslutad.</pre><pre>5 § Svar på interpellation 1990/91:174 om den\r\nbefarade arbetslösheten i Kopparbergs län</pre><pre>Anf. 28 Arbetsmarknadsminister MONA\r\nSAHLIN (s):</pre><pre>Herr talman! Ove Karlsson har frågat mig om vilka\r\nåtgärder regeringen planerar för att mildra den\r\nbefarade ökningen av arbetslösheten i Kopparbergs\r\nlän.</pre><pre>För att långsiktigt värna den fulla sysselsättningen\r\nkrävs en god ekonomisk utveckling. Den\r\nekonomiska politiken är inriktad på att sänka\r\ninflationstakten och öka tillväxten.</pre><pre>I den kompletteringsproposition som regeringen\r\npresenterar för riksdagen i morgon redogör\r\nfinansministern för det ekonomiska läget och om\r\nbehovet av en fortsatt stram finanspolitik och en\r\nstrukturförändring av den offentliga sektorn.\r\nSamtidigt har Rehnberg-gruppens arbete haft\r\ninflytande på de avtal som nu sluts på\r\narbetsmarknaden, och pris- och\r\nlönekostnadsutvecklingen har därmed dämpats.\r\nMot slutet av året förväntas därför en vändning av\r\nkonjunkturen som successivt kommer att ge\r\ngenomslag på arbetsmarknaden.</pre><pre>Nuvarande konjunkturläge med omfattande\r\nstrukturförändringar med personalminskningar\r\noch nedläggningar som följd innebär att antalet\r\nvarsel ökar snabbt. Jag är medveten om de varsel\r\nsom föreligger i Kopparbergs län och då särskilt i\r\nenskilda kommuner.</pre><pre>Arbetsmarknadspolitiken och regionalpolitiken\r\ningår som en aktiv del i den samlade ekonomiska\r\npolitiken. Enligt industriministern disponerar\r\nlänsstyrelsen i Kopparbergs län detta budgetår 97\r\nmilj.kr., inkl. reservation från budgetåret 1989/90,\r\nför regionala utvecklingsinsatser. Länsstyrelsen har\r\ni och med den nya regionalpolitiken möjlighet till\r\nen friare användning av länsanslaget än tidigare,\r\noch länsstyrelsen kan därmed i ökad omfattning\r\nanpassa åtgärderna efter behov vad gäller bl.a.\r\nnäringslivsfrämjande åtgärder och glesbygdsstöd. I\r\nde sju kommuner samt två församlingar i Mora\r\nkommun som ingår i stödområdet kan länsstyrelsen\r\nockså lämna stöd till företag.</pre><pre>Arbetsmarknadspolitiken måste för att möta den\r\nökande arbetslösheten förstärkas. AMS har för\r\nnästa budgetår anvisats ca 21 miljarder kronor, och\r\ni kompletteringspropositionen föreslås ytterligare\r\naktiva åtgärder motsvarande ca 6 miljarder kronor,\r\nframför allt i form av kompetenshöjande insatser,\r\nt.ex. utbildning.</pre><pre>Arbetsförmedlingens huvudmål blir som alltid att\r\ntillsätta de platser som lediganmäls, och de är\r\nfaktiskt ganska många, även under en svagare\r\nkonjunktur. Varje person som blir arbetslös skall ha\r\nmöjlighet att snabbt komma in i eller tillbaka till\r\narbetslivet.</pre><pre>Länsarbetsnämnden och arbetsförmedlingen i\r\nKopparbergs län disponerar för innevarande\r\nbudgetår drygt 360 milj.kr. för aktiva åtgärder,\r\nutöver handikappåtgärder, dvs. för\r\narbetsförmedling, arbetsmarknadsutbildning,\r\nberedskapsarbete och ungdomsåtgärder m.m. Till\r\ndetta får man lägga resurser i form av\r\nutbildningsbidrag. För särskilda\r\narbetsmarknadspolitiska åtgärder i Bergslagen\r\ndisponerar länsarbetsnämnden ytterligare 23\r\nmilj.kr.</pre><pre>Enligt länsarbetsnämnden har under de fyra till fem\r\når med god och hela tiden stigande efterfrågan i\r\nKopparbergs län rationaliseringar blivit eftersatta.\r\nDessa kommer nu många på en gång, ovanpå en\r\nförsvagad efterfrågan. Rationaliseringsåtgärder\r\nresulterar vanligtvis i att man skaffar ny teknisk\r\nutrustning, och därmed blir de återstående\r\narbetsuppgifterna mer avancerade och kräver mer\r\nutbildning än tidigare. En svag efterfrågan på\r\narbetskraft innebär en begränsad\r\nersättningsrekrytering. Sammantaget leder detta\r\ntill att kraven på utbildning och\r\narbetslivserfarenhet stiger.</pre><pre>Kraven på en ökad produktivitet i Sverige ställer\r\nkrav på en ökad flexibilitet och förändringstakt och\r\ndärmed behov av att höja arbetskraftens\r\nutbildningsnivå. Det är därför angeläget att\r\narbetsgivarna utnyttjar det utrymme som uppstår i\r\nen tid med ett minskat kapacitetsutnyttjande i\r\nföretagen och med omställning av den offentliga\r\nsektorns verksamhet till att erbjuda sina anställda\r\nkompetenshöjande utbildning.</pre><pre>För att arbetsgivarna skall få möjlighet att göra den\r\nnödvändiga satsningen på personalutbildning\r\nföreslår därför regeringen i\r\nkompletteringspropositionen att de skall erbjudas\r\natt få göra avdrag på arbetsgivaravgiften om de\r\nefter anvisning av arbetsförmedlingen anställer en\r\nersättare för den som går på utbildning. Är\r\nutbildningen yrkesinriktad eller ger individen\r\nförutsättningar att tillgodogöra sig ny teknik eller\r\nnya arbetsuppgifter skall arbetsgivarna därutöver\r\näven få göra avdrag för en stor del av\r\nutbildningskostnaden.</pre><pre>Detta förslag har två syften, dels att öka\r\narbetskraftens kompetens och dels att ge ny- eller\r\nåterinträdande på arbetsmarknaden\r\narbetslivserfarenhet.</pre><pre>Insatserna mot ungdomsarbetslöshet bland 18--19-\r\nåringar förstärks genom att ytterligare 700 milj.kr.\r\nanslås för att upprätthålla ungdomsgarantin, dvs.\r\nungdomarnas rätt till utbildning, praktik eller\r\narbete.</pre><pre>Samtidigt införs generösare regler.\r\nRekryteringsstöd skall kunna användas som\r\nalternativ när tillräckligt antal inskolningsplatser\r\ninte kan tas fram. De arbetsgivare som anställer\r\nungdomar på avtalade inskolningsplatser eller med\r\nrekryteringsstöd skall få höjt statsbidrag till högst\r\n60 % av den totala lönekostnaden. För att\r\nungdomar med bristfälliga eller ej gångbara\r\nkunskaper skall motiveras för\r\narbetsmarknadsutbildning höjs utbildningsbidraget\r\nför ungdomar under 20 år till 326 kr. per dag.</pre><pre>Slutligen, för att motverka långtidsarbetslöshet\r\nbland ungdomar, förkortas tiden för anvisning till\r\narbete med rekryteringsstöd till en månad för\r\narbetssökande under 25 år.</pre><pre>Sammantaget med en utökning av antalet\r\nhögskoleplatser och utökad möjlighet till\r\nutbildning med utbildningsbidrag samt tillgång till\r\nutbildningsvikariaten, bör detta ge förutsättningar\r\nför att kraftigt minska ungdomsarbetslösheten.</pre><pre>AMS har i uppgift att fördela de\r\narbetsmarknadspolitiska resurserna med hänsyn till\r\narbetsmarknadssituationen i länen. Jag förutsätter\r\natt Kopparbergs län också får del av dessa resurser\r\nmed hänsyn till uppkomna behov.</pre><pre></pre><pre>Anf. 29 OVE KARLSSON (s):</pre><pre>Herr talman! Jag vill tacka\r\narbetsmarknadsministern för svaret på min\r\ninterpellation.</pre><pre>Interpellationen är ställd mot bakgrund av att\r\narbetslösheten ökar på ett oroväckande sätt i\r\nKopparbergs län. Detta gäller också antalet varsel\r\nsom har kommit på senaste tiden. Utvecklingen\r\ngick bra för bara en kort tid sedan med hög\r\nsysselsättning och efterfrågan på arbetskraft. Nu\r\nbörjar, tyvärr, länet att drabbas av en\r\nlågkonjunktur som i kombination med en\r\nförhållandevis kraftig strukturomvandling\r\nförsvårar läget. Antalet arbetslösa ökar snabbt i\r\nmånga kommuner.</pre><pre>Som exempel kan jag ta min egen hemkommun\r\nMalung. Antalet arbetslösa har på två år från mars\r\n1989 till mars 1991 ökat med närmare 43 %. Jämför\r\nman mars 1990 med förhållandena i april 1991, dvs.\r\ni fredags den 19 april, på arbetsförmedlingen blir\r\nökningen 50 %.</pre><pre>I länet som helhet har för mars månad antalet\r\nanmälda lediga platser minskat kraftigt, samtidigt\r\nökar antalet arbetssökande. För länet har antalet\r\nnyanmälda lediga arbeten minskat med 33 % på ett\r\når. Under mars månad ökade antalet nyinskrivna\r\nvid länets arbetsförmedlingar med 1 900 personer.\r\nDet är en ökning med drygt 20 % jämfört med\r\nsamma period i fjol. Av de nyinskrivna var 36 %\r\nungdomar.</pre><pre>En sak som allvarligt oroar mig är den stora\r\nskillnaden mellan kommuner som råder vad gäller\r\narbetslöshetsläget. Medeltalet för länet är inte\r\nhögre än 2,3 %, men det varierar från under 1 % till\r\növer 4 % i de värst utsatta kommunerna. Just nu är\r\nden högsta arbetslösheten i Ludvika kommun.\r\nDärefter följer Malung och Vansbro. Därtill\r\nkommer att i Malung har det lagts ett stort antal\r\nvarsel under den senaste tiden.</pre><pre>De värst utsatta kommunerna behöver rejält\r\ntilltagna hjälpåtgärder för att komma till rätta med\r\narbetslösheten och förebygga en hög arbetslöshet. I\r\nflera kommuner krävs kraftiga och specifikt riktade\r\nåtgärder. Det har vidtagits förhållandevis stora\r\narbetsmarknadspolitiska åtgärder i länet bland de\r\narbetslösa i form av arbetsmarknadsutbildning.\r\nDen har svarat för 80 % av nu gjorda insatser. Det\r\när bra, men det krävs fler åtgärder i form av\r\nberedskapsarbeten. Det kan gärna vara i form av\r\nDalapaket där man specifikt kan rikta sig till de\r\nvärst utsatta kommunerna och sätta in åtgärder där\r\ndet särskilt behövs. Statsrådet säger att\r\narbetsgivarna skall satsa på kompetenshöjande\r\nåtgärder. Det tycker jag är bra. Jag håller med om\r\natt detta bör göras, men det kan finnas svårigheter\r\nom kommunerna inte klarar av det på grund av den\r\nkärva ekonomiska situation som de befinner sig i.\r\nDå är det inte säkert att det ger det snabba resultat\r\nsom man försöker åstadkomma. I stället kan det då\r\nbehövas beredskapsarbeten, som jag tror kan ge\r\nresultat snabbare.</pre><pre>För länet som helhet har verkstadsindustrin, den\r\ntunga industrin inräknad, en mycket dålig\r\nkonjunktur med låg orderingång och dåliga utsikter\r\nför resten av 1991. Även den övriga\r\ntillverkningsindustrin har en markant försvagning\r\nav konjunkturen, även om läget inte är lika dystert\r\nsom för verkstadsindustrin. Även inom den privata\r\ntjänstesektorn förekommer en viss försvagning.\r\nInom den offentliga sektorn har det också aviserats\r\nvissa personalinskränkningar. Allt tyder på att\r\nantalet arbetslösa inom Kopparbergs län kommer\r\natt öka kraftigt under resten av året. Jag menar att\r\ndet då behövs speciella insatser. De insatser som\r\narbetsmarknadsministern redovisar i sitt\r\ninterpellationssvar är bra, men jag anser att det\r\nskulle behövas dels en ordentligt tilltagen mängd\r\nberedskapsarbeten i vanlig ''gammaldags''\r\nbemärkelse, dels att man på annat sätt kan\r\nåstadkomma arbetsmarknadsmässiga åtgärder för\r\natt mildra konsekvenserna.</pre><pre>Ett speciellt Dalapaket vore önskvärt för länet.\r\nJag vill fråga statsrådet om hon är beredd att\r\nspeciellt markera behovet av beredskapsarbete\r\nriktade mot vissa kategorier, framför allt\r\nungdomar, för att klara den sysselsättningssituation\r\nsom uppstått och för att mildra förhållandena på de\r\nmest utsatta områdena.</pre><pre>Anf. 30 MARGARETA GARD (m):</pre><pre>Herr talman! När jag har lyssnat till\r\narbetsmarknadsministerns svar angående\r\narbetslösheten i Kopparbergs län har jag saknat\r\nflera förslag till långsiktiga lösningar. Jag saknar\r\nlösningar som gynnar industrisatsningar, eftersom\r\ndet är inom industrin som vi tappar och har tappat\r\nså många arbetstillfällen. Det är angeläget att vi\r\nkan behålla den industriella tradition och det\r\nindustriella kunnande som finns inom länet. Vi ser\r\ndet nästan som en katastrof om vi skulle bli\r\navindustrialiserade inom länet. Vi har t.ex.\r\nBergslagsområdet som har varit ett typiskt\r\nindustriområde. Där är man inställd på att fortsätta\r\natt vara ett industriområde.</pre><pre>Vi tycker också att satsningar som görs för att\r\nföretagen skall stanna och investera i Sverige är\r\nväldigt angelägna. Jag saknar förslag som t.ex.\r\nstärker turistnäringen, eftersom Kopparbergs län är\r\nett turistlän och turismen är väsentlig för\r\nsysselsättningen i t.ex. glesbygden. Jag tycker att\r\ndet är på sin plats att arbetsmarknadsministern\r\nmedverkar till att turistmomsen sänks för att trygga\r\narbetsplatserna och näringen. Det hade dessutom\r\ninte kostat statskassan någonting. Tvärtom hade\r\ndet kunnat ge ett tillskott till statskassan. Vi har fått\r\nuträkningar som bevisar att detta skulle vara fallet.</pre><pre>Jag saknar också ett klart besked om den\r\nframtida energipolitiken, som är så avgörande för\r\nsysselsättningen i våra elintensiva industrier, som vi\r\nhar flera av i vårt län. Ett klartecken för fortsatt\r\ndrift av kärnkraftsverken hade varit en välkommen\r\nsignal till länets industrier.</pre><pre>Men det är tillfredsställande att regeringen äntligen\r\nhar insett den ekonomiska politikens betydelse för\r\nsysselsättningen. Ekonomisk tillväxt ger långvariga\r\noch riktiga jobb. Jag förvånas över att regeringen\r\ninte sänker kostnadsläget för företagen. Varför\r\nsänks inte skattetrycket som ett led i\r\ninflationsbekämpningen? Det skulle ge positiva\r\neffekter på både ekonomi och sysselsättning. Det\r\nskulle få betydligt bättre verkan om vi vidtog\r\ngenerella åtgärder i form av kostnadssänkningar.\r\nDet skulle gynna hela samhället och få betydligt\r\nbredare effekt än om man går in med selektiva\r\nåtgärder som nu görs.</pre><pre>Förslaget att erbjuda företagen reducerade\r\narbetsgivaravgifter och utbildningskostnader om\r\narbetslösa anställs under personalutbildning är en\r\nvällovlig tanke. Dock ger det knappast många\r\nersättningsarbeten, eftersom det fordras utbildning\r\ni så som gott som alla fall innan man kan gå in i ett\r\nnytt arbete.</pre><pre>Det är bra att utbildningsinsatserna ökas, framför\r\nallt på högskolenivå. Det gynnar samhället\r\nlångsiktigt, särskilt om utbildningen också anpassas\r\ntill framtidsbranschen. Arbetsmarknadens\r\nförhoppning om en konjunktursvängning i höst\r\ndelas inte av t.ex. industriförbundet.\r\nIndustriförbundets bedömning är att\r\nlågkonjunkturen kommer att fortsätta även under\r\n1992 och att arbetslösheten också kommer att\r\nfortsätta växa.</pre><pre>Jag skulle vilja ställa ett par frågor till\r\narbetsmarknadsministern. Är\r\narbetsmarknadsministern villig att medverka till att\r\nturistmomsen sänks? Det har stor betydelse för den\r\nnäringen i vårt län. När kan industrin få ett klart\r\noch entydigt besked i energifrågan? Det är mycket\r\nviktigt för den framtida satsningen, eftersom\r\nindustrin gör långsiktiga satsningar när den\r\ninvesterar.</pre><pre>Anf. 31 GÖRAN ENGSTRÖM (c):</pre><pre>Herr talman! Interpellationssvaret och Ove\r\nKarlssons kommentar illustrerar med all önskvärd\r\ntydlighet det s.k. doktrinskiftet inom svensk\r\narbetsmarknadspolitik. Arbetsmarknadsminister\r\nSahlin hänvisar till den nyligen framlagda\r\npropositionen om arbetsmarknadspolitiken, där\r\nAMS inte fick vad AMS ville ha, 10--11 miljarder\r\nkronor, utan en 40 % lägre summa. Den fråga Ove\r\nKarlsson fullföljer, utöver sin skriftliga fråga, är att\r\nhan vill ha ett särskilt selektivt Dalapaket och en\r\nstörre inriktning på traditionella\r\nberedskapsarbeten. Jag tycker att det är intressant\r\nur politisk synpunkt att den här skillnaden\r\nredovisas så klart.</pre><pre>Jag delar Mona Sahlins redovisning av den\r\ngenerella ekonomiska politiken i långa stycken.\r\nDet gäller framför allt den övergripande\r\nmålsättningen att få en ökad tillväxttakt i ekonomin\r\nvia en sänkt inflationstakt. Däremot tror jag i likhet\r\nmed Margareta Gard att man är för snabbt ute när\r\nman tar som en självklarhet att konjunkturen på\r\narbetsmarknaden kommer att vända i positiv\r\nriktning redan under 1991. Därom råder som sagt\r\nmycket skilda bedömningar från kvalificerat håll.</pre><pre>Om man når resultat med den generella\r\nekonomiska politiken ger det självfallet effekter på\r\ndet regionala planet, som debatten skall handla om.\r\nJag noterar också att arbetsmarknadsministern --\r\njag sneglar litet på föregående debatt om\r\nsocialpolitiken -- redovisade att det faktiskt går att\r\nförändra existerande regelsystem för att få ett\r\nförändrat och ökat utbud i olika avseenden. Det är\r\nbevis på handlingskraft.</pre><pre>Däremot saknar vi besked -- vi tror att det måste\r\nfinnas i varje debatt om sysselsättning om\r\narbetsmarknad -- om näringspolitiken. Vi saknar\r\nbesked om hur man kan ge inte minst mindre och\r\nmedelstora företag bättre chanser att utveckla sin\r\nverksamhet. Jag tror att det besked som i dag borde\r\nges är att vi tar bort skatten på arbetande kapital i\r\nföretagen. Få näringspolitiska krav är så väl\r\nunderbyggda som detta. Det är det besked som\r\nväntas, och det skulle verkligen ge en framtidstro\r\nhos denna företagskategori.</pre><pre>I likhet med Margareta Gard tror jag också att ett\r\npositivt besked vore hur man åtminstone långsiktigt\r\nser på mervärdebeskattningen av turistbranschen.</pre><pre>Jag konstaterar med en viss tillfredsställelse att det\r\nblir fler platser vid högskolan Falun/Borlänge -- jag\r\ntror att det är 145 stycken -- till följd av den\r\nambitionshöjning som skedde i samband med det\r\nsenaste krispaketet.</pre><pre>Förutom den övergripande ekonomiska politiken\r\nfinns det ett antal politikområden som syftar till en\r\nbättre regional utveckling: De regionala\r\nstödområdena är ett, och transportstödet är ett\r\nannat. Jag tänkte be att få ministerns kommentarer\r\nåtminstone på dessa båda områden.</pre><pre>Vilka var motiven till att regeringen i\r\nbudgetpropositionen föreslog att transportstödet i\r\ndess helhet skulle tas bort? Berodde det på\r\nförväntade problem med EG-reglerna? Som vi vet\r\nblev det en revolt i den socialdemokratiska\r\nriksdagsgruppen. Jag tar upp denna fråga eftersom\r\ntransportstödet har en mycket stor betydelse inte\r\nminst för Västerbergslagen och dess industrier.\r\nMärkligt nog har Västerbergslagen tills nu som\r\nenda region i Dalarna inte fått del av\r\ntransportstödet, trots att få områden skulle ha varit\r\nså betjänta av detta stöd, något som år efter år har\r\npåpekats i riksdagsmotioner och i framställningar\r\nfrån länsstyrelsen i Kopparbergs län.</pre><pre>Nu blev transportstödet kvar, men fortfarande\r\nkvarstår ofullkomligheten att Västerbergslagen\r\nlämnas utanför.</pre><pre>Det andra är Hedemoraregionen och den stora\r\nbetydelse för denna region som\r\nGarpenbergsgruvorna har. I det regionalpolitiska\r\nbeslutet i fjol kom Hedemora kommun inte med i\r\ndet regionala stödområdet. Vi i centern tror att\r\ndetta var ett felaktigt beslut. I dag har\r\nkonjunkturen på mineralsidan snarast försämrats.\r\nJag tycker att det vore värdefullt att få en\r\nkommentar från arbetsmarknadsministern\r\nhuruvida man kan tänka sig förändringar inom\r\növerskådlig tid, om det kommer negativa besked\r\nbeträffande gruvorna i Garpenberg och Hedemora\r\nkommun, när nu riksdagsbeslutet inte ens i år gick\r\nmotionärerna till mötes i den delen.</pre><pre>Ett annat område där vi saknar förslag som skulle\r\nge långsiktiga effekter på utvecklingen av\r\nnäringslivet i Dalarna är satsningar på\r\ninfrastrukturen, framför allt järnvägen. Jag tänker\r\npå vad som kallas Bergslagspendeln, som skulle\r\nkunna ge en förbättrad standard på\r\njärnvägssträckan Västerås--Fagersta/Ludvika.\r\nDenna järnvägssträckning har i dag en miserabel\r\nstandard. Om det här gjordes en satsning -- någon\r\nsådan föreslås inte i tilläggspropositionen, skulle\r\ndet betyda oerhört mycket, inte minst för tron på\r\nframtida satsningar i den här delen av Västmanland\r\noch Dalarna. Hur ser Mona Sahlin litet mer\r\nlångsiktigt på möjligheterna att göra en satsning i\r\nden delen?</pre><pre>Avslutningsvis: Vi vet att det ligger ett stort antal\r\nvarsel i näringslivet i Dalarna. Dalarna har hittills\r\ninte redovisat de högsta siffrorna, men man ligger\r\ndär senare i konjunkturfasen. Dess värre kan man\r\nfrukta att det kommer ytterligare negativa besked\r\nlängre fram i vår i Kopparbergs län.</pre><pre>Anf. 32 Arbetsmarknadsminister MONA\r\nSAHLIN (s):</pre><pre>Herr talman! Låt mig börja med att understryka att\r\nregeringen inte gör bedömningen att läget på\r\narbetsmarknaden kommer att förbättras redan i år.\r\nDet är därför som vi för det budgetår som börjar\r\nden 1 juli i kompletteringspropositionen föreslår en\r\nförstärkning av insatserna med ytterligare 6\r\nmiljarder. Dessa pengar kommer att behövas, inte\r\nminst i Dalarna men också på många andra håll i\r\nlandet.</pre><pre>Jag vill understryka vad Ove Karlsson sade om att\r\narbetslösheten slår på detta sätt. I Dalarna är det\r\nen stor skillnad mellan kommunerna, liksom det i\r\nlandet är en stor skillnad mellan regionerna. Därför\r\nvar det intressant att lyssna till Göran Engström,\r\nsom förtvivlat letade efter frågor i vilka han skulle\r\nkunna tycka på samma sätt som Margareta Gard.\r\nMen om jag uppfattade honom rätt hittade han på\r\nden punkten bara turistmomsen.</pre><pre>Här handlar det om regionalpolitik,\r\nfördelningspolitik, och ansvar för\r\nstabiliseringspolitiken. Det är sådant som centern\r\nhär i riksdagen på ett mycket bra sätt har gett sitt\r\nstöd, och jag rekommenderar läsning av Göran\r\nEngströms partiledares inlägg i dag om det s.k. m-\r\noch fp-programmet. Hur skulle detta program slå\r\npå arbetslösheten?</pre><pre>Ove Karlsson tog upp frågan om utbildningen. Det\r\när riktigt att Dalarna hör till de län som ökat sin\r\nutbildningsandel mycket kraftigt. Man har också\r\njobbat mycket bra med\r\narbetsmarknadsutbildningen. Detta kommer att\r\nbehövas i en region som vi vet står inför stora\r\nstrukturomvandlingar, något som Ove Karlsson\r\nsjälv framhöll.</pre><pre>Jag har i fråga om beredskapsarbetena sagt att vi i\r\ndag har andra förhållanden än för 20 år sedan.\r\nKommunernas ställning och ekonomi är en annan,\r\noch även arbetsmarknaden är en annan.\r\nBeredskapsarbetena är inte någon Underajax-kur\r\nsom man kan ta till för arbetsmarknaden och tro att\r\nallt därmed löser sig. Men de kommer att behövas\r\noch de finns kvar. De kommer emellertid att spela\r\nen annan roll.</pre><pre>Jag vill betona att den nya anslagsformen för AMS\r\ni och med det nya budgetåret betyder att man har\r\nen mycket större frihet i varje län att själv avgöra\r\nhur de arbetsmarknadspolitiska resurserna skall\r\nanvändas. Men det är förmedling, utbildning och\r\nkompetens samt de övriga sysselsättningsskapande\r\nåtgärder som man har att jobba med.</pre><pre>Margareta Gard saknar långsiktiga lösningar.</pre><pre>Jag vill betona att, som jag framhåller i svaret,\r\nregeringen hela tiden har agerat utifrån att de\r\nlångsiktiga lösningarna förstås ligger i den\r\nekonomiska politiken. Därom är vi ense, men vi är\r\nicke ense om innehållet i denna politik. Men det\r\nhandlar om inflationen och tillväxten, och det\r\nhandlar om att bredda arbetsmarknaden, att skapa\r\nförutsättningar för investeringar i företag, som inte\r\nbara överlever utan som också kan växa sig\r\nstarkare. Detta är viktigt inte minst för ett län som\r\nDalarna.</pre><pre>Margareta Gard efterlyser också klara besked i\r\nenergifrågan. Jag är ledsen, Margareta Gard, men\r\nhär har tåget redan gått. Det har träffats en\r\nuppgörelse mellan tre av partierna i riksdagen om\r\nenergipolitiken, och den uppgörelsen tänker jag för\r\nmin del stå fast vid.</pre><pre>Jag vill betona att inriktningen nu, också för\r\nDalarnas del, är att -- som Ove Karlsson så riktigt\r\nuttryckte det -- bredda arbetsmarknaden och höja\r\nkompetensen. Jag vill också betona att alla här, inte\r\nminst Margareta Gard och Göran Engström, alltid\r\nefterlyser mera pengar och större insatser,\r\nsamtidigt som man vill ha lägre skatter och dra bort\r\nstatliga resurser. Det här går inte riktigt ihop. Man\r\nkan inte stå med båda fötterna på jorden och\r\nsamtidigt flyga i luften. Här måste vi nu välja. För\r\nmin del står det klart att det går både att bekämpa\r\ninflationen och hålla fast vid\r\narbetsmarknadspolitiken. För Dalarna kommer\r\ndetta att innebära att man med en\r\nsocialdemokratisk regering kommer att klara den\r\nsvåra strukturomvandling som man har framför sig.</pre><pre>Anf. 33 MARGARETA GARD (m):</pre><pre>Herr talman! Jag vill först bemöta Ove Karlsson.\r\nFör min del vill jag inte ha något nytt Dala-paket.\r\nVi har sett hur det gick med Volvo-paketet och\r\nSaab-paketet. Det Bergslags-paket som vi fick hade\r\nväl en viss effekt, men vi har inte sett särskilt stora\r\neffekter. Jag tycker alltså inte att man bör fortsätta\r\natt dela ut paket.</pre><pre>Jag vill understryka vad Ove Karlsson sade om\r\nLudvika kommun. Jag bor i Ludvika kommun, och\r\ndet är där vi har den största arbetslösheten i\r\nregionen. Situationen är mycket bekymmersam,\r\noch den har sina orsaker. Det har varit\r\nstrukturförändringar, och vi har förlorat hela\r\ngruvverksamheten inom vår kommun, som tidigare\r\nvar den gruvtätaste kommunen i hela landet. Det är\r\ndärför inte lätt att göra någonting åt situationen i en\r\nhandvändning.</pre><pre>Jag vill dock säga till Mona Sahlin att vi är\r\nutomordentligt rädda om de företag vi har. Det är\r\nändå på det sättet som det är lättast att åstadkomma\r\nfler arbetstillfällen, eftersom företagen har\r\nkompetens att utveckla produkter och att ta hand\r\nom människor på ett bra sätt. Därför tycker jag att\r\ndet är viktigt att vi ser till att de industrier som finns\r\nfår leva kvar.</pre><pre>Jag vill säga till Mona Sahlin att jag inte har\r\nefterlyst mer pengar -- jag har velat ha till stånd\r\ngenerella åtgärder. Jag nämnde turistmomsen. Jag\r\nhar i min hand fått en utredning av en professor som\r\nhar tittat närmare på detta: Det kostar inte\r\nstatskassan någonting att sänka turistmomsen --\r\nden har haft en negativ effekt, såsom den blev. Man\r\nskulle på det sättet tvärtom kunna få in mer pengar\r\ntill statskassan. Därför tycker jag att det är viktigt\r\natt man tar tag i den frågan och rättar till det som\r\ngick snett.</pre><pre>När det gäller energifrågan har det visserligen\r\ngjorts en överenskommelse, och man säger att den\r\ngäller. Men jag hör av och till Birgitta Dahl, och då\r\nblir jag osäker. Hon är inte längre energiminister,\r\nmen hon är miljöminister, och hon har ett förflutet\r\npå energiområdet. Hennes påståenden gör mig\r\ndärför orolig att vi inte skall få den utveckling som\r\nmöjliggörs om vi har kärnkraften kvar -- det är ändå\r\nden som är basen och som gör det möjligt att få\r\ntillräckligt med energi i landet. Det betyder så\r\noerhört mycket.</pre><pre>Anf. 34 GÖRAN ENGSTRÖM (c):</pre><pre>Herr talman! Jag tillhör inte dem som ropar på fler\r\noch nya stödsystem. Däremot tror jag att de som är\r\nväletablerade fyller en funktion i vissa avseenden.\r\nTill dem tror jag att transportstödet hör.</pre><pre>I övrigt inriktar jag min argumentering på\r\nlångsiktighet, inte minst när det gäller\r\ninfrastrukturen. På den punkten saknar jag även i\r\nrepliken från arbetsmarknadsministern ett besked\r\nom hur det kommer att bli med satsningarna på\r\nt.ex. Bergslagspendeln. Jag ställer det gärna emot\r\nde mycket stora satsningar som sker i andra delar\r\nav landet, med mycket mindre problem på\r\narbetsmarknaden. Det är inte pengarna som är\r\nproblemet utan det är, tror jag, förmågan att ge\r\nsatsningarna en riktig regional fördelning, att satsa\r\näven i de områden som kanske inte har de flesta\r\ntalesmännen, den största befolkningen.</pre><pre>Vidare tror jag att vissa skatter är vad man brukar\r\nkalla kontraproduktiva. Turistmomsen är möjligen\r\ndet senaste exemplet. Just beskattningen av\r\nsmåföretagen och skatten på arbetande kapital tror\r\njag är ytterligare ett sådant exempel. Skulle vi ta\r\nbort den skatten, skulle det vara en signal till\r\nföretagsamheten att man verkligen kan börja\r\nsatsningarna, även nu i sämre konjunkturer.\r\nGenom förbättrad tillväxt i den företagssektorn\r\nskulle i förlängningen även staten få större\r\ninkomster. Den delen tycker jag saknas i svaret på\r\nOve Karlssons interpellation.</pre><pre>För egen del vill jag gärna också stryka under att\r\njag tror att den tiden är förbi då man kunde göra\r\nmassiva satsningar på i första hand\r\nberedskapsarbeten eller i form av olika regionala\r\ns.k. paket. Jag tror att inriktningen utbildning och\r\nkompetenshöjning är den riktiga, parad med de\r\ninfrastruktursatsningar som faktiskt sker, även om\r\njag för min del gärna skulle vilja se att de hade en\r\nannan regional prägel.</pre><pre>Anf. 35 MARGARETA GARD (m):</pre><pre>Herr talman! I förra repliken tog min tid slut innan\r\njag hann ta upp allt det som jag hade velat\r\nkommentera.</pre><pre>Jag instämmer i vad Göran Engström sade när det\r\ngäller infrastrukturen, framför allt när det gäller\r\nBergslagspendeln. Jag har under de år jag har varit\r\nhär i riksdagen motionerat om just\r\ntågförbindelserna mellan Ludvika och Stockholm.\r\nDe är urusla. Jag har i dag åkt till Stockholm med\r\ndessa dåliga tåg. Många gånger stjälps vi av och\r\nkommunikationen fungerar inte i Tillberga, utan vi\r\nfår stå där i snöoväder och liknande. Det är inte\r\nbra.</pre><pre>Vi har ju fått till stånd utlokalisering av statlig\r\nverksamhet, och vi har våra internationella företag,\r\ndär man reser mycket, låt vara mest med bil och\r\nflyg, men de behöver också goda kommunikationer\r\ntill huvudstaden. Vi har bra kommunikationer åt\r\nolika håll, men till Stockholm är det sämst, vill jag\r\nsäga, och det tycker jag är beklagligt. Bättre\r\ntågförbindelser med Stockholm är alltså någonting\r\nsom vi skulle hälsa med tillfredsställelse.</pre><pre>Jag har inte tagit upp detaljer. Jag tycker att det är\r\nviktigt att vi är generella och ser till att det blir\r\nbreda satsningar som gynnar alla näringar och hela\r\nnäringslivet -- det är ju på så sätt man kan få till\r\nstånd effekter som blir stora, och det är det som\r\nbåde arbetsmarknadsministern och jag\r\neftersträvar, låt vara att vi har litet olika syn på hur\r\nvi skall komma dit -- jag är övertygad om att vi har\r\nsamma målsättning.</pre><pre>Överläggningen var härmed avslutad.</pre><pre></pre><pre>6 § Svar på interpellation 1990/91:163 om den\r\nsvenska underrättelseverksamheten</pre><pre>Anf. 36 Försvarsminister ROINE CARLSSON\r\n(s):</pre><pre>Herr talman! Pär Granstedt har i en interpellation\r\nställt frågor till utrikesministern angående dels\r\nregeringens insyn i och kontroll av den svenska\r\nunderrättelseverksamheten, dels\r\narbetsmöjligheterna för den särskilda DC 3-\r\nkommissionen. Arbetet i regeringen är så fördelat\r\natt det är jag som skall besvara interpellationen.</pre><pre>Innan jag redovisar mina svar på Pär Granstedts\r\nfrågor vill jag översiktligt beskriva strukturen hos\r\nden svenska underrättelsetjänsten.</pre><pre>Överbefälhavaren leder -- under regeringen -- det\r\nmilitära försvaret av landet och har det yttersta\r\nansvaret för att försvarsmakten är krigsduglig. Det\r\nåligger överbefälhavaren att särskilt leda och\r\nbedriva militär underrättelsetjänst.</pre><pre>Försvarets radioanstalt -- som är en central\r\nmyndighet direkt under regeringen -- inhämtar\r\ngenom signalspaning underrättelser som\r\nförsvarsmakten m.fl. behöver för sin verksamhet.\r\nUnderrättelseverksamheten är en integrerad del av\r\nförsvarsmaktens arbete med att vidmakthålla och\r\nutveckla krigsförbanden samt att upprätthålla den\r\nmilitära incident- och insatsberedskapen.</pre><pre>Vidare förser den regeringen och försvarsmakten\r\nmed uppgifter om den militära verksamheten i vår\r\nomvärld och för bedömningen av den allmänna\r\nutrikes- och säkerhetspolitiska utvecklingen.</pre><pre>Underrättelsetjänsten spelar alltså en viktig roll i\r\nsvensk säkerhetspolitik. All erfarenhet talar för\r\nbetydelsen av en välorganiserad och effektiv\r\nnationell underrättelsetjänst. Låt mig i\r\nsammanhanget därför få erinra om att det i det\r\nsenaste försvarsbeslutet anslogs extra medel för\r\nvissa förstärkningsinsatser inom\r\nunderrättelsetjänstens område.</pre><pre>Ett utbyte av information med utländska\r\nunderrättelseorganisationer är nödvändigt för att vi\r\nskall få del av sådan information som vi behöver\r\nmen som kräver sådana särskilda resurser som vi\r\nsaknar.</pre><pre>Att Sverige skulle agera på uppdrag av någon\r\nannan nation eller att vi skulle låta andra nationers\r\nintresse gå före våra egna vill jag bestämt\r\ndementera. Den svenska\r\nunderrättelseverksamheten styrs av våra egna\r\nprioriteringar.</pre><pre>Delar av verksamheten måste av uppenbara skäl\r\nomges med särskilt hög sekretess. Med hänsyn till\r\nunderrättelseverksamhetens speciella karaktär är\r\ndet särskilt angeläget att verksamheten bedrivs i\r\nlinje med regeringens utrikes- och\r\nsäkerhetspolitiska intentioner.</pre><pre>Pär Granstedt frågar om regeringen har haft full\r\nkontroll över den svenska\r\nunderrättelseverksamheten under efterkrigstiden.</pre><pre>För att säkerställa att verksamheten inte bara i\r\ndetta avseende utan även i stort bedrivs enligt\r\nfastlagda riktlinjer är regeringens insyn och\r\nkontroll av den militära underrättelsetjänsten\r\nordnad på följande vis.</pre><pre>För det första utövar regeringen kontroll i samband\r\nmed behandling av resultatredovisningar,\r\nlångsiktsplaner och anslagsframställningar som\r\ngäller den militära underrättelsetjänsten. Därvid\r\nbehandlas bl.a. underrättelsetjänstens ledning,\r\norganisation, dimensionering, utrustning och\r\nresurstilldelning.</pre><pre>För det andra håller överbefälhavaren och chefen\r\nför försvarets radioanstalt mig, i min egenskap av\r\nförsvarsminister, fortlöpande informerad om\r\nunderrättelsetjänstens närmare inriktning och\r\narbetets bedrivande i stort. Dessa frågor förankrar\r\njag i regeringen.</pre><pre>För det tredje följer försvarets\r\nunderrättelsenämnd -- som inrättades 1976 --\r\nunderrättelsetjänsten på central och högre regional\r\nnivå. Nämnden fullgör sitt arbete genom\r\ninspektioner samt föredragningar och orienteringar\r\nfrån berörda underrättelseenheter med åtföljande\r\nutfrågningar.</pre><pre>Nämnden ägnar särskild uppmärksamhet åt de\r\nenheter som omges med extra hög sekretess och\r\nsom inhämtar underrättelser med särskilda\r\nmetoder. Om nämnden anser att någon åtgärd från\r\nregeringen krävs, skall den göra framställning om\r\ndet till regeringen.</pre><pre>Frågan om regeringens kontroll av\r\nunderrättelsetjänsten har behandlats vid ett antal\r\ntillfällen av riksdagen. Riksdagen har därvid inte\r\nfunnit att verksamheten skulle ha bedrivits i strid\r\nmot regeringens riktlinjer.</pre><pre>Försvarets underrättelsenämnd har nyligen\r\növerlämnat en granskningsrapport om den svenska\r\nmilitära underrättelsetjänstens kontakter med vissa\r\nandra länders underrättelsetjänster. Nämnden\r\nkonstaterar att informationsutbytet följt givna\r\nriktlinjer.</pre><pre>Regeringens insyn och kontroll sker i dag i\r\nhuvudsak enligt samma principer som tidigare\r\nredovisats för riksdagens försvars- och\r\nkonstitutionsutskott. Riksdagen har inte haft något\r\natt erinra mot den ordning som tillämpas av\r\nregeringen.</pre><pre>Mot bakgrund av vad jag nu har redovisat är jag av\r\nden uppfattningen att statsmakterna har en\r\ntillfredsställande kontroll över\r\nunderrättelsetjänsten. Några ytterligare särskilda\r\nkontrollåtgärder bedömer jag för närvarande inte\r\nvara nödvändiga.</pre><pre>Pär Granstedt frågar också om den särskilda\r\nsakkunniggrupp som utrikesministern har tillsatt\r\nför utredning av den s.k. DC 3-affären får sådana\r\narbetsmöjligheter att alla omständigheter klargörs\r\ninför offentligheten.</pre><pre>Regeringen kommer att borga för att gruppen, som\r\nhar inlett sitt arbete, får tillgång till allt material\r\nsom finns i svenska arkiv. Enligt vad jag har\r\ninhämtat har t.ex. ÖB tillsatt en särskild\r\nutredningsman med uppgift att underlätta\r\nsakkunniggruppens arbete. Vidare har chefen för\r\nförsvarets radioanstalt tillskrivit alla anställda inom\r\nFRA som var i tjänst i juni 1952, att meddela\r\nsakkunniggruppen allt som kan kasta ljus över DC\r\n3-ans försvinnande. Inte minst med tanke på de\r\nhumanitära aspekterna och önskemål hos\r\nflygplansbesättningens anhöriga att få visshet om\r\nsina anförvanters öde, har utrikesdepartementet till\r\nSovjetunionen anhållit om biträde från sovjetiska\r\nmyndigheters sida. Alla åtgärder kommer att vidtas\r\nför att få ytterligare klarhet i frågan.</pre><pre>Anf. 37 PÄR GRANSTEDT (c):</pre><pre>Herr talman! Jag ber att få tacka försvarsministern\r\nför svaret på min interpellation, som var utförligt\r\noch bra. Det har nu gått en rätt lång tid sedan jag\r\nställde interpellationen, och jag har förstått att det\r\nhar funnits särskilda skäl till att svaret har dragit ut\r\npå tiden. Ett flitigt letande efter det berörda\r\nflygplanet har ju sett till att den här frågan har\r\nhållits aktuell under hela tiden.</pre><pre>Jag vill till att börja med slå fast att det är viktigt\r\natt vi har en väl fungerande underrättelsetjänst. Jag\r\ndelar den uppfattning som försvarsministern ger\r\nuttryck för, dvs. att det är en viktig del i ett väl\r\nfungerande neutralitetsförsvar att vi har en väl\r\nfungerande underrättelsetjänst. Vi bör också ha\r\nmöjlighet att med andra länder bedriva utbyte av\r\nunderättelsematerial när vi själva bedömer det\r\nlämpligt. Jag har således ingenting att invända mot\r\natt denna verksamhet försiggår, men givetvis måste\r\nden då försiggå inom de ramar som folkrätten\r\nställer upp.</pre><pre>Vad som bekymrade mig när frågan fick en förnyad\r\naktualitet i början av året var uppgifter som skulle\r\nkunna ge vid handen att\r\nunderrättelseverksamheten hade bedrivits på ett\r\nsätt som inte var förenligt med folkrätten och som\r\nknappast heller var förenligt med vår\r\nneutralitetspolitik. Uppgifterna pekade dessutom\r\npå att detta möjligen skulle kunna ha skett bakom\r\nryggen på regeringen. Det är naturligtvis väldigt\r\noroväckande.</pre><pre>Om vi vill att underrättelsetjänsten skall fungera på\r\nett sätt som gör att den stärker vår\r\nneutralitetspolitik, krävs för det första att\r\nregeringen har en effektiv kontroll över hur\r\nunderrättelsetjänsten bedrivs och för det andra att\r\nunderrättelsetjänsten bedrivs under former som\r\ninte undergräver respekten för vår\r\nneutralitetspolitik. Vi kan t.ex. inte acceptera ett\r\nläge där den svenska underrättelsetjänsten åt\r\nfrämmande makt utför rena beställningsuppdrag\r\nriktade mot ett annat land. Den svenska\r\nunderrättelsetjänsten kan i så fall uppfattas som en\r\ndel i den ena stormaktens spaningsresurser\r\ngentemot den andra.</pre><pre>I det svar som jag har fått hävdar försvarsministern\r\nbestämt att regeringen har haft en tillfredsställande\r\nkontroll över och insyn i underrättelsetjänstens\r\nverksamhet. Innebörden av svaret är naturligtvis\r\ndessutom att den verksamhet som har bedrivits har\r\nvarit godtagbar ur svensk säkerhetspolitisk\r\nsynvinkel.</pre><pre>Jag vill gärna tro att det är sant, och jag förutsätter\r\natt det är på det sättet. Det finns naturligtvis alltid\r\nett osäkerhetsmoment i den här typen av\r\nbedömningar. Det är därför viktigt att vi fortsätter\r\nansträngningarna att klargöra vad som kan ha hänt\r\ni det här fallet. Om de ansträngningarna ger vid\r\nhanden att det möjligen kan ha förekommit\r\nverksamhet som inte har varit sanktionerad av\r\nregeringen, verksamhet som inte var förenlig med\r\nden svenska underättelsetjänstens uppgifter, är det\r\nviktigt att man går vidare för att se om\r\nverksamheten möjligen kan ha haft en större\r\nomfattning.</pre><pre>Försvarsministern betygar att den arbetsgrupp som\r\nskall studera vad som hände just i det här fallet\r\nkommer att få alla möjligheter att verkligen avslöja\r\nvad som kan ha försiggått. Jag hoppas att det är så,\r\noch jag tycker att de åtgärder som redovisas här\r\nverkar ganska betryggande. Men jag vill gärna\r\navslutningsvis fråga om försvarsministern är beredd\r\natt ta initiativ till djupare undersökningar av\r\nunderrättelsetjänstens sätt att fungera under\r\nefterkrigstiden om t.ex. de fortsatta\r\nundersökningarna av Catalina-affären ger vid\r\nhanden att det kan ha förekommit verksamhet som\r\ninte hade stöd i regeringens direktiv och inte var\r\nförenliga med våra neutralitetspolitiska intressen.</pre><pre>Anf. 38 Försvarsminister ROINE CARLSSON\r\n(s):</pre><pre>Herr talman! När vi diskuterar dessa frågor skall vi\r\nförsöka hålla i minnet att det vid några tillfällen har\r\nförekommit en granskning av dessa frågor. Jag tror\r\natt Pär Granstedt är mycket förtrogen med det\r\narbete som dåvarande rättschefen i departementet\r\ngjorde 1984, då en grupp människor ånyo\r\nstuderade de uppgifter som hade förekommit i\r\nmassmedia om speciella händelser i samband med\r\nDC3-affären. Den redovisningen och\r\npublikationen har varit offentlig, och detta har varit\r\nföremål för både granskning och diskussion.</pre><pre>Det är inte så att regeringen och regeringarna har\r\nvarit overksamma på den här punkten. Jag delar\r\nPär Granstedts omsorger om att regeringen hela\r\ntiden skall ha en sådan insyn och kontroll att det\r\nhela tiden står klart att denna typ av verksamhet är\r\nunder ständig kontroll och uppföljning. För detta\r\nerfordras att även myndigheter och ansvariga\r\nkänner det trycket på sig. Jag har det mycket\r\nbestämda intrycket, Pär Granstedt, att berörda\r\nmyndigheter och de människor som deltar i den här\r\nverksamheten är väl förtrogna med det regelsystem\r\noch de uppdrag som de har att fullfölja. Man skall\r\ninte heller glömma bort att riksdagen från mitten av\r\n70-talet har inrättat en särskild underrättelsenämnd\r\nsom regeringen utser ledamöterna i. Deras uppgift\r\när, som framgick av mitt interpellationssvar, att\r\nkontrollera och följa upp den här verksamheten.</pre><pre>De har för bara några veckor sedan lämnat en\r\ngranskning som gjordes mot bakgrund av bl.a. de\r\nolika tidningsuppgifter som har florerat. Det har i\r\nunderrättelsenämndens arbete icke framkommit\r\nnågot stöd för de olika påståenden som har gjorts i\r\nolika tidningsartiklar. Jag känner som\r\nförsvarsminister en stor trygghet i och med\r\nparlamentarikernas inträde i granskningen av det\r\nhär arbetet. Parlamentarikerna och riksdagen har\r\nen insyn i det här arbetet som är väldigt viktig för\r\noss.</pre><pre>Anf. 39 PÄR GRANSTEDT (c):</pre><pre>Herr talman! Tack för de här ytterligare\r\nsynpunterna. Jag är medveten om att det här har\r\ngranskats på olika sätt och vid olika tillfällen. Jag\r\ntror att vi är ense om att det här är en svårhanterad\r\nmateria. Underrättelseverksamhet är till sin natur\r\nomgiven av hemlighetsmakeri. Risken finns att\r\nhemlighetsmakeriet också drabbar dem som har\r\nlegitim rätt till insyn. Om det skulle finnas något fog\r\nför uppgifterna om att underrättelseverksamhet vid\r\nnågra tillfällen skulle ha bedrivits på ett sätt som det\r\negentligen inte borde, kan man ju räkna med att de\r\nsom varit aktiva här också varit mycket angelägna\r\nom att sopa igen spåren. Är det dessutom fråga om\r\nmänniskor som har till yrke att se till att deras\r\nverksamhet inte märks, finns det problem med\r\ninsynen.</pre><pre>Jag utgår ifrån att de som arbetar med sådan\r\nverksamhet är ansvarskännande människor som\r\nnormalt inte ägnar sig åt någonting de inte borde.\r\nVi måste hela tiden vara medvetna om de risker\r\nsom finns. Därför uttrycker jag förhoppningen att\r\nockså denna undersökning som nu skall\r\ngenomföras med anledning av Catalina-affären har\r\nsom en av sina uppgifter att spåra eventuella\r\noegentligheter i underrättelseverksamheten. Om\r\nnågra sådana spår skulle dyka upp måste detta\r\nföljas upp på ett ordentligt sätt. Detta blir en\r\nförnyad prövning av om vår\r\nunderrättelseverksamhet har fungerat på ett\r\nkorrekt sätt i det förflutna.</pre><pre>Anf. 40 Försvarsminister ROINE CARLSSON\r\n(s):</pre><pre>Herr talman! Jag finner det angeläget att göra\r\nytterligare en kommentar till det Pär Granstedt har\r\nsagt. Jag har icke det ringaste skäl att anta att de\r\nsom skall ha legitim insyn i den här verksamheten\r\npå något sätt har blivit förhindrade i detta. Om det,\r\nmot all förmodan, skulle inträffa en sådan händelse\r\nhar jag möjligheter att mycket elegant reglera\r\ndenna omständighet. Jag gör ingen djupare\r\nkommentar i detta. Jag tror säkert att Pär\r\nGranstedt förstår vad jag menar.</pre><pre>Anf. 41 PÄR GRANSTEDT (c):</pre><pre>Herr talman! Det var en bra markering som\r\nförsvarsministern gjorde här. Jag utgår också ifrån\r\natt de som skall ha insyn, får all den insyn de\r\nbehöver. Det är viktigt att man är medveten om de\r\nproblem som kan föreligga och att man håller\r\nögonen på den här verksamheten. Det är även\r\nviktigt att man är beredd att ingripa vid behov. Jag\r\ntolkar försvarsministerns uttalande så, att en sådan\r\nberedskap finns.</pre><pre>Överläggningen var härmed avslutad.</pre><pre>7 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1990/91:KU35</pre><pre>Finansutskottets betänkande 1990/91:FiU26</pre><pre>Justitieutskottets betänkanden 1990/91:JuU18 och\r\nJuU20--JuU24</pre><pre>Lagutskottets betänkande 1990/91:LU25</pre><pre>Utrikesutskottets betänkanden 1990/91:UU13 och\r\nUU21</pre><pre>Utbildningsutskottets betänkanden\r\n1990/91:UbU6--UbU11</pre><pre>8 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:176 Ändring i lagen (1988:205) om\r\nrättsprövning av vissa förvaltningsbeslut</pre><pre>1990/91:179 Följdlagstiftning till\r\nyttrandefrihetsgrundlagen m.m.</pre><pre>Skrivelse</pre><pre>1990/91:163 Redogörelse för den svenska\r\nkrigsmaterielexporten år 1990</pre><pre>9 § Anmälan om interpellation</pre><pre>Anmäldes att följande interpellation framställts</pre><pre>den 19 april</pre><pre>1990/91:182 av Marianne Andersson i Vårgårda (c)\r\ntill statsrådet Maj-Lis Lööw om flyktingbarnens\r\nsituation i Sverige:</pre><pre>Flyktingbarn som kommer till Sverige far ofta illa.\r\nVår flyktingmottagning är inte uppbyggd för att\r\nmöta barns behov. Jag vill här särskilt ta upp några\r\nsituationer.</pre><pre>Antalet ensamma barn som söker asyl i Sverige är\r\nstort. Under 1988 och 1989 fanns det ca 1 300\r\nflyktingbarn utan vårdnadshavare i Sverige. Det\r\nrör sig inte sällan om mycket små barn som\r\nkommer -- det yngsta barnet som kommit var bara\r\n18 månader.</pre><pre>Det är helt klart att barnen far illa av de långa\r\nväntetiderna. De är ensamma och i stort behov av\r\nen vuxen människas stöd och hjälp. Trots skärpta\r\nrutiner från invandrarverket är dessa barn utsatta.\r\nVistelsetiderna på förläggningar är ofta mycket\r\nlånga och påfrestande.</pre><pre>Frihetsinskränkningar</pre><pre>Från vissa flyktingförläggningar rapporteras att\r\nbarnen har förbjudits att ta emot besök och att ha\r\ntelefonkontakt med släkt och andra landsmän som\r\npå förhand åtagit sig att ta hand om barnen. Den\r\nlagliga grunden för sådana frihetsinskränkningar är\r\noklar.</pre><pre>Även barn, eller kanske hellre, särskilt barn bör\r\ngaranteras rättstrygghet. De är i stort behov av\r\nnågon som bevakar deras intressen och rättigheter.\r\nMöjligheten att omgående få juridiskt biträde bör\r\ninföras. Fler flyktingbarn bör få en god man.\r\nRutinerna för att få god man bör förenklas.\r\nUtredningarna bör utföras av kvalificerad, särskilt\r\nutbildad personal. Barnens hälsosituation och\r\nandra omständigheter av humanitär natur måste\r\nsärskilt uppmärksammas vid utredningarna. För\r\nnärvarande pågår en utredning om tillsättande av\r\nen barnombudsman. Det bör vara en angelägen\r\nuppgift för barnombudsmannen att särskilt följa\r\nflyktingbarnens situation i vårt land.</pre><pre>En betydande ökning av antalet barn i förvar har\r\nskett efter att de nya reglerna om förvar trätt i kraft.\r\nDetta trots att avsikten med de nya reglerna var att\r\nbarn endast i undantagsfall skulle tas i förvar.</pre><pre>Det är viktigt att få till stånd en så restriktiv\r\nanvändning av förvaratagandeinstitutet som\r\nmöjligt. Det bör i de flesta fall räcka med att hålla\r\nbarnen under uppsikt. Antalet förvarlokaler för\r\nbarn är mycket få. Det krävs därför att fler lokaler\r\niordningställs och att det där finns personal med\r\nkunskap om barn.</pre><pre>Oklara ansvarsförhållanden</pre><pre>Myndighetsansvaret för barnen är oklart. De\r\ntvingas flytta mellan olika platser under\r\nasylutredningen och ibland även efter\r\nkommunplaceringen. Socialarbetarna är ofta\r\nosäkra på var barnen kan bo. I många fall är\r\nföräldrarna okända och det är därmed svårt att ge\r\nnågon ett huvudansvar för barnens omvårdnad.</pre><pre>Om det verkligen går att komma i kontakt med\r\nföräldrarna utomlands bör inte de ensamma\r\nflyktingbarnen behandlas annorlunda. Det bör ingå\r\ni socialtjänstens arbete att så långt möjlligt försöka\r\nfå kontakt med föräldrarna och diskutera barnens\r\nframtid.</pre><pre>Bristande hälso- och sjukvård</pre><pre>Flyktingbarnen har rätt till en god hälso- och\r\nsjukvård. FNs barnkonvention ställer krav på lika\r\nbehandling av alla barn i ett land. Enligt\r\nkonventionen får inget barn vara berövat sin rätt till\r\nbästa uppnåeliga hälso- och sjukvård. I själva\r\nverket särbehandlas barn i vårdhänseende på\r\nflyktingförläggningar jämfört med andra barn i\r\nSverige. Det gäller hur gränser sätts för vilket slags\r\nsjukvård, tandvård och psykisk vård som ges dessa\r\nbarn i väntan på asyl eller utvisning. Detta framgår\r\nbl.a. i en aktuell rapport författad av en barnläkare.</pre><pre>Slutsatserna i rapporten är bl.a. att\r\nprovtagningsrutinerna bör ses över och att BVC-\r\nverksamhet bör förekomma vid alla förläggningar.\r\nBarnen bör inte endast erbjudas akutbehandling\r\nsom t.ex. är fallet inom tandvården. Den psykiska\r\nvården bör ges större utrymme.</pre><pre>Med hänvisning till ovanstående vill jag ställa\r\nföljande fråga till invandrarministern:</pre><pre>Vilka snara åtgärder ämnar regeringen vidta för att\r\nförbättra främst de ensamma flyktingbarnens\r\nsituation i Sverige?</pre><pre>10 § Kammaren åtskildes kl. 14.46.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n5 § anf. 29 (delvis) och</pre><pre>av  andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}