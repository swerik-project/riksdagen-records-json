{"dokumentstatus":{"dokument":{"hangar_id":"2438980","dok_id":"GE0993","rm":"1990/91","beteckning":"93","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"93","slutnummer":"0","datum":"1991-04-12 00:00:00","systemdatum":"2010-02-17 00:00:00","publicerad":"1991-04-12 00:00:00","titel":"Riksdagens snabbprotokoll 1990/91:93 Fredagen den 12 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{004E3063-2D33-4066-A8E4-8E4EAC58313E}","dokument_url_text":"http://data.riksdagen.se/dokument/GE0993/text","dokument_url_html":"http://data.riksdagen.se/dokument/GE0993","dokumentstatus_url_xml":"http://data.riksdagen.se/dokumentstatus/GE0993","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:93</div>\r\n<div class=\"sidhuvud_datum\">Fredagen den 12 april</div>\r\n<div class=\"sidhuvud_klockslag\">Kl. 9.00--11.44</div>\r\n<hr class=\"sidhuvud_linje\">\r\n<pre>1 § Val av ytterligare suppleant i\r\njordbruksutskottet</pre><pre>Företogs val av en suppleant i jordbruksutskottet.</pre><pre>I överensstämmelse med förslag från\r\nvalberedningen valdes till</pre><pre>suppleant i jordbruksutskottet</pre><pre>Maggi Mikaelsson (v)</pre><pre>2 § Handelspolitisk debatt</pre><pre>Anf. 1 Statsrådet ANITA GRADIN (s):</pre><pre>Herr talman! Utvecklingen i vår nära omvärld går\r\nnu mycket snabbt. EES-förhandlingarna mellan\r\nEG och EFTA är inne i ett avgörande skede. Inom\r\nEG fördjupas samarbetet. I Öst- och\r\nCentraleuropa tas viktiga steg i riktning mot\r\ndemokrati och marknadsekonomi.</pre><pre>Den internationella scenen rymmer också\r\nosäkerhetsmoment och oroande drag.\r\nVärldshandelns tillväxt försvagades påtagligt förra\r\nåret. Till detta kommer att GATT-förhandlingarna,\r\nden s.k. Uruguay-rundan, inte kunde slutföras som\r\nplanerat i december förra året. Detta var en signal\r\nsom världsekonomin borde ha besparats. Den hade\r\nbehövt ett framgångsrikt slutförande av rundan.</pre><pre>Under andra halvåret 1990 bröts en lång period\r\nmed stabil och hög tillväxt i OECD-området.\r\nBörjan av detta år har präglats av en fortsatt svag\r\nutveckling.</pre><pre>Den vikande internationella konjunkturen har fått\r\nåterverkningar också för Sverige. Omslaget från\r\növerhettning till ett kraftigt försvagat efterfrågeläge\r\nhar kommit snabbt. För utrikeshandeln har\r\ntillväxten dämpats betydligt på både export- och\r\nimportsidan.</pre><pre>Förra året var de svenska exportföretagens\r\nandelsförluster på världsmarknaden fortfarande\r\nstora. De löneavtal som nu slutits på stora delar av\r\nden svenska arbetsmarknaden, liksom en radikal\r\ndämpning av prisstegringstakten under året,\r\ninnebär att konkurrenskraften för svensk industri\r\nförbättras.</pre><pre>Förutsättningarna har därmed skapats för en\r\nvändning uppåt av aktiviteten i den svenska\r\nekonomin. Redan under 1991 kan vändpunkten\r\nkomma för industrin, och 1992 bli ett år av\r\nåterhämtning.</pre><pre>Under andra hälften av 1991 väntas en\r\nåterhämtning i konjunkturen på för Sverige viktiga\r\nmarknader. Det bidrar ytterligare till att svensk\r\nexport kan få ett uppsving nästa år.</pre><pre>Herr talman! 1990 skulle ha blivit ett avgörande år\r\nför det multilaterala handelssystemets framtid.\r\nUruguay-rundan inom ramen för GATT skulle ha\r\navslutats med ett ministermöte i Bryssel i december\r\noch resulterat i förstärkta handelsregler och friare\r\nhandelsflöden långt i på 2000-talet.</pre><pre>Ministermötet ägde rum som planerat -- men\r\nrundan avslutades inte i Bryssel. Positionerna i\r\nframför allt jordbruksfrågan, där EG stod mot\r\nUSA och ett antal andra jordbruksexportörer, var\r\nför låsta för att parterna skulle kunna\r\nkompromissa. Samtidigt vill jag understryka att\r\nmotsättningarna var stora även på andra viktiga\r\nförhandlingsområden. Klyftan mellan retorik och\r\nvad som realistiskt kunde uppnås var för stor.</pre><pre>Uruguay-rundans fortsättning är för närvarande\r\noklar. Den 26 februari återupptogs visserligen\r\nförhandlingarna i Genève på den grundval som\r\nuppnåtts vid Bryssel-mötet, men förhandlingarna\r\nförs för närvarande endast på teknisk nivå. Skälet\r\när att USA-administrationen senast i maj måste få\r\nett förnyat bemyndigande från den amerikanska\r\nkongressen för att kunna förhandla fram avtal som\r\nsedan inte kan ändras under utskottsbehandlingen.\r\nVi utgår ifrån att USAs president får ett sådant\r\nbemyndigande, som i så fall gäller t.o.m. maj 1993.</pre><pre>Enligt svensk uppfattning måste Uruguay-rundan\r\nemellertid avslutas betydligt tidigare än så, helst\r\nredan i år. De resultat som hittills uppnåtts i rundan\r\nfår inte gå förlorade. Att förhandla i långbänk\r\ninnebär påtagliga risker för att hela processen faller\r\nsönder. Det finns redan oroande tecken på att\r\nUSAs intresse för bilaterala uppgörelser vid sidan\r\nav GATT ökar.</pre><pre>Sverige är en handelsberoende nation. Vår\r\nhandelspolitik måste främja våra relationer till alla\r\ndelar av världen. Därför är Uruguay-rundan så\r\nviktig för oss. Utan ett starkt GATT har små länder\r\nsvårt att hävda sina handelspolitiska intressen.\r\nFörstärkta och utvidgade GATT-regler är också\r\nviktiga för att förhindra att de regionala\r\nliberaliseringsprocesserna inom och utom Europa\r\nblir exklusiva och inåtvända.</pre><pre>Alla handelsnationer måste nu ta sitt ansvar för att\r\nUruguay-rundan genomförs. Vad som framför allt\r\nkrävs är ett aktivt ledarskap och en klar och stram\r\ntidtabell för de insatser som krävs för att ro rundan\r\ni hamn. Retorik och orealistiska förväntningar får\r\nkastas över bord. Sveriges ambition är att det\r\nslutliga resultatet av GATT-förhandlingarna skall\r\nkunna skrivas under före utgången av innevarande\r\når.</pre><pre>På det multilaterala handelsområdet vill jag också\r\nnämna Förenta nationernas konferens för handel\r\noch utveckling, UNCTAD, som kommer att ha sitt\r\nåttonde möte i början av nästa år.</pre><pre>Olikheterna mellan länderna i u-landsgruppen är i\r\ndag större än någonsin. Deras utveckling varierar\r\növer hela skalan från stark ekonomisk tillväxt till\r\nstagnation. Detta innebär att lösningarna på\r\nländernas problem är olika. UNCTAD-\r\nkonferensen kommer säkert att präglas av detta\r\nförhållande.</pre><pre>En av de viktigaste förutsättningarna för u-\r\nländernas utveckling är att de kan delta aktivt i den\r\ninternationella handeln. Goda\r\navsättningsmöjligheter för deras exportprodukter,\r\npå i-landsmarknaderna såväl som inom den egna\r\ngruppen, är en nödvändighet. Vi söker bidra till\r\ndetta genom att öppna vår egen marknad.</pre><pre>Ett exempel på det är avvecklingen av de svenska\r\ntekorestriktionerna den 31 juli i år. Som en följd av\r\ntidigare ställningstaganden från riksdagen har\r\nregeringen nyligen sagt upp de 15 bilaterala\r\nbegränsningsavtalen under multifiberavtalet till\r\ndetta datum.</pre><pre>Herr talman! Miljöfrågornas växande betydelse har\r\nuppmärksammats på de flesta områden, även\r\nhandelspolitikens. De ökade miljöambitionerna\r\nvärlden över kommer i ökad grad att resultera i\r\nåtgärder som påverkar handeln över gränserna.</pre><pre>I dag finns det en del frågetecken kring på vilket\r\nsätt och i vilken omfattning de multilaterala\r\nhandelsreglerna är tillämpliga på olika typer av\r\nmiljöåtgärder. Dessa frågetecken bör rätas ut för\r\natt undvika osäkerhet och ett sannolikt växande\r\nantal svårlösta handelstvister.</pre><pre>Sverige har drivit på för att frågan om handel och\r\nmiljö skall diskuteras internationellt. Gemensamt\r\nmed övriga EFTA-länder har vi föreslagit att frågan\r\nskall tas upp till behandling i GATT. Syftet är att\r\nundersöka hur handelsreglerna skall kunna\r\nförstärkas eller kompletteras för att ta hänsyn till\r\nmiljöfrågornas växande betydelse. Förslaget har\r\nmött ett mycket positivt gensvar på många håll men\r\nockså stor tveksamhet från framför allt u-länder.</pre><pre>Detta ökar vikten av att upprätthålla en dialog om\r\nmiljöfrågorna i andra fora. Sverige har väckt frågan\r\ni OECD, där ett viktigt analysarbete nu inletts.\r\nUNCTAD kommer att kunna spela en liknande roll\r\nför möjligheten till en dialog med u-länderna. Även\r\nhär har Sverige tagit initiativ till att få upp frågan på\r\ndagordningen.</pre><pre>Herr talman! Den tid som gått sedan förra årets\r\nhandelspolitiska debatt har på flera områden\r\nmedfört avgörande förändringar för Europa.</pre><pre>EG har i högt tempo fortsatt sitt arbete för att\r\nfullborda den inre marknaden från den 1 januari\r\n1993. De två regeringskonferenserna om den\r\npolitiska unionen och den ekonomiska och\r\nmonetära unionen har inletts.</pre><pre>Den 20 juni i fjol inledde EFTA-länderna och EG\r\nde formella förhandlingarna om att upprätta ett\r\neuropeiskt ekonomiskt samarbetsområde -- EES.\r\nDet gemensamma målet är att förhandlingarna\r\nskall slutföras till sommaren i år och att EES-avtalet\r\nskall träda i kraft den 1 januari 1993.</pre><pre>Syftet är att bredda och fördjupa det\r\nVästeuropeiska samarbetet på en rad olika\r\nsamhällsområden. Ett EES-avtal kommer inte bara\r\natt gagna de västeuropeiska länderna. Det skapar\r\nockså förutsättningar för ett vidgat ekonomiskt,\r\npolitiskt och kulturellt samarbete mellan alla\r\nEuropas stater. Länderna i Central- och Östeuropa\r\nsöker nu ett närmare samarbete med Västeuropa.</pre><pre>Ministermötet mellan EFTA och EG den 19\r\ndecember 1990 blev en klar framgång. Ministrarna\r\nkunde enas om riktlinjer för de fortsatta\r\nförhandlingarna. Resultatet skapade goda\r\nförutsättningar för att förhandlingarna skulle\r\nkunna föras vidare på ett konstruktivt sätt. Så har\r\nockså skett.</pre><pre>Vid det informella ministermötet den 1--2 mars i år\r\nbekräftades att EFTA-kretsen alltjämt står samlad\r\ninför det fortsatta arbetet.</pre><pre>Som jag tidigare redogjort för här i kammaren\r\nåterstår känsliga förhandlingar på några områden.\r\nStora arbetsinsatser av alla berörda parter kommer\r\natt krävas om tidtabellen skall kunna hållas. Både\r\nEFTA-länderna och EG har dock bekräftat sin\r\nföresats att avsluta EES-förhandlingarna till\r\nsommaren.</pre><pre>Den europeiska arkitekturen förändras snabbt. Vi\r\nlever i dag i en helt annan omvärld än för bara ett\r\neller ett och ett halvt år sedan. Därmed har också\r\nförutsättningarna för svenskt medlemskap i EG\r\nförändrats. Frågan om vårt deltagande i\r\nEuropaintegrationen är ett av våra viktigaste\r\npolitiska avgöranden under efterkrigstiden. Det är\r\ndärför glädjande att det råder en mycket bred\r\nenighet i riksdagen om målen och riktlinjerna för\r\nSveriges fortsatta agerande.</pre><pre>I sitt beslut den 12 december 1990 uttalade sig\r\nriksdagen för ett svenskt medlemskap i EG med\r\nbibehållen neutralitetspolitik. Det bedömdes\r\nsannolikt att en svensk ansökan skulle kunna\r\nlämnas in under år 1991. Detta är också regeringens\r\navsikt. Parallellt med de intensiva EES-\r\nförhandlingarna har regeringen därför inlett\r\nförberedelserna för en sådan ansökan. Bl.a.\r\nanalyserar vi nu konsekvenserna på olika områden\r\nav ett svenskt medlemsskap i EG. Resultatet\r\nkommer att redovisas i sommar.</pre><pre>I dagsläget är dock arbetet med att slutföra EES-\r\nförhandlingarna vår första prioritet. Det föreligger\r\ninget motsatsförhållande mellan ett EES-avtal och\r\nen medlemskapsansökan. Tvärtom. I det korta\r\nperspektivet finns inget alternativ till ett EES-avtal.\r\nDärigenom etableras en högre nivå av samverkan\r\nmellan EFTA-länderna och EG. I ett längre\r\nperspektiv kan ett EES-avtal ses som ett steg på\r\nvägen i Sveriges strävan mot medlemskap.</pre><pre>Herr talman! Länderna i Central- och Östeuropa\r\ngenomgår nu en nödvändig omställningsprocess\r\nmot marknadsekonomi som kommer att ta lång tid.\r\nFramstegen i de ekonomiska reformprogrammen\r\när högst varierande. Industriproduktionen sjunker\r\noch inflationstakten är hög. På kort sikt kommer\r\nimportefterfrågan i dessa länder att vara låg\r\nsamtidigt som de utländska investeringarna är\r\nbegränsade. På längre sikt är det dock sannolikt att\r\ninvesteringarna liksom handeln kommer att öka.</pre><pre>Rekonstruktionen av de tidigare planekonomierna\r\nkommer att kräva omfattande insatser under en\r\nföljd av år. Vad gäller de svenska insatserna har det\r\ns.k. miljard-programmet, som avser en\r\ntreårsperiod, börjat genomföras. Därutöver har\r\nytterligare medel avsatts för den nya europeiska\r\nutvecklingsbanken liksom för finansiellt stöd till\r\nTjeckoslovakien och Ungern inom ramen för G 24,\r\ndär Sverige deltar aktivt. OECD-ländernas\r\nstödinsatser inom G 24 spelar en viktig roll vad\r\ngäller kompletterande finansiellt stöd till\r\nreformländerna utöver vad exempelvis\r\nInternationella valutafonden och Världsbanken\r\nkan ställa upp med.</pre><pre>Polen, Ungern och Tjeckoslovakien har klart\r\nuttryckt sin önskan om ett närmare samarbete med\r\nOECD som på sikt kan leda till medlemskap i\r\norganisationen. För att tillmötesgå dessa önskemål\r\nhar ett särskilt program antagits för östländer som\r\ntar snabba steg mot marknadsekonomi och\r\ndemokrati.</pre><pre>Åtgärder på det handelspolitiska området spelar\r\nockså en viktig roll för att underlätta\r\nförändringsprocessen. Investeringsskyddsavtal har\r\nhittills ingåtts med Jugoslavien, Polen och Ungern.\r\nEtt avtal med Tjeckoslovakien har undertecknats\r\nmen ännu inte trätt i kraft. Förhandlingar om\r\nliknande avtal med andra länder i området pågår.</pre><pre>Exportkreditnämnden kan genom att lyfta av en del\r\nav företagens risker bidra till att möjliggöra\r\nfinansiering av projekt och investeringar. Nämnden\r\nhar nyligen infört vissa förändringar i sitt\r\ninvesteringsgarantisystem för Central- och\r\nÖsteuropa genom att s.k. systemskiftesrisker nu\r\nkan täckas.</pre><pre>Förhandlingar om frihandelsavtal förs mellan\r\nEFTA-länderna och Polen, Tjeckoslovakien,\r\nUngern och Jugoslavien inom ramen för de\r\nsamarbetsdeklarationer som tecknats med dessa\r\nländer. Avsikten är att avtalen om möjligt skall\r\nkunna träda i kraft år 1992.</pre><pre>Den europeiska utvecklingen har också präglat det\r\nnordiska samarbetet under året. Nordiska\r\nministerrådet har inlett en genomgång av vilka\r\nfrågor som EES-avtalet kommer att aktualisera i\r\ndet nordiska samarbetet efter årsskiftet 1992--93,\r\ndå avtalet väntas träda i kraft.</pre><pre>Samtidigt har ökande uppmärksamhet ägnats åt\r\nvilken roll det nordiska samarbetet kan ha i\r\nförhållande till utvecklingen i Central- och\r\nÖsteuropa. Ministerrådet antog i oktober ett\r\narbetsprogram för insatser i Baltikum samt\r\nCentral- och Östeuropa. Detta omfattar bl.a.\r\ninrättande av nordiska informationskontor i\r\nTallinn, Riga och Vilnius och en stipendieordning\r\nför studerande från Baltikum.</pre><pre>Herr talman! Europas stora betydelse för Sveriges\r\nutrikeshandel är uppenbar. Det västeuropeiska\r\nfrihandelsområdet utvecklar sig till en jättelik\r\n''hemmamarknad'' för svenska företag. Sverige\r\nmåste dock öka exportansträngningarna också på\r\növriga marknader.</pre><pre>Det för svensk utrikeshandel viktigaste landet\r\nutanför Europa är USA. Nära 9 % av Sveriges\r\nexport går till USA, vilket är vida mer än för något\r\nannat utomeuropeiskt land.</pre><pre>Den amerikanska marknaden präglas generellt av\r\nöppenhet, även om vissa sektorer såsom textil och\r\nstål är starkt skyddade.</pre><pre>På svensk begäran har den antidumpningstull som\r\nUSA infört mot vissa stålprodukter från Sandvik\r\nundersökts av en expertpanel inom GATT. Panelen\r\ngav Sverige rätt. USA anmodades avskaffa denna\r\nextratull och betala tillbaka redan inbetald tull till\r\nSandvik. Panelrapporten har ännu inte kunnat\r\nantas av GATTs råd på grund av USAs motstånd.\r\nVi utgår emellertid från att USA kommer att\r\ntillämpa panelen rekommendationer. Om GATT i\r\nlängden skall bevara sin trovärdighet måste dess\r\nmaskineri för tvistelösning respekteras också av de\r\nstora handelsnationerna.</pre><pre>Intresset för regional ekonomisk integration ökar\r\näven i USA. President Bush har aviserat att\r\nförhandlingar med Mexico om ett nordamerikanskt\r\nfrihandelsområde snart skall inledas. I dessa\r\nkommer även Canada, som redan har ett\r\nomfattande frihandelsavtal med USA, att delta.\r\nPresidenten har också initierat det s.k. ''Enterprise\r\nfor the Americas'', som ytterst syftar till att göra\r\nhela den västra hemisfären till ett\r\nfrihandelsområde. Vi har med tillfredsställelse\r\nnoterat de amerikanska försäkringarna att ett\r\nsådant frihandelsområde kommer att vara öppet\r\nmot omvärlden.</pre><pre>Stillahavsasien är den region i världen som i dag\r\nkan uppvisa den utan jämförelse snabbaste\r\nekonomiska tillväxten.</pre><pre>Japan, som är det ekonomiska och finansiella\r\ncentret i området, är i dag efter USA världens\r\nstörsta ekonomi. Den svenska exporten till Japan\r\nutvecklas mycket positivt och svarar för en stadigt\r\nökande andel av Sveriges totalexport. Till detta\r\nbidrar svenska ansträngningar såväl som\r\nimportstimulerande åtgärder från japansk sida.</pre><pre>Vi ser gärna att förbindelserna med Japan ökar\r\növer ett bredare fält. Regeringen har bl.a. avsatt\r\nmedel till stöd för bildandet av ett forskningsinstitut\r\nmed särskild inriktning på japansk ekonomi.</pre><pre>I regeringens tillväxtproposition föreslår vi att 7\r\nmilj.kr. nästa budgetår skall anslås till ett särskilt\r\nprogram som syftar till att stimulera japanska\r\nföretag att investera i Sverige. Avsikten är att detta\r\nbelopp skall bli ett årligt anslag.</pre><pre>De dynamiska ekonomierna i Sydostasien uppvisar\r\nmycket höga siffror vad gäller tillväxt,\r\nproduktivitet, investeringar och handel. Så till\r\nexempel har Hongkongs, Singapores, Sydkoreas\r\noch Taiwans sammanlagda andel av världsexporten\r\nav industrivaror fördubblats från 5 till 10 % under\r\n1980-talet.</pre><pre>Dessa ekonomiers närmande till och kontakter\r\nmed OECD under senare tid är ett uttryck för att\r\nde närmar sig i-ländernas marknadsekonomiska\r\nsystem och öppna handelspolitik.</pre><pre>Vi ser det som naturligt att dessa länder intar en\r\nplats i det handelspolitiska samarbetet som\r\nmotsvarar deras ställning i världsekonomin.</pre><pre>Herr talman! Situationen i Mellanöstern har\r\ndominerats av händelserna i samband med Iraks\r\ninvasion av Kuwait den 2 augusti i fjol. Sverige var\r\nett av de första länderna som införde ekonomiska\r\nsanktioner mot Irak och det av Irak ockuperade\r\nKuwait.</pre><pre>Sedan regeringen hävt embargot mot Kuwait den 7\r\nmars 1991 har förutsättningar skapats för ett aktivt\r\nsvenskt deltagande i återuppbyggnaden av detta\r\nland.</pre><pre>På det handelspolitiska området har EFTA-\r\nländerna inlett förhandlingar med Turkiet om ett\r\nfrihandelsavtal. På samma sätt kommer Sverige\r\ntillsammans med övriga EFTA-länder att inleda\r\nförhandlingar om ett frihandelsavtal med Israel.\r\nDetta skall inkludera en överenskommelse om\r\nlämpliga arrangemang för direkthandel med de\r\nockuperade palestinska områdena.</pre><pre>Vidare följer vi noga utvecklingen inom GCC Gulf\r\nCo-operation Council. En viktig fråga är i vilken\r\nutsträckning Iran nu kommer att integreras i\r\nsamarbetet inom GCC, som förmodas komma att\r\nspela en viktigare handelspolitisk roll i framtiden.</pre><pre>Ytterligare en region som står inför stora\r\nförändringar är södra Afrika. Vi har kunnat\r\nkonstatera betydande politiska förändringar i\r\nSydafrika. Trots alla problem ser det det ut som om\r\nvägen för förhandlingar om en ny författning ligger\r\nöppen. Den här utvecklingen kan ha en avgörande\r\nbetydelse för den politiska och ekonomiska\r\nutvecklingen i hela regionen.</pre><pre>Det rör sig om en del av världen där Sverige har ett\r\nmycket gott anseende och en betydande närvaro --\r\ninte minst genom vårt långvariga och omfattande\r\nbiståndssamarbete med frontstaterna, SADCC,\r\noch befrielserörelserna. Jag tror att vi här står inför\r\nstora nya samarbetsmöjligheter på litet sikt. Det\r\ngäller inte minst på handelsområdet.</pre><pre>Den tidpunkt då vi måste ta upp sanktionerna mot\r\nSydafrika till prövning närmar sig. Sydafrika har\r\ndock ännu inte nått det stadium där förändringarna\r\nkan betecknas som djupgående och oåterkalleliga.\r\nInnan det sydafrikanska parlamentet infriat\r\npresident de Klerks åtagande att avskaffa\r\napartheidlagarna och Sydafrikas regering\r\nundanröjt alla återstående hinder för\r\nförhandlingar, är vi inte beredda att upphäva\r\nhandelssanktionerna.</pre><pre>Herr talman! Statens stöd till de svenska företagens\r\nexportsatsningar i olika länder och regioner måste\r\nfortlöpande ses över så att det blir så effektivt som\r\nmöjligt, både vad gäller kostnader och resultat.</pre><pre>Betänkandet från exportfrämjandeutredningen --\r\nStatens roll vid främjande av export -- är just nu ute\r\npå remiss. Remisstiden går ut den 29 april. Jag\r\nräknar med att regeringen återkommer med förslag\r\ni frågan till vårriksdagen. Det blir då tillfälle att\r\ningående debattera mål och motiv för det statliga\r\nstödet till Sveriges exportråd. Redan nu vill jag\r\nemellertid slå fast att det samarbete som äger rum\r\nmellan staten och näringslivet i exportrådet är\r\nmycket värdefullt.</pre><pre>Herr talman! Två frågor står i centrum för den\r\nsvenska handelspolitiken under det kommande\r\nåret. Den ena gäller Uruguayrundan som måste\r\nbringas till ett lyckosamt slut. Sverige kommer att\r\naktivt arbeta för detta.</pre><pre>Den andra frågan gäller vår plats i Europa. Sverige\r\nbör aktivt delta i att skapa ett nytt Europa. Sverige\r\nhar mycket att bidra med i det vidgade\r\ninternationella samarbete som nu växer fram. På\r\nmånga områden kan EG bli det nav kring vilket ett\r\nvidare europeiskt samarbete kretsar. Det är i det\r\nperspektivet som vi nu bereder oss att ansöka om\r\nmedlemskap i EG. Som medlem i EG kan vi\r\nmedverka till att bygga framtidens Europa.</pre><pre>Anf. 2 NIC GRÖNVALL (m):</pre><pre>Herr talman! Fru statsråd! Jag skulle vilja börja\r\ndetta inlägg med att visa upp litet dåligt humör. Det\r\när sorgligt att denna viktiga debatt förs en\r\nplenumfri fredag. Handelspolitiken innehåller\r\nviktiga frågor. I den tid vi nu lever framträder\r\nhandelspolitiken som ett väsentligt politikområde.\r\nDet är sorgligt att behöva stå inför en tom\r\nkammare -- jag tackar de kollegor som är här -- och\r\ndebattera denna viktiga del av vår politik.</pre><pre>Det är naturligtvis särskilt olyckligt att\r\nstatsministern och partiledarna i dag överlägger i\r\nden närbesläktade frågan om\r\nmedlemskapsansökan till EG. Det kommer på sitt\r\nsätt att negativt påverka den uppmärksamhet vår\r\ndebatt får här.</pre><pre>Jag övergår nu till något mer positivt. Jag vill tacka\r\nför ett mycket bra inlägg av statsrådet, som\r\ninnehåller precis en så bred redovisning av den\r\nsvenska handelspolitiken som en handelsdebatt\r\nskall göra. Vi har under de senare\r\nhandelsdebatterna hamnat i en EG-debatt, och det\r\nkänns befriande att nu få syssla med litet annat. Det\r\nfinns verkligen mycket väsentliga frågor vid sidan\r\nav EG-debatten. Jag återkommer till den debatten\r\noch dess handelspolitiska implikationer.</pre><pre>Statsrådet gör en alldeles riktig disposition av sitt\r\ninlägg, och hon ägnar stort utrymme åt att först\r\nmarkera position då det gäller den globala regimen\r\nför vår internationella handel.</pre><pre>Bretton Woods-överenskommelsen från 1943\r\nmåste bli färdig. Den internationella\r\nhandelsorganisationen fick aldrig bli till och\r\nersattes av den långt svagare GATT-\r\növerenskommelsen. Det är naturligtvis en mycket\r\nangelägen strävan för världens politiker som sysslar\r\nmed handelspolitiska frågor att föra GATT från\r\ndess nuvarande uppbyggnad fram till en verklig\r\ninternationell organisation med en verklig\r\njurisdiktion.</pre><pre>Den situation som råder i antidumpningsärendet\r\nangående vissa stålprodukter, som statsrådet\r\npåpekar, är alldeles oacceptabel. En enskild nation\r\nskall inte få blockera genomförandet av den\r\ninternationella reglering som vi alla har åtagit oss\r\natt leva efter. Det finns emellertid i GATT-\r\nperspektivet en del signaler som beskrivs i\r\ndeklarationen på ett delvis aningslöst sätt.\r\nDessutom saknas en viktig frågeställning. Jag\r\ntänker på den regionalisering som är en uppenbar\r\ntrend i världshandeln. Regionaliseringen sker inom\r\nramen för GATT-stadgans medgivande om\r\nfrihandelsområden och tullunioner. Men den utgör\r\nlikafullt ett mycket farligt tecken som skulle kunna\r\nbereda marken för en uppdelning av\r\nvärldsmarknaden i världsmarknadens\r\nhandelsmönster.</pre><pre>USAs hållning under Uruguay-rundan var en av de\r\nkrafter som spräckte resultatet. USA har\r\nnaturligtvis hela tiden varit berett på att dessa\r\nlångtgående krav på jordbruksområdet inte skulle\r\nmötas av övriga förhandlingsparter. Det finns\r\ndärför en påtaglig risk att USAs regionaliserade\r\nhandelspolitiska manövrar inrymmer en beredelse\r\nför ett nederlag för GATT och en återgång till en\r\nprotektionistisk USA-politik som baserar sin\r\ntillväxtkraft på regional handel. Det finns\r\nuttalanden i deklarationen vari statsrådet\r\nregistrerar att USA lämnat förklaringar om att man\r\ninte avser att gå den regionaliserade vägen. Jag vill\r\ngärna att handelsministern tar upp denna tråd och\r\nhär i dag debatterar frågan om vad man kan göra\r\nför att verkligen utöva kraftfulla påtryckningar mot\r\nen sådan regionalisering från USAs sida.</pre><pre>Samtidigt skall det registreras att USAs tilltänkta\r\nförhandlingar om frihandelsavtal med Mexico\r\ninrymmer kanske en händelse av större politisk\r\nbetydelse än vi här i Europa riktigt förstår. Gränsen\r\nmellan USA och Mexico har länge varit en\r\nkrutladdning som skulle kunna leda till explosioner.\r\nDet är en hälsobringande gärning att få knyta dessa\r\nländer samman med ett frihandelsavtal. Men däri\r\nryms en fara.</pre><pre>Det finns en fråga där jag saknar uttalande vad\r\navser den globala handelsregimen. Det gäller de\r\nproblem som världens nationer har kämpat med\r\noch kommer att nödgas att kämpa med under\r\nmånga år, nämligen skuldkrisen. Det måste vara\r\nuppenbart att skuldkrisen kommer att kräva\r\nstatliga insatser för att kunna avvecklas. På något\r\nsätt och i något forum måste världens\r\nindustriländer samlas kring en överläggning om hur\r\nskuldkrisen skall avvecklas. Det gäller både den\r\nsom hanteras i Paris-klubben och som framför allt\r\nberör de statliga finansieringsinsatserna, men\r\ngivetvis också den som hanteras av den s.k.\r\nLondon-klubben och som berör finansiella\r\ninstitutioner i framför allt USAs bankvärld.</pre><pre>Om problemet kring USAs finansiella marknader\r\nskall bestå kommer osäkerheten om världens\r\nekonomiska utveckling också att bestå. Det är\r\ndärför ett stort politiskt ansvar för industriländerna\r\natt ta itu med skuldkrisproblemen på allvar. Jag\r\nemotser statsrådets kommentar och synpunkter på\r\nhur problemet kan angripas.</pre><pre>För att fullfölja tankarna kring regionaliseringen\r\noch regionernas utveckling i världshandeln, vill jag\r\nta upp tre särskilda synpunkter. Statsrådet nämner\r\nalla tre, men på ett annat sätt än vad jag hade väntat\r\nmig.</pre><pre>Statsrådet påpekar Sydostasiens enastående tillväxt\r\ni handelshänseende och ekonomisk styrka. Hon\r\nsäger med glädje att dessa länder närmar sig\r\nOECD-juridiken och OECD-kretsen. Men, här i\r\nSverige har vi en attityd till en av våra främsta\r\nhandelspartner Tawain, som är förnedrande. Jag\r\nskulle vilja att statsrådet förklarade att den\r\nförestående resan till Taiwan för Mikael Sohlman\r\ninte är den enda åtgärden som Sverige avser att\r\ngenomföra för att ge Taiwan den ställning Taiwan\r\nförtjänar i vårt land. Jag vill påpeka att landets\r\nrepresentationskontor i Stockholm inte har fått inta\r\nnågon form av internationell eller diplomatisk\r\nstatus. Dess tjänstemän arbetar med vanliga korta\r\nuppehållstillstånd. Regeringen har varit\r\nutomordentligt föraktfull mot Taiwans behov av\r\nofficiella handelskontakter på en anständig nivå.\r\nJag vill gärna att statsrådet kommenterar frågan\r\noch anger en linje som regeringen avser att följa.</pre><pre>Det andra delen i det sydostasiatiska blocket är\r\nJapan, som är motorn i hela utvecklingen och som\r\när den stora starka parten där. Japan uppvaktas nu\r\nav staten med olika former av insatser à 7 milj.kr.\r\nom året -- det går att läsa i deklarationen.\r\nRegeringen försummar att inse att det inte är\r\nreklaminsatser i Japan som är avgörande för\r\nintresset hos japanska investerare. Det är\r\nnaturligtvis investeringsmiljön i Sverige. Sverige\r\nhar i många hänseenden ett bra läge i Europa. Vi\r\nhar också utomordentligt goda handelsförbindelser\r\nmed vår omvärld. Men vi förmår för närvarande\r\ninte att attrahera utländska investerare -- i allra\r\nhögsta grad inte japanska investerare. Frågan är\r\nom inte regeringen skulle spara de 7 milj.kr. och i\r\nstället koncentrera sina krafter och talanger på att\r\nutveckla ett handels- och investeringsklimat i vårt\r\nland som mera ligger i överenstämmelse med de\r\nborgerliga partiernas politik när det gäller skatter,\r\nupphävande av hinder i förvärvslagstiftningen osv.\r\nän att använda pengarna till att resa ut och göra\r\nreklam för Stockholm.</pre><pre>Den sista delen av de regionala frågorna, fru\r\nstatsråd, som jag vill beröra är de kommentarer\r\nsom rör sig omkring Israel. Gulfkrisens avslutning\r\nutgör utan tvivel en unik möjlighet att påverka\r\nfredsprocessen i detta sargade område.</pre><pre>Sedan 1946 håller arabstaterna uppe en\r\nhandelsblockad gentemot Israel. Den är\r\nnaturligtvis förståelig. Men det vore en\r\nbetydelsefull insats för att avveckla spänningarna\r\noch att åstadkomma nya förbindelser om\r\nhandelsblockaden, från i varje fall de stater som\r\ningick i FN-koalitionen, kunde hävas mot Israel.\r\nDet vore en långt mer konstruktiv politik än att\r\nnästan ensidigt stötta PLO. En politisk insats från\r\nsvensk sida hos FN-koalitionens arabstater för att\r\nhäva blockaden mot Israel vore en stor insats för\r\nfreden i Mellanöstern.</pre><pre>När jag nu har nämnt PLO, fru statsråd, vill jag\r\nsäga att det är alldeles påfallande hur skillnaden i\r\nbehandlingen av PLO och Taiwans\r\ninformationskontor i Stockholm slår en i ansiktet.\r\nTaiwan är Sveriges 18:e handelspartner i en\r\nbalanserad handelssituation och med ett program\r\npå 6 miljarder dollar för infrastrukturinvesteringar\r\ni framtiden. Vi kan inte ens möta dem på en högre\r\nnivå än departementsnivå när vi vill tala med dem\r\noffentligt. Det måste bli en ändring i den frågan.</pre><pre>Låt mig ägna den senare delen av mitt inlägg åt den\r\neuropeiska situationen. Låt mig i sista hand ta upp\r\nEuropas EG och EES-samarbetet. Jag vill först\r\ndiskutera något litet den öuropeiska situationen.\r\nDet finns en faktor där som är av avgörande\r\nbetydelse. Det är Polens möjligheter att lyckas i sitt\r\nmycket djärva försök att återinföra\r\nmarknadsekonomi.</pre><pre>Det finns en politisk händelse i Europa som inte har\r\nobserverats så mycket, nämligen Paris-klubbens\r\nnedskrivning av Polens skulder. Det var en\r\nhändelse av utomordentligt stor betydelse för hela\r\nEuropas framtid. Det är ett steg i en riktning som\r\nvi måste följa. Det måste tas politiska initiativ av\r\nG 24 och nationer ur en större krest för att lindra\r\nÖsturopas skuldbörda, framför allt Polens. Polen\r\nhar svarat på förtroendet från Västeuropa med en\r\nkolossal insats då det gäller att omvandla den\r\nförfallna planekonomin till en levande\r\nmarknadsekonomi. Uppoffringarna i Polen har\r\nvarit mycket stora under den inledande fasen.</pre><pre>Fru statsråd! GATT-frågan föll bl.a. på\r\njordbrukspolitiken. Vi möter i EES-\r\nförhandlingarna ett jordbrukspolitiskt problem\r\nsom är av betydande dignitet, nämligen den s.k. 70-\r\nlistan eller cohesion-listan. Den måste ses i ett\r\nsammanhang med kraven på en lösning på fiskets\r\nområde och den föreslagna, om än så länge\r\nutomordentligt obeskrivna, EFTA-fonden. Detta\r\npaket av problem kan bli ett s.k. stumbling block\r\nför framgången för EES. Det är nationella\r\nintressen av hög dignitet som ingår i det paketet.\r\nDen svenska jordbruks- och livsmedelspolitiken\r\ntog förra året ett avgörande beslut i rätt riktning.\r\nDet utgjorde ett viktigt bidrag från svensk sida för\r\natt klara både GATT-problemen och närmandet till\r\nEuropa. När man tänker på detta vore det närmast\r\nsjälvklart att vi gick ännu ett par steg på\r\njordbrukspolitikens område. Vi borde nu försöka\r\nåstadkomma ett verkligt närmande till EGs\r\nrevision av CAP, den gemensamma\r\njordbrukspolitiken. Vi borde på ett eller annat sätt\r\nfå delta i det arbetet. Svenska jordbrukare klarar\r\ninte att ställas inför tre eller fyra omställningar,\r\nförst 1990 års beslut, sedan EES-avtalet, sedan\r\nmedlemskapet och till sist GATT-regleringen. Ett\r\nsteg i rätt riktning vore att den svenska regeringen\r\nförsökte att få delta i revisionen och göra sin\r\nstämma hörd om lösningarna.</pre><pre>Det vore naturligtvis av utomordentlig betydelse\r\natt en sådan insats också förenades med kravet på\r\natt planeringen nu gjordes för en alleuropeisk\r\njordbrukspolitik. Då kan vi när de östeuropeiska\r\nstaterna kommer in i handelsgemenskapen med en\r\nsund ekonomi redan vara förberedda för en\r\nalleuropeisk jordbrukspolitik som en del av GATT-\r\narbetet.</pre><pre>Vi har redan insett att EES-avtalet inte kommer att\r\nbli vad vi hoppades under våren 1989 efter Delors\r\ntal och efter statsministrarna deklaration i Oslo. De\r\nlösningar vi nu ser framför oss har sämre innehåll\r\noch sämre kvalitet än de som då uttalades utgöra\r\nförutsättningar för vårt deltagande. Men eftersom\r\nvi nu, tack och lov, har fått medlemskapets\r\nmöjligheter i vårt perspektiv kan man säga att vi\r\nlättare kan acceptera den dåliga EES-lösning som\r\nligger framför oss. Det viktiga är emellertid att det\r\nblir ett EES-avtal. Vi får inte svikta när det gäller\r\ndet målet. Vi får inte underlåta att företa några\r\nansträngningar för att nå dit fram. Det är uppenbart\r\natt vi måste försöka hålla samman EFTA-gruppen,\r\nmen det får inte ske till varje pris. Det viktiga är\r\natt Sverige når ett EES-avtal. Det är viktigt för vår\r\nanalys av det blivande medlemskapets innehåll, och\r\ndet är viktigt för att vi så tidigt som möjligt får en\r\naktiv roll inne på den inre marknaden. Men det får\r\nsom sagt var inte ske till vilket pris som helst.</pre><pre>På fiskets område förekommer det två problem.\r\nDet ena är att Island inte vill, eller möjligen inte\r\nkan, acceptera EGs hållning. Det andra är att\r\nsvenskt fiske ständigt tycks utsättas för hotet att i\r\nregleringar med EG förlora marknadsandelar. Jag\r\nvill gärna att statsrådet även i denna debatt\r\nrepeterar vad statsrådet många gånger förut har\r\nsagt, nämligen att Sverige kan och får inte ta undan\r\nden viktiga del av vårt folks försörjning och vårt\r\nfolks kultur och tradition som ligger i ett levande\r\nfiske och en levande svensk fiskeindustri.</pre><pre>De institutionella lösningarna inom EES behöver\r\njag inte närmare beröra. Vi vet att de blir\r\notillfredsställande. Vi vet att vi kan acceptera\r\notillfredsställande lösningar eftersom vårt hopp,\r\nvårt perspektiv, är att de bara skall gälla i två år.</pre><pre>Jag vill emellertid avsluta med att säga att den\r\nanalys av medlemskapet som aviseras till\r\nsommaren hålls undan från parlamentets ledamöter\r\nunder en viktig tid. Jag tycker att statsrådet tidigare\r\nän till sommaren skulle erbjuda riksdagens EFTA-\r\ndelegation information, om vad analysarbetet ger\r\neller ge denna information på annat sätt. Vi för nu\r\nen debatt om tidpunkter hit och dit. Jag tänker inte\r\nge mig in i den debatten, men jag vill gärna att\r\nstatsrådet ger oss tillgång till en verklig information\r\nom det analysarbete som pågår, upplysning om när\r\ngrundlagskommittén kommer att tillsättas och när\r\ndess direktiv kommer att utges. Det är viktigt för\r\noss att veta att den kommer i god tid och att vi\r\nkommer att få delta i den.</pre><pre></pre><pre>Anf. 3 HADAR CARS (fp):</pre><pre>Herr talman, fru statsråd, ärade ledamöter! Den\r\ndeklaration som regeringen har presenterat ger ett\r\nintryck av en förteckning över förskingrade\r\nfördelar och oförlösta frågor.</pre><pre>Om jag får börja med de oförlösta frågorna står\r\nUruguay-rundan högt upp på den listan. Vad sägs i\r\ndeklarationen? Jo, att motsättningarna mellan\r\nparterna i förhandlingarna är stora, att\r\nförutsättningarna är oklara, att förhandlingar i\r\nlångbänk kan leda till att hela processen faller\r\nsamman och att orealistiska förväntningar nu får\r\nkastas överbord. Det är viktigt att notera att\r\ndeklarationen andas en djup pessimism i avseende\r\npå Uruguay-rundan. Det är säkert motiverat.</pre><pre>Lika fullt är det naturligtvis tråkigt att de\r\nförväntningar på framgångar för ökad stabil\r\nfrihandel vi haft inte verkar att infrias. Det\r\nunderstryker ytterligare för Sveriges del den\r\nbetydelse vi måste fästa vid framgångar i de\r\nförhandlingar vi för med den Europeiska\r\ngemenskapen om ett närmande till och\r\nmedlemskap i den.</pre><pre>Jag vill gärna understryka det som även Nic\r\nGrönvall var inne på, nämligen att genom de\r\nförhandlingar som förs i GATT både tjänster och\r\nlivsmedel på sikt måste underkastas en ordning av\r\nsamma slag som gäller för andra varor. Det är\r\notillfredsställande att så inte tycks kunna ske nu.\r\nInte minst när det gäller livsmedelsområdet bör vi\r\növerväga hur vi kan medverka till ökad frihandel.</pre><pre>Sedan noterar jag, herr talman, att teko-\r\nrestriktionerna upphör. Det är ju inte någon nyhet\r\nför mig direkt, men det är ändå roligt att kunna\r\nkonstatera att folkpartiets långa och mångåriga\r\nkamp för frihandel och konsumenternas bästa nu\r\näntligen kröns med framgång.</pre><pre>Herr talman! Den centrala frågan för oss alla i\r\nSverige är relationerna till den Europeiska\r\ngemenskapen. Även denna ingår tills vidare i\r\ngruppen ''oförlösta frågor''. Statsrådet har\r\nförhoppningar om att förhandlingarna om ett EES-\r\navtal skall kunna slutföras till sommaren och vara i\r\nkraft den 1 januari 1993. Det finns ingen här i\r\nkammaren som inte delar hennes förhoppning med\r\nundantag av de kommunister och miljöpartister\r\nsom över huvud taget inte vill ha någonting med\r\nden Europeiska gemenskapen att göra. Men bland\r\ndem med någon som helst realistisk syn på den\r\nekonomiska och politiska verkligheten finns det\r\ningen som inte delar uppfattningen om att ett EES-\r\navtal vore önskvärt. Man måste dock ställa sig\r\nfrågan hur realistiskt det är att förhandlingarna\r\nlyckas. Det är ju så, det tror jag fru statsrådet kan\r\nkonfirmera, att svårigheterna alltjämt är mycket\r\nstora. Det kan alltså hända att vi inte får till stånd\r\nett EES-avtal i tid, dvs. till sommaren.</pre><pre>Det är naturligtvis så att alla länder på EFTA-sidan\r\ni första hand företräder sina egna intressen. Det gör\r\nSverige, liksom Schweiz och de andra. Det finns\r\ninte skäl för att söka hålla ihop kretsen. Men om ett\r\nsammanhållande av EFTA-kretsen skulle innebära\r\natt Sverige skulle tvingas avstå från det som för oss\r\nvar fördelaktigast har vi inte större orsak att visa\r\nsolidaritet med t.ex. Schweiz än med Danmark.\r\nDet är inte så att EFTA-länderna som grupp står\r\noss närmare än länderna i den Europeiska\r\ngemenskapen. Jag tycker att det bör understrykas.</pre><pre>Jag känner en oro för de diskussioner som pågår i\r\nden Europeiska gemenskapen om en ändrad\r\nförfattning för denna. Det finns ingenting som\r\ntyder på att man i denna över huvud taget\r\ndiskuterar konsekvenserna av en utvidgning av\r\nmedlemskretsen. Man har tydligen inte börja ställa\r\nsig in på att länder som Sverige kan bli medlemmar.\r\nDärför är det viktigt för oss att ligga på nu och se\r\ntill att vi gör klart för länderna i EG-kretsen att det\r\när just detta som är Sveriges strävan. Vi vill ju att\r\nEG redan nu skall ta den hänsyn till Sveriges\r\nambitioner som är motiverad av att vi vill vara\r\nmedlemmar redan från den 1 januari 1995.</pre><pre>ESS-avtalet är, även om det blir som bäst, ett andra\r\nklassens arrangemang för Sverige. Det kan ses som\r\nett steg på vägen och det ger oss tillgång till de fyra\r\nfriheterna på den europeiska marknaden redan\r\nfrån den 1 januari 1993. Låt oss dock inte upp EES\r\ntill någonting mer än ett arrangemang på vägen till\r\nmedlemskap.</pre><pre>Man kan fråga sig om regeringen prioriterar på\r\nriktigt sätt. Fäster man vikt vid att föra en politik\r\nsom kom närmare den Eeuropeiska gemenskapen?\r\nDet är inte alltid fallet. Som exempel vill jag nämna\r\ntvå förslag från regeringens sida. Det ena är\r\nförslaget om en ''Lex Britannia'' om ändringar i\r\nMBL. Fackföreningarna har i dagens läge inte rätt\r\natt vidta stridsåtgärder, t.ex. blockad mot en\r\narbetsgivare som är bunden av kollektivavtal vare\r\nsig det här avtalet är svenskt eller utländskt. Det\r\nharmonierar med EG-rättens krav på lika\r\nbehandling. Nu vill emellertid regeringen ge\r\nfackföreningarna rätten att sätta ett fartyg i blockad\r\nför att tvinga arbetsgivarna att frångå sitt eget lands\r\nkollektivavtal och i stället tillämpa svenska villkor.\r\nDe svenska fackföreningarna skulle på så sätt\r\nkunna få avgöra om t.ex. en portugisisk\r\nfackförening förhandlat sig till en tillräckligt hög\r\nlön för sina anställda.</pre><pre>Detta är inte en lag som står i överensstämmelse\r\nmed viljan till ett närmande till den Europeiska\r\ngemenskapen. Regeringen har själv utfärdat regler\r\nav innebörden att vi bör ha EG-reglerna med i det\r\nlagstiftningsarbete som pågår, men bryter själv i det\r\nhär fallet på den punkten.</pre><pre>Ett annat fall är de s.k. PET-flaskorna där man\r\nkonstruerat ett hemmagjort retursystem som\r\nknappast rimmar med EGs intentioner.</pre><pre>Jag vill rikta uppmärksamheten på att det måste\r\nfinnas en konsekvens i regeringens handlande. Den\r\nmåste visa att den menar allvar i sina strävanden att\r\nnå EG-medlemskap.</pre><pre>Jag tycker det är bra att det i deklarationen sägs, att\r\ndet inte råder något motsatsförhållande mellan ett\r\nEES-avtal och en medlemskapsansökan. Därför\r\nskall vi enligt min uppfattning så snart som möjligt\r\nmarkera detta genom att se till att vår ansökan om\r\nmedlemskap lämnas i Bryssel.</pre><pre>Som medlem i EG kan vi medverka till att bygga\r\nframtidens Europa, säger statsrådet Gradin. Ja, då\r\nkan också vi medverka till att bygga framtidens\r\nEuropa; andra har ju redan kommit ett bra stycke\r\npå väg i den riktningen.</pre><pre>Herr talman! Till de olösta frågorna hör självfallet\r\nÖsteuropa. Jag vill gärna instämma i vad Nic\r\nGrönvall sade om betydelsen av att vi medverkar\r\ntill att skapa förutsättningar för ekonomisk\r\nutveckling i dessa länder, och inte minst i Polen.\r\nPolens planer är ambitiösa, och vi har anledning att\r\nsom nära granne till Polen och med hänsyn till de\r\nhistoriska traditioner vi har i förhållande till Polen,\r\npå olika sätt se över vad vi kan göra för att hjälpa\r\nlandet att få fart på sin ekonomiska utveckling.</pre><pre>En svensk företagsledare, Göran Ennerfelt, har\r\npekat på att Östeuropa står på randen till en\r\nekonomisk katastrof. Han har också föreslagit att\r\nman skall förklara Östeuropa som biståndsområde.\r\nJag vill i varje fall säga att jag delar hans\r\nuppfattning att utvecklingen i Östeuropa hotar ta\r\nen olycklig vändning, om man inte snabbt får fart\r\npå framåtskridandet.</pre><pre>Statsrådet nämnder i sin deklaration vårt\r\nsamarbete med Baltikum och talar om\r\ninformationskontor i Tallinn, Riga och Vilneus.</pre><pre>Jag vill framhålla, att vi kan göra väsentligt mer för\r\ndessa länder än vad vi gör nu. Inte minst borde vi\r\nhjälpa dem mer när det gäller utbildning i\r\nmarknadsekonomi. Vi borde skicka dugande\r\nföreträdare för de baltiska staterna på kurser till\r\nolika utbildningscentra, även utanför Sverige. Jag\r\nnoterar att när det t.ex. gällde baltiska ekonomers\r\ndeltagande i en ''workshop'' i London om\r\nÖsteuropas förändring, kunde vi inte medverka till\r\natt betala deras resor till London. Vi har nämligen\r\nen regel som säger, att Sverige endast kan bistå med\r\nrespengar om resan går till Sverige. Jag undrar om\r\ninte statsrådet kunde överväga att föreslå\r\nregeringen att ändra på de bestämmelserna, och jag\r\nskulle gärna vilja ha hennes kommentar till det.</pre><pre>Det som Nic Grönvall sade om Taiwan kan jag\r\nockså instämma i. Det är intressant att man i den\r\nhär deklarationen nämner Taiwan som ett av de\r\nländer i Sydöstasien som man vill skall få en plats i\r\ndet handelspolitiska samarbetet som motsvarar\r\nderas ställning i världsekonomin. Jag vill därför\r\nfråga statsrådet om detta innebär att Sverige nu\r\naktivt stöder Taiwans ambitioner att få\r\nmedlemskap i GATT.</pre><pre>När det gäller Japan pekar statsrådet på att man nu\r\nvill anslå 7 milj. kr. för att stimulera japanska\r\nföretag att investera i Sverige. Ja, detta är ett\r\ntypiskt uttryck för socialdemokratisk ''kraftfull''\r\npolitik. Vi har sett många exempel på den, men\r\nsällan några framgångsrika.</pre><pre>I Ekonomisk Debatt i januari i år finns en uppsats\r\nav ekonomie doktor Thomas Andersson, som för\r\nnärvarande vistas som forskare vid den japanska\r\ncentralbanken, om relationerna mellan Japan och\r\nEuropa. I en tabell i uppsatsen tar han upp faktorer\r\nsom är ''avgörande för lokaliseringsvalet av\r\neuropeisk bas för japanska företag''. I den enkät\r\nsom han bygger på har företag angett totalt 730\r\nmotiv för sitt, delvis sammanfallande, val.</pre><pre>Bland motiven finns bl.a. tillräcklig infrastruktur,\r\natt den inhemska marknaden är tillräckligt stor och\r\nattraktiv, att distributionssystemet är fördelaktigt,\r\natt transportnätet är tillfredsställande, att det är\r\ngod kvalitet på arbetskraften, tillfredsställande\r\nlönekostnader, pro-japanska attityder, fördelar för\r\nbarnens skolgång, och -- som grupp 13 -- andra\r\norsaker.</pre><pre>Sverige har i dessa 730 fall nämnts en gång,\r\nnämligen under rubriken ''andra orsaker''. Det\r\ntyder på att det kanske inte räcker, fru statsråd,\r\nmen 7 milj. kr. Det kanske vill till något helt annat\r\nom Sverige skall bli attraktivt för utländska\r\ninvesteringar!</pre><pre>Herr talman! I sin beskrivning av utvecklingen i\r\nSydafrika erinrar statsrådet om att tidpunkten då vi\r\npå nytt får ta upp frågan om sanktionerna till\r\nomprövning kan komma ganska snart. Jag hoppas\r\natt hon har rätt i det avseendet och jag delar hennes\r\nuppfattning att södra Afrika, och inte minst\r\nSydafrika, kan bli ett viktigt samarbetsområde för\r\nSverige, inte bara politiskt utan också\r\nkommersiellt, den dag då apartheidregimen på\r\nallvar kan avskrivas.</pre><pre>Det gläder mig att EFTA vill ha ett frihandelsavtal\r\nmed bl.a. Israel. Jag kan starkt understryka det som\r\nredan har sagts om betydelsen av att vi i det\r\nsammanhanget från svensk sida prövar möjligheten\r\natt, på motsvarande sätt som man har gjort i en del\r\nandra länder, lagstifta mot den arabiska bojkotten\r\nav Israel. Tidpunkten och tillfället för en sådan\r\nlagstiftning är nu säkerligen lämplig. Vi bör också\r\nfölja vad som sker inom den europeiska\r\ngemenskapen. Jag beklagar att vi i dag jämt har\r\nsmå möjligheter att påverka. Men låt oss hoppas att\r\nman inom ES fattar riktiga och kloka beslut\r\navseende lagstiftning mot en fortsatt arabisk\r\nbojkott av Israel.</pre><pre>Herr talman! När man kommer till avdelningen\r\nförskingrade fördelar -- det är naturligtvis\r\ninledningen till den här deklarationen jag har i\r\ntankarna -- skyller statsrådet de problem som\r\nSverige nu har på den vikande konjunkturen.\r\nSamtidigt andas hon stor optimism om att\r\nförutsättningarna för en vändning skall komma\r\nredan i år, och att 1992 blir ett år av återhämtning.\r\nInte heller i det avseendet skulle jag önska annat än\r\natt hon hade rätt. Men jag tror att det finns\r\nanledning till försiktighet.</pre><pre>Vi har haft tre år med nolltillväxt -- stagnation -- i\r\nsvensk produktion. Det har t.o.m. gått så långt att\r\nvi nu har en totalt sett minskad produktion. Och vi\r\när i Sverige på väg mot den högsta arbetslösheten\r\nsedan 30-talet. Detta är självfallet ett resultat av\r\nden politik som har förts. Det är inte någonting som\r\nman kan skylla på konjunktursvängningar, utan det\r\när den tredje vägens slutliga fiasko, herr talman,\r\nsom kan sammanfattas på detta enkla sätt.</pre><pre>De grundläggande svenska problemen kvarstår,\r\nbl.a. bristen på konkurrens och konkurrenskraft,\r\ninte minst bristen på konkurrens inom den\r\noffentliga sektorn. På grund av den\r\nsocialdemokratiska politiken har man inte kunnat\r\nfå till stånd de förändringar som är nödvändiga för\r\ndem som är i behov av de tjänster som den\r\noffentliga sektorn ger. Vi har inte heller det\r\nnyföretagande som landet skulle behöva och vi har\r\nfortsatt stora svenska investeringar utomlands och\r\nendast små i Sverige. En ytterligare påminnelse om\r\ndetta kom så sent som den 10 april. Det talas där\r\nom att svenska företag köpte in sig för 70 miljarder\r\nkronor i Europa under 1990.</pre><pre>De strukturproblem som vi har i svensk ekonomi\r\nkvarstår alltså, och de är en följd av den politik som\r\nregeringen har fört. Därför finns det också\r\nanledning att med försiktighet se tiden an. Några\r\nstora och snabba vändningar kan vi inte räkna med.</pre><pre>Herr talman! Nic Grönvall noterade att EG-frågan\r\ninte dominerade i regeringsdeklarationen. Han\r\nframhöll, att det fanns mycket annat som var viktigt\r\ninom handelspolitiken -- och visst är det så. Men jag\r\nvill ändå för min del understryka, att det finns skäl\r\natt göra fullständigt klart vad som för Sverige är den\r\nallra viktigaste frågan. Det är att under hela den\r\nmandatperiod som ligger framför oss, se till att\r\nSverige når fram till medlemskap i den Europeiska\r\ngemenskapen. Vår framgång eller vårt\r\nmisslyckandet i det avseendet blir avgörande för\r\nhur man kommer att bedöma den riksdag och den\r\nregering som tillträder efter valet. Är Sverige den 1\r\njanuari 1995 medlem av EG, då har statsmakterna\r\nlyckats, annars har de inte gjort det. Medlemskap i\r\nEG måste därför, herr talman, ha högsta prioritet.\r\nHar den det, fru statsråd, på regeringens\r\nprioritetslista?</pre><pre></pre><pre>Anf. 4 PER-OLA ERIKSSON (c):</pre><pre>Herr talman! Jag vill börja med att tacka Anita\r\nGradin för en utförlig deklaration. Den innehåller\r\nen viss målinriktning, men huvudsakligen en\r\nredovisning av vad som har hänt. Med den gamla\r\nbetygsskalan från den tid då jag gick i skolan skulle\r\ndet bli icke utan berömd godkänt, eller Ba.</pre><pre>Herr talman! Världsekonomin och den\r\ninternationella handeln har under de senaste åren\r\npräglats av en intressant och i många avseenden\r\npositiv utveckling. Trots en viss avmattning under\r\n1990 har världsekonomin fortsatt att växa.</pre><pre>Men tyvärr har Sverige tappat marknadsandelar i\r\ndenna växande ekonomi och handel. Det beror\r\nuteslutande på den ekonomiska politik som\r\nregeringen fört. Regeringen bär ansvar fullt ut för\r\natt Sverige har prissatt sig ut ur den växande\r\nhandeln.</pre><pre>Alla har vi ställt stora förhoppningar till\r\nförhandlingarna inom GATT, den fortsatta och\r\nintensifierade västeuropeiska integrationen samt\r\ndemokratiseringsprocessen och övergången från\r\nplanekonomi till marknadsekonomi som inletts i\r\nflera av länderna i Öst- och Centraleuropa. Delvis\r\nlever dessa förhoppningar kvar, men problemen\r\ninom GATT inger oro -- problemen med att skapa\r\nett stabilt internationellt handelssystem.</pre><pre>Den svenska handelspolitiken måste, enligt min\r\noch centerns uppfattning, ha som mål att\r\nåstadkomma en utökad export och en fungerande\r\nfrihandel.</pre><pre>Därför måste vi prioritera några områden:</pre><pre>1. Förhandlingarna inom GATT om ett stabilt\r\nregelverk för internationell handel måste drivas på\r\noch nå ett positivt resultat. Vi måste göra vad vi kan\r\npå detta område.</pre><pre>2. Vi måste fullfölja förhandlingarna med EG om\r\nett EES-avtal och därefter medlemskap i EG.</pre><pre>3. Norden som hemmamarknad måste vi främja\r\nbetydligt mer än vi hittills har gjort.</pre><pre>4. Åtgärder för att främja handel och samarbete\r\nmed Central- och Östeuropa måste vidtas.</pre><pre>5. Som ett led i dessa åtgärder måste vi öka\r\nhandelsrepresentationen i de baltiska staterna.</pre><pre>6. Vi behöver ett program för att främja\r\nsmåföretagens exportmöjligheter, i första hand\r\ninom EG.</pre><pre>7. Vi måste eftersträva frihandelsavtal med länder i\r\nandra världsdelar.</pre><pre>Sverige är ett relativt litet land med högt\r\nspecialiserad produktion och med ett mycket starkt\r\nimport- och exportberoende på många områden.\r\nDärför måste vi verka för en öppen internationell\r\nhandel. Det är av avgörande ekonomisk betydelse\r\nför vår nation.</pre><pre>För Sverige, som har en mycket exportberoende\r\nekonomi, skulle en mer protektionistisk\r\nvärldshandel medföra nackdelar. Den inhemska\r\nmarknaden är för liten för att kunna utgöra en\r\nsluten enhet. En omfattande utrikeshandel är\r\ndärför nödvändig för att vårt land skall få resurser\r\ntill reformer och välfärdsutveckling.</pre><pre>Tyvärr har den ekonomiska politik som regeringen\r\nfört under 1980-talet inneburit kraftiga\r\nkostnadsökningar för näringslivet. Det har gjort att\r\nnäringslivet haft svårare att hävda sig i\r\nvärldshandeln. Det har i sin tur medfört att den\r\nsvenska exporten har förlorat marknadsandelar\r\nalltsedan 1983. Svenska företag har för varje år som\r\ngått fått allt svårare att hävda sig på\r\nvärldsmarknaden.</pre><pre>Av bl.a. kostnadsskäl har många svenska\r\nindustriföretag valt att investera utomlands, i första\r\nhand inom EG-området, som också Hadar Cars\r\nsade, i stället för i Sverige.</pre><pre>Nu måste det skapas förutsättningar för en mer\r\ngynnsam utveckling av svensk utrikeshandel. Vi\r\nmåste stimulera till ökade investeringar och ökad\r\nproduktion inom landet. Därför behövs både en\r\nannan inriktning av den ekonomiska politiken och\r\nen bättre näringspolitik. Det räcker inte med anslag\r\npå 7 milj.kr. för att främja handeln med exempelvis\r\nJapan. Japan i all ära, men nog vore det bättre om\r\nregeringen i första hand främjade svenska företags\r\ninvesteringar i Sverige i stället för att som ett\r\nlockbete och som en manifestation av krafttag anslå\r\n7 miljoner för främjande av handel med exempelvis\r\nJapan. Detta anslag var väl bara en liten fin vink\r\noch en gåva för att underlätta en nyligen genomförd\r\nresa i österled.</pre><pre>Jag tror att det behövs en helt ny inriktning av den\r\nekonomiska politiken och en bättre näringspolitik.\r\nSverige behöver en nytändning på många områden.\r\nOch, herr talman, Sverige behöver faktiskt en ny\r\nregering.</pre><pre>En fri handel mellan länder är ett viktigt instrument\r\nför utveckling, men då måste denna handel\r\nbedrivas på likvärdiga villkor och med fasta\r\nspelregler. En öppen och fri handel fungerar bäst\r\nnär parterna på världsmarknaden agerar utifrån\r\nlikartade förutsättningar. Frihandeln kan\r\nemellertid leda till negativa effekter när det gäller\r\nfördelningen av ekonomiska resurser mellan\r\nindustri- och utvecklingsländer. På den punkten\r\nmåste vi vara observanta.</pre><pre>Det är därför angeläget att en öppen och fri\r\nvärldshandel inte förstärker den obalans mellan i-\r\noch u-länder som nu förekommer. I stället skall vi\r\nfrämja en ekonomisk utveckling i de värst utsatta\r\nländerna.</pre><pre>Sverige har bilaterala handels- och samarbetsavtal\r\nmed ett tjugotal olika u-länder. Enligt min\r\nuppfattning bör Sverige ingå avtal med ytterligare\r\nett antal länder just för att främja deras handel och\r\ni övrigt hjälpa dem. Vad avser regeringen att göra,\r\nstatsrådet Anita Gradin, för att Sverige skall sluta\r\nfrihandelsavtal med fler länder i tredje världen?</pre><pre>I den handelspolitiska deklaration som Anita\r\nGradin nyss har läst upp berörde hon också\r\nmiljöfrågornas betydelse i handelspolitiken.\r\nÄntligen, skulle jag vilja säga.</pre><pre>Centern har länge betonat sambandet mellan miljö,\r\nhandel och ekonomi. Vi har tidigare mött ett\r\nkompakt motstånd från socialdemokraterna. Nu\r\nbörjar de tala om miljöfrågornas roll i handeln, och\r\ndet är bra. Vi vill dock se mer av praktisk politik på\r\nmiljöområdet.</pre><pre>Sociala, hälsopolitiska och miljömässiga aspekter\r\nmåste ligga till grund för Sveriges handelspolitiska\r\nställningstaganden. I vårt land ställs välmotiverade\r\nhälso- och miljökrav på produkter och\r\nproduktionsmetoder inom industri och jordbruk.\r\nDärför måste vi ställa samma krav på importerade\r\nprodukter som på inhemskt producerade.</pre><pre>Flera talare har berört frågan om GATT-\r\nförhandlingarna. Utgången av dem har stor\r\nbetydelse för möjligheterna att skapa ett stabilt\r\nmultilateralt regelverk inom världshandeln.</pre><pre>För ett litet land som Sverige är det angeläget att\r\nGATT-förhandlingarna leder till positiva resultat\r\noch ett fast och fungerande regelverk. Som flera\r\ntalare redan har sagt blir risken annars mycket stor\r\nför att de stora och rika nationerna och\r\nhandelsblocken enas om bilaterala\r\nhandelsöverenskommelser. Detta skulle allvarligt\r\nförsvåra villkoren för världshandeln samtidigt som\r\nrespekten för GATT minskade. U-länderna och de\r\nmindre nationer som har en omfattande\r\nutrikeshandel skulle få svårt att hävda sig i en sådan\r\nsituation. Därför är det nödvändigt att Sverige\r\ntillsammans med de övriga nordiska länderna gör\r\nallt man kan för konstruktiva och enande lösningar\r\ni de fortsatta förhandlingarna inom GATT.</pre><pre>Anita Gradin har delvis berört frågan om GATTs\r\nframtid och USAs roll i sammanhanget. Vad gör\r\nregeringen mer konkret i den uppkomna svåra\r\nsituationen för att få fart på GATT-\r\nförhandlingarna?</pre><pre>Jordbruks- och tekopolitiken har varit en av de\r\nsvåraste frågorna att lösa inom GATT. Det bör\r\näven i det här sammanhanget betonas att\r\njordbruket, förutom att producera livsmedel, har\r\nen viktig roll i vårt samhälle. Det har också\r\navgörande betydelse för möjligheterna att\r\nupprätthålla sysselsättningen.</pre><pre>I likhet med vad som gäller för övriga sektorer inom\r\nnäringsliv och handel bör det ske en avreglering\r\ninom jordbruket, något som riksdagen också fattat\r\nbeslut om. Men det är viktigt att betona att\r\nsänkningen av gränsskyddet för det svenska\r\njordbruket inte får ske i snabbare takt än vad som\r\ngäller för vår närmaste omgivning, t.ex. EG.</pre><pre>Parallellt med integrationen i Västeuropa är det\r\nnödvändigt att stärka och utveckla handeln i\r\nNorden. Administrativa och tekniska\r\nhandelshinder i Norden måste tas bort för att\r\nmöjliggöra en vidgad och bättre fungerande\r\nmarknad i vårt närområde.</pre><pre>De nordiska länderna är inte bara viktiga\r\nekonomiska partners med en betydande\r\nintressegemenskap, utan de har också i långa\r\nstycken en likartad principiell syn på ekonomins\r\noch handelns utveckling.</pre><pre>Det var länge sedan som Norden som\r\nhemmamarknad etablerades som ett mål i det\r\nnordiska samarbetet, men detta mål är långt ifrån\r\nuppnått. Det finns alltför många kvarvarande\r\nhinder för handel och ekonomisk utbyte mellan\r\nländerna i Norden. Inte minst upplever man detta i\r\ngränsområdena, där samarbetet mellan grannarna\r\npå ömse sidor om riksgränsen är naturligt och för\r\nmånga en nödvändighet för att regionen skall\r\növerleva.</pre><pre>Det arbete som bedrivits de senaste åren för att\r\nfrämja en nordisk hemmamarknad har framför allt\r\ninneburit en kartläggning och antaganden av vissa\r\nprincipiella riktlinjer. De konkreta resultaten av\r\ndetta arbete har däremot varit få. Det är därför av\r\nutomordentligt stor betydelse att harmoniserings-\r\noch utvecklingsarbetet mellan de nordiska länderna\r\nfortsätter och att de nordiska aspekterna beaktas i\r\ndet förhandlingsarbete som pågår med det övriga\r\nEuropa.</pre><pre>Det nordiska samarbetet har ett stort värde i sig,\r\nmen det kan också lämna väsentliga bidrag till det\r\nvästeuropeiska samarbetets utveckling.</pre><pre>Sverige måste verka för ett ökat handelsutbyte med\r\nländer och områden utanför EG. Dit hör Sovjet,\r\ndet övriga Öst- och Centraleuropa, Nordamerika,\r\nu-länderna och länderna i Stilla havsområdet.</pre><pre>De ekonomiska reformer i Central- och Östeuropa\r\nsom nu genomförs är ett viktigt led för\r\nintegrationen av dessa länder i världsekonomin.\r\nHär kan regeringen göra betydligt mer än vad som\r\nhittills har åstadkommits.</pre><pre>För flera år sedan föreslog centern att Sverige</pre><pre>--  borde medverka till att stärka EFTA,</pre><pre>--  via EFTA borde sluta frihandelsavtal med\r\nländerna i Central- och Östeuropa, och</pre><pre>--  borde inrätta handelskontor i länderna i Öst- och\r\nCentraleuropa.</pre><pre>Till dessa förslag sade socialdemokraterna först ett\r\nbestämt nej. Allt arbete skulle koncentreras på\r\nEG.</pre><pre>Vad har nu hänt?</pre><pre>EFTA har stärkts, såsom vi föreslog. I fjol beslöt\r\nEFTA om ett samarbetsavtal med flera av länderna\r\ni Central- och Östeuropa. Nu är man i färd med att\r\nförhandla om frihandelsavtal. Allt detta är bra,\r\nmen jag tvingas konstatera att regeringen faktiskt\r\nhar dragit benen efter sig när det gällt aktiviteterna\r\ni Östeuropa. Eller för att använda Anita Gradins\r\nuttryck i deklarationen: Man har haft Östeuropa i\r\nlångbänk.</pre><pre>Frihandelsavtal med länderna i Östeuropa kan bli\r\nen viktigt hävstång för att främja handeln med\r\ndessa länder, som nu övergår till\r\nmarknadsekonomi. Men det är också viktigt att\r\nsäga att en ökad handel med länderna i Central- och\r\nÖsteuropa är ett viktigt steg för att stärka\r\ndemokratin och främja ett demokratiskt samhälle i\r\nde länderna. Det är i synnerhet viktigt därför att\r\ndessa länders handel med Sovjet minskar. Det är då\r\nviktigt att länderna i Västeuropa och de nordiska\r\nländerna är aktiva för att främja en ökad handel.\r\nVårt motto måste vara: Där rubel går ut skall\r\nkronan gå in!</pre><pre>Demokratiseringen och övergången till\r\nmarknadsekonomi i de Central- och Östeuropeiska\r\nländerna skapar nya förutsättning för handel med\r\ndessa länder. En utbyggd svensk kommersiell\r\nutlandsrepresentation blir därför viktig.</pre><pre>I en motion till fjolårets riksmöte föreslogs centern\r\nett program för etablering av handelskontor i\r\nPolen, dåvarande Östtyskland samt de baltiska\r\nstaterna. Vi noterar nu med tillfredsställelse att\r\nregeringen i årets budgetproposition föreslår att ett\r\nhandelskontor skall inrättas i Warszawa. Dessutom\r\nhar nyligen en filial inrättats i Berlin.</pre><pre>För att bättre främja handeln med alla de tre\r\nstaterna i Baltikum bör vi, som tidigare talare också\r\ntagit upp, ha beredskap för att inrätta\r\nhandelskontor i Tallinn, Riga och Vilnius. Handeln\r\ni Östersjöområdet kan och måste utvecklas. Detta\r\nhar betydelse inte minst för sydöstra Sverige och för\r\nde svenska småföretagen. Här finns goda\r\nutvecklingsmöjligheter.</pre><pre>Småföretagen är näringslivets ryggrad och framtid.\r\nDet är då särskilt viktigt med en näringspolitik som\r\nfrämjar ett stabilt näringsliv i Sverige men som\r\nockså främjar en ökad handel. Det är därvid viktigt\r\natt vi skapar gynnsamma villkor för de mindre\r\nföretagen och balanserar beroendet av de större\r\nföretagen.</pre><pre>Den fördjupade integrationen mellan Sverige och\r\nEG inom ramen för ett EES-avtal och senare ett\r\nmedlemskap i EG ger möjligheter för de mindre\r\nföretagen att nå en större marknad. Integrationen\r\ninnebär dessutom förstås en ökad konkurrens.\r\nDärför är det angeläget att de mindre företagens\r\nställning stärks för att de skall kunna hävda sig på\r\nEuropamarknaden.</pre><pre>Regeringen bör därför -- under den tid den har\r\nkvar -- tillsammans med bl.a. Exportrådet påbörja\r\nutarbetandet av ett program som främjar de mindre\r\nföretagens exportmöjligheter och samarbete med\r\nsmåföretag i EG-länderna.</pre><pre>Herr talman! Till sist vill jag säga att jag till fullo\r\nkan instämma i det avslutande stycket i Anita\r\nGradins utrikeshandelsdeklaration. Det var\r\nvackert formulerat, det visar en målinriktning och\r\ndet ligger i linje med vad vi i centern eftersträvar.</pre><pre>Anf. 5 ROLF L NILSON (v):</pre><pre>Herr talman! Det är lätt att instämma i ganska\r\nmycket av det som Per-Ola Eriksson har sagt. Det\r\nfinns påtagliga likheter mellan centerpartiets och\r\nvänsterpartiets syn på handelspolitiken. Det finns\r\nockså stora skillnader -- det skall jag inte sticka\r\nunder stol med, och jag återkommer till detta\r\nsenare.</pre><pre>Andra talare har sagt att regeringens\r\nhandelspolitiska deklaration är fyllig samt ger en\r\növerblick över de handelspolitiska problem som\r\nfinns och över de handelspolitiska initiativ och\r\nåtaganden som regeringen varit involverad i. Jag\r\nvill instämma i den bedömningen, men jag vill inte\r\ninstämma i uttalandena om att den handelspolitiska\r\ndeklarationen har ett optimistiskt anslag. Jag\r\ntycker snarast tvärtom. Man kan knappast säga att\r\nregeringens handelspolitiska deklaration ingjuter\r\nnågon optimism. Intrycket är snarast att den\r\ninternationella handeln står inför ett antal mycket\r\nsvåra problem.</pre><pre>Ett av dessa problem är den internationella\r\nlågkonjukturen som hämmar utvecklingen av\r\nhandeln. Sverige, som är ett extremt\r\nexportberoende land, drabbas hårt av detta. En\r\nstor del av nedgången i svensk export och de\r\nproblem som den svenska exportindustrin står inför\r\nhar i denna deklaration och tidigare deklarationer\r\ndirekt eller indirekt skyllts på för höga löneavtal\r\ntidigare, något som regeringen nu säger håller på\r\natt rätta till sig. Jag kan inte instämma i denna\r\nbedömning. Den är åtminstone inte fullständig.</pre><pre>Behoven av lönekompensation för stora\r\nlöntagargrupper -- arbetare och lägre tjänstemän --\r\när något som regeringen själv har skapat genom den\r\ntredje vägens politik och genom att göra det\r\nextremt förmånligt för exportföretagen och lätt för\r\ndessa att tjäna pengar, samtidigt som de\r\nlönearbetandes intressen har fått stå tillbaka.</pre><pre>Den politiken har också haft en del andra negativa\r\nkonsekvenser. En sådan konsekvens är att en\r\nmängd små och medelstora företag har knutits upp\r\nmycket hårt till bilindustrin och andra stora\r\nsvenska, internationellt verkande företag. Man har\r\nblivit extremt beroende som underleverantör.\r\nUnderleverantörernas extremt svåra situation är\r\nnågonting som dagligen uppmärksammas runt om i\r\nlandet med beslut om nedläggning av\r\nverksamheter, neddragning av produktion m.m.</pre><pre>Den tredje vägens politik har också inneburit en\r\nfastlåsning av en något föråldrad industristruktur,\r\nnågot som skapat problem som man nu med\r\nnäringspolitiska åtgärder, främst de ambitiösa\r\ninfrastruktursatsningarna, försöker komma till\r\nrätta med. Det hade varit betydligt bättre och\r\nförnuftigare om infrastrukturinvesteringarna hade\r\ngjorts under en högkonjuktur, då arbetsmarknaden\r\nhade haft möjligheter att suga upp dem som hade\r\nfriställts vid en sådan strukturomvandling.</pre><pre>Deklarationen uttrycker också en välmotiverad\r\nbesvikelse över GATT-förhandlingarnas\r\nsammanbrott och Uruguayrundans ovissa framtid.\r\nNu verkar det mesta hänga i luften. Vi delar\r\nregeringens uppfattning att det vore oerhört\r\nolyckligt om GATT försvagades, och vi delar också\r\nuppfattningen att Uruguayrundan snabbt måste\r\navslutas på ett konstruktivt och framgångsrikt sätt.\r\nMen vi konstaterar också att de främsta hoten mot\r\ndetta och de aktiva aktörerna bakom problemen\r\noch sammanbrotten i första hand är USA och EG.</pre><pre>Sverige är en liten handelsnation, och det är främst\r\nde små handelsnationerna som tjänar på ett stark\r\nGATT. De stora och starka block som håller på att\r\nväxa fram klarar sig alltid. Därför är det också\r\noroande när man i deklarationen konstaterar att\r\nUSA visar ett allt större intresse att teckna\r\nbilaterala handelsavtal. I sådana sammanhang\r\nkommer alltid de små nationerna i hopplösa\r\nunderlägen. Avtalen sluts huvudsakligen på den\r\nstarkare partens villkor.</pre><pre>Jag skulle vilja lyfta fram en något kryptisk\r\nformulering i regeringsdeklarationen:</pre><pre>''Förstärkta och utvidgade GATT-regler är också\r\nviktiga för att förhindra att de regionala\r\nliberaliseringsprocesserna inom och utom Europa\r\nblir exklusiva och inåtvända.''</pre><pre>Har jag rätt om jag tolkar detta så, att utvecklingen\r\nbl.a. mot EGs inre marknad är en sådan ''regional\r\nliberaliseringsprocess'' som riskerar att bli exklusiv\r\noch inåtvänd? I så fall måste jag tolka det så, att\r\nregeringen instämmer i vänsterpartiets farhågor att\r\nEG mycket väl under olyckliga omständigheter kan\r\nutvecklas till en åtminstone handelspolitisk\r\nfästning: Fästningen Halva Europa.</pre><pre>Herr talman! Jag har i tidigare handelspolitiska\r\ndebatter försökt göra mig till tolk för en nyanserad\r\nsyn på frihandel. Vänsterpartiet värderar fri handel\r\nmellan jämbördiga parter mycket högt. Men vi ser\r\ninte den fria handeln som något överordnat mål.\r\nDet finns andra här i kammaren som gör det. Fri\r\nhandel är i bästa fall något som leder till förnuftig\r\nhushållning med planetens samlade resurser och till\r\nför de inblandade ömsesidiga fördelar.</pre><pre>Det är för oss givet att fri handel måste vägas mot\r\nandra intressen. Den fria handeln är värdefull\r\nendast om den underordnas eller samordnas med\r\nandra viktiga intressen. Det är nästan banalt att\r\nsäga att miljöintressen. är överordnade och att\r\nsociala intressen också är det. Regionalpolitiska\r\nintressen och sårbarhetsintressen, dvs. graden av\r\nsjälvförsörjning, kan i vissa fall väga tyngre än\r\nintresset för frihandeln.</pre><pre>Kammarens mest extrema frihandelsvänner visar\r\nofta en oerhörd arrogans när det gäller sådana\r\nhänsynstaganden. Före dem skall det vara drag\r\nunder galoscherna i handelspolitiska sammanhang.\r\nSociala hänsyn och miljöhänsyn är inte så viktiga.\r\nDärför är det mycket glädjande att regeringen har\r\nett avsnitt i sin deklaration om miljöfrågor.</pre><pre>Jag vill fråga Anita Gradin hur hon bedömer\r\nmöjligheterna att introducera miljöhänsynen i de\r\ninternationella handelsavtalen och att få gehör för\r\ndem. Jag noterar med tillfredsställelse att Sverige\r\ndär fört in diskussionen om miljöhänsyn och sociala\r\nhänsyn. Hur går det? Finns det möjligheter till\r\nframgång?</pre><pre>Regeringen nämner ett annat problemområde i\r\ndetta sammanhang, som vi har diskuterat tidigare,\r\noch det är problemet att få u-länderna att acceptera\r\nsådana regler som har med miljöhänsyn att göra.\r\nDet är lätt att förstå den motvilja som finns i vissa\r\nu-länder. Det är lätt att förstå att u-länder kan se\r\ndet som översittarattityd, som pekpinnar från den\r\nindustrialiserade världen när vi kräver att de skall\r\norganisera sin handel och sin produktion på ett sätt\r\nsom är skonsamt mot naturen. Vår västerländska\r\nhistoria är inte föredömlig på det området. Det är\r\nlätt att begripa att man i fattiga länder ser det som\r\nen önskan hos den industrialiserade världen att\r\nbevara ett överläge, bevara fördelarna gentemot\r\ntredje världen.</pre><pre>I övrigt får u-länderna åtminstone när det gäller\r\nkonkreta ställningstaganden en ganska\r\nundanskymd plats i regeringsdeklarationen. Som\r\nexempel på handelspolitiska åtgärder för att gynna\r\nu-länder nämner man avvecklingen av de svenska\r\nteko-restriktionerna med början i augusti i år. Men\r\nvad görs i övrigt, Anita Gradin?</pre><pre>Jag har tidigare tagit upp ett stort problem som är\r\nförknippat med den stora omvälvningen och\r\ndemokratiseringen i Östeuropa, och det är att\r\nOECD-ländernas intresse för Östeuropa gör att de\r\nfattigaste länderna i Afrika och Latinamerika\r\nriskerar att bli bortglömda för lång tid framöver.\r\nJag vill till Nic Grönvalls förvåning kanske\r\ninstämma i vad han sade om skuldkrisen och att\r\nskuldfrågorna måste aktualiseras och drivas mycket\r\nhårt och bestämt från svensk sida i alla\r\nsammanhang där detta är möjligt.</pre><pre>Herr talman! Jag vill även säga några ord om\r\nEuropa, EG och EES. Jag kan å mina egna och\r\nvänsterpartiets vägnar instämma i att Sveriges plats\r\ni Europa är viktig och att Sverige aktivt bör delta i\r\natt skapa ett nytt Europa. Sverige har mycket att\r\nbidra med i ett sådant internationellt arbete. Men\r\nvänsterpartiet sträcker sig inte längre än till detta\r\nerkännande. Vi ser inte vägen till ett integrerat\r\nEuropa, ett samarbete i hela Europa som en väg\r\növer medlemskap i EG. Det är bekant att centern,\r\nfolkpartietm moderaterna och nu\r\nsocialdemokraterna prioriterar ett EG-\r\nmedlemskap väldigt snabbt. Regeringen har svängt\r\nsnabbt i frågan och driver den mycket forserat. Jag\r\nvill rikta en uppmaning till regeringen: Ta det litet\r\nlugnt, avvakta och diskutera utvecklingen i\r\nEuropa. Vi för vår del säger att vi är positivt\r\ninställda till ett EES-avtal, till att utveckla ett\r\nsamarbete mellan EFTA-länderna och EG, ett\r\nsamarbete som också väldigt snabbt innefattar allt\r\nfler östeuropeiska länder och till slut kommer att\r\ninnefatta hela Europa. Men vi är positiva till ett\r\nEES-avtal under vissa villkor, inte ett avtal som\r\ninnebär ett underordnande under EGs regler utan\r\navtal som är utformat så att hänsyn tas till\r\nfackföreningsrörelsens berättigade krav på att\r\nmiljöhänsyn och övriga sociala hänsyn tas. Går det\r\ninte att uppnå ett sådant EES-avtal föredrar vi för\r\nvår del ett frihandelsavtal med EG.</pre><pre>Jag vill återigen understryka EGs protektionistiska\r\ntendenser. De har visat sig i GATT-sammanhang i\r\nsamband med jordbruksstödet. De har visat sig i\r\nEG i fråga om tekostöd. Det är en ödets ironi att de\r\nsom med emfas talat mot att Sverige skall ha EG-\r\nregler på tekoområdet är beredda att krypa in\r\nunder EGs tullmurar när Sverige blir medlem i EG.\r\nFarhågorna för en utveckling i protektionistisk\r\nriktning i EG, i fråga om det regionala samarbetet\r\ni Amerika och Sydostasien delar vi med regeringen.</pre><pre>När det gäller Östeuropa är det oerhört viktigt att\r\nSverige verkar att utveckla handeln. Det skall\r\ngivetvis ske efter varje lands särskilda\r\nförutsättningar. Att importbegränsningar för\r\ntekoprodukter och skor snart kommer att upphöra\r\ntycker vi är alldeles utmärkt. Exportkrediter har en\r\ngiven roll i sammanhanget.</pre><pre>Det är emellertid, med tanke på att miljöfrågor är\r\npå väg in i den handelspolitiska debatten på allvar\r\noch på att flera östeuropeiska länder har ett stort\r\noch uppenbart behov av miljövänlig teknik och av\r\nteknik för rening och återställande, nästan\r\nofattbart att dessa teknikområden och\r\nmiljötekniken får så liten uppmärksamhet i det\r\ntunga propositionerna om tillväxt, miljö och\r\nenergi.</pre><pre>När det gäller Baltikum vill jag instämma i stort vad\r\nPer-Ola Eriksson sade. Jag tycker att regeringen\r\nhar visat ett alltför svagt intresse för att utveckla\r\nhandeln med de baltiska länderna. Man har visat\r\nalltför svagt intresse för att upprätta handelskontor\r\ni de baltiska ländernas huvudstäder. Det är viktigt\r\nur handelssynpunkt men också, som flera talare har\r\nsagt tidigare, som stöd i de baltiska folkens\r\nfrigörelseprocess.</pre><pre>För att inte bli alltför långrandig skall jag bara när\r\ndet gäller nordisk handel instämma helt och fullt i\r\nvad Per-Ola Eriksson sade.</pre><pre>Jag har flera gånger tidigare i polemik mot de\r\nextrema frihandelsvännerna understrukit att\r\nhandeln också kan användas som vapen. Det har\r\nmarkerats i regeringsdeklarationen dels i samband\r\nmed kommentarerna till Kuwaitkrisen, dels i\r\nsamband med uttalanden om utvecklingen i\r\nSydafrika. Det är bra att det understryks att ett\r\nsolidariskt engagemang för frigörelserörelsen på\r\nsikt kan innebära en oerhört stor fördel när det\r\ngäller att utveckla andra typer av relationer,\r\ndäribland kommersiella relationer. Det är bra att\r\nregeringen markerar att tiden för att lyfta bort\r\nsanktionerna mot Sydafrika ännu inte är inne. Jag\r\nnoterar med tillfredsställelse de markeringar som\r\ngörs för att öppna möjligheten till direkthandel\r\nmed de av Israel ockuperade arabiska områdena.</pre><pre></pre><pre>Anf. 6 LARS NORBERG (mp):</pre><pre>Herr talman! Fru statsråd! Statsrådet Gradin,\r\nliksom Nic Grönvall, Hadar Cars m.fl. är lyckliga\r\nmänniskor. De lever i den bästa av världar.\r\nVisserligen finns det några mindre problem. Den\r\nekonomiska tillväxten tycks något ha bromsats i\r\nvärlden det senaste året, GATT-förhandlingarna\r\nhar dess värre gått i baklås. Men annars rullar det\r\npå riktigt bra. Snart skall vi ha ett EES-avtal, och\r\nlitet senare skall vi bli medlem av industrivärldens\r\nstörsta förbundsstat EG. Samtidigt skall vi\r\nsamarbeta med Östeuropa och naturligtvis med\r\nNorden.</pre><pre>I många av de detaljfrågor som har tagits upp\r\nhittills i debatten och i regeringens deklaration kan\r\njag i och för sig instämma, i andra inte. Jag hinner\r\ninte att gå igenom i katalogform varje detaljfråga.\r\nJag vill bara instämma i en detaljfråga. Vi tycker i\r\nmiljöpartiet, precis som Nic Grönvall, att\r\nskuldkrisen är ett mycket allvarligt problem för u-\r\nvärlden och att vi i den industrialiserade världen,\r\nsom så att säga har förfört u-länderna in i denna\r\nkris, har ett stort ansvar för att hjälpa till att lyfta\r\nav den börda som vi som sagt på sätt och vis har\r\nförorsakat. Det är trots allt detaljer.</pre><pre>För mig som miljöpartist är tillvaron betydligt mer\r\nkomplicerad än vad som framgått av debatten\r\nhittills. Jag lever nog inte på samma planet som\r\nAnita Gradin, Nic Grönvall och Hadar Cars. Jag\r\nlever nämligen på en överbefolkad och plundrad\r\nplanet. Jag tillhör en kultur som plundrar planeten.\r\nJag tillhör en nation som hugger för sig betydligt\r\nmer än sin rättvisa andel av jordens tillgångar,\r\ntillgångar som dessutom inte är förnybara och\r\nvilkas användning ytterligare förgiftar planeten.</pre><pre>Tro nu inte att jag därmed inte förstår vad ni talar\r\nom. Jag har hela mitt liv levt i denna kultur. Jag kan\r\nalla begreppen och vet vad ekonomisk tillväxt,\r\nBNP, produktivitet och ekonomisk integration\r\nbetyder. Det är bara det att när vi miljöpartister\r\ntittar på dessa fenomen ser vi samtidigt en rad av\r\nderas följder -- lokalt, regionalt, nationellt och\r\nglobalt -- och finner dess värre att dessa på ett\r\neffektivt sätt medverkar till planetens utplundring\r\npå alla nivåer. Statsrådet har uttalat några\r\nvälmenande ord om miljön och beskriver hur man\r\nföreslagit att i GATT ta upp miljöfrågorna. Det är\r\nuppenbart att miljöfrågorna betraktas som ett\r\ntillkommande problem som man nog kan komma\r\ntill rätta med genom internationellt samarbete,\r\nbara vi talar om dem. Men den ekonomiska tillväxt\r\nsom för Anita Gradin är målet för utvecklingen är\r\nen tillväxt av mer av samma sort. Och med den\r\nproduktion som dominerar världen i dag tål inte\r\nvärlden just detta: mer av samma sort. Vi måste få\r\nfram en utveckling och en teknik av annan sort.</pre><pre>Vi miljöpartister menar att om inte västerlandet\r\nförstår att det nu gäller livet, kommer vi att\r\nmisslyckas. Jag är helt övertygad om att den\r\nverkliga tillväxten i världen och i Sverige är negativ,\r\noch den har sannolikt varit negativ sedan\r\nårtionden. Att vi registrerar en ökad ekonomisk\r\ntillväxt i industriländerna beror på att vi inte kan\r\nredovisa debetsidan i kronor och ören. Till den\r\nräknas uttömda naturresurser från ändliga källor,\r\nfossila bränslen och metaller, försurade skogar,\r\nsjöar och åkrar, humusförluster i våra åkrar som\r\nkan beräknas till 90 miljarder under\r\nefterkrigstiden, döende hav i både öster och väster.</pre><pre>Vi i Sverige sätter oss gärna på höga hästar\r\ngentemot Östeuropa. Då kan det vara värt att\r\npåpeka att Sverige släpper ut mer kväve i Östersjön\r\nän Polen med sin fyra gånger större befolkning.</pre><pre>För att illustrera tillståndet i världen skall jag citera\r\nWorldwatch Institute's senste årsbok, där man\r\nsamtidigt konstaterar hur den s.k. ekonomiska\r\ntillväxten pekar på framgång och ökning:</pre><pre>''Ekonomi</pre><pre>BNP</pre><pre>Den globala omsättningen av varor och tjänster var\r\ntotalt omkring 20 triljoner dollar 1990, en ökning\r\nfrån 15,5 triljoner 1980 (1990 års dollarkurs).</pre><pre>Internationell handel</pre><pre>Världsexporten av alla varor, jordbruksredskap,\r\nindustriprodukter och mineral, ökade med 4\r\nprocent per år unter åttiotalet och uppgick till mer\r\nän 3 triljoner 1990.</pre><pre>Sysselsättning</pre><pre>Ett normalt år skapar världsekonomins tillväxt\r\nmiljoner nya arbeten. Men ökningstakten\r\nunderstiger vida antalet nytillkomna\r\narbetssökande.</pre><pre>Börskurser</pre><pre>Ett nyckeltal för investerarnas förtroende för\r\nnäringslivet. Steg till ett alla tiders rekord i slutet av\r\n1989 och början av 1990 på Tokyos och New Yorks\r\naktiebörser.</pre><pre>Miljö</pre><pre>Skogar</pre><pre>Varje år minskar världens skogar med omkring 17\r\nmiljoner hektar, en yta lika stor som Österrikes.\r\nSkogarna fälls för att ge jordbruksmark, vedbrand\r\noch som råvara till skogsindustrin. Uttagen\r\növerskrider vida den naturliga avkastningen.\r\nLuftföroreningar och försurning kräver dessutom\r\nen ökad tribut i alla världsdelar.</pre><pre>Mark</pre><pre>Årliga förluster av matjord från odlingsmark\r\nuppskattas till 24 miljarder ton, motsvarande\r\nungefär Australiens veteareal. Utarmning av\r\nbetesmarker pågår allmänt i Tredje världen,\r\nNordamerika och Australien.</pre><pre>Klimatsystem</pre><pre>Mängden koldioxid, den viktigaste växthusgasen i\r\natmosfären stiger nu med 0,4 procent per år som\r\nföljd av bruket av fossila bränslen och\r\nskogsskövling. De rekordvarma somrarna på\r\nåttiotalet kan mycket väl överträffas under\r\nnittiotalet.</pre><pre>Luftkvalitet</pre><pre>Hälsofarliga halter av luftföroreningar har\r\nuppmätts i hundratals städer och i nivåer skadliga\r\nför grödorna i dussintals länder.</pre><pre>Växt- och djurliv</pre><pre>Samtidigt som antalet människor ökar på jorden\r\nminskar antalet djur- och växtarter. Den biologiska\r\nmångfalden hotas av biotopförstöring och\r\nföroreningar. Stigande temperatur och uttunnat\r\nozonlager ökar hotbilden.''</pre><pre>Det är helt orimligt att diskutera världshandel och\r\nSveriges medverkan utan att hela tiden ha\r\nplundringen av planeten som utgångspunkt och\r\nbakgrund. I vad mån bidrar vår handel till att\r\nförbättra tillståndet på planeten eller i vad mån har\r\nden motsatt effekt. Vi tror gärna att det inte finns\r\nnågon bättre livsform än den västerländska.\r\nKommunismens och den reellt existerande\r\nsocialismens sammanbrott i Östeuropa har stärkt\r\nvästerlandets tro på att man har det rätta systemet.\r\nI själva verket är det östeuropiska\r\nindustrisamhället en dålig kopia av det\r\nvästerländska, men de är nära besläktade.</pre><pre>Västvärlden lider i dag av en svårartat hybris.\r\nHybris, eller andligt övermod, är den farligaste av\r\nde sju dödssynderna, enligt katolsk lära. Den får\r\nmänniskan att tro att hon är Guds like och att hon\r\nkan råda över ont och gott. Att vara Guds like och\r\nråda över ont och gott var ormens frestelse till\r\nAdam och Eva i Edens lustgård. Det är fortfarande\r\nden stora frestelsen och den stora risken. Planeten\r\nTellus är fortfarande i många stycken ett paradis,\r\nmen mänskligheten riskerar att bli utdriven ur\r\nparadiset genom sina egna gärningar -- kärnvapen,\r\nväxthuseffekt, utplånat ozonskikt, försmutsad luft,\r\nförsmutsad jord och försmutsat vatten. Brinnande\r\noljekällor kan vi just i dag lägga till.</pre><pre>Världen går under om vi inte lär oss att hushålla\r\nmed jordens resurser. Och det är bråttom.</pre><pre>Man har i USA sökt definiera ett mättal för uthållig\r\nekonomisk välfärd, vilket också framgår av World\r\nwatch Institute's årsbok. I USA steg detta\r\nvälfärdsindex under 60-talet och nådde sitt\r\nmaximum 1976. Därefter har det sjunkit och låg\r\n1988 på samma nivå som 1965. Samtidigt har BNP\r\ni USA stigit med 53 %.</pre><pre>Det ekologiska imperativet är att vi måste sluta\r\nmed linjär produktion från råvara till soptipp och i\r\nstället bruka jordens tillgångar med varsamhet i\r\nsamarbete med fotosyntesen i cirkulära\r\nresurssystem där både förnybara och icke\r\nförnybara resurser ständigt återanvänds.</pre><pre>Detta måste bli utgångspunkten för världens\r\nutveckling. Det måste vara utgångspunkten för\r\nvärldshandeln. Det måste bli det viktigaste ämnet\r\npå GATT-rundor, inom OECD, inom EFTA, inom\r\nEG och inom FN.</pre><pre>Detta är omöjligt, säger många. Vi måste\r\nfortsättningsvis ha Mammon och\r\nmarknadsekonomin som vår enda Gud. Sådan är\r\nmänniskan.</pre><pre>Kanske har de rätt, men då skall vi se sanningen i\r\nvitögat. Jorden går oundvikligen mot katastrof, och\r\ndet kommer att gå fort.</pre><pre>Anita Gradin började sitt anförande med att säga:\r\n''Utvecklingen i vår nära omvärld går nu mycket\r\nsnabbt.''</pre><pre>Vi miljöpartister menar att snabbheten gäller inte\r\nbara den nära omvärlden utan hela världen, och det\r\nhjälper inte att ropa: Stanna världen, jag vill hoppa\r\nav. Men det är hög tid att dra i nödbromsen.</pre><pre>Vårt stora bekymmer är bristen på sjukdomsinsikt,\r\npå den enastående förmåga som även de bäst\r\ninformerade har att förtränga obehagliga\r\nsanningar. Det är det som är det stora bekymret,\r\ninte att världshandeln försvagades förra året, Anita\r\nGradin. Detta kan tvärtom minska trycket på\r\njordens knappa resurser.</pre><pre>Jag vet i och för sig att minskad världshandel kan\r\nleda till arbetslöshet och ökad fattigdom, men vi\r\nmåste lära oss att bekämpa arbetslöshet och\r\nfattigdom och samtidigt skapa uthålliga\r\nproduktionssystem. Det är alldeles för enkelt att\r\nsäga: Låt oss riva tullmurarna, så kommer handeln\r\ni gång, och då börjar hjulen snurra. Vi måste också\r\nfråga: Vilka hjul är det som vi vill sätta fart på?\r\nVilka kvarnar skall börja mala snabbare? Mal de\r\nvälfärd eller mal de ofärd?</pre><pre>Det är en väldig skillnad om världshandeln ökar för\r\natt vi tillverkar och köper mer vapen, eller om det\r\nblir utrustning för hushållning med jordens\r\nresurser, kanske biogasutrustningar, kanske\r\nvindkraft, kanske växthus och kanske anordningar\r\nför biologisk vattenrening. Permakulturer --\r\nkulturer för överlevnad och kretsloppsteknik.</pre><pre>Det finns väldigt många produkter där\r\nvärldshandeln borde minskas eller upphöra om vi\r\nvill rädda planeten Tellus.</pre><pre>Jag skall ingalunda försöka ge intryck av att jag\r\neller miljöpartiet har färdiga recept för hur detta\r\nskall gå till. Men jag tror att vi vet en del om vad\r\nsom är kontraproduktivt. Vi tror att superstaten\r\nEG är kontraproduktiv på grund av den ideologi\r\nsom präglar den, men också för att vi tror att\r\ndemokrati i superstater är något som är mycket\r\nsvårt att uppnå. Det innebär ingalunda att man bör\r\nta avstånd från EG. Tvärtom bör vi samarbeta med\r\nEG för att påverka EG. Men eftersom EG är\r\npräglat av en ekologiskt orimlig livsstil är en slavisk\r\nanpassning livsfarlig.</pre><pre>I stället vill vi miljöpartister att Sverige hela tiden\r\nskall ligga steget före när det gäller ekologisk\r\nhänsyn och resurshushållning. Vi ser med misstro\r\npå superstaten liksom på alla supersystem och\r\nsuperföretag, supermarknad och superteknik. Vi\r\nföreställer oss att mindre nationer i samarbete\r\nbättre kan få i gång den nödvändiga\r\nförändringsprocessen än en superstat. Vi\r\nifrågasätter definitivt USA-dogmen att bigger alltid\r\när better.</pre><pre>Det finns så mycket enkel dogmatism i\r\nhandelsdeklarationerna och i\r\nhandelsdiskussionerna. Frihandeln är en dogm, och\r\nman frågar aldrig vad det är man skall handla fritt\r\nmed. Det mest betänkliga är dock den hybris som\r\njag tycker lyser igenom icke bara hos statsrådet\r\nAnita Gradin utan även bland många av dem som\r\ndebatterar världsekonomin. Föreställningen att\r\nvästerlandet har den goda tekniken, den som skall\r\nutbredas i utvecklingsländerna och i Östeuropa, är\r\ni grunden fel. Den västerländska tekniken, de\r\nvästerländska produkterna och produktionen, är\r\nmogen för radikalt omtänkande, från linjär teknik\r\ntill kretsloppsteknik. Men just för att problemen är\r\nså stora är ett internationellt samarbete på alla\r\nnivåer en absolut nödvändighet för att rädda vår\r\nplundrade planet. Herr talman! Det är från den\r\nutgångspunkten vi bör organisera internationellt\r\nsamarbete och handel.</pre><pre>Detta blev ett ideologiskt anförande. Ni frågar\r\nkanske var miljöpartiet i detalj står i debatten när\r\ndet gäller EG, Östeuropasamarbetet och det\r\nnordiska samarbetet och vad vi säger om GATT.\r\nDetta har vi i och för sig redogjort för många gånger\r\ntidigare i denna kammare. Möjligtvis kan jag i mina\r\nrepliker få tillfälle att återkomma till frågan.</pre><pre>I detta anförande instämde Gösta Lyngå (mp).</pre><pre>Anf. 7 Statsrådet ANITA GRADIN (s):</pre><pre>Herr talman! Ja, Lars Norberg, vi lever i ett bra\r\nland. Det är ett land som vi är glada att få leva i. Vi\r\nhar inget behov av att hoppas att vi skall förflytta\r\noss till en annan planet.</pre><pre>Vi vet också att det här landet är beroende av\r\nomvärlden och att vi måste ta hänsyn till det i vårt\r\npolitiska liv. Det gäller inte minst ekonomiskt\r\nsamarbete och handel över gränserna. Det är\r\nendast genom samarbete som vi kan lösa alla de\r\nfrågor och problem som Lars Norberg tar upp.</pre><pre>Bakgrunden till att Sverige är så engagerat i GATT\r\när att vi vet att Sverige är ett litet land som är\r\nberoende av att ett internationellt regelsystem\r\nfungerar. Alla små länder har behov av det. Det är\r\nockså skälet till att jag har lagt ned mycket tid och\r\nkraft på att GATT-rundan inte skall bli ett\r\nmisslyckande, trots alla negativa rapporter att vi\r\nmed jämna mellanrum tar nya krafttag för att föra\r\nsamtal med de stora i detta sammanhang, men\r\nockså för att tillsammans med andra övertyga de\r\ninblandade om hur viktigt det är att vi får ett\r\ninternationellt regelsystem.</pre><pre>Låt mig till Nic Grönvall när det gäller\r\nregionaliseringen säga att jag inte tycker att vi skall\r\nbli schizofrena. Vi kan ju inte förmena andra länder\r\ni andra delar av världen att ta steg mot en\r\nintegration som vi i Europa har haft sedan 30 år\r\ntillbaka. Jag är väl medveten om att det finns risker\r\nmed Europasamarbetet och det som nu växer fram\r\ni Nordamerika. Men det viktiga för oss måste vara\r\natt vi minimerar dessa risker genom att vi fortsätter\r\natt jobba med de multilaterala liberaliseringarna\r\noch fortsätter vårt vaktslående om GATTs\r\nregelsystem och att just GATT skall vara det\r\nmycket viktiga instrumentet för att också\r\növerbrygga mellan regionerna, så att det inte blir\r\nfästningar i olika delar av världen. Jag delar\r\nuppfattningen att det är viktigt att angripa\r\nskuldkrisen. Från svensk sida försöker vi också\r\ndriva dessa frågor. Mycket mer borde finnas med i\r\nen handelspolitisk deklaration, men vi får ändå\r\ntillfälle att understryka hur viktigt vi tycker att det\r\nhär är. Vi har Paris-klubben som i förening med\r\ndirektbistånd till u-länderna är det viktigaste\r\ninstrumentet för att komma till rätta med akuta\r\nskuldproblem. Det finns många medel:\r\nbetalningsanstånd, särskilda skuldlättnader genom\r\nräntesubventioner och skuldavskrivning för de\r\nfattigaste länderna, eller som Nic Grönvall\r\nnämnde, skuldavskrivning som beträffande Polen --\r\ndär handlar det om så mycket som minst 50 %.\r\nSamtidigt skall vi också komma ihåg, och det driver\r\nvi från svensk sida, att det är viktigt att externt\r\nbistånd kombineras med interna åtgärder. Här\r\nspelar ju IMF en viktig roll, inte minst som\r\nrådgivare.</pre><pre>Sist men inte minst måste ju skuldproblemen\r\nlösas genom bättre balans i skuldländernas\r\nutlandsbetalningar. Vi måste underlätta ländernas\r\nexport. GATTs preferenssystem är ett viktigt\r\ninslag. Vi hoppas också att fler skall följa vårt\r\nexempel att avveckla textilrestriktioner. Hjälp till\r\nsjälvhjälp är ett annat inslag, där tekniskt bistånd\r\nspelar en roll. Från svensk sida kan inte minst\r\nImpod vara en bra stötta. När det gäller Taiwan\r\nställer sig Sverige positiv till att i GATT diskutera\r\nmedlemskap för Taiwan. Vi vet att också Kina\r\nsedan en tid tillbaka för intensiva samtal om\r\nmedlemsskap. Det här har ju ingenting att göra\r\nmed om det är ett land eller ej. Hongkong är som\r\nbekant också medlem i GATT.</pre><pre>När det sedan gäller Europapolitiken är det i det\r\nkorta perspektivet helt klart att det måste bli ett\r\nEES, men naturligtvis inte till vilket pris som helst.\r\nSverige lägger ned ambition och intresse för att\r\nhålla ihop GATT. Vi tror att GATT har många\r\nfördelar, men självklart ser vi också till våra egna\r\nintressen och tar konsekvenserna när det gäller\r\nolika problem. Men i dagsläget ser det ut, enligt\r\nrapporter från det österrikiska ordförandeskapet,\r\natt ändå gå långsamt framåt i EES-\r\nförhandlingarna, trots de svåra frågor som ligger på\r\nbordet. Egentligen är det vid den här tidpunkten\r\nsom det är svårt, eftersom vi börjar att dra ihop\r\nsäcken. Jag tror att vi alla måste ha is i magen för\r\natt med gemensamma krafter kunna föra avtalet i\r\nhamn. Det är viktigt också med tanke på att vi har\r\natt klara vår medlemskapsansökan.</pre><pre>Till Nic Grönvall och andra som har frågat om\r\ninformationen och allt vad vi parallellt försöker att\r\ngöra när det gäller att förbereda\r\nmedlemskapsfrågorna vill jag säga följande. Det\r\nsom skall komma i grönböcker och liknande har ju\r\ninte med ansökan att göra. Självfallet skall vi\r\ninformera och diskutera med EFTA-delegationen.</pre><pre>Rolf L Nilson frågade om miljöhänsyn och\r\nsociala hänsyn vid förhandlingarna. Han undrade\r\nhur det går. Det är svårt. När jag blev\r\nutrikeshandelsminister ville jag framför allt föra in\r\ntvå frågor. Det rörde sig om konsumenterna och om\r\njust miljöhänsyn. Det är mycket svårt att vinna\r\ngehör, men nu har vi lyckats att få med oss EFTA-\r\nländerna i GATT när det gäller att auktualisera\r\nmiljöhänsyn. Vid mitt besök i USA fick jag god\r\nrespons av Carla Hills, och när det gäller sociala\r\nfrågor och social klausul, som vi har försökt föra\r\nfram, har vi mött hårt motstånd, framför allt från\r\nu -länderna. Det här är naturligtvis jobbigt.</pre><pre>Flera har tagit upp den ekonomiska politiken,\r\noch det är alldeles självklart att den viktigaste\r\nfaktorn för vår internationella konkurrenskraft är\r\nden ekonomiska politiken här hemma. Vi berörde\r\nsaken ganska litet, eftersom det här trots allt är en\r\nhandelspolitisk och inte en finanspolitisk debatt.\r\nJag vidhåller att den internationella\r\nkonjunkturnedgången har bidragit till\r\nsvårigheterna här hemma. I själva verket har\r\nregeringen under flera år varnat för att en\r\ninternationell lågkonjunktur skulle slå hårt mot vår\r\nsysselsättning och ekonomi. Men oppositionen i\r\nriksdagen har tillsammans med\r\nArbetsgivareföreningen stuckit huvudet i busken\r\noch minsann inte varit hjälpsam.</pre><pre>Anf. 8 NIC GRÖNVALL (m):</pre><pre>Fru talman! I denna min första replik skulle jag\r\nkanske kommentera två saker, bl.a. miljöfrågan.\r\nDenna fråga har sitt intresse med utgångspunkt i\r\nLars Norbergs intressanta anförande och\r\nstatsrådets replik. Man frågar sig nämligen vad som\r\negentligen är miljöinnehållet i handelspolitiken.\r\nJag har inte riktigt förstått detta. Det vore därför\r\nvärdefullt om utrikeshandelsministern ville göra ett\r\nförtydligande. Vad är det för initiativ som\r\nutrikeshandelsministern avser att ta och vilket\r\ninnehåll är det fråga om? Det var intressant att höra\r\natt Carla Hills hade ställt sig positiv. I Bryssel var\r\ndet minsann andra tongångar från USAs sida när\r\ndet gällde den här frågan.</pre><pre>Jag vill emellertid ta ett exempel på miljöfrågans\r\nsvårtolkbarhet i handelssammanhang -- tropiskt\r\ntimmer. Enligt min uppfattning driver vi i Sverige\r\nen populistisk politik, som avser att hindra import\r\nhit av tropiskt timmer. Vi säger att vi för denna\r\npolitik för att skydda regnskogarna. I verkligheten\r\nskadar vi u-ländernas handel. Visst finns det\r\nträproduktion i u-länderna som kan omhändertas\r\nför möbelindustrins behov utan att vi skapar\r\nmiljöproblem. Med en sådan här populistisk\r\netikettspolitik skadar vi mer än vi hjälper. Jag vill\r\natt statsrådet försäkrar att det inte är sådant som\r\nstatsrådet menar med miljöinnehållet i\r\nhandelspolitiken. Det vore mycket bra om\r\nstatsrådet t.o.m. kunde tala om för mig vad det\r\nhandlar om.</pre><pre>När det gäller miljöavsnittet vill jag säga till Lars\r\nNorberg att det var ett ideologiskt givande\r\nanförande. Det blottlade skillnaderna mellan\r\nmiljöpartiets syn och de andra partiernas. Det som\r\nmiljöpartiet saknar i bilden av miljön är\r\nmänniskan. Vi har på vårt klot en\r\nbefolkningstillväxt, som håller på att gå oss ur\r\nhänderna. Menar miljöpartiet att vi med konstlade\r\nmedel skall sätta i gång och förhindra denna\r\ntillväxt, med biologiska insatser?\r\nBefolkningstillväxten nödvändiggör ekonomisk\r\ntillväxt, som ger oss möjlighet att ge människorna\r\npå vår jord en värdig miljö och ett hälsosamt liv.\r\nOm inte vi kan skapa tilltro till människans förmåga\r\natt hantera sina egna livsvillkor gräver vi framtidens\r\ngrav. Genom den politik som vi står för, nämligen\r\ntilltro beträffande tillväxt, teknisk utveckling och\r\nmänniskans förmåga att känna och ta ansvar samt\r\nutveckling av vår värld i rätt riktning, kan framtiden\r\nbli ljus -- precis på det sätt som vi säger i våra inlägg.</pre><pre></pre><pre>Anf. 9 HADAR CARS (fp):</pre><pre>Fru talman! Statsrådet Anita Gradin sade att\r\nregeringen under många år har varnat för\r\nförsämrade konjunkturer. Men det gjorde den inte\r\nnär det var som viktigast, nämligen under\r\nvalrörelsen 1988. Då gjorde regeringen en annan\r\nbeskrivning av verkligheten, då tog man bort det\r\nkrismedvetande som hade börjat byggas upp. Då\r\nsade man att allting var frid och fröjd och att de\r\nreformförslag som skulle läggas på riksdagens bord\r\ninte behövde finansieras, reformförslag som sedan\r\nhar dragits tillbaka. Det är just det som jag måste\r\nse som ett oroande tecken när statsrådet i dag\r\nsäger: Nu är det visst litet problem med\r\nkonjunkturerna . . . Ja, det är det förvisso,\r\neftersom vi bl.a. har en katastrofallt stigande\r\narbetslöshet. Men de grundläggande problemen i\r\nsvensk ekonomi, inte de konjunkturella utan de\r\nstrukturella, gör regeringen alldeles för litet åt. Nu\r\nhar vi visserligen de här problemen, säger man,\r\nmen redan i år vänder det enligt statsrådet och går\r\nuppåt igen. Nästa år blir det fantastiskt bra, heter\r\ndet. Det är detta som är den stora faran: att ge en\r\nfalsk verklighetsbild när det drar ihop sig till val.\r\nDet är det som Sverige har drabbats av till följd av\r\nden socialdemokratiska politiken. Därför är det\r\nstarka skäl att se till att den inte får fortsätta.</pre><pre>Sedan tycker jag, fru talman, att statsrådet gav en\r\nhygglig redovisning av de handelspolitiska frågor\r\nsom Sverige har att brottas med, men det fanns\r\nockså på en rad områden en brist på uttryck för\r\negen vilja. Jag tycker inte att det framgick med\r\nönskvärd tydlighet vad regeringen vill\r\nåstadkomma. Särskilt saknades det egna\r\nprioriteringar från regeringens sida. Är\r\nmedlemskap i EG regeringens främsta prioritering,\r\när det ens utrikeshandelsministerns främsta\r\nprioritering? Det framgår inte tydligt.</pre><pre>EES -- ja, lyckas vi inte få till stånd ett avtal före\r\nsommaren kan ju -- om regeringen som jag hoppas\r\nsnart söker medlemskap -- den situationen inträffa\r\natt vi för dubbla förhandlingar. Det gäller då dels\r\nmedlemskap, dels ett EES-avtal. Låt oss då\r\ninnerligen hoppas att regeringen så länge den sitter\r\nkvar, vet vad den prioriterar -- att det är\r\nmedlemskapet och inga tillfälliga och i de här\r\nsammanhangen inte särskilt betydelsefulla\r\nnyskapade organ som sätts i centrum för\r\nuppmärksamheten. Håll fast vid\r\ngrundprioriteringarna, ta fram det som är viktigt,\r\ndriv det som är betydelsefullt på lång sikt för\r\nSverige. Det är framför allt frågan om medlemskap\r\ni den europeiska gemenskapen.</pre><pre>Anf. 10 PER-OLA ERIKSSON (c):</pre><pre>Fru talman! Rolf L Nilson inledde sitt anförande\r\nmed att i stora delar instämma i vad jag hade sagt.\r\nEftersom jag anser att det fanns stor likhet mellan\r\ndet som jag, Hadar Cars och Nic Grönvall sade, blir\r\ndet väl också ett instämmande i deras anföranden,\r\nvarför jag kan förmedla detta till dem.</pre><pre>Jag ställde en fråga om GATT och vikten av att få\r\nigång förhandlingarna. Jag tror att Anita Gradin\r\nhar betytt mycket för förhandlingsklimatet och den\r\nnordiska insatsen inom GATT. Jag vill gärna ge\r\nAnita Gradin en eloge för hennes arbete i GATT-\r\nsammanhang.</pre><pre>Nu har det hela skurit ihop, och tiden rinner iväg.\r\nVi är förstås beroende av USA och vad som händer\r\ndär. Men vad gör den svenska regeringen i den\r\nuppkomna situationen? Vilka initiativ har man\r\ntagit, och hur ser tidtabellen ut med den svenska\r\nregeringens ögon?</pre><pre>Den ekonomiska politiken är en del i\r\nhandelspolitiken. Man kommer inte ifrån att det\r\nkrävs en stabil hemmafront för att vi skall få en\r\nframgångsrik handel. Vi har under hela 80-talet\r\nhört talas om den socialdemokratiska tredje vägens\r\npolitik och att Sverige är på rätt väg. Nu har Sverige\r\nkört av vägen och ligger i diket när det gäller\r\nekonomin, och vi har en svår konjunktur framför\r\noss.</pre><pre>Nu gäller det att få Sverige upp ur diket och på\r\nvägen igen och få snurr på hjulen. Det är därför\r\nviktigt att vi driver en näringspolitik och en\r\nekonomisk politik som främjar tillväxten och\r\nnyskapandet, tar vara på innovatörerna och\r\nutvecklar entreprenörerna. Ge Sveriges många\r\nentreprenörer luft under vingarna, då får vi också\r\nen ökad svensk internationell handel.</pre><pre>Miljöfrågorna har berörts. Det är viktigt att vi i\r\nolika sammanhang betonar sambandet mellan\r\nmiljö, handel och ekonomi. Det vore värdefullt om\r\nvi fick en ordentlig kartläggning över miljöns roll i\r\nhandelspolitiska sammanhang, hur detta påverkar\r\noss och vilka grundläggande regler som skall finnas.\r\nVi eftersträvar stabila internationella spelregler på\r\nhandelns område. Men det vore värdefullt om ett\r\nmer omfattande kartläggningsarbete kunde göras\r\npå detta område.</pre><pre>Jag instämmer i det Hadar Cars sade. Också jag\r\nsaknar prioriteringarna i regeringens\r\nhandelspolitiska deklaration. Jag angav de sju\r\nprioriteringar som jag ansåg borde göras, vilka är\r\nregeringens prioriteringar?</pre><pre>Anf. 11 LARS NORBERG (mp):</pre><pre>Fru talman! Sverige är ett bra land, statsrådet\r\nGradin. Det håller vi miljöpartister gärna med om.\r\nDelvis beror det på att Sverige är ett glest befolkat\r\nland, och därigenom har miljöförstöringen inte gått\r\nlika långt här som på många andra håll. Vi har\r\nkanske också en befolkning som är mycket miljö-\r\noch naturmedveten och som därför slår larm.</pre><pre>Vi miljöpartister anser att Sverige har en\r\nmiljölagstiftning som i många avseenden är\r\növerlägsen de flesta länders. Miljöpartiets\r\nuppfattning är att vi skall hålla fast vid den\r\nmiljölagstiftningen och vidareutveckla den. Det är\r\nhär som motsättningen finns. Vi har fortfarande\r\nden inställning som Anita Gradin och statsminister\r\nIngvar Carlsson uttalade här i kammaren våren\r\n1989, nämligen att vi inte accepterar en\r\nnedskrivning på social- och miljöområdet i\r\nsamband med förhandlingar med EG.</pre><pre>Vi upplever nu att det både i regeringens\r\nmiljöproposition och energiproposition finns just\r\nsådana anpassningar, och vi hör ryktas om sådana\r\nanpassningar nedåt när det gäller våra miljöregler\r\noch även lagar på andra områden. Vi får väl se vad\r\nsom kommer ut av detta och vad vi får reda på i\r\nsommar när vi får redogörelsen.</pre><pre>Vi accepterar naturligtvis gärna alla de normer och\r\nregler i EG som är bättre än i Sverige, de skall vi\r\nskynda oss att införa. Men den hesitation när det\r\ngäller koldioxidavgifter och andra miljöavgifter\r\nsom exempelvis framgår av miljöpropositionen kan\r\nvi inte acceptera.</pre><pre>Jag reagerar mot ett understatement i statsrådet\r\nredogörelse här i dag. Det står i deklarationen att\r\nEG-anslutningen är ett av våra viktigaste politiska\r\navgöranden under efterkrigstiden. Det är en\r\nunderskattning. I själva verket är frågan om EG-\r\nanslutningen ett av våra viktigaste politiska\r\navgöranden under den s.k. nya tiden, dvs. sedan\r\nGustav Vasa. Det var då som Sverige blev en\r\nsjälvständig nation. Nu skall Sverige bli en del av\r\nen förbundstat och underordna sig förbundstatens\r\nregler. Jag tycker att det kan vara värt att reagera\r\nmot detta.</pre><pre>Slutligen till timret, Nic Grönvall. 99 % av\r\navverkningen av det tropiska timret innebär en\r\nkvalificerad miljöförstöring. Det vet alla som har\r\nsysslat med denna allvarliga miljöfråga.</pre><pre>Anf. 12 ROLF L NILSON (v):</pre><pre>Fru talman! Per-Ola Eriksson är en djärv person,\r\nmen han har lätt för att dra förhastade slutsatser.\r\nHan är tydligen i dag besjälad av en önskan att helt\r\noch hållet rita om den politiska kartan i Sverige,\r\nmen Per-Ola Eriksson är för tidigt ute. Jag kan bara\r\nkort kvittera med att säga: Vet verkligen Nic\r\nGrönvall och Hadar Cars om, Per-Ola Eriksson, att\r\nni är så överens? De läser lusen av er\r\ncenterpartister och betraktar er som hopplösa och\r\nfrihandelsmotståndare.</pre><pre>Också jag vill ta upp detta med miljöhänsynen. Jag\r\nvill återigen betona att det är oerhört värdefullt att\r\nregeringen och Anita Gradin personligen driver\r\ndessa frågor så starkt. De är livsviktiga. Jag delar\r\nLars Norbergs uppfattning att de i bokstavlig\r\nmening är globala överlevnadsfrågor.\r\nMiljöhänsynen kommer att få en mycket\r\nbetydelsefull roll i de handelspolitiska\r\nsammanhangen. Förtröttas inte, utan driv envetet\r\nmiljöfrågorna och de sociala frågorna i de\r\nhandelspolitiska sammanhangen, trots motståndet.</pre><pre>Exemplet med tropiskt timmer är mycket dåligt\r\nvalt. Den stora export av tropiskt timmer som skett\r\när ju, som Lars Norberg sade, ett resultat av\r\nrovdrift och skövling av regnskogar. Det kan i dessa\r\nsammanhang göras, och har gjorts, mycket\r\ntydligare markeringar om att västvärlden och\r\nSverige accepterar import av odlat tropiskt timmer,\r\ndvs. tropiskt timmer som skördas där det planteras\r\nnytt och inte är fråga om en produktion som\r\ninnebär en skövling av regnskogarna eller de\r\ntropiska skogarna.</pre><pre>Så några ord om Östeuropa. Vänsterpartiet har\r\nunder väldigt många år lyft fram ett förnedrande\r\ninslag i den svenska handelspolitiken. Jag talar då\r\nom teknikembargot mot Östeuropa. Detta\r\nkvarstår, och såvitt jag förstår håller det på att\r\nskärpas. I nummer 14 av Ny Teknik i år togs upp att\r\nSverige förbereder en sista och avgörande\r\nanpassning till USAs och Cocoms teknikembargo.\r\nDet finns alltså fortfarande en förnedrande\r\nbegränsning av handeln främst med de\r\nösteuropeiska länderna och ett hinder för att\r\nutveckla handeln med dessa länder.</pre><pre>Anf. 13 ANITA GRADIN (s):</pre><pre>Fru talman! Först till den ekonomiska politiken.\r\nJag underströk i mitt förra inlägg att regeringen har\r\nvarnat för att en internationell konjunkturnedgång\r\nskulle slå hårt mot sysselsättning och ekonomi i\r\nSverige. Men oppositionen här i kammaren har\r\ntillsammans med arbetsgivareföreningen stuckit\r\nhuvudet i busken och inte precis varit till stöd när\r\nregeringen har lagt fram förslag för att stärka den\r\nekonomiska politiken. Nu har vi problemen här.</pre><pre>Regeringen har nu lyckats samla de viktigaste\r\naktörerna på arbetsmarknaden kring den åtgärder\r\nsom är nödvändiga. Det är huvudorsaken till att vi\r\nnu kan se fram emot en uppgång. Handelspolitiskt\r\nhar vi hjälp av att den internationella\r\nkonjunkturnedgången ser ut att bli relativt\r\nkortvarig. Det var detta jag ville framhålla i mitt\r\ninledande anförande.</pre><pre>När det gäller de svenska företagens investeringar\r\nutomlands är det faktiskt den tredje vägens politik\r\nsom har återgett företagen deras ekonomiska och\r\nfinansiella styrka. Om de inte hade gjort hyggliga\r\nvinster under 80-talet hade de heller inte haft\r\nmöjligheter att nu genom bl.a. investeringar rusta\r\nsig för att delta i den inre marknaden.</pre><pre>Nic Grönvall frågade om grundlagsutredningen.\r\nRegeringen fattade vid regeringssammanträdet i\r\ngår beslut om direktiven, och själva tillsättandet\r\nkommer att genomföras så snart som\r\nordförandefrågan är löst.</pre><pre>Miljöhänsyn är inte populism, Nic Grönvall. Det\r\nvet Nic Grönvall mycket väl, eftersom han var med\r\ni Bryssel. Han hade alla chanser att se på det förslag\r\nsom EFTA-länderna lade fram. Vid det tillfället\r\nhade Nic Grönvall inga invändningar.</pre><pre>Vi är alla medvetna om att vi i umgänget länder\r\nemellan måste ha kunskap och kunna kontrollera.\r\nVad är det för produkter? Hur mycket gift är det\r\npå dem? Är det nödvändigt att göra si och så med\r\näpplen, osv? Reglerna för allt detta måste vi kunna\r\ndiskutera, och det vore mycket bra om man kan\r\ngenomföra kartläggningar och föra en intensiv\r\ndebatt också på detta område.</pre><pre>Så till frågan om GATT och vilken tidtabell som är\r\naktuell. Carla Hills och USA har sagt, att så länge\r\nsom förslaget att förlänga USA- mandatet ligger på\r\nkongressens bord i USA, kan det inte bli något\r\nbesked eller beslut förrän i maj. Vi har då kommit\r\növerens om att det under denna tid skall föras\r\ntekniska samtal. Jag menar att man vid dessa\r\ntekniska samtal skall ta fasta på de förslag som\r\nfanns på bordet i Bryssel före jul och plocka fram\r\nalla de politiska frågor som finns i sammanhanget.\r\nDet gäller exempelvis MFN-principen, som är\r\nmycket viktig, och som jag tycker mig se att vissa\r\nsätter frågetecken för, inte minst i serviceavtalet.\r\nDet gäller även sådant som en övergångsperiod i\r\nMFA och regelsystemet. Detta skulle i sin tur\r\ninnebära, att vi har alla möjligheter att slutföra\r\ndetta avtal innan detta år är slut.</pre><pre>Jag har fört många samtal med personer i USA,\r\nCanada och Europa, och nu senast i Italien, om hur\r\nviktigt det är med en tidtabell. Om vi säger att man\r\nfår två år på sig, kommer i alla fall att på sina ställen\r\nsitta och prata tills man har sex månader kvar, och\r\ndå kommer man i samma situation.</pre><pre>Detta är vad jag har framfört från svensk sida, och\r\njag har fått en hel del gehör även om många är\r\nskeptiska till att man skall uppställa ett specifikt\r\ndatum, eftersom man inte anser att man vill ställa\r\nsig bakom ett sådant förslag med de erfarenheter\r\nman har i bakgrunden.</pre><pre>Jag vet att EGs handelsministrar i dag samlas för att\r\ndiskutera strategi i samband med GATT. Jag\r\nhoppas att också de kan komma överens, så att det\r\nhela kan föras i hamn om några månader. Vi kanske\r\nockså skall tänka på att vi inte når till himlen den\r\nhär gången med våra ambitioner, men väl till\r\nträdtopparna. Bara det skulle vara en framgång för\r\nGATT och inte minst för små länder i detta system.</pre><pre>Jag tycker att regeringens prioritering mycket klart\r\nframgår av vår handelspolitiska deklaration. Vi\r\nsäger: Anslutningen till EG är en av de viktigaste\r\nfrågorna under efterkrigstiden. Det är vår nära\r\nomvärld som vi är mest beroende av. Därför är\r\nEuropasamarbetet det som är helt centralt och det\r\nviktiga i vårt arbete.</pre><pre>Jag tror att det också klart framgår på vilket sätt vi\r\narbetar. Ibland kan man få dåligt samvete. Det\r\nfinns ju också en del andra resor och frågor som\r\nborde tillmätas ett större engagemang. Men det\r\nfinns ju begränsningar för vad man kan göra i och\r\nmed att dygnet bara har tjugofyra timmar.</pre><pre>Anf. 14 NIC GRÖNVALL (m):</pre><pre>Fru talman! Jag vill bara konstatera att det när det\r\ngäller den här givna förklaringen beträffande\r\nmiljöreglerna i handelsammanhang givetvis\r\nhandlar om regler som vi är beredda att acceptera.\r\nDet är närmast en självklarhet.</pre><pre>Jag pekade på detta med tropiskt timmer. Enligt\r\nmin uppfattning är det här fråga om ett slags\r\nmiljöpolitik i handelsammanhang som skadar mer\r\nän den gynnar. Det är naturligtvis på det viset, Rolf\r\nNilsson, att den rovdrift som faktiskt pågår i de\r\ntropiska regnskogarna i första hand inte är ett\r\nhandelspolitiskt problem. I stället är det främst\r\nfråga om att se till att berörda nationer får en\r\nekonomi som gör det möjligt för dem att avstå från\r\nden rovdrift som alltså pågår och vars skadliga\r\neffekter man är medveten om.</pre><pre>När det gäller statsrådets redovisning för synen på\r\nGATT-tidtabellen kan jag bara säga: Emottag mitt\r\nfulla stöd! Jag tror att det skulle vara förödande om\r\nvi tillätt GATT-organisationen och dess\r\nmedlemmar att dra ut på processen -- vilket\r\npresident Buschs begäran om en förlängning\r\nmöjligen tyder på. Jag tror emellertid att denna\r\npresident Buschs begäran mera är betingad av hans\r\nmandatperiod än av hans verkliga avsikter -- i varje\r\nfall hoppas jag det.</pre><pre>Sedan skulle jag vilja ta upp en kanske obetydlig\r\noch litet löjlig fråga. Men det finns en del dynamik\r\ni den. Det gäller då det svenska snuset. Jag vet att\r\nman flinar och att det förekommer tidningsartiklar\r\ni det här sammanhanget. Men på grund av någon\r\nform av beskäftighet har EG-kommissionen\r\npåverkats att komma med ett förbudsbeslut i EG\r\nsom är helt unikt. Vi är ju själva mitt uppe i detta\r\nmed EES. Vi befinner oss alltså i en situation där vi\r\nskall förhandla oss fram till någon form av\r\nsjälvständighet. Vi har då blivit tvungna att\r\nacceptera att avstå från undantag. I stället måste vi\r\nrädda oss via en ''safe guard''-klausul. Men det är\r\nalldeles uppenbart att snuset inte kan hanteras\r\nunder en sådan klausul.</pre><pre>Och nu står vi där vi står -- utanför EG. Det är\r\nprecis på det sätt som i varje fall folkpartiet och\r\nmoderaterna alltid har talat om. Vi står alltså\r\nutanför EG och kan inte göra vår stämma hörd eller\r\npåverka beslutprocessen. Mot den bakgrunden är\r\näven en så obetydlig fråga som den om snuset ett\r\nutmärkt exempel på hur illa ställt det har varit. Det\r\nhär kan få mycket påtagliga och generande\r\nkonsekvenser. Jag vill därför försäkra mig om att\r\nregeringen kommer att dela riksdagens uppfattning\r\natt det faktiskt är ganska viktigt rent politiskt att se\r\ntill att detta hugskott inte leder till ett beslut.</pre><pre>Till sist: Jag har inte uppfattat att jag har fått några\r\nsvar på mina detaljfrågor beträffande Taiwan och\r\ndess representation här. I och för sig har jag\r\nförståelse för det. Givetvis behövs det en\r\nberedning. Men jag hoppas att statsrådet tänker\r\növer det här diskussionsinlägget.</pre><pre></pre><pre>Anf. 15 LARS NORBERG (mp):</pre><pre>Herr talman! Det är glädjande att miljöfrågorna\r\ntas upp här. Det är också glädjande att statsrådet\r\nGradin jobbar med dessa i GATT och även i andra\r\nliknande sammanhang. Men risken finns att dessa\r\nfrågor allför mycket betraktas som teknikaliteter --\r\ndvs. att man har en fragmentarisk syn på\r\nmiljöfrågorna och att man inte sätter in dem i det\r\nsammanhang där de hör hemma. Det handlar\r\nnämligen om att det föreligger ett behov för hela\r\nvästerlandet och dess industrialism av en\r\nomläggning av de tekniska systemen. Det behövs\r\nalltså en omläggning från linjära\r\nproduktionssystem -- system, där man bearbetar en\r\nråvara för att sedan göra produkter av den som så\r\nsmåningom hamnar på soptippen -- till cirkulära\r\nsystem som hela tiden systematiskt har en\r\ninriktning mot återanvändning och hushållning.\r\nDet är den typen av nytänkande som behövs i det\r\ninternationella samarbetet, där handeln utgör ett\r\nmycket viktigt element.</pre><pre>Naturligtvis är miljöpartisterna, Nic Grönvall, lika\r\nmedvetna om de problem som finns vad gäller\r\nbefolkningstillväxten som alla andra är. Jag\r\nhoppade över en passus i mitt inledningsanförande.\r\nMen jag skall ta upp den saken nu. Det är nämligen\r\nså, att Worldwatch Institutes gör prognoser för av\r\nutvecklingen i världen för det närmaste årtiondet.\r\nFöljande förändringar per capita, per\r\nvärldsmedborgare, kan förutses:\r\nSpannmålsarealen kommer att minska med 15 %,\r\nden bevattnade arealen med 11 %, skogsarealen\r\nmed 19 % och betesmarksarealen med 18 %. Jag är\r\nalltså ingalunda omedveten om dessa problem.\r\nMen det är omöjligt att i korta repliker här i\r\nkammaren komma med anvisningar om hur de kan\r\nlösas. Det handlar ju om mycket svåra problem. Jag\r\nvill inte påstå att vi i miljöpartiet har en lösning på\r\nproblemen. Men vi är i alla fall medvetna om de\r\nproblem som finns, och det är en första\r\nförutsättning för att det skall gå att angripa dem.</pre><pre>Jag reagerar litet grand på det som Per-Ola\r\nEriksson sade om detta med marknadsandelar.\r\nSverige utgör bara en liten del av världen, och\r\nSveriges marknadsandel i världen överträffar vida\r\nvår andel av världsbefolkningen. I en jämlik värld\r\nmåste vi dock räkna med mycket mindre\r\nmarknadsandelar. Därtill kommer att många\r\nländer snabbt håller på att utveckla sin ekonomi. Vi\r\nhar en högt utvecklad ekonomi, så vi kan inte\r\naccelerera på samma sätt som t.ex. Korea och\r\nTaiwan. Så enkelt är det på tal om\r\nmarknadsandelarna i världen. Detta är ett vanligt\r\ndebattämne, och här behövs det analyser och en\r\nreaktion.</pre><pre>Anf. 16 PER-OLA ERIKSSON (c):</pre><pre>Fru talman! Jag när en stilla förhoppning om att\r\nde som kämpar för Tobaksbolaget och det svenska\r\nsnuset är lika angelägna att slå vakt om andra\r\nprodukter på avdelningen livsmedel. Jag tänker\r\nalltså på den näring som producerar livsmedel.</pre><pre>Anita Gradins tidtabell när det gäller GATT är\r\nmycket bra. Jag tror att det vore farligt om det\r\narbetet drog ut på tiden. Men ett arbete tar i regel\r\nden tid som har avsatts för det. Om man avsätter\r\nmånga år för ett visst arbete, kommer detta arbete\r\nockså att ta flera år. Därför är det angeläget att\r\nkomma i gång och att försöka gå in för att ta så kort\r\ntid som möjligt på sig. Om man gör det, tror jag att\r\ndet blir ett högre tempo.</pre><pre>I Anita Gradins handelspolitiska deklaration finns\r\ndet ett avsnitt om ledarskapet i GATT. Jag tror att\r\ndet finns anledning att betona just den biten och att\r\nse vilka förutsättningar som finns när det gäller att\r\ngöra GATT effektivare. Det får inte vara fråga om\r\nen mans verk när det gäller en så viktig\r\norganisation.</pre><pre>Till sist ber jag att få tacka Anita Gradin och\r\ntillönska henne en trevlig helg. Denna tillönskan\r\ngäller också övriga här i kammaren.</pre><pre>Anf. 17 HADAR CARS (fp):</pre><pre>Fru talman! Jag skall inte kommentera den\r\nprisfråga som Nic Grönvall här tog upp. I stället\r\nskall jag i detta mitt sista inlägg ägna mig åt att rikta\r\nnågra ord till miljöpartiet och vänsterpartiet\r\nkommunisterna.</pre><pre>Lars Norberg talade om miljöproblem men\r\nunderlät att påpeka var dessa är särskilt stora.\r\nStörst är miljöproblemen, i Östeuropa -- dvs. i\r\nländer som länge lidit under planekonomi. Det är\r\nju där som de verkligt allvarliga skadorna på\r\nnaturen kan konstateras. Jag tänker då på\r\nBajkalsjön, och på den nedslitning och den\r\nförstörelse av naturen över huvud taget som skett i\r\ndessa länder Men nedslitningen och förstörelsen av\r\nnaturen är också mycket omfattande i de fattiga u-\r\nländerna. Det är förödande att det är fattigdomen\r\nsom så starkt bidrar till en ökad miljöförstörelse på\r\njorden.</pre><pre>När människor inte har det allra nödvändigaste,\r\nt.ex. mat och värme -- förslösar dde det ville som\r\nfinns kvar av naturenI och med att de sista jordarna\r\nförstörs och skogarna huggs ned får vi de verkligt\r\nstora skadorna på miljön. Visst har vi i västvärlden\r\nmiljöproblem. Men jämfört med problemen i de\r\nområden där det inte finns någon tillväxt är våra\r\nmiljöproblem förhållandevis små.</pre><pre>Lars Norberg tar upp koldioxidproblemet. Men\r\ninom om den Europeiska gemenskapen finns det\r\nfaktiskt ett beslut -- som EFTA-länderna har\r\nanslutit sig till -- om att utsläppen inte får öka efter\r\når 2000. I stället gäller det att se till att utsläppen då\r\nligger på samma nivå som nu. Därefter måste det\r\nbli en minskning. Men när får vi se detta inträffa i\r\nde länder där diktatur och fattigdom alltför länge\r\nsatt djupa spår?</pre><pre>Rolf L Nilson uttryckte sig inledningsvis på ett\r\nsådant sätt att jag spetsade öronen. Vänsterpartiet,\r\nsade han, har i många år lyft fram ett förnedrande\r\ninslag i den svenska östpolitiken. Jag trodde att vi\r\nskulle få en bekännelse beträffande de kontakter\r\nsom vänsterpartiet kommunisterna har odlat med\r\nförtryckarna i öststaterna och som dess företrädare\r\nhar skrutits över i denna kammare. Nu får vi höra\r\nRolf L Nilson tala för friheten i Baltikum. Men när\r\ndet verkligen fanns anledning att göra det ljöd\r\nandra tongångar. Då var det förtryckarna som de\r\nsvenska kommunisterna strök medhårs.</pre><pre>Överläggningen var härmed avslutad.</pre><pre>3 § Hänvisning av ärenden till utskottet</pre><pre>Föredrogs och hänvisades</pre><pre>Motionerna</pre><pre>1990/91:Ju43 och JU44 till justitieutskottet</pre><pre>1990/91:U13 till utrikesutskottet</pre><pre>1990/91:Sf45 till socialförsäkringsutskottet</pre><pre>4 § Bordläggning</pre><pre>Anmäldes och bordlades</pre><pre>1990/91:177 Sammanslagning av bankinspektionen\r\noch försäkringsinspektionen, m.m.</pre><pre>Finansutskottets betänkanden</pre><pre>1990/91:FiU15 Anslag till riksdagens revisorer och\r\nderas kansli</pre><pre>1990/91:FiU17 Den statliga\r\nrationaliseringsverksamheten m.m.</pre><pre>1990/91:FiU18 Anslag till riksgäldskontoret</pre><pre>1990/91:FiU19 AB Tipstjänsts ersättningar till\r\nidrotten</pre><pre>1990/91:FiU21 Sparfrämjande åtgärder</pre><pre>1990/91:FiU22 Statistikfrågor</pre><pre>Socialförsäkringsutskottets betänkanden</pre><pre>1990/91:SfU11 Socialpolitik -- försäkring vid\r\nsjukdom, föräldraskap, handikapp och ålderdom</pre><pre>1990/91:SfU19 Särskilt kommunalt bostadstillägg\r\ntill folkpension</pre><pre>Kulturutskottets betänkanden</pre><pre>1990/91:KrU17 Idrott</pre><pre>1990/91:KrU18 Folkrörelse- och\r\nungdomsverksamhet m.m.</pre><pre>Jordbruksutskottets betänkanden</pre><pre>1990/91:JoU22 Statsbudgeten för budgetåret\r\n1991/92 (jordbruksdepartementet)</pre><pre>1990/91:JoU24 Gränsskydd för rågvete m.m.</pre><pre>5 § Anmälan om interpellation</pre><pre>Anmäldes att följande interpellation framställts</pre><pre>den 11 april</pre><pre>1990/91:177 av Gudrun Schyman (v) till statsrådet\r\nBengt Lindqvist om försämrade\r\nlevnadsförhållanden:</pre><pre>Levnadsförhållandena för allt fler försämras och\r\ndet sociala skyddet urholkas. Människor tvingas\r\nleva under extistensminimum. Jag vill som exempel\r\nta Malmö.</pre><pre>I Malmö bor 240 000 människor. De flesta tillhör\r\narbetarklassen och många av dem tillhör\r\nlåginkomsttagarna. Följande siffror ger en bild av\r\nderas sociala situation:</pre><pre>-- Omkring 25 000 malmöbor, 10 % av\r\nbefolkningen är beroende av socialbidrag för sin\r\nförsörjning.</pre><pre>-- Ca 4 000 är öppet arbetslösa och ca 5 000 är\r\nföremål för AMS-insatser.</pre><pre>-- Bostadskön växer och enligt socialförvaltningen\r\nuppgår antalet bostadslösa till fler än 800 personer.\r\nBland dem ingår numera också uteliggarna.</pre><pre>-- Det uppskattas att mellan 10 000 och 15 000 har\r\nalkoholproblem, missbrukar narkotika eller\r\nläkemedel.</pre><pre>-- Under år 1989 identifierades 113 prostituerade\r\nvarav 15 var nytillkomna.</pre><pre>-- Omkring 700 Malmöbor försöker årligen ta livet\r\nav sig varav ett sjuttiotal lyckas i sitt uppsåt.</pre><pre>-- Ca 2 800 barn föds varje år, samtidigt som 1 250\r\nkvinnor anser sig tvingade att göra abort, många av\r\nsociala skäl.</pre><pre>-- Hälsoläget är ofta dåligt hos låginkomsttagare\r\noch medellivslängden i arbetarstaden Malmö är sex\r\når kortare än i exempelvis Lund.</pre><pre>Detta är en bild från en stad där\r\nsocialdemokraterna, med undantag av en\r\nvalperiod, haft makten under de senaste 70 åren.</pre><pre>Under 1970-talet och början av 1980-talet ansågs\r\nMalmö vara en socialpolitisk föregångsstad. Många\r\nav de reformer som då genomfördes har nu\r\nraserats.</pre><pre>I början av innevarande år beslutade\r\nsocialnämnden i Malmö att sänka normbeloppen\r\nför ekonomiskt bistånd. Dessa understiger nu\r\nriksskatteverkets existensminimum både när det\r\ngäller korttidsnormen och långtidsnormen.</pre><pre>För barn i åldern 7--14 år är Malmös korttidsnorm\r\n1 476 kr. per månad och långtidsnormen 1 610 kr.\r\nmedan existensminimum är 1 726 kr. per månad.\r\nUngefär 7 000 Malmöbarn ingår i de familjer som\r\nårligen får ekonomiskt bistånd av kommunen.</pre><pre>En av anledningarna till att biståndsnormerna\r\nskurits ned är besparingsskäl. Förändrade\r\nskatteregler och minskat statsbidrag har, enligt\r\nuppgift, undandragit Malmö en intäckt på 1 miljard\r\nkronor. Skattereformen har inneburit att\r\nbidragsberoendet i år har ökat.</pre><pre>Mot bakgrund av ovanstående vill jag ställa\r\nföljande frågor:</pre><pre>1.  Vilka åtgärder tänker statsrådet vidta för att\r\nkomma till rätta med ovan redovisade problem?</pre><pre>2.  Vilka åtgärder tänker statsrådet vidta när\r\nenskilda kommuner fastställer ekonomiska\r\nbiståndsnormer som strider mot socialtjänstlagens\r\nintentioner om skälig levnadsnivå?</pre><pre>6 § Anmälan om frågor</pre><pre>Anmäldes att följande frågor framställts</pre><pre>den 11 april</pre><pre>1990/91:516 av Berith Eriksson (v) till statsrådet\r\nMaj-Lis Lööw om kurdiska flyktingar i Sverige:</pre><pre>Den fruktansvärda situation som nu råder för\r\nkurderna kräver en massiv internationell\r\nsolidaritet. Det krävs kraftfulla hjälpinsatser på\r\nplats och ökat flyktingmottagande i flera av\r\nvärldens länder.</pre><pre>I detta sammanhang är det också viktigt att inte\r\nförsvåra kurdernas utsatta situation genom\r\nytterligare utvisningar. En åtgärd från svensk sida\r\nsom skulle bidra till att minska det kurdiska folkets\r\nlidande vore därför att stoppa alla utvisningar av\r\nkurder från Sverige.</pre><pre>Jag vill med anledning av ovanstående fråga\r\ninvandrarministern:</pre><pre>Avser regeringen att med anledning av den aktuella\r\nsituationen stoppa fortsatta utvisningar av kurdiska\r\nflyktingar från Sverige?</pre><pre>1990/91:517 av Erkki Tammenoksa (s) till statsrådet\r\nGöran Persson om hemspråksundervisningen:</pre><pre>Det verkar som landets kommuner har\r\nmissuppfattat besparingsåtgärderna beträffande\r\nhemspråksundervisningen.</pre><pre>Vilka informationsåtgärder ämnar skolministern ta\r\nför att klargöra att målet om tvåspråkighet ligger\r\nfast?</pre><pre>1990/91:518 av Erkki Tammenoksa (s) till\r\ncivilministern om styrelserepresentation hos\r\nmyndigheter:</pre><pre>Kommer lekmannainflytandet helt att upphöra i\r\nstatliga myndigheters styrelser?</pre><pre>1990/91:519 av Görel Thurdin (c) till\r\nkommunikationsministern om vägunderhåll och\r\nskogsindustrins virkestransporter:</pre><pre>Under många år har bristen på medel till underhåll\r\nav våra vägar varit påfallande stor. När regeringen\r\naviserade en tillväxtproposition med satsningar i\r\ninfrastruktur för tillväxtens skull förväntade sig alla\r\natt pengar till ökat underhåll av våra vägar i\r\nskogslänen skulle anvisas. Därav blev intet. Nu kan\r\nvi läsa att det blivit tvärstopp för virkestransporter.\r\n30--50 % av vägarna stängs av. Åkare kommer att\r\npermitteras och massafabrikerna får köpa dyrare\r\nimportvirke med en sämre handelsbalans som\r\nföljd. Tillväxten i en av våra viktigaste industrier är\r\nhotad.</pre><pre>Vad ämnar regeringen vidtaga för åtgärder för att\r\ntillväxten i landets viktiga skogsindustri inte skall\r\nhotas genom avstängda vägar?</pre><pre>1990/91:520 av Görel Bohlin (m) till\r\nkommunikationsministern om ny förarutbildning:</pre><pre>Nyblivna körkortshavare har en kraftigt förhöjd\r\nolycksrisk. Ett sätt att komma till rätta med detta är\r\natt förbättra och förlänga förarutbildningen.</pre><pre>Efter fransk förebild har TSV utarbetat en modell\r\nför försöksverksamhet, som dels innebär en\r\ntidigare start för övningskörning, 16 års ålder, dels\r\nförbättrat och förlängt förarprov vid 18 års ålder.\r\nHallands läns trafiksäkerhetsförbund har anhållit\r\nom att få delta i en försöksverksamhet och TSV har\r\nhos regeringen framställt om att få börja\r\nförsöksverksamheten. Regeringen har haft ärendet\r\npå remiss till körkortsutredningen som behandlat\r\noch tillstyrkt. Detta skedde hösten 1990.</pre><pre>Det synes vara starka skäl för ett tillstånd till TSV\r\ntill denna försöksverksamhet som kan ge besked\r\nom effektiviteten i en ny förarutbildning. Sannolikt\r\nsparas många liv.</pre><pre>När kommer ett tillstånd?</pre><pre>1990/91:521 av Alf Egnerfors (s) till\r\nindustriministern om näringslivet inom\r\nEskilstunaregionen:</pre><pre>Riksdagen beslutade 1961 resp. 1973 att\r\nutlokalisera de statliga myndigheterna FFV och\r\nfortifikationsförvaltningen från Stockholm till\r\nEskilstuna. Motiven för dessa beslut var att skapa\r\noch utveckla ett mera differentierat näringsliv inom\r\nEskilstunaregionen, som har en ensidig\r\narbetsmarknad.</pre><pre>Genom de strukturförändringar och ändrade\r\nanslagsförhållanden, som kommit att gälla för\r\ndessa verksamheter, har antalet statligt anställda i\r\nEskilstuna drastiskt minskat. Särskilt allvarliga\r\nbefaras verkningarna för sysselsättningen bli efter\r\nsamgåendet mellan FFV Ordnance-Bofors och det\r\nbeslut det nya bolaget fattat om utflyttning av\r\nhuvudkontoret till Karlskoga.</pre><pre>Mot bakgrund av dessa förhållanden vill jag fråga\r\nindustriministern:</pre><pre>Vilka nya statliga insatser är regeringen beredd att\r\nvidta för att tillgodose syftet med tidigare\r\nriksdagsbeslut att i Eskilstunaregionen medverka\r\ntill ett mera differentierat näringsliv?</pre><pre>1990/91:522 av Marianne Samuelsson (mp) till\r\nmiljöministern om slutförvar av kärnavfall på\r\ngränsen mellan Vårgårda och Borås:</pre><pre>År 1980 var ett område på gränsen mellan Vårgårda\r\noch Borås kommuner aktuell för provborrningar\r\nför eventuellt slutförvar av kärnavfall.</pre><pre>Några provborrningar utfördes aldrig då men\r\nortsbefolkningen har inte fått något besked om att\r\nområdet skulle vara avskrivet eller ej aktuellt för\r\nundersökning.</pre><pre>I kommunernas översiktsplaner klassas nu området\r\nsom riksintresse och anledningen sägs vara att\r\nområdet innehåller intressanta myrområden och\r\nvälhävdade gårdar. Området sammanfaller med\r\nområdet som 1980 var aktuellt för provborrningar.</pre><pre>Jag vill därför fråga ministern om området nu är\r\ndefinitivt avskrivet som aktuellt för\r\nprovborrningar, undersökningar eller slutförvar av\r\nkärnkraftsavfall.</pre><pre>1990/91:523 av Gudrun Schyman (v) till\r\nutrikesministern om minröjning i Afganistan:</pre><pre>Enligt uppgifter publicerade i tidningen Arbetaren\r\nhar svenska minor levererats till gerillan i\r\nAfganistan.</pre><pre>Den brittiske minröjningsexperten Rae McGrath\r\nkräver i en rapport att alla stater som direkt eller\r\nindirekt försett Afganistan med minor, nu skall\r\nhjälpa till med röjningen av de livsfarliga minfälten.</pre><pre>Min fråga är:</pre><pre>Är den svenska regeringen beredd att hjälpa till\r\nmed minröjningen i Afganistan?</pre><pre>den 12 april</pre><pre>1990/91:524 av Maria Leissner (fp) till statsrådet\r\nMaj-Lis Lööw om upphävande av tidigare beslut\r\nom avvisning av vissa kurder:</pre><pre>Invandrarverkets generaldirektör har nyligen\r\nuttalat att om flyende irakiska kurder kommer till\r\nSverige skall de få stanna. Mot bakgrund av den\r\nkatstrofala situationen i det kurdiska området i\r\nsåväl Irak som Turkiet och Iran vill jag fråga om\r\ninvandrarministern är beredd att ge ''amnesti'' åt de\r\nkurder som nu gömmer sig i Sverige efter\r\navvisningsbeslut i fruktan för att bli tillbakasända.</pre><pre>1990/91:525 avMaria Leissner (fp) till statsrådet\r\nMaj-Lis Lööw om irakiska kurder och\r\nflyktingkvoten:</pre><pre>Är regeringen beredd att erbjuda UNHCR att ta\r\nemot ett antal irakiska kurder i Sverige inom ramen\r\nför flyktingkvoten?</pre><pre>1990/91:526 av Maria Leissner (fp) till statsrådet\r\nMaj-Lis Lööw om bestämmelserna om visering för\r\nösteuropeiska medborgare:</pre><pre>På ett lunchmöte i slutet av februari arrangerat av\r\ndet socialdemokratiska studentförbundet uttalade\r\narbetsmarknadsminister Mona Sahlin att ''nu då\r\nmurarna rasar i Östeuropa är det viktigt att vi inte\r\nbygger upp några nya'', och att det absolut inte fick\r\nutvecklas några hinder för östeuropeer att arbeta\r\neller resa i Västeuropa eller i Sverige.</pre><pre>Jag vill mot den bakgrunden fråga\r\ninvandrarministern när regeringen avser att lätta på\r\nviseringsbestämmelserna för Sovjet inkl. de\r\nbaltiska republikerna samt för Rumänien och\r\nBulgarien.</pre><pre>1990/91:527 av Ingrid Hasselström Nyvall (fp) till\r\nkommunikationsministern om administrationen av\r\ntransportstödet till Gotland:</pre><pre>När transportrådet avvecklas kommer\r\nadministrationen av transportstödet till Gotland att\r\növerföras till sjöfartsverket. Detta strider mot\r\nförslaget i utredningen Transportstöd (SoU\r\n1990:73), som i stället föreslog länsstyrelsen i\r\nGotlands län.</pre><pre>Även om riksdagen nyligen accepterade\r\nregeringens förslag om sjöfartsverket vill jag ändå\r\nfråga kommunikationsministern:</pre><pre>Vill statsrådet överväga att ompröva denna\r\nadministrations lokalisering till den regionala nivån\r\ni linje med utredningsdirektiven i stället för till\r\nsjöfartsverket i Norrköping?</pre><pre>1990/91:528 av Gudrun Norberg (fp) till\r\nkommunikationsministern om förslaget om sänkt\r\nåldersgräns för övningskörning:</pre><pre>Förra året väckte trafiksäkerhetsverket (TSV) ett\r\nförslag om att sänka åldersgränsen för\r\növningskörning med bil, från nuvarande 17 och ett\r\nhalvt år till 16 år. Förslaget motiverades med att de\r\nhöga olyckstalen för unga bilförare bl.a. kunde\r\nbero på alltför litet och bristande övningskörning i\r\nsamband med körkortsutbildningen.</pre><pre>Körkortskommittén uttalade sig positivt och den\r\nkonkreta utformningen av förslaget genomfördes\r\npå väg- och trafikinstitutet (VTI).</pre><pre>Sedan dess har ingenting hänt på området. Ärendet\r\nbereds möjligen på departementet, eller har\r\nhamnat i en skrivbordslåda -- alternativt\r\npapperskorgen.</pre><pre>Med anledning av ovanstående anhåller jag om att\r\ntill statsrådet Georg Andersson få ställa följande\r\nfråga:</pre><pre>Vilka åtgärder avser statsrådet vidta med förslaget\r\nom en sänkt åldersgräns för övningskörning?</pre><pre>1990/91:529 av Åsa Domeij (mp) till miljöministern\r\nom miljökvalitetsnormer:</pre><pre>Regeringen har tidigare lovat att\r\nmiljökvalitetsnormer skall införas i\r\nmiljölagstiftningen. I miljöpropositionen talas det\r\nfortfarande bara om riktlinjer för luftkvalitet i\r\nstorstäderna. Riktlinjer är inte bindande utan bara\r\nallmänna målsättningar och innebär ingen rättighet\r\nför de som bor i städerna att få andas luft av god\r\nkvalitet.</pre><pre>Anser regeringen att miljökvalitetsnormer skall\r\ninföras när det gäller luftkvalitet i städerna och i så\r\nfall att kommunerna skall få de befogenheter som\r\nbehövs för att klara kraven?</pre><pre>1990/91:530 av Åsa Domeij (mp) till miljöministern\r\nom kommunala nämnder för miljöfrågor:</pre><pre>Den 11 januari betonade Birgitta Dahl i en\r\ninterpellationsdebatt att det i kommunerna även i\r\nfortsättningen måste finnas en nämnd som\r\nsjälvständigt driver miljöfrågorna i förhållande till\r\nandra kommunala intressen. I propositionen om en\r\nny kommunallag finns inga sådana garantier.</pre><pre>Anser regeringen att samma nämnd som har\r\nhuvudansvaret för miljö och hälsa skall kunna ha\r\nansvar för exploatering av mark, energiförsöjning,\r\navfallshantering eller annan miljöfarlig\r\nverksamhet?</pre><pre>1990/91:531 av Anita Stenberg (mp) till statsrådet\r\nBengt Lindqvist om omhändertagande av barn:</pre><pre>Man har med fem polisers hjälp hämtat ett 13-årigt\r\nbarn mot dess och dess förälders vilja i hemmet och\r\nfört det friska barnet till sjukhus för undersökning\r\noch observation. Anledningen angavs vara att det\r\nfanns ett annat barn i familjen som är autistiskt och\r\natt man vill ''rädda'' det friska barnet.</pre><pre>Nu håller barnet efter nästan två månader på att\r\nbrytas ner på grund av den ofrivilliga separationen\r\nfrån sin familj. Barnet vistas nu bland främmande\r\nmänniskor i ett tillfälligt fosterhem.</pre><pre>I TV-serien ''Guldburen'' som uppges bygga på ett\r\nautentiskt fall, har också beskrivits barns och\r\nföräldrara vanmakt inför omhändertagande av barn\r\ni Sverige.</pre><pre>Vad avser statsrådet att göra för att värna barns rätt\r\natt slippa bli ''omhändertaget'' mot egen och\r\nföräldrarnas vilja?</pre><pre>1990/91:532 av Per Gahrton (mp) till\r\nmiljöministern om ett EES-avtal och\r\nmiljöpolitiken:</pre><pre>I en artikel i Dagens Nyheter den 12 hävdar\r\nföreträdare för naturskyddsföreningen att ett s.k.\r\nEES-avtal skulle vara till nackdel för miljön och\r\navråder därför Sverige från att ingå ett sådant avtal.\r\nTidigare (den 3 mars 1991) har 21\r\nmiljöorganisationer i EFTA-länderna -- för\r\nSveriges del naturskyddsföreningen,\r\nMiljöförbundet, Jordens vänner och\r\nFältbiologerna, betecknat förhandlingarna som ett\r\nhot mot miljön i Europa.</pre><pre>Vilka slutsatser drar miljöministern av detta och\r\nvilka åtgärder avser hon att vidta för att undvika att\r\nett EES-avtal blir ett bakslag för miljöpolitiken?</pre><pre>1990/91:533 av Per Gahrton (mp) till\r\nutrikesministern om svenskt medlemskap i EG och\r\nom svensk neutralitet:</pre><pre>Enligt massmediauppgifter har utrikesministern i\r\nsamband med ett besök i Luxemburg uttalat sig för\r\nett svenskt EG-medlemskap utan\r\nneutralietsförbehåll. Om detta är sant strider det\r\nsåväl mot riksdagens beslut i december 1990 som\r\nutrikesministerns upprepade försäkringar att\r\nSverige inte skall bli EG-medlem om EG utvecklar\r\nett försvarspolitiskt samarbete.</pre><pre>Jag vill därför fråga utrikesministern:</pre><pre>Vad exakt har utrikesministern sagt i Luxemburg,\r\nvilken är regeringens uppfattning om svenskt\r\nmedlemskap i EG i förhållande till svensk\r\nneutralitet och hur förhåller sig regeringens senaste\r\nuppfattning till riksdagens beslut och tidigare\r\nregeringsmeddelanden?</pre><pre>1990/91:534 av Ragnhild Pohanka (mp) till\r\nutrikesministern om kurderna i Irak:</pre><pre>Bistånd har beviljats till de kurdiska flyktingarna\r\nuppe i deras berg. Det är bra. Men det räcker inte.\r\nDär pågår ett folkmord. Diktatorn i Irak söker en\r\n''slutlig lösning'' på kurdfrågan i sitt land och\r\nmassakern och dess följder utspelas formligen\r\nframför våra ögon i TV.</pre><pre>Jag vill därför fråga utrikesministern:</pre><pre>Vad avser regeringen att göra för att FN skall\r\ningripa enligt gällande folkrättsliga lagar så att\r\ndenna tragedi stoppas?</pre><pre>1990/91:535 av Gudrun Schyman (v) till\r\nsocialministern om tvångsomhändertagande enligt\r\nlagen om vård av unga:</pre><pre>För en tid sedan inträffade ett uppmärksammat fall\r\nav tvångsomhändertagande enl. LVU. En knappt\r\n2-årig cancersjuk pojke omhändertogs för\r\noperation mot föräldrarnas vilja. Pojken avled\r\nunder operationen.</pre><pre>Föräldrarnas dokumenterade önskan var att\r\npojken skulle få den bästa vården. Konflikten\r\ngrundade sig på olika synsätt på hur -- och i vilken\r\ntakt -- behandlingen skulle ske. Olika läkares\r\nbedömningar stod mot varandra. Alternativa\r\nmöjligheter fanns. Föräldrarna var villiga att\r\nsamarbeta.</pre><pre>Min fråga är:</pre><pre>Kan lagen med särskilda bestämmelser om vård av\r\nunga (LVU) anses vara tillämpbar i detta och\r\nliknande fall?</pre><pre>1990/91:536 av Görel Thurdin (c) till statsrådet Erik\r\nÅsbrink om mervärdeskatt på utbildning:</pre><pre>Enligt beslutet i riksdagen från juni 1990\r\n(1989/1990:SKU31) skall utbildning undantas från\r\nskatt. Undantaget avser endast den som direkt\r\ntillhandahåller utbildning åt någon. Det omfattar\r\ninte heller konsulttjänster. Detta generella beslut\r\ntogs enligt utskottet för att onödig gränsdragning\r\nskulle undvikas.</pre><pre>Efter ännu 9 månader har riksskatteverket inte\r\nklarat av att tolka riksdagens ''enkla'' beslut. Vid\r\ntelefonsamtal till mervärdeskattecheferna kan\r\ndessa inte för t.ex. utbildningskonsulter tala om när\r\nde skall debitera och inte debitera moms.</pre><pre>Att tvinga fram förslag som inte kan följas upp\r\nsnabbt med klara regler är ett hot mot\r\nrättssäkerheten. Besluten måste vara så utformade\r\natt myndigheterna klarar av att följa de politiska\r\nintentionerna, annars finns stor risk att de politiska\r\nbesluten inte tillämpas som avsetts.</pre><pre>Jag finner därför anledning att ställa följande fråga\r\ntill statsrådet:</pre><pre>Kan statsrådet redogöra för vad som skall gälla på\r\nutbildningsområdet med hänsyn till frånvaron av\r\nregler och anvisningar om moms på utbildning?</pre><pre>1990/91:537 av Göran Magnusson (s) till\r\narbetsmarknadsministern om sysselsättningen i\r\nHallstahammars kommun:</pre><pre>Vilka särskilda åtgärder är regeringen beredd att\r\nvidta för att kraftfullt motverka den svåra\r\narbetsmarknadssituationen i Hallstahammar som\r\nuppstår sedan Bulten AB meddelat sitt beslut om\r\nnedläggning av verksamheten?</pre><pre>1990/91:538 avIngrid Ronne-Björkqvist (fp) till\r\nstatsrådet Erik Åsbrink om skattskyldigheten för\r\nvisst slag av stiftelser:</pre><pre>Signe Haraldssons stiftelse i Broaryd äger och\r\nförvaltar en fastighet med diverse samlingar samt\r\nett kapital. Egendomen skall, enligt testators\r\nuttryckliga vilja, samförvaltas och får ej skingras.\r\nStiftelsens huvudändamål är att främja medicinsk\r\nforskning. Avsevärda belopp har anslagits till\r\nSvenska Läkarsällskapets forskningsfond.</pre><pre>En omfattande samling böcker, brev och\r\netnografiska föremål ställs därutöver till förfogande\r\nför vetenskaplig forskning. Riksarkivarien har i ett\r\nintyg vitsordat att ''samlingarna är unika och\r\nväsentliga för forskningen. Det är därför av största\r\nvikt att de inte skingras utan hålls samman och att\r\nde vårdas och förvaltas på bästa sätt''.</pre><pre>Anslagen skall uppgå till minst 80 % av\r\nnettoavkastningen för att begränsad\r\nskatteskyldighet skall godtas. Domstolarna har\r\nbortsett från nettoavkastningen av fastigheten och\r\nav enbart kontrollräknat om stiftelsen delat ut 80 %\r\nav nettoavkastningen av kapitalet. Att\r\nskattemyndigheterna vägrar avdrag för drifts- och\r\nunderhållskostnader och bruttobeskattar stiftelsen\r\nhar medfört att den kan komma att tvingas till\r\nlikvidation.</pre><pre>Med hänvisning till det anförda vill jag fråga\r\nstatsrådet vilka åtgärder statsrådet Åsbrink tänker\r\nvidta för att möjliggöra för stiftelser av den här\r\ntypen att existera.</pre><pre>7 § Kammaren åtskildes kl. 11.44.</pre><pre>Förhandlingarna leddes</pre><pre>av talmannen från sammanträdets början t.o.m. 2 §\r\nanf. 7 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}