{"dokumentstatus":{"dokument":{"hangar_id":"2349358","dok_id":"GH0993","rm":"1993/94","beteckning":"93","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"93","slutnummer":"0","datum":"1994-04-21 00:00:00","systemdatum":"2005-10-27 13:41:39","publicerad":"1994-04-21 00:00:00","titel":"Riksdagens snabbprotokoll 1993/94:93 Torsdagen den 21 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{86DD706D-8BF9-49CF-A927-E58250405BB4}","dokument_url_text":"http://data.riksdagen.se/dokument/GH0993/text","dokument_url_html":"http://data.riksdagen.se/dokument/GH0993","dokumentstatus_url_xml":"http://data.riksdagen.se/dokumentstatus/GH0993","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:93</div>\r\n<div class=\"sidhuvud_datum\">Torsdagen den 21 april</div>\r\n<div class=\"sidhuvud_klockslag\">Kl. 12.00 -- 18.17</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 15 april.</pre><pre>2 §  Debatt vid hänvisning till utskott av\r\nskrivelse</pre><pre>Föredrogs</pre><pre>Skrivelse</pre><pre>Begäran om tillstånd till åtal mot riksdagsman</pre><pre>Anf. 1  PER-RICHARD MOLÉN (m):</pre><pre>Herr talman! Med anledning av det aktuella\r\närendet, där regionåklagare av riksdagen begär rätt\r\natt få väcka åtal mot mig har jag följande att\r\nkommentera.</pre><pre>Den massmediala uppmärksamheten kring mina\r\nsidouppdrag kopplade till mitt företag understryker\r\nenligt min mening behovet av någon form av praxis,\r\nsedvänjor eller regler för riksdagens ledamöter att\r\nrätta sig efter, eftersom sidouppdrag mera tillhör\r\nvanligheten än sällsyntheterna.</pre><pre>Jag tycker att vi i riksdagen på samma sätt som när\r\ndet gäller statsråden bör redovisa våra uppdrag.\r\nDet är ungefär den tendens man ser ute i\r\nsamhällslivet, där även de börsnoterade företagen\r\nnu börjat redovisa sina löner, styrelsearvoden och\r\nfallskärmsavtal.</pre><pre>Slutligen vill jag bara, herr talman, uttrycka en\r\nförhoppning att riksdagen och därmed kammarens\r\nsamtliga ledamöter i full enighet måtte häva min\r\nimmunitet, så att domstol kan pröva det åtal som\r\nåklagaren önskar väcka. Jag vill inte för egen del\r\ngömma mig undan bakom några av immunitetens\r\nslöjor. Tack!</pre><pre>Skrivelsen hänvisades till konstitutionsutskottet.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1993/94:209 till arbetsmarknadsutskottet</pre><pre>Skrivelse</pre><pre>1993/94:241 till socialutskottet</pre><pre>Förslag 1993/94:RFK4 till konstitutionsutskottet</pre><pre>Motionerna</pre><pre>1993/94:K64 och K65 till konstitutionsutskottet</pre><pre>1993/94:L15--L17 till lagutskottet</pre><pre>1993/94:U11 till utrikesutskottet</pre><pre>1993/94:Bo32--Bo39 till bostadsutskottet</pre><pre>1993/94:Jo69--Jo72 till jordbruksutskottet</pre><pre>1993/94:Sf40--Sf44 till socialförsäkringsutskottet</pre><pre>1993/94:Sk43 och Sk44 till skatteutskottet</pre><pre>1993/94:Fi20--Fi22 till finansutskottet</pre><pre>1993/94:Bo40 till bostadsutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Utrikesutskottets betänkanden</pre><pre>1993/94:UU15 och UU20</pre><pre>5 §  Beslut rörande utskottsbetänkanden som\r\nslutdebatterats den 20  april</pre><pre>SoU30 Barn och ungdom</pre><pre>Mom. 7 (Ungdomens hus m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>284 för utskottet</pre><pre>9 för men.</pre><pre>3 avstod</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>114 s, 72 m, 26 fp, 25 c, 22 kds, 22 nyd, 3</pre><pre>För men.:</pre><pre>9 v</pre><pre>Avstod:</pre><pre>3 s</pre><pre>Frånvarande:</pre><pre>21 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 9 (utbildning i barnkunskap)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>282 för utskottet</pre><pre>11 för men.</pre><pre>1 avstod</pre><pre>55 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 71 m, 24 fp, 24 c, 22 kds, 22 nyd, 2</pre><pre>För men.:</pre><pre>1 s, 9 v, 1</pre><pre>Avstod:</pre><pre>1 fp</pre><pre>Frånvarande:</pre><pre>20 s, 9 m, 8 fp, 7 c, 4 kds, 1 nyd, 5 v, 1</pre><pre>Övriga moment</pre><pre>Kammaren biföll utskottets hemställan.</pre><pre>LU21 Konsumentpolitiska frågor m.m.</pre><pre>Mom. 2 (anslaget till Konsumentverket)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>Förberedande votering:</pre><pre>123 för res. 1</pre><pre>22 för res. 2</pre><pre>152 avstod</pre><pre>52 frånvarande</pre><pre>Kammaren biträdde res. 1.</pre><pre>Huvudvotering:</pre><pre>146 för utskottet</pre><pre>129 för res. 1</pre><pre>22 avstod</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 22 kds, 1</pre><pre>För res. 1:</pre><pre>118 s, 9 v, 2</pre><pre>Avstod:</pre><pre>22 nyd</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 4 (konsumentorganisationer)</pre><pre>1. utskottet</pre><pre>2. res. 3 (s)</pre><pre>Votering:</pre><pre>167 för utskottet</pre><pre>129 för res. 3</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 24 c, 22 kds, 22 nyd, 1</pre><pre>För res. 3:</pre><pre>118 s, 9 v, 2</pre><pre>Frånvarande:</pre><pre>20 s, 8 m, 7 fp, 7 c, 4 kds, 1 nyd, 5 v, 1</pre><pre>Mom. 8 (utvärdering av miljömärkningen)</pre><pre>1. utskottet</pre><pre>2. res. 5 (s)</pre><pre>Votering:</pre><pre>168 för utskottet</pre><pre>129 för res. 5</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 22 kds, 22 nyd, 1</pre><pre>För res. 5:</pre><pre>118 s, 9 v, 2</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 11 (konsumentpolitiskt samarbete mellan\r\nEG och EFTA)</pre><pre>1. utskottet</pre><pre>2. res. 6 (s)</pre><pre>Votering:</pre><pre>168 för utskottet</pre><pre>121 för res. 6</pre><pre>8 avstod</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 22 kds, 22 nyd, 1</pre><pre>För res. 6:</pre><pre>118 s, 1 v, 2</pre><pre>Avstod:</pre><pre>8 v</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Övriga momemt</pre><pre>Kammaren biföll utskottets hemställan.</pre><pre>LU22 Livsmedelskontroll m.m.</pre><pre>Mom. 1 (anslaget till Livsmedelsverket)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>275 för utskottet</pre><pre>22 för res. 1</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 72 m, 26 fp, 25 c, 22 kds, 9 v, 3</pre><pre>För res. 1:</pre><pre>22 nyd</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>v-5 &gt; Mom. 6 (internationellt agerande)</pre><pre>1. utskottet</pre><pre>2. res. 3 (s)</pre><pre>Votering:</pre><pre>166 för utskottet</pre><pre>128 för res. 3</pre><pre>55 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 25 fp, 24 c, 22 kds, 22 nyd, 1</pre><pre>För res. 3:</pre><pre>117 s, 9 v, 2</pre><pre>Frånvarande:</pre><pre>21 s, 8 m, 8 fp, 7 c, 4 kds, 1 nyd, 5 v, 1</pre><pre>v-5 &gt; Övriga moment</pre><pre>Kammaren biföll utskottets hemställan.</pre><pre>JuU21 Anslag till domstolsväsendet</pre><pre>Mom. 2 (sammansättningen av Domstolsverkets\r\nstyrelse)</pre><pre>Yrkanden:</pre><pre>1. utskottet</pre><pre>2. res. 2 (s)</pre><pre>3. mot. Ju407 yrk. 1 (fp)</pre><pre>Förberedande votering:</pre><pre>128 för res. 2</pre><pre>5 för mot.</pre><pre>164 avstod</pre><pre>52 frånvarande</pre><pre>Kammaren biträdde res. 2.</pre><pre>Huvudvotering:</pre><pre>163 för utskottet</pre><pre>131 för res. 2</pre><pre>3 avstod</pre><pre>52 frånvarande</pre><pre>Kammaren biföll utskottets hemställan.</pre><pre>t5p &gt; 72 m, 23 fp, 24 c, 21 kds, 22 nyd, 1</pre><pre>t0 &gt; </pre><pre>För res. 2:</pre><pre>118 s, 2 fp, 9 v, 2</pre><pre>Avstod:</pre><pre>1 fp, 1 c, 1 kds</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 3 (beslutsbefogenheter för Domstolsverkets\r\nstyrelse)</pre><pre>1. utskottet</pre><pre>2. mot. Ju407 yrk. 2 (fp)</pre><pre>Kammaren biföll utskottets hemställan genom\r\nuppresning.</pre><pre>Mom. 4 (sammansättningen av\r\nTjänsteförslagsnämnden)</pre><pre>1. utskottet</pre><pre>2. res. 3 (s)</pre><pre>Votering:</pre><pre>167 för utskottet</pre><pre>130 för res. 3</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 25 fp, 25 c, 22 kds, 22 nyd, 1</pre><pre>För res. 3:</pre><pre>118 s, 1 fp, 9 v, 2</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 6 (Sollefteå tingsrätts domkrets)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>271 för utskottet</pre><pre>25 för res. 4</pre><pre>1 avstod</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 71 m, 25 fp, 25 c, 22 kds, 9 v, 2</pre><pre>För res. 4:</pre><pre>1 s, 1 fp, 22 nyd, 1</pre><pre>Avstod:</pre><pre>1 m</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 7 (anslag till Domstolarna m.m.)</pre><pre>1. utskottet</pre><pre>2. res. 5 (m, fp, c, kds)</pre><pre>Votering:</pre><pre>153 för utskottet</pre><pre>144 för res. 5</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 2 fp, 22 nyd, 9 v, 2</pre><pre>För res. 5:</pre><pre>72 m, 24 fp, 25 c, 22 kds, 1</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Isa Halvarsson och Bengt Rosén (båda fp) anmälde\r\natt de avsett att rösta nej men markerats ha röstat\r\nja.</pre><pre>Mom. 11 (ungdomsdomstol)</pre><pre>1. utskottet</pre><pre>2. res. 7 (nyd)</pre><pre>Votering:</pre><pre>272 för utskottet</pre><pre>22 för res. 7</pre><pre>55 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 71 m, 26 fp, 24 c, 21 kds, 9 v, 3</pre><pre>För res. 7:</pre><pre>22 nyd</pre><pre>Frånvarande:</pre><pre>20 s, 9 m, 7 fp, 7 c, 5 kds, 1 nyd, 5 v, 1</pre><pre>Övriga moment</pre><pre>Kammaren biföll utskottets hemställan.</pre><pre>JoU19 Med sikte på hållbar utveckling</pre><pre>Mom. 1 (preciserat förslag till inriktning m.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>169 för utskottet</pre><pre>128 för res. 1</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 72 m, 26 fp, 25 c, 22 kds, 22 nyd, 1</pre><pre>För res. 1:</pre><pre>117 s, 9 v, 2</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 6 (genomförandet av Riobesluten i Sverige)</pre><pre>1. utskottet</pre><pre>2. res. 2 (s)</pre><pre>Votering:</pre><pre>168 för utskottet</pre><pre>128 för res. 2</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 71 m, 26 fp, 25 c, 22 kds, 22 nyd, 1</pre><pre>För res. 2:</pre><pre>117 s, 9 v, 2</pre><pre>Frånvarande:</pre><pre>20 s, 9 m, 7 fp, 6 c, 4 kds, 1 nyd, 5 v, 1</pre><pre>Mom. 10 (den svenska strategin för det globala\r\nsamarbetet för hållbar utveckling att riksdagen med\r\navslag)</pre><pre>1. utskottet</pre><pre>2. res. 4 (s)</pre><pre>Votering:</pre><pre>168 för utskottet</pre><pre>129 för res. 4</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 22 kds, 22 nyd, 1</pre><pre>För res. 4:</pre><pre>118 s, 9 v, 2</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Övriga moment</pre><pre>Kammaren biföll utskottets hemställan.</pre><pre>AU16 Ändrad lagstiftning för statsanställda m.fl.</pre><pre>Mom. 1 (befordringsgrunder m.m.)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>275 för utskottet</pre><pre>21 för res. 1</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 72 m, 26 fp, 25 c, 22 kds, 1 nyd, 9 v, 3</pre><pre>För res. 1:</pre><pre>21 nyd</pre><pre>Frånvarande:</pre><pre>21 s, 8 m, 7 fp, 6 c, 4 kds, 1 nyd, 5 v, 1</pre><pre>Karl Gustaf Sjödin (nyd) anmälde att han avsett att\r\nrösta nej men markerats ha röstat ja.</pre><pre>Mom. 3 (bisysslor)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>266 för utskottet</pre><pre>31 för res. 2</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 72 m, 26 fp, 25 c, 22 kds, 1 v, 2</pre><pre>För res. 2:</pre><pre>22 nyd, 8 v, 1</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 4 (tillämpningen av 39 § LAS)</pre><pre>1. utskottet</pre><pre>2. res. 3 (s)</pre><pre>Votering:</pre><pre>168 för utskottet</pre><pre>129 för res. 3</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 22 kds, 22 nyd, 1</pre><pre>För res. 3:</pre><pre>118 s, 9 v, 2</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 5 (disciplinansvar)</pre><pre>1. utskottet</pre><pre>2. res. 4 (s)</pre><pre>Votering:</pre><pre>168 för utskottet</pre><pre>129 för res. 4</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 22 kds, 22 nyd, 1</pre><pre>För res. 4:</pre><pre>118 s, 9 v, 2</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 6 (åtalsanmälan)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>287 för utskottet</pre><pre>10 för men.</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna: :</pre><pre>För utskottet:</pre><pre>118 s, 72 m, 26 fp, 25 c, 22 kds, 22 nyd, 2</pre><pre>För men.:</pre><pre>9 v, 1</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 8 (återanställningsrätten)</pre><pre>1. utskottet</pre><pre>2. res. 5 (s)</pre><pre>Votering:</pre><pre>168 för utskottet</pre><pre>129 för res. 5</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 22 kds, 22 nyd, 1</pre><pre>För res. 5:</pre><pre>118 s, 9 v, 2</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 9 (periodiska hälsoundersökningar)</pre><pre>1. utskottet</pre><pre>2. res. 6 (s)</pre><pre>Votering:</pre><pre>171 för utskottet</pre><pre>125 för res. 6</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>3 s, 72 m, 26 fp, 25 c, 22 kds, 22 nyd, 1</pre><pre>För res. 6:</pre><pre>114 s, 9 v, 2</pre><pre>Frånvarande:</pre><pre>21 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 11 (andra författningars tillämplighet)</pre><pre>1. utskottet</pre><pre>2. res. 8 (s)</pre><pre>Votering:</pre><pre>168 för utskottet</pre><pre>129 för res. 8</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 26 fp, 25 c, 22 kds, 22 nyd, 1</pre><pre>För res. 8:</pre><pre>118 s, 9 v, 2</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Mom. 19 (arbetsrättsliga mål)</pre><pre>1. utskottet</pre><pre>2. res. 11 (m)</pre><pre>Votering:</pre><pre>219 för utskottet</pre><pre>78 för res. 11</pre><pre>0 avstod</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 24 fp, 25 c, 20 kds, 21 nyd, 9 v, 2</pre><pre>För res. 11:</pre><pre>72 m, 2 fp, 2 kds, 1 nyd, 1</pre><pre>Frånvarande:</pre><pre>20 s, 8 m, 7 fp, 6 c, 4 kds, 1 nyd, 5 v, 1</pre><pre>Ylva Annerstedt (fp) anmälde att hon avsett att\r\nrösta ja men markerats ha röstat nej.</pre><pre>Övriga moment</pre><pre>Kammaren biföll utskottets hemställan.</pre><pre>Meddelande om samlad votering</pre><pre>Förste vice talmannen meddelade att\r\nbostadsutskottets betänkanden BoU15, BoU14,\r\nBoU8 och BoU9 samt näringsutskottets\r\nbetänkande NU20 skulle avgöras i ett sammanhang\r\nefter avslutad debatt.</pre><pre></pre><pre>6 §  Vissa anslag till bostadsförsörjningen samt\r\nreparation, om- och tillbyggnad av bostäder\r\nm.m.</pre><pre>Föredrogs</pre><pre>bostadsutskottets betänkanden</pre><pre>1993/94:BoU15 Vissa anslag till\r\nbostadsförsörjningen m.m. (prop. 1993/94:100\r\ndelvis) och</pre><pre>1993/94:BoU14 Reparation, om- och tillbyggnad av\r\nbostäder m.m.</pre><pre>Förste vice talmannen meddelade att\r\nbostadsutskottets betänkanden BoU15 och BoU14\r\ndebatteras gemensamt.</pre><pre>Anf. 2  LENNART NILSSON (s):</pre><pre>Herr talman! Vid varje tillfälle under den senaste\r\nmandatperioden som vi här i kammaren har försökt\r\natt diskutera bostadspolitik har ansvarigt statsråd\r\nsaknats. Det är väl bara att konstatera att den kritik\r\nsom utskottsmajoriteten riktar framför allt mot\r\nregeringens brist på handläggning när det gäller\r\nbostadspolitiken är ytterst berättigad.</pre><pre>Vi säger att det behövs en sammanhållen\r\norganisation inom regeringskansliet för att klara\r\nbostadspolitiken. I dag kan vi konstatera att man,\r\nom vi skall diskutera bostadsfrågor utifrån det som\r\nbostadsutskottet har att klara av, får vända sig till\r\nFinansdepartementet, Miljödepartementet,\r\nNäringsdepartementet och Civildepartementet.\r\nIbland kan man undra över om det har varit så här\r\npå grund av ovilja eller om det skett medvetet inom\r\nregeringskansliet.</pre><pre>Vi socialdemokrater lutar åt uppfattningen att man\r\ninte vill driva någon bostadspolitik i vårt land.\r\nDärför är jag naturligtvis glad över att\r\nutskottsmajoriteten riktar kritik och säger att det\r\nbehövs ett bostadsdepartement.</pre><pre>Även om vi här i riksdagen inte har att bestämma\r\növer hur man i departementen organiserar sitt\r\narbete är detta en klar fingervisning om att vi måste\r\nha en regering som för, och har, en bostadspolitik\r\nsamordnat.</pre><pre>Varje morgon när man kommer till Riksdagshuset\r\nstöter man på några byggnadsarbetare här utanför.\r\nDe bär på en skylt där det redovisas hur många\r\ntusen byggjobbare som är utan jobb. Det är alltså\r\nnågra få personer från Stockholm som visar hur det\r\nser ut i landet. De är ett par tre stycken av de drygt\r\n30 % byggarbetare som går arbetslösa i vårt land.</pre><pre>Men samtidigt vet vi att det finns enorma behov på\r\ndet här området. Det finns behov av att bygga. Det\r\nfinns behov av att reparera. Det finns behov av att\r\nbygga om. Det finns, för att uttrycka det klart,\r\nbehov av att använda de människor som varje dag\r\ndemonstrerar utanför detta hus på ett bättre sätt än\r\nman för närvarande gör.</pre><pre>I den regeringsdeklaration som den borgerliga\r\nregeringen redovisade när man trädde till skrev\r\nman följande:</pre><pre>''Bostadspolitiken inriktas på att alla skall ha\r\nmöjlighet till en bra bostad till ett rimligt pris.</pre><pre>Detta förutsätter en bygg- och bostadsmarknad\r\nmed mer av konkurrens och valfrihet.''</pre><pre>Det är kanske på sin plats att fundera litet över\r\ninnebörden i de här parollerna, att fundera över\r\nvad det blev av bostadspolitiken -- eller bristen på\r\nbostadspolitik, som vi ibland säger.</pre><pre>Vad har hänt med kostnadsutvecklingen i fråga om\r\nbostadsbeståndet? Vad har hänt med byggjobben?\r\nJa, det finns redovisat: Drygt 30 % av\r\nbyggarbetarna är arbetslösa. Drygt 10 % är föremål\r\nför olika former av åtgärder. Det är alltså ungefär\r\n40 % av byggarbetarkåren som står utanför den\r\nordinarie arbetsmarknaden.</pre><pre>Hur ser det ut inom byggämnesindustrin? Hur gick\r\ndet med valfriheten i boendet? Vilken vilja har det\r\nfunnits att rätta till problemen för det 80-tal\r\nkonkursmässiga bostadsrättsföreningar som finns?\r\nDen s.k. bostadsministern, som heter Bo\r\nLundgren, säger att det är bostadsföretagens och\r\nbostadsrättsföreningarnas eget fel. De får skylla sig\r\nsjälva. De har byggt för dyrt.</pre><pre>Samtidigt kan vi konstatera att tusentals och åter\r\ntusentals människor i vårt land har blivit vräkta\r\ndärför att de inte klarar av kostnaderna för sitt\r\nboende. Ytterligare är att vänta. ''Bostadsminister''\r\nBo Lundgren säger att det är bostadsföretagens\r\neget fel. Människorna som blir vräkta får skylla sig\r\nsjälva, därför att man har byggt för dyrt.</pre><pre>Det är alltså bristen på handlingskraft och vilja att\r\ngöra någonting för att rätta till de problem som\r\nfinns som vi är så väldigt kritiska till.</pre><pre>Hur har det gått med neutraliteten mellan olika\r\nboendeformer? Det är bara att konstatera att det\r\ninte finns någon sådan.</pre><pre>Man kan konstatera att den bostadspolitik eller\r\nbrist på bostadspolitik som vi har upplevt under de\r\ngångna åren är katastrofal. Det vittnar inte minst\r\nden skrift om som vi i dag fick i våra postfack från\r\nbyggentreprenörföreningen. Den handlar\r\negentligen i grunden om exakt samma kritik som vi\r\nsocialdemokrater för fram i bostadsutskottets\r\nbetänkande. Tyvärr, skriver man, är det nu i april\r\n1994 för sent att förhindra en skadlig utslagning av\r\nkompetens och byggkapacitet som Sverige\r\nframgent kommer att behöva.</pre><pre>Man pekar på att Sverige är det land inom OECD-\r\nländerna som tillsammans med Finland har minst\r\nbostadsinvesteringar i hela Europa. Man säger att\r\nkonsekvenserna av bristen på bostadspolitik\r\nkommer att bli att mycket av byggindustrin slås ut.\r\nMan pratar i regeringsförklaringen om konkurrens.\r\nMen det är bara att konstatera att många av de\r\nbyggföretag, inte minst mindre och medelstora,\r\nsom har funnits ute i landet har upphört att\r\nexistera. Det innebär att det blir ett fåtal jättar kvar\r\npå marknaden, som när konjunkturen vänder, när\r\ndet blir fart igen kommer att i stort sett ha monopol\r\npå den här verksamheten. Då kan man fundera på\r\nhur det går med konkurrensen.</pre><pre>Det är ingen liten kritik som Byggentreprenörerna\r\nriktar mot den förda politiken. VD för\r\nByggentreprenörerna, Bert Lilja, skriver i sin\r\nårsredovisning: ''Alltför många politiker tycks tro\r\natt den enda vägen till den svenska ekonomins\r\nåterhämtning går över en sargad byggbransch. -- --\r\n-- Men vi ropar inte efter stöd för vår egen skull, vi\r\nska inte bygga primärt för att ge jobb åt företagen\r\noch deras anställda, vi ska bygga det som\r\nmarknaden efterfrågar -- -- -- Men vi vill öppna\r\npolitikernas ögon för branschens villkor och\r\nbetydelse för hela samhällsekonomin.''</pre><pre>Man kan konstatera att genom att hela den här\r\nsektorn har minskat sin andel av\r\nbruttonationalprodukten innebär det enormt\r\nmycket både för sysselsättning och för den\r\ninhemska verksamhet som är så viktig för att klara\r\nett lands ekonomi.</pre><pre>Man pekar också på att i och med att kapaciteten\r\nminskar, att så många färre människor kommer att\r\nfinnas i den här branschen, tappar man kunskaper\r\nsom kommer att leda till enorma problem när\r\nutvecklingen kommer att vända igen. Man säger till\r\noch med att det kommer att bli mycket värre än det\r\nvar under slutet av 80-talet, när det var överhettat\r\npå byggmarknaden. Det kommer att bli ännu värre\r\neftersom så många människor och så mycket\r\nkunskap tappas.</pre><pre>Egentligen skulle vi socialdemokrater kunna skriva\r\nunder allt vad Byggentreprenörerna säger, därför\r\natt det är den verklighet som vi alla upplever och\r\nsom man inte vill göra någonting åt från regeringens\r\nsida.</pre><pre>Vi socialdemokrater vill föra en bostadspolitik som\r\nsätter kraft bakom de målsättningar som vi ibland\r\nnär vi diskuterar här i kammaren är överens om,\r\nnämligen att man skall ha en god bostad. Det är\r\nbara det att när det från den här tomhänta\r\nregeringens sida inte förs någon praktisk politik\r\nfinns det ingen innebörd i målsättningarna.</pre><pre>I valrörelsen inför förra valet lovade Carl Bildt\r\nsänkta hyror. Jag såg den anonyma planministern\r\nGörel Thurdin på stora valaffischer där man lovade\r\nsänkta hyror. Det är bara att konstatera att den\r\npolitik man har bedrivit, inte minst genom snabba\r\nneddragningar av räntesubventionerna, har lett till\r\natt många människor råkar illa ut. Det är dagens\r\nverklighet. Bostadsutskottets ordförande kan åka\r\nland och rike kring och i stort sett hålla med alla om\r\natt det är besvärligt. Men man gör inget åt det. Man\r\naccepterar det som är en dyster verklighet för\r\nmånga människor.</pre><pre>Om det fanns litet av kurage och om man levde upp\r\ntill det man pratar om ute i landet borde man bifalla\r\nden socialdemokratiska reservationen, som\r\nhandlar om att vi inte skall försämra\r\nräntesubventionerna ytterligare under 1995/96,\r\nsom riksdagen har fattat beslut om, de s.k. 3\r\nmiljarderna. De betyder, som både\r\nbostadsutskottets ledamöter på den borgerliga\r\nkanten och jag är medvetna om efter alla de samtal\r\noch brev som vi har fått från oroliga människor,\r\nväldigt mycket. Det kanske är marginalen som\r\navgör om de får flytta från sitt hem eller inte.</pre><pre>Det enda man har lyckats åstadkomma under den\r\nhär perioden är att man har sagt att vi skall ha en\r\nkontrollstation. Egentligen behövs det ingen\r\nkontrollstation. Verkligheten pekar ut precis hur\r\ndet ser ut. Man måste vidta åtgärder, inte minst för\r\natt klara de årgångar som har de här bekymren,\r\nsom riskerar konkurser.</pre><pre>Det är inte heller speciellt mycket som den här\r\ntomma regeringen har åstadkommit när det gäller\r\nden koppling som är så viktig i en bostadspolitik. Vi\r\nhar under alla år varit medvetna om att när\r\nnyproduktionen går ned ökar man ombyggnader,\r\nreparationer och tillbyggnader. Det har varit en god\r\noch sund socialdemokratisk politik att när det blir\r\nnedgång på ett område satsar man på det andra\r\nområdet för att hålla balansen, för att hålla uppe\r\nkunskapen, för att klara byggämnesindustrin osv.</pre><pre>Även Byggentreprenörerna säger att beroende på\r\nde neddragningar som gjorts lär det inte heller\r\nkomma i gång mycket ombyggnadsverksamhet\r\nunder det kommande året. Det gör det naturligtvis\r\ninte därför att riksdagen får tvinga fram beslut,\r\neftersom regeringen inte föreslår någonting.\r\nSamtidigt föreslår man villkor som i praktiken\r\nbetyder att det inte kommer i gång någon\r\nverksamhet. Då utgår vi från att man inte vill. Det\r\nfinns en ovilja mot att dra i gång verksamheter på\r\nde här områdena.</pre><pre>Redan förra året pekade AMS på att det behövs ett\r\nROT-program. Vi debatterade det förra året. Vi\r\ntrodde att det skulle komma något i\r\nbudgetpropositionen. Det enda som kom var att\r\nman avskaffade en del räntestöd i stället för att\r\nskapa underhållsverksamheter.</pre><pre>Sedan tvingades regeringen via\r\narbetsmarknadsutskottet här i riksdagen att\r\nanvända ca 1,5 miljarder till ROT-verksamhet. Det\r\nsorgliga är bara att när man presenterar villkoren\r\nför detta skriver man i bostadsutskottets\r\nbetänkande att det handlar om tre månader. Man\r\nhar alltså två månader på sig, under maj och juni,\r\nför att komma i gång med de här åtgärderna. Efter\r\nden 1 juli är det kört. Nästa år skall de vara\r\navslutade.</pre><pre></pre><pre>Bostadsutskottets ordförande säger i ett\r\npressmeddelande att det är tillräckligt med\r\nåtgärder i och med detta. Med utgångspunkt från\r\nverkligheten och situationen på bostadsområdet är\r\ni varje fall vi socialdemokrater övertygade om att\r\ndet behövs åtgärder på detta område under\r\nåtminstone det kommande året. Men\r\nbostadsutskottets majoritet säger att det räcker i\r\noch med detta.</pre><pre>Det räcker naturligtvis inte. Många av dessa\r\nåtgärder kräver planering. De kommer inte att\r\nkomma i gång före den 1 juli. Man måste i varje fall\r\nha åtgärder i beredskap som kan komma i gång\r\nunder hela detta år, eftersom vintern kommer att\r\nbli besvärlig.</pre><pre>Vi socialdemokrater är medvetna om att det krävs\r\nen långsiktig bostadspolitik. Människor får inte\r\nråka ut för att villkoren förändras alltför drastiskt.\r\nMan bygger upp sitt boende på att man har saker\r\noch ting att rätta sig efter. Vi står därför öppna för\r\natt framöver samarbeta om en ny bostadspolitik\r\nsom bygger på att alla skall ha rätt till en god bostad\r\ntill en rimlig kostnad.</pre><pre>Vi vill alltså ha en utredning som preciserar\r\nmålsättningar om en ny och långsiktig\r\nbostadspolitik och som tittar på hur vi skall\r\nmotverka den segregation i boendet som ju blir\r\nalltmer tydlig på många håll på grund av\r\nflyktingfientlighet, osv., där grupper ställs emot\r\nvarandra.</pre><pre>Vi vill ha en bostadspolitik som tar sikte på att vi\r\nfår en vettig ombyggnadsverksamhet, förnyelse och\r\nen finansiering som leder till att även unga\r\nmänniskor som vill flytta från morsan och farsan\r\nhar råd och möjlighet att klara det.</pre><pre>Vi vill också i detta sammanhang titta på hur\r\nsamhällets ansvar skall te sig när det gäller\r\nbostadspolitiken. Vi är öppna för en dialog om en\r\nkommande bostadspolitik. Men jag är övertygad\r\nom att det inte går att göra det med den nuvarande\r\nregeringen. Det krävs en socialdemokratisk\r\nregering för att kunna klara det.</pre><pre>Herr talman! Jag vill yrka bifall till den\r\nsocialdemokratiska reservationen till\r\nbostadsutskottets betänkande 14. Givetvis står vi\r\nbakom samtliga reservationer till betänkande 15,\r\nmen jag yrkar endast bifall till reservationerna 1, 3,\r\n4, 6, 10 och 12. I övrigt yrkar jag bifall till utskottets\r\nhemställan.</pre><pre>I detta anförande instämde Håkan Strömberg (s).</pre><pre>Anf. 3  BO G JENEVALL (nyd):</pre><pre>Herr talman! Jag kan instämma i en hel del av det\r\nLennart Nilsson har sagt, dock icke allt. Men jag\r\nvill verkligen styrka under att regeringen visat\r\nnonchalans för bostadspolitiken.</pre><pre>Vi är nu i slutet av denna mandatperiod, och vi har\r\ninte haft ett statsråd närvarande vid någon av våra\r\nbostadsdebatter under hela valperioden. Ändå\r\nberörs åtta departement och åtta statsråd av de\r\nfrågor som vi behandlar. Men inte ett enda av dessa\r\nstatsråd har någon gång infunnit sig. Jag tycker att\r\ndet är en skandal. Jag kommer att vidta andra\r\nåtgärder i andra sammanhang i denna fråga.</pre><pre>Det finns en brist på bostadspolitik hos regeringen.\r\nDen vill uppenbarligen inte ha någon\r\nbostadspolitik alls. Hur man skall kunna sköta 10--\r\n15 % av bruttonationalprodukten utan att ha någon\r\nsom åtminstone ansvarar för den är en gåta. Om\r\nman nu inte vill ha ett bostadsdepartement, så är\r\ndet upp regeringen att bestämma. Men man kunde\r\nväl åtminstone utnämna ett ansvarigt statsråd.</pre><pre>Herr talman! Jag går därmed in på bostadspolitiken\r\ni allmänhet. Bostadspolitiken är faktiskt en av de\r\npolitiska frågor som på något sätt berör alla\r\nmedborgare -- gammal som ung, kvinna som man.</pre><pre>Dessutom är kostnaden för boendet den utgift som\r\nför de flesta tar den största delen av inkomsten.\r\nSamtidigt är ett bra boende den bästa\r\nförutsättningen för ett bra och harmoniskt liv.\r\nBoendet och dess förutsättningar borde därför ha\r\nhög prioritet i den politiska debatten.</pre><pre>Jag vet inte hur regeringen skall kunna försvara sin\r\npolitik i valrörelsen. Det finns ju inte en enda\r\nväljare som inte har en nära relation till sitt boende\r\noch därmed problemen kring det.</pre><pre>Lennart Nilsson var här inne på långsiktigheten i\r\npolitiken. Det har vi särskilt betonat i vår motion.\r\nOm det är någon politisk fråga som borde lyftas upp\r\növer blockgränserna är det bostadspolitiken.</pre><pre>En normal familj gör kanske en enda riktig\r\nbostadsinvestering i sitt liv. Vilken\r\nplaneringshorisont har man? Som det har\r\nutvecklats under denna valperiod är vi snart nere på\r\nmånadshorisonter. Man får inte behandla\r\nmänniskor på det viset. Det är faktiskt snudd på\r\nskandal.</pre><pre>När vi nu har haft en bostadspolitik som i alltför hög\r\ngrad haft för mycket bidrag och subventioner. Det\r\nhar snedvridit hela politiken. Det har tagit lång tid\r\natt bygga upp den till vad den är i dag. Nu har\r\nstatens finanser kommit i ett läge där vi inte klarar\r\nav så stora kostnader.</pre><pre>När man skall avveckla någonting måste man också\r\nge en rimlig tid till det. Man måste avveckla i en\r\ntakt som människor kan klara av. Likadant måste\r\nman ge människor en möjlighet att planera och\r\nbestämma om de vill ta en stor del av sin inkomst\r\ntill sitt boende eller kanske byta ner sig i storlek.\r\nMan måste ge dem rimlig tid att göra de\r\nförändringarna.</pre><pre>Jag tycker att de som finns med vid nästa valperiod\r\nskulle ta som en första uppgift att ge människor den\r\nplaneringshorisont som vi är skyldiga dem.</pre><pre>Skatter och avgifter utgör 50 % och däröver av\r\nkostnaden. Det är inte underligt att bostäder blir så\r\ndyra som de är. Jag skulle vilja fråga\r\nSocialdemokraterna -- som talar om\r\nbyggproblematiken, byggande av bostäder och\r\nannat -- varför ni inte kunde gå med på vårt yrkande\r\nom att sänka byggmomsen till 12 %. Vi är helt\r\növertygade om att det hade varit den rätta åtgärden\r\ni detta läge, och det kunde ha gjorts temporärt.\r\nMen vi fick inget stöd för det. Det skulle vara\r\nintressant att höra varför.</pre><pre>En annan sak, som kan tyckas vara liten, är\r\ntaxeringsvärdena, som verkligen har skjutit i\r\nhöjden i tätorterna. Vi har föreslagit att man i\r\ntaxeringssammanhang för normala villafastigheter\r\nskulle ha ett tak på maximalt 100 000 kr. När man\r\nslutligen säljer fastigheten slår marknadsvärdet\r\nigenom, och man får då betala skatt på det värde\r\nman kan få ut.</pre><pre>Men under tiden får man betala en helt felaktig\r\nfastighetsskatt. Vi kan särskilt tänka på de som bor\r\npermanent i skärgårdsnära områden och de extra\r\nfastighetsskatter som de får betala på grund av\r\nmarkvärdesstegringen i attraktiva områden.</pre><pre>Vi hade kunnat göra mycket mer för att klara ut\r\ndenna problematik för byggbranschen under de två\r\når som nu har gått. Nu börjar det bli för sent. Nu\r\nbörjar hjulen gudskelov att snurra litet snabbare.\r\nVidtar man nu åtgärder av den karaktär som vi nyss\r\ntalade om kan vi få en överhettningstendens i\r\nstället.</pre><pre>Vi tycker att bostadspolitiken borde vara en helt\r\nkommunal fråga. Bostaden är ju knuten till den ort\r\ndär man bor. Närhetsfrågorna borde kunna skötas\r\nav kommunen. Vi i Ny demokrati tycker därför att\r\nkommunen också skulle få fastighetsskatten,\r\neftersom den har utgifter för bidrag, osv. Men\r\nriksdagen har gjort det motsatta. Vi har fört det\r\nhela till staten, så att vi har en riktig chans att\r\ntransferera och byråkratisera.</pre><pre>Den kanske viktigaste saken i vår motion om\r\nbostadspolitiken är framtidsfrågan. Det är något\r\nsom vi har missat hittills. Jag har framfört det\r\nmycket tydligt på en del olika sätt.</pre><pre>Jag tycker att vi här i riksdagen skall ägna oss mer åt\r\nde långsiktiga framtidsfrågorna i stället för dagens,\r\noch ibland också gårdagens, problem. Jag tror att\r\ndet framtida boendet radikalt kommer att skilja sig\r\nfrån dagens, främst beroende på att\r\narbetsförutsättningarna kommer att förändras.</pre><pre>Genom teknikens stora landvinningar finns det\r\nredan i dag många arbeten som kan utföras på\r\ndistans. Det innebär att bostadens placering i\r\nnärheten av den fysiska arbetsplatsen kommer att\r\nminska i betydelse. De företag som ser\r\nmöjligheterna i detta kan låta arbetskraften sitta\r\nhemma och utföra en hel del av sitt arbete. Det\r\ninnebär i sin tur kanske att man flyttar ut till sin\r\nsommarstuga, bygger till den och lever ett rikare liv\r\nsamtidigt som man kan utföra sitt arbete. Man\r\nbehöver kanske inte åka till ett gemensamt kontor\r\nmer än en gång i veckan eller kanske var fjortonde\r\ndag.</pre><pre>Jag tror att detta på sikt kommer att innebära att vi\r\nfår ett minskat tryck på bostäder i storstäderna och\r\natt vi får en viss återflyttning till landsbygden,\r\nåtminstone i närheten av storstäderna.</pre><pre>Det kommer också att innebära att vi inte kommer\r\natt ha samma behov av att bygga bostäder i\r\nstorstadsområdena som i dag. Då kommer\r\ntyngdpunkten att ligga mer på ROT-åtgärder för att\r\nbevara det vi har. Jag tror också att det med\r\nautomatik kommer att bli en större vakansgrad.\r\nDet kommer att sätta ett tryck på hyrorna neråt.</pre><pre>Detta gör också att jag tror att byggnationen\r\nkommer att förändras i riktning mot att vi får en\r\nstörre prefabrikationsgrad genom att man kommer\r\natt bo mer i villor och marknära boende. Det borde\r\nmarknaden titta på och tänka över redan nu.</pre><pre>Jag ville att utskottet skulle föreslå att det skulle\r\ntillsättas en utredning om detta. Vi utreder väldigt\r\nmycket, men jag tycker att vi utreder väldigt litet\r\nnär det gäller framtiden. Av någon underlig\r\nanledning fanns det ett totalt motstånd i utskottet\r\nmot en sådan här utredning. Jag förstår inte det.\r\nDet borde väl vara ett gemensamt intresse för oss\r\nallihop, oavsett vilken politisk färg vi har.</pre><pre>Jag hoppas att regeringen ändå kan ta till sig detta\r\nutan att vi i utskottet har gjort någon markering.\r\nJag tycker att vi skall tänka på detta allihop. Ju\r\nbättre underlag vi har för att planera ett framtida\r\nboende desto bättre boende kommer vi att få.</pre><pre>Sedan har vi då ROT-sektorn. Vi debatterar ju två\r\nbetänkanden samtidigt. Där har vi också ett typiskt\r\nexempel på regeringens brist på initiativ när det\r\ngäller bostadspolitiken. Man har inte gjort\r\nnågonting, trots att AMS och Boverket förra\r\nhösten gemensamt föreslog att man skulle ta av\r\nAMS-medel för att göra en ROT-satsning.\r\nRegeringen gjorde ingenting. Vi i bostadsutskottet\r\ngjorde inte heller någonting. Jag tycker att vi borde\r\nha tagit ett initiativ.</pre><pre>Nu gjorde arbetsmarknadsutskottet det. Det var\r\nbra. Då blev det åtminstone fart på detta. Våra\r\nmotionskrav när det gäller ROT-åtgärderna har\r\nblivit mer än väl tillgodosedda. Det känner vi oss\r\nnaturligtvis nöjda med. Vi tror att omfattningen på\r\ndem är tillräcklig för närvarande.</pre><pre>Herr talman! Jag vill sluta med att yrka bifall till\r\nvåra reservationer 2 och 7 i betänkande 15.</pre><pre>Anf. 4  LENNART NILSSON (s) replik:</pre><pre>Herr talman! Bo G Jenevall ställde en fråga till mig\r\nsom jag egentligen tycker är ganska underlig mot\r\nbakgrund av det särskilda yttrande som Bo G\r\nJenevall har i samband med bostadsutskottets\r\nbetänkande nr 14. Där ansluter han sig till den\r\nborgerliga majoritetens skrivningar när det gäller\r\nROT-program.</pre><pre>Vi skall ju inte diskutera momsen här i dag. I det\r\nhär betänkandet har vi socialdemokrater föreslagit\r\nett investeringsstöd för nyproduktionen på 10 %.\r\nVi har föreslagit ett investeringsstöd för\r\nombyggnader av bostäder på 20 %. Därför känns\r\ndet litet märkligt att Bo G Jenevall först kritiserar\r\nregeringen våldsamt och ställer sig bakom oss\r\nsocialdemokrater i kritiken samtidigt som han\r\naccepterar regeringens politik i de här frågorna.\r\nHan skriver att nydemokraterna har föreslagit\r\nungefär samma saker när det gäller ombyggnader.</pre><pre>Ångrar inte Bo G Jenevall, utifrån de\r\nutgångspunkter han har haft för den våldsamma\r\nkritiken, att han har ställt sig bakom\r\nregeringsförslagets olika åtgärder? Om han stöttar\r\nvåra förslag innebär det att vi får en förbättrad\r\nombyggnadsverksamhet som varar längre över\r\ntiden. Nu finns det en kortsiktighet i detta som gör\r\natt det kanske inte kommer i gång. Det får ingen\r\neffekt.</pre><pre>Byggentreprenörerna hävdar i sin årsredovisning\r\natt ombyggnadsverksamheten kommer att fortsätta\r\natt minska under 1994 och 1995 på grund av\r\nminskade subventioner och höjda\r\nboendekostnader. Det kommer endast att vidtas\r\nåtgärder av begränsad karaktär. Den närmaste\r\nframtiden ser dyster ut på det här området.</pre><pre>Om Bo G Jenevall hade velat ha litet av de effekter\r\nsom en momssänkning skulle ha gett borde han\r\ntillsammans med övriga nydemokrater stötta den\r\nsocialdemokratiska reservationen i ROT-\r\nbetänkandet. Den innebär minskade kostnader\r\nsamtidigt som det skapas nya jobb.</pre><pre>Herr talman! Det förefaller mig litet kluvet att å\r\nena sidan kritisera regeringen för att i nästa andetag\r\nställa upp för regeringen mot Socialdemokraterna.\r\nVi föreslår ju minskade kostnader speciellt för ny-\r\noch ombyggnader. Det har egentligen samma effekt\r\nsom en momssänkning.</pre><pre>Anf. 5  BO G JENEVALL (nyd) replik:</pre><pre>Herr talman! Jag tycker att detta är ett bra och\r\ntypiskt exempel på hur vi politiker är oförmögna att\r\nse praktiskt på saker och ting. Vi står fast vid våra\r\npartipolitiska ställningstaganden.</pre><pre>Vi har inte gått med på förslaget om\r\ninvesteringsbidrag eftersom vi inte tycker att det är\r\nen bra modell. Vi tycker att\r\nskattesänkningsmodellen är bättre. Den är\r\nsnabbare och ger en bredare effekt. Det är vår åsikt\r\nom detta.</pre><pre>Sedan förstår jag inte sammankopplingen mellan\r\nmomsen och stödet för regeringens förslag. Nu var\r\ndet väl egentligen inte regeringens förslag.\r\nRegeringen blev ju därtill nödd och tvungen genom\r\ninitiativet i arbetsmarknadsutskottet. Jag sade att vi\r\ntror att dessa 1,5 miljarder är tillräckliga i det här\r\nsammanhanget. Det kan finnas risk för\r\növerhettningstendenser om man i det här läget, vid\r\nden här sena tidpunkten, spär på ytterligare.</pre><pre>Skatterna är den största belastningen i den här\r\nindustrin, som i många andra. Jag tror att man\r\nåstadkommer den snabbaste effekten genom en\r\nskattesänkning, och i det här fallet med en\r\nhalvering av momsen.</pre><pre>Anf. 6  LENNART NILSSON (s) replik:</pre><pre>Herr talman! Vi diskuterar inte momsen i dag, men\r\nom vi diskuterar praktiskt handlar det i dag om att\r\nkonkret ta ställning till om vi vill införa ett\r\ninvesteringsstöd. Det minskar naturligtvis\r\nkostnaderna för byggandet. Man kan tycka bra\r\neller dåligt om olika modeller. Vi socialdemokrater\r\nhar väl all rätt att tycka att våra modeller är bättre\r\nän de som nydemokraterna föreslår.</pre><pre>Alla experter på bostadspolitikens område, dit\r\nräknar jag inte minst byggentreprenörerna och de\r\nsom pysslar med den här verksamheten, är inte ett\r\ndugg oroliga för att det skall bli någon överhettning\r\npå den här marknaden, i alla fall inte under 1994\r\noch 1995. De bedömer att det tvärtom krävs\r\nkraftåtgärder för att klara de här åren. Om vi inte\r\nvidtar kraftåtgärder kommer kapaciteten\r\nytterligare att minska drastiskt under det\r\nkommande året.</pre><pre>Däremot är man rädd för att det kan komma att bli\r\nen överhettning under 1997 på grund av att många\r\ndå har försvunnit från den här verksamheten. Då\r\nfår vi något slags nytt 80-tal igen. Det är man rädd\r\nför. Men risken för en överhettning kan man inte\r\nens skymta under de kommande två åren. Det\r\nkrävs åtgärder här. Därför är det litet synd att man\r\ninte vill ställa upp på ett mer omfattande ROT-\r\nprogram som sträcker sig över tiden för att klara\r\nden nedgång som vi har att räkna med under 1994\r\noch 1995.</pre><pre>Anf. 7  BO G JENEVALL (nyd) replik:</pre><pre>Herr talman! Självklart har Socialdemokraterna\r\nrätt att tycka vad de vill, vilket jag hoppas att jag\r\noch mitt parti också har.</pre><pre>Vi tror inte på riktade åtgärder. Riktade åtgärder\r\nslår alltid fel, och vi här är särskilt dåliga på att\r\nbedöma vilka åtgärder som skall sättas in, när man\r\ntalar om riktade åtgärder. Investeringsbidraget är\r\nen riktad åtgärd.</pre><pre>Jag tror mera på en skattesänkning, därför att då\r\när det aktörerna på marknaden som själva bedömer\r\nvad som är vettigt och riktigt, ur ekonomiska och\r\nandra synvinklar, att sätta i gång med. Jag tror att\r\nvi har samma åsikt om målet, men vi har litet olika\r\nåsikter om medlen att nå detta mål.</pre><pre>Fortfarande tycker jag att vi borde försöka skapa\r\nstörre enighet. Jag vill säga att jag trivs väldigt bra\r\ni bostadsutskottet, för där försöker vi verkligen att\r\nbli eniga, men ibland kommer blockpolitiken in och\r\nsätter krokben, vilket jag tycker är tråkigt.</pre><pre>Att skapa enighet tar längre tid, men jag har i alla\r\nfall svarat på frågan varför vi tycker att det är bättre\r\nmed skattesänkande åtgärder än riktade bidrag.</pre><pre>Anf. 8  LARS WERNER (v):</pre><pre>Herr talman! Jag tycker att två saker är typiska för\r\ndebatten här i dag. Den ena uttrycks i utskottets\r\nbetänkande 15, i första meningen, där det sägs att\r\nutskottet behandlar bl.a. motioner om en utredning\r\nom bostadspolitiken. De motionerna avstyrks,\r\negentligen utan någon särskild motivering, av\r\nregeringens små polisaspiranter i utskottet.</pre><pre>Den andra typiska saken är att vi har begåvats med\r\nen tjänsteman från något av departementen, och\r\ndet är vi glada över. Varmt välkommen! Men nog\r\när det väl ganska typiskt det också, hur man från\r\nsju departement behandlar en sådan här debatt. Jag\r\nvill vädja till tjänstemannen, vars närvaro jag\r\ntycker är bra, att han går ut och ringer och ber\r\nnågon komma hit. Det är gott om departement att\r\nvälja på.</pre><pre>Vi kan naturligtvis raljera över det här, men jag\r\ntycker ändå att regeringspartiernas representanter\r\nborde skämmas litet grand, som inte har kunnat\r\nsläpa hit ett enda statsråd i dag.</pre><pre>Sedan, när det gäller bostadsfrågorna, tycker jag\r\natt utskottsmajoritetens olika förslag andas\r\nsjälvgodhet, att allting egentligen är bra -- samtidigt\r\nsom antalet tomma lägenheter i många regioner är\r\nrekordstort, samtidigt som man befarar en allvarlig\r\nbostadsbrist i vissa storstäder och universitetsorter\r\ninom en relativt kort tidsrymd.</pre><pre>Arbetslösheten i yrken som är knutna till\r\nbyggverksamheten är den största sedan kriget.\r\nNästan alla yngre byggnadsarbetare håller nu på att\r\nslås ut från sina olika skrån. Samtidigt varnar allt\r\nfler, inte bara från det block som jag enligt Jenevall\r\ntillhör, för att vi snabbt kommer att få en\r\nkapacitetsbrist när konjunkturen sätter fart om\r\nkanske ett eller två år.</pre><pre>I dag vet vi att byggnadsinvesteringarna har fallit\r\ndramatiskt, och den låga aktivitetsnivån beräknas\r\nbestå under överskådlig tid. Det mest\r\nanmärkningsvärda är att näringslivets och\r\nindustrins investeringar i bostadsproduktion och i\r\nombyggnad har fallit mycket momentant. 57 000\r\nlägenheter byggdes under 1992. 1993 byggdes\r\n10 000. Det är ett fall på 82 %.</pre><pre>Ändå tycker den borgerliga regeringen och\r\nrepresentanter för majoriteten i bostadsutskottet\r\natt detta inte kräver någon särskild ytterligare\r\nuppmärksamhet. Man tycker att läget är hyfsat. Jag\r\nfasar för en situation som skulle få den borgerliga\r\nregeringen att reagera med kraft. Hur skulle det se\r\nut vid den tidpunkten, när man inte reagerar i dag?</pre><pre>Sanningen är ju att sammanbrottet inom bygg- och\r\nbostadssektorn under den borgerliga regeringen\r\npåverkar landets samlade ekonomi negativt. Det\r\nhar gjort tusentals människor arbetslösa i onödan.\r\nDet har försatt många människor i oöverskådliga\r\noch livslånga lånefällor.</pre><pre>Regeringens politik eller brist på politik har\r\nförlamat hela bygg- och bostadssektorn. Enbart\r\nraset i bostadsbyggandet minskar BNP med 1-2 %.\r\nFärska forskarrapporter visar att segregeringen i\r\nmänniskors boende ökar. Klyftor mellan rika och\r\nfattiga som delvis försvann på 70-talet har nu\r\nkommit tillbaka. I dag kan man konstatera\r\nskillnader i barns hälsa och utveckling, beroende på\r\nvilket bostadsområde de bor i och var de kommer\r\nifrån.</pre><pre>För oss som vill föra en social bostadspolitik är\r\ndetta någonting mycket skrämmande. Men det\r\nskrämmer naturligtvis inte en del i regeringen som\r\nbor rätt hyggligt och inte har några problem med\r\nsegregationen. Jag tror dock ändå -- man skall ju\r\nvara snäll också -- att det inte är likgiltigt för alla\r\nregeringsaktivister.</pre><pre>Jag noterar att i den senaste debatten här i\r\nkammaren om byggandet -- i måndags tror jag det\r\nvar -- sade Börje Hörnlund, han som inte skulle\r\nadministrera så hög arbetslöshet, att\r\nbyggbranschen är den mest bekymmersamma\r\nbranschen och att vi behöver diskutera mer. Jag\r\ntror t.o.m. att han nämnde att vi behöver diskutera\r\nmer i bostadsutskottet. Han hade ju kunnat vara\r\nhär i dag.</pre><pre>Men då är min fråga: Betyder det att Centern, som\r\nibland -- i vart fall ute i landet, det vet jag -- visar\r\ntecken på realism och social omsorg, har givit upp\r\nförsöken att bedriva en bostadspolitik i regeringen\r\nmed moderaterna och i stället hoppas på samarbete\r\nmed de tre socialistiska partierna i\r\nbostadsutskottet? Ja, Jenevall, jag får väl kalla\r\nNydemokraterna för socialister, efter\r\nomröstningen i går.</pre><pre>Om Centern vill diskutera en socialt inriktad\r\nbostadspolitik, då är Agne Hansson, Ivar Franzén\r\noch andra i Centerpartiet som jag betraktar som\r\nmänniskor med socialt hjärta och realistiska\r\nbostadspolitiker varmt välkommna. Men då måste\r\nvi reda ut var Centerns smärtgräns går. Det tycker\r\njag är bland det svåraste att utröna i svensk politik\r\ni dagsläget. Vad vill Centern egentligen i den här\r\nfrågan och en del andra frågor också, som jag inte\r\nskall ta upp nu?</pre><pre>Jag vill ändå försöka. Hur stort kaos skall råda i\r\nbostadspolitiken innan Centern går med på en\r\nutredning om en fortsatt social och solidarisk\r\nbostadspolitik utifrån dagens villkor och\r\nförutsättningar? När kommer Centern att anse att\r\ndet behövs en ansvarig bostadsminister och ett\r\növergripande bostadsdepartement? den frågan\r\nställer jag till Agne Hansson i dag.</pre><pre>När det gäller ROT-programmet är det ganska\r\nbetecknande att i betänkande 14 behandlas nästan\r\n50 motionsyrkanden med krav på insatser av olika\r\nomfattning och inriktning för att stimulera\r\nreparation, om- och tillbyggnad. Men det är lika\r\nsymptomatiskt att av dessa närmare 50\r\nmotionsyrkanden kommer fyra från\r\nregeringspartierna. Har ni någon uppfattning om\r\nvarför det ligger till så?</pre><pre>Byggnadsinvesteringarna har nu kommit ner på en\r\nextremt låg nivå. De föll med 18 % 1993 och\r\nberäknas falla med ytterligare 22 % under 1994.\r\nArbetslösheten inom byggsektorn är rekordhög,\r\n30-40 % i januari 1994 i olika delar av landet.</pre><pre>Samtidigt är samtliga aktörer i byggnadsbranschen\r\növerens om att dagens situation är förödande för\r\nbranschens förmåga att möta de framtida kraven.\r\nDet spelar ingen roll om det är fackliga\r\norganisationer, hyresgästorganisationer,\r\nfastighetsägare, byggföretag, fastighetsförvaltare\r\neller kommuner, alla är djupt oroade.</pre><pre>Ekonomer, banker och bostadslåneinstitut oroas\r\növer den kapsejsade byggnadssektorn och framför\r\nallt över dess inverkan på statsfinanserna. I t.ex.\r\nStockholm, där behovet av fler bostäder är stort,\r\npåbörjades enbart 692 lägenheter under 1993 --\r\nsiffran avser Storstockholm. Det är en nedgång\r\nmed över 80 % jämfört med året innan.</pre><pre>Länsstyrelsen, som ju inte kan betraktas som någon\r\nsocialistisk organisation i denna stad även om jag\r\noch en del andra är med, är mycket oroad över att\r\nbara hälften av de ombyggnadsprojekt som fått\r\nbidrag har startats. Bidrag har givits för\r\nnyproduktion av 5 000 lägenheter. Av dem har bara\r\n1 200 påbörjats. Det är bara ett axplock ur de siffror\r\nsom finns.</pre><pre>Jag skall sluta med att ta upp frågan om ett\r\nbostadsdepartement. Det är en rätt intressant\r\nfråga. Bo G Jenevall, som jag tycker har ett rätt\r\nstort socialt hjärta i olika frågor -- om än inte i alla --\r\nhar varit med om den skrivning som\r\nutskottsmajoriteten ställer sig bakom. Jag vet inte\r\nhur de andra ser på det. Jag vill framför allt ställa\r\nfrågan till Centerpartiet: Anser ni att det inte är\r\nnågon speciellt viktig fråga?</pre><pre>Om man avvisar en samordning av bostadsfrågorna\r\noch byggnadsfrågorna kan det ge intryck av att man\r\ninte prioriterar frågan. Efter att vid flera tillfällen\r\nha diskuterat frågan får jag uppfattningen att det\r\ninte är mödan värt att diskutera den i riksdagen\r\nlängre.</pre><pre>Jag har naturligtvis ingen övertro på att ett\r\nbostadsdepartement löser alla frågor. Vi har haft\r\nolika modeller under åren. Men det är beklagligt att\r\nmånga människor, framför allt i branschen,\r\nuppfattar det som om regeringen inte har något\r\nuttalat intresse för de bostadspolitiska frågorna.</pre><pre>Jag har ställt mig bakom samtliga\r\nsocialdemokratiska reservationer i en\r\nmeningsyttring. Jag har i denna meningsyttring\r\nockså tagit upp frågorna om bostadsbyggandet i\r\nStockholms län, ekonomiskt stöd till delning av\r\nstora lägenheter, hyresnivån i nyare bostäder och\r\nett ekologiskt byggande. Jag vill sluta med att yrka\r\nbifall till de socialdemokratiska reservationerna\r\noch till meningsyttringarna i bostadsutskottets\r\nbetänkande 15 vid mom. 12, 13, 15 och 17.</pre><pre>Anf. 9  BO G JENEVALL (nyd) replik:</pre><pre>Herr talman! Jag skall med anledning av det Lars\r\nWerner sade förtydliga mig litet grand. Jag har ett\r\nantal gånger i flera debatter med kraft framhållit\r\nproblemen i byggbranschen. Jag delar de\r\nuppfattningar som har framförts.</pre><pre>Jag menade inte tidigare att byggandet blir\r\ntillräckligt. Skillnaden är den att jag inte tro på\r\nolika riktade åtgärder. Jag tror inte på\r\nbidragsmodeller. Jag tror på\r\nskattesänkarmodellen. Det är väldigt länge sedan\r\nvi från vårt parti framhöll att problematiken skulle\r\nlösas på det effektivaste sättet genom en\r\nmomssänkning. I dag är inte första gången vi säger\r\ndet. Vi har sagt det åtskilliga gånger under den tid\r\nkrisen har varit som allra värst. Jag vill stryka under\r\natt jag delar den uppfattningen till 110 %, om det\r\nnu är möjligt. Det är för att råda bot på denna\r\nsituation som vi i stället föreslår momssänkning.\r\nJag hoppas att jag har tydliggjort var jag står i\r\nfrågan.</pre><pre>Jag vill för protokollet säga att vi inte tillhör något\r\nvänsterblock utan att vi fortfarande är ett\r\nickesocialistiskt borgerligt parti som arbetar med\r\nsakpolitik. Därför hamnar vi i olika ställningar i\r\nolika frågor. Vi tittar på sakfrågan och inte på\r\nvilken färg frågan har.</pre><pre>Anf. 10  LARS WERNER (v) replik:</pre><pre>Herr talman! Det ante mig att Ny demokrati inte\r\när ett socialistiskt parti, men det gläder mig att vi\r\nhamnar på samma sida när ni går efter sakskäl. Det\r\när väl tydligt nog.</pre><pre>Jag viskade till min bänkgranne för en stund sedan\r\natt jag ibland har varit tveksam och att jag inte varit\r\nkategoriskt avvisande till en momssänkning. Men\r\njag tycker att investeringsbidrag trots allt är bättre.\r\nDet är mitt svar i den här frågan. Vi får nog tillfälle\r\natt återkomma till det.</pre><pre>Det gläder mig att Jenevall och den del av Ny\r\ndemokrati som jag betraktar som vettig ändå stöder\r\noss i vissa väsentliga frågor, inte minst när det gäller\r\ninrättandet av ett bostadsdepartement.</pre><pre>Anf. 11  AGNE HANSSON (c):</pre><pre>Herr talman! Jag skall börja med att svara Lars\r\nWerner.</pre><pre>Om det vore så enkelt att lösa 80-talets\r\nbostadsproblem som att bara inrätta ett\r\nbostadsdepartement och en bostadsminister är jag\r\növertygad om att regeringen hade gjort det. Det är\r\ninte regeringen utan regeringschefen som avgör hur\r\narbetet inom en regering fördelas. Han har valt den\r\nfördelning han har gjort. Det hade förmodlingen\r\nfunnits en bostadsminister om regeringschefen\r\nhade varit centerpartistisk. Men detta är inte\r\nriksdagens bord, och det har vi också skrivit i vår\r\nreservation.</pre><pre>Det är ganska naturligt att det blir en debatt i första\r\nhand om regeringens bostadspolitik eftersom det\r\ninte finns något konkret alternativ till denna att\r\ndiskutera. Lennart Nilsson kritiserade regeringens\r\nbostadspolitik och brist på bostadspolitik i 18\r\nminuter. Det enda konkreta han kom fram till var\r\natt socialdemokraterna vill ha samarbete och en\r\nöppen dialog. Det kan jag från min sida genast\r\nerbjuda. Det som i övrigt finns av konkreta förslag\r\nför framtiden är alltså förslaget om en\r\nbostadspolitisk utredning.</pre><pre>Bo G Jenevall har åtminstone visioner om\r\nframtiden, och han har också vissa skattepolitiska\r\nförslag till lösningar som är intressanta.</pre><pre>Det faktum att det inte finns något konkret\r\nalternativ till regeringens bostadspolitik från\r\noppositionens sida är avslöjande nog och innebär\r\natt många som tror på fagra löften och allmänt\r\nvälvilliga uttalanden om ökade subventioner\r\nriskerar att bli grundlurade om socialdemokraterna\r\nkommer i regeringsställning efter valet.</pre><pre>Att socialdemokraterna inte för fram några\r\nkonkreta förslag är förståeligt och logiskt. Det finns\r\ningen annan realistisk väg ur de problem som den\r\ntidigare socialdemokratiska politiken försatt de\r\nboende i det här landet i än den politik som\r\nregeringen måste föra.</pre><pre>Egentligen skulle det vara frestande att bifalla\r\nkravet på utredning. Socialdemokraterna skulle\r\ntvingas att redovisa sina konkreta alternativ i annat\r\nän målande beskrivningar om historien i ett sådant\r\nutredningsarbete.</pre><pre>Herr talman! Det vi nu upplever på\r\nbostadsmarknaden är en nödvändig uppstädning av\r\nen havererad socialdemokratisk bostadspolitik där\r\nboendet mer och mer fjärmades från den\r\nekonomiska verkligheten. En sådan omställning\r\nkan inte göras smärtfritt och utan att det känns för\r\nde boende, även om en del kunde ha varit\r\nannorlunda och mer kunde ha gjorts. Jag erkänner\r\ngärna det. Det är bara att konstatera att de boende\r\ntvingas vara med och betala de miljarder som\r\nklipparna på fastighetsmarknaden tilläts spekulera\r\nmed under den socialdemokratiska regeringstiden\r\ngenom höga räntemarginaler och i många fall\r\nnekade och uteblivna krediter för investering i en\r\nny bostad.</pre><pre>Byggjobbarna får känna av problemen med de\r\nonormalt höga byggkostnaderna för de dyra hus\r\nsom byggdes under den senaste treåriga\r\nsocialdemokratiska regeringsperioden genom att\r\nnyproduktionen stoppat upp och arbetslösheten\r\nökar. Bankerna vågar inte ge krediter eftersom de\r\nriskerar att göra förluster om folk flyttar från de\r\ndyra husen till de hus som nu tack vare den nya\r\npolitiken kan produceras billigare.</pre><pre>För att bryta denna olyckliga kostnadsspiral var en\r\nomläggning nödvändig. Det har hänt en del.</pre><pre>80-talets högräntepolitik har ersatts av en\r\nekonomisk politik för låga räntor. Räntorna är nu\r\nde lägsta på 20 år. Det sänker kostnaderna för\r\nboendet både för den enskilde och för\r\nstatsbudgeten.</pre><pre>Höginflations- och spekulationsekonomin i\r\nfastigheter har ersatts av en politik för låg inflation.\r\nInflationen är nu mycket låg, och det har gjort\r\nspekulationen i boendet på skattebetalarnas\r\nbekostnad helt ointressant.</pre><pre>Ett kostnadsdrivande subventionssystem som har\r\ngynnat dyrorter och dem som har råd att satsa i lyx\r\noch stora ytor och som ökar statsutgifterna har\r\nersatts av ett kostnadsdämpande\r\nfinansieringssystem som prioriterar stöd till den\r\nnödvändiga normalbostaden, som gynnar\r\nkonkurrens och mångfald och som minskar statens\r\nkostnader.</pre><pre>Subventionsströmmen från boende i glesbygd och\r\nsmåorter till överhettade koncentrationscentra har\r\nersatts av ett system som styr i motsatt riktning och\r\nsom ger ett rättvist stöd lika för varje kvadratmeter\r\noavsett var i landet den byggs.</pre><pre>Onödiga regler som verkat kostnadsdrivande och\r\nsom gett inflytande åt experter och kreditgivare har\r\nersatts av ökade möjligheter för de boende att\r\nsjälva påverka både boendets utformning och dess\r\nkostnader.</pre><pre>Generella stöd har minskat och ersatts av mer\r\nbehovsinriktade åtgärder för att värna de svaga på\r\nbostadsmarknaden. När de generella\r\nräntebidragen minskades med 3,4 miljarder kronor\r\n1992 ökades samtidigt bostadsbidragen till de\r\nsvagaste hushållen med 1,7 miljarder kronor.</pre><pre>Lyxsaneringen i ombyggnadsverksamheten har\r\nersatts med varsam upprustning, som gör att de\r\nboende kan bära större andel av\r\nombyggnadskostnaden och bo med rimliga hyror\r\näven efter en upprustning. Genomsnittskostnaden\r\nför en renoverad lägenhet har minskat från ca\r\n450 000 kr 1991 till under 200 000 i dag.</pre><pre>Tvångströjan på allmännyttan har tagits bort och\r\nersatts av möjligheten för kommunalpolitikerna att\r\navyttra kommunala fastigheter till hyresgästerna\r\noch ta det fulla ansvaret för den kommunala\r\nbostadsplaneringen. Det stimulerar den lokala\r\nbostadspolitiska debatten i stället för att strypa den.</pre><pre>Ett svagare besittningsskydd för hyresgäster har\r\nersatts av ett starkare.</pre><pre>Hyresgästernas utsatthet på grund av risk för\r\nbyggfusk och sjuka-hus-problem har motverkats av\r\nen bomiljögaranti i form av en tioårig\r\nbyggfelsförsäkring.</pre><pre>Herr talman! Exempelsamlingen över\r\nomläggningen kunde göras mycket längre, men\r\ntiden medger inte detta, och jag stannar därför vid\r\ndetta.</pre><pre>Det är den här inriktningen på politiken som skall\r\nfortsätta. Vi skall fortsätta att anpassa boendet till\r\nden ekonomiska verkligheten, för att skapa rimliga\r\nboendekostnader för de boende som håller på sikt,\r\noch stödet skall prioriteras till nödvändig\r\nnormalbostad och riktas till dem som bäst behöver\r\nstödet. Ett bosparande som ökar valfriheten för de\r\nboende och underlättar kreditgivningen skall sättas\r\ni sjön. Arbetet med att förbättra boendemiljön\r\nskall gå vidare, och boendet och byggandet skall\r\nanpassas till kretsloppssamhället. Det är i\r\nkoncentrat vad som sägs i betänkande nr 15 som\r\nmotiv för avslag på de krav som ställs på en\r\nutredning. Vi behöver ingen utredning för att ge\r\ndessa klara och entydiga signaler till marknaden om\r\nframtiden.</pre><pre>Herr talman! Jag yrkar därmed bifall till hemställan\r\ni betänkande nr 15 i dess helhet och avslag på\r\nsamtliga däremot stående reservationer utom i\r\nmom. 18, där jag yrkar bifall till reservation nr 11.</pre><pre>Herr talman! Låt mig också något beröra\r\nbetänkande nr 14.</pre><pre>I betänkandet yrkas avslag på de motioner om\r\nökade insatser för att stimulera\r\nombyggnadsverksamheten med hänsyn till det\r\nbeslut som riksdagen fattade den 2 mars i år och\r\nsom innebär att ytterligare 1,5 miljarder kronor\r\nsatsas på detta område. Tillsammans har riksdagen\r\ndärmed satsat 4,9 miljarder kronor för att\r\növerbrygga problemen i byggandet när\r\nnybyggnationen har sviktat och det behövs mera av\r\nombyggnadsverksamhet.</pre><pre>Socialdemokraternas agerande och politik i detta\r\nsammanhang är verkligen av märkligt slag. Först\r\nyrkar socialdemokraterna i sin motion under den\r\nallmänna motionstiden i januari på ROT-insatser i\r\nstorleksordningen 2 miljarder. Omedelbart efter\r\nmotionstiden tar socialdemokraterna i\r\narbetsmarknadsutskottet initiativ som leder fram\r\ntill riksdagsbeslutet om de 1,5 miljarderna, ett\r\nbeslut som även regeringspartierna ställt sig\r\nbakom.</pre><pre>Ungefär samtidigt med riksdagsbeslutet yrkar\r\nsocialdemokraterna i bostadsutskottet bifall till sina\r\nmotionskrav om ytterligare 2 miljarder kronor. Min\r\nfråga är vad som egentligen har hänt mellan den 2\r\nmars och 24 mars då betänkandet justerades, som\r\nhar gjort att socialdemokraternas bedömning om\r\nROT-stimulanser så kraftigt har förändrats att\r\ninsatserna behöver mer än fördubblas i förhållande\r\ntill vad de föreslog tre veckor tidigare.</pre><pre>Detta är inget annat än ett utslag av att\r\nsocialdemokraterna i arbetsmarknadsutskottet och\r\nbostadsutskottet inbördes inte är ense om tagen.\r\nOm socialdemokraterna i bostadsutskottet inte är\r\nnöjda med regeringens åtgärdsinriktning, vilket ju\r\nframgick mycket tydligt av Lennart Nilssons\r\nanförande, varför, Lennart Nilsson, överlåter de då\r\ntill regeringen och den centerpartistiske\r\narbetsmarknadsministern att utforma dessa förslag\r\noch beslutet? Socialdemokraterna hade ju haft\r\nmöjligheten att påverka dessa fullt ut, om de hade\r\nvalt att hantera frågan i bostadsutskottet, dit alla\r\ndessa motioner hade remitterats och där\r\nsakbehandlingen skulle äga rum. Det här visar att i\r\nvarje fall de socialdemokrater som inte sitter i\r\nbostadsutskottet litar mer på Börje Hörnlund än på\r\nsina egna ledamöter i bostadsutskottet. Och nu\r\nskall tydligen socialdemokraterna i\r\nbostadsutskottet visa sin styrka genom att vidhålla\r\nförslag som redan är tillgodosedda.</pre><pre>Men frågan är allvarligare än så. Det\r\nsocialdemokratiska agerandet får svåra följder för\r\nbygg- och bostadsmarknaden. Och jag frågar mig\r\nom socialdemokraterna egentligen vill ha i gång\r\nbyggverksamheten. Vill ni verkligen det? Om det\r\när så skulle ni inte agera som ni gör. Ni agerar på\r\nett sådant sätt att ni kastar in bygg- och\r\nbostadsmarknaden i en fullständig ovisshet om\r\nframtiden. Och inget är allvarligare för dem som\r\ntänker starta ett bygge eller satsa på investeringar\r\nför framtiden än ovisshet och osäkerhet om\r\nstatsmakternas agerande och de regler som skall\r\ngälla för byggandet och boendet för framtiden.</pre><pre>Vad socialdemokraterna nu gör är att skicka ut en\r\nmycket tydlig osäkerhetssignal till marknaden och\r\nbostadssektorn om framtiden om att boendet skall\r\nutredas med syfte att dramatiskt förändra\r\nregelverket och öka subventionerna. Dessutom ger\r\nde antydningar om fagra löften om ytterligare\r\nstimulanser och subventioner både till nybyggnad\r\noch ombyggnad, för övrigt löften som aldrig går att\r\ninfria i rådande ekonomiska situation för landet\r\nmed mindre än att räntor och inflation skjuter fart\r\nigen, dvs. att socialdemokraterna tänker åtgärda\r\ndagens problem med den politik som har\r\nåstadkommit problemen. Det minsta man kan\r\nbegära är att socialdemokraterna också förser sina\r\nlöften med retroaktivitet fr.o.m. nu för att inte\r\nförlama byggandet helt fram till valet.</pre><pre>Herr talman! Jag ber att få yrka bifall till\r\nbetänkande nr 14 i dess helhet och avslag på den\r\nsocialdemokratiska reservationen.</pre><pre>(forts. 9 §)</pre><pre>Ajournering</pre><pre>Kammaren beslöt kl. 13.58 på förslag av förste vice\r\ntalmannen att ajournera förhandlingarna till kl.\r\n14.00, då statsminister Carl Bildt skulle lämna svar\r\npå interpellationerna 107 och 117.</pre><pre>Återupptagna förhandlingar</pre><pre>Förhandlingarna återupptogs kl. 14.00.</pre><pre>7 §  Svar på interpellation 1993/94:107 om\r\nutvecklingen i Ryssland</pre><pre>Anf. 12  Statsminister CARL BILDT (m):</pre><pre>Herr talman! Dess värre gäller interpellationen inte\r\nenbart utvecklingen i Ryssland utan också Sveriges\r\nroll vid ett eventuellt hot mot de baltiska staternas\r\nsjälvständighet. Det är i bägge fallen relativt\r\nomfattande frågeställningar.</pre><pre>Herr talman! Pierre Schori har bett mig redogöra\r\nför regeringens inställning till utvecklingen i\r\nRyssland och för Sveriges hållning vid ett eventuellt\r\nhot mot de baltiska staternas självständighet.</pre><pre>Dessa frågor har bl.a. jag själv sökt att belysa i flera\r\nanföranden under de senaste åren. Ett\r\ninterpellationssvar ger knappast tillräckligt\r\nutrymme för att på en och samma gång på ett\r\ntillfredsställande sätt behandla båda dessa frågor.</pre><pre>Alltsedan det nya Ryssland trädde fram som\r\nsuverän stat i december 1991, efter Sovjetunionens\r\nsammanbrott och kollapsen för det socialistiska\r\nsamhällsexperimentet, har Sverige på olika sätt\r\nstött de reforminriktade krafterna i Ryssland.</pre><pre>Därmed menar jag de krafter som vill få till stånd\r\nen snabb och stabil övergång till demokrati, respekt\r\nför mänskliga rättigheter, marknadsekonomi och\r\nen samarbetsinriktad utrikespolitik. Det har vi\r\ngjort bl.a. därför att en sådan utveckling innebär\r\nradikalt förbättrade förutsättningar för fred och\r\nfrihet i Europa i dess helhet. Inte minst för den\r\nframtida utvecklingen i Östersjöområdet och\r\nnordvästra Europa är framgången för de\r\ndemokratiska reformsträvandena i Ryssland av\r\nmycket stor betydelse.</pre><pre>Från början stod det klart att Ryssland skulle möta\r\nsärskilda svårigheter under denna omdaning. Till\r\nnågon del har de sin grund i Rysslands historia.\r\nÄnda sedan Peter den stores tid har det pågått en\r\ninre kamp i Ryssland mellan dem som ser sitt lands\r\nframtid i en öppenhet för samarbete och utbyte\r\nmed länderna i väst och dem som tror att Rysslands\r\nsärart kräver avskärmning från omvärldens\r\ninflytelser.</pre><pre>Till det förflutnas arv hör också en osäkerhet om\r\nRysslands identitet. Ryssland är en nationalstat,\r\nmen med historiskt givna drag av mångnationellt\r\nimperium.</pre><pre>I huvudsak beror dock Rysslands svårigheter på\r\nden ofattbara vanskötsel och det förnedrande\r\nförtryck som landet utsattes för under den långa\r\nkommunistiska parentesen -- längre än i något\r\nannat land som härjats av den genomförda\r\nsocialismen.</pre><pre>Vidden av denna förödelse som detta\r\ngenommilitariserade, genompolitiserade och\r\ngenombyråkratiserade system åstadkom har säkert\r\nkommit som en överraskning för många i vårt land.\r\nOckså i denna riksdag fanns det alltför länge en\r\ntendens att vilja tro att förhållandena i\r\nSovjetunionen inte var så besvärliga som systemets\r\nkritiker hävdade.</pre><pre>Sådana illusioner var inte möjliga för dem som\r\ninom Ryssland självt hade att bryta med det gamla\r\noch lägga grunden för det nya.</pre><pre>För dem var det oftast uppenbart att\r\nreformpolitikens framgång skulle avgöras av hur\r\nsnabbt och radikalt brottet med det gamla kunde\r\ngöras. Samtidigt var de krafter som spjärnade emot\r\nen snabb förändring tidvis starka.</pre><pre>Detta har kommit att prägla inte minst den\r\nekonomiska reformpolitiken, där perioder av stark\r\nreformvilja växlat med perioder där de\r\ntillbakahållande krafterna varit mer dominerande.\r\nDet är också detta som gjort att det ofta\r\nförekommande begreppet ''chockterapi'' ter sig\r\nklart vilseledande och därmed olyckligt som\r\nbeteckning på den politik som förts under de senare\r\nåren i Ryssland.</pre><pre>De problem man i dag brottas med i den\r\nekonomiska omställningen i Ryssland är i första\r\nhand en konsekvens av kommunismens långa och\r\nmörka decennier. I andra hand, om än i långt\r\nmindre utsträckning, beror de på den osäkerhet\r\nsom tidvis funnits i den ekonomiska reformkursen.</pre><pre>Men trots att de bromsande krafterna funnits skall\r\nvi inte underskatta det som åstadkommits under de\r\nsenaste åren. Inte minst den omfattande\r\nprivatiseringen har steg för steg omvandlat\r\nRyssland till ett samhälle med marknadsekonomin\r\nsom grund -- med allt vad detta innebär av bättre\r\nmöjligheter för framtiden.</pre><pre>Denna väg måste fortsättas. Rättsstatens och\r\nmarknadsekonomins institutioner måste byggas\r\nvidare och successivt förankras i samhället i dess\r\nhelhet, samtidigt som statsmakten återupprättas\r\noch ett fungerande socialt skyddsnät byggs upp.\r\nDet är t.ex. en trängande nödvändighet med någon\r\ntyp av arbetslöshetsförsäkring när Ryssland nu går\r\nin i ett skede av mycket omfattande industriell\r\nomstrukturering.</pre><pre>Till de avgörande och omedelbara ekonomiska\r\nproblem som måste bemästras hör inflationen. Det\r\nfinns knappast något säkrare sätt att destabilisera\r\noch förstöra ett samhälle än genom hyperinflation.\r\nDe rika blir rikare samtidigt som de fattiga blir\r\nfattigare, och varje typ av för samhällsekonomin\r\nkonstruktivt beteende upphör.</pre><pre>Hotet om hyperinflation hade jag bl.a. möjlighet\r\natt diskutera vid en debatt med premiärminister\r\nTjernomyrdin i Davos i slutet på januari. Jag\r\nvarnade då för konsekvenserna också för\r\nomvärlden av ett Ryssland som gick mot\r\nhyperinflation.</pre><pre>Premiärminister Tjernomyrdin försäkrade mig då\r\natt hans regering skulle förhindra en sådan\r\nutveckling. Det finns i dag anledning att notera att\r\nutvecklingen under månaderna sedan dess tyder på\r\natt han avser att fullfölja denna strävan. Detta har\r\nockså bekräftats i de kontakter som varit mellan\r\nden ryska regeringen och IMF liksom vid årsmötet\r\ni S:t Petersburg denna vecka med den europeiska\r\nutvecklingsbanken EBRD.</pre><pre>Det finns en tendens att i den allmänna debatten\r\nfokusera ensidigt på de problem som omvandlingen\r\ni Ryssland möter. Och förvisso är dessa mycket\r\nstora. De sociala spänningarna och klyftorna är\r\npåtagliga, problemen med att avmilitarisera\r\nindustrin mycket stora, omvandlingstakten i\r\nlantbruket alltför långsam och den laglöshet som\r\nföljer i spåren av den gamla samhällsordningens\r\nsammanbrott ett växande och allvarligt problem.</pre><pre>Trots detta finns det skäl att framhålla dels det som\r\nredan uträttats och dels den relativa stabilitet som\r\ntrots de politiska spänningarna fortfarande\r\nutmärker reformkursen i den ryska politiken.</pre><pre>Den ekonomiska reformkursen fortsätter. Det\r\ngäller såväl privatiseringarna som ansträngningarna\r\nför makroekonomisk stabilisering. Det ryska\r\nparlamentet har hittills arbetat i bättre ordning och\r\nmed en fastare vilja till ekonomiskt ansvarstagande\r\nän vad många spådde efter valet i december.</pre><pre>Även om de mindre länder som valt en mer\r\nkonsekvent reformstrategi -- som t.ex. Polen,\r\nTjeckiska republiken eller Estland -- visar snabbare\r\noch mer uppmuntrande resultat av övergången till\r\nmarknadsekonomi än Ryssland ännu gör, är ändå\r\nkontrasten mellan Ryssland och de länder som valt\r\nen mer gradvis övergång påfallande.</pre><pre>Ukraina framstår i detta sammanhang som det lika\r\ntydliga som tragiska exemplet på vad som riskerar\r\natt hända med en ekonomi och ett samhälle som\r\nlyssnar till dem som säger att man bör ta ett\r\nlångsamt och försiktigt avsked av socialismen.</pre><pre>Erfarenheten från olika länder visar entydigt att det\r\nenda verkligt säkra resultatet av långsammare\r\nreformer är en snabbare tillbakagång.</pre><pre>Ansvaret för att staka ut den fortsatta vägen ligger\r\nhos president, regering och parlament i Ryssland.\r\nFör oss är det viktigt att ge dem som arbetar för\r\nfullföljandet av de politiska och ekonomiska\r\nreformerna i Ryssland ett så starkt stöd som\r\nmöjligt.</pre><pre>Det kan göras på olika sätt och på olika nivåer. Låt\r\nmig nämna den betydelse jag tror det har att vi\r\nutvecklar nära politiska och personliga relationer\r\nmed den nya generation av politiker som nu växer\r\nfram i vårt stora grannland. Här spelar riksdagen\r\noch dess partier en betydelsefull roll.</pre><pre>Det vi nu ser är hur det i Ryssland gradvis skapas\r\nde nya ekonomiska och sociala realiteter som gör\r\ndet allt svårare att se hur en återgång i riktning mot\r\nden gamla kommandoekonomien -- och därmed en\r\nvaraktig auktoritär restauration -- skulle kunna\r\ngenomföras.</pre><pre>Samtidigt är det uppenbart att de demokratiska\r\npartiernas nederlag i parlamentsvalen, tillsammans\r\nmed en rad förändringar i maktstrukturen, ger\r\nanledning till farhågor för framtiden.</pre><pre>Det är också tydligt att vi ser en ökad nationalism i\r\nrysk debatt och en större tonvikt på s.k.\r\ntraditionella ryska intressen i Rysslands\r\nutrikespolitik.</pre><pre>Till en del är detta en naturlig väg. Ryssland är en\r\nstor nation med stolta traditioner som har\r\novärderliga bidrag att ge den europeiska\r\nutvecklingen. En rysk vilja att hävda sitt lands\r\nställning behöver inte nödvändigtvis ta sig uttryck\r\nsom grannarna har skäl att frukta.</pre><pre>Från svensk sida vill vi engagera Ryssland i ett\r\nsamarbete som ger landet en fullvärdig roll i det nya\r\nEuropa. Ett allt tätare nätverk av ekonomiska,\r\npolitiska, sociala och kulturella förbindelser i ett\r\nalltmer öppet och integrerat Europa är det främsta\r\ninstrumentet att trygga stabiliteten och säkra\r\nfreden i vår världsdel.</pre><pre>I Östersjöområdet vill vi väva dessa allt tätare\r\nnätverk mellan Norden, de baltiska staterna och\r\nnordvästra Ryssland. Här välkomnar vi särskilt en\r\nroll för S:t Petersburg i linje med denna världstads\r\nbästa traditioner.</pre><pre>Pierre Schori ställer i sin interpellation frågan om\r\n''Sveriges eventuella agerande i händelse av en rysk\r\ninmarsch i Baltikum''. Jag föredrar dock att se\r\nproblemet ur ett annat perspektiv.</pre><pre>Att det föreligger spänningar mellan Ryssland och\r\nde tre baltiska staterna är lika uppenbart som\r\nförståeligt. Den politiska och ekonomiska\r\nfrigörelseprocessen har många sidor, och till dessa\r\nskall sedan läggas såväl en säkerhetspolitisk\r\nspänning som de problem som reses av de stora nya\r\nryska invånargrupper som decennierna av sovjetisk\r\nockupation har fört till dessa länder.</pre><pre>Från svensk utgångspunkt är det naturligt att sträva\r\nefter att dessa spänningar gradvis kan mildras och\r\natt ett förhållande av gott grannskap kan etableras\r\nmellan Ryssland och dess tre nya grannar i\r\nÖstersjöområdet. De baltiska staternas\r\nsjälvständighet är ett lika uppenbart som starkt\r\nsvenskt intresse, på samma sätt som ett gott\r\nförhållande mellan dessa och Ryssland är det.</pre><pre>Våra möjligheter att påverka denna utveckling\r\nskall icke överdrivas. Regeringen har dock strävat\r\nefter att utnyttja de möjligheter som i olika\r\nsammanhang funnits för att verka i denna riktning.\r\nVi avser att på olika sätt fortsätta det arbetet.</pre><pre>Samtidigt vore det naivt att inte inse, att det i det\r\nstora Ryssland finns krafter som inte till fullo\r\nerkänt de baltiska staternas självständighet, eller\r\nsom kanske ser en möjlighet att utnyttja spänningar\r\neller t.o.m. konflikter med dessa för att gynna\r\nandra strävanden.</pre><pre>Den rödbruna revanschismen får vi inte blunda för.\r\nDen prövar ständigt sina krafter. Och jag tror att\r\ndet är viktigt, inte minst för de Rysslands\r\ndemokrater som dagligen kämpar mot den\r\nrödbruna revanschismen, att det görs klart för alla\r\nvilka konsekvenser som ett försök att förverkliga\r\nens delar av dess politik gentemot omvärlden skulle\r\nleda till.</pre><pre>Även i den officiella ryska politiken finns ibland en\r\ntendens att betrakta de baltiska länderna som\r\nmindre utland än t.ex. Polen, Sverige eller Belgien\r\noch att gentemot dem föra på tal åtgärder som vore\r\notänkbara mot andra länder. Vi har vid några\r\ntillfällen funnit anledning att reagera mot sådana\r\ntendenser.</pre><pre>Det är av central betydelse för framtiden att\r\nEuropas stater klart markerar att de tre baltiska\r\nstaternas fulla självständighet är lika viktig som\r\nvarje annan europeisk stats självständighet, och att\r\nvarje tendens till undergrävande av deras\r\nsjälvständighet kommer att ses som en utmaning\r\nmot folkrätten och mot principerna för det\r\ninternationella och europeiska samarbetet i dess\r\nhelhet.</pre><pre>Detta gäller också Sverige. Det är viktigt att göra\r\nklart för dem som måhända skulle överväga att\r\ntänka i dessa banor att icke heller Sverige skulle stå\r\nlikgiltigt inför en sådan utveckling.</pre><pre>Även om varje situation måste bedömas efter sina\r\nförutsättningar, har jag tidigare här i riksdagen\r\nerinrat om vår politik under Finlands vinterkrig\r\n1939--1940. Då utfärdade vi som bekant ingen\r\nneutralitetsförklaring, och vi drogs inte heller in i\r\nden militära konflikten.</pre><pre>En avgörande skillnad mellan då och nu är\r\nsjälvfallet den styrka som det internationella\r\nsamarbetet fått genom Förenta nationerna, ESK\r\noch inte minst den europeiska unionen med dess\r\nframväxande gemensamma utrikes- och\r\nsäkerhetspolitik. Som medlem i EU vore det\r\nnaturligt att Sverige aktivt strävade efter att bygga\r\nupp en gemensam politik för att stärka de baltiska\r\nstaternas självständighet också i situationer då\r\ndenna kunde uppfattas som hotad.</pre><pre>Jag tror att det är viktigt att den säkerhetspolitiska\r\ndiskussionen inte viker undan ens inför svåra\r\nproblem som vårt land kan komma att ställas inför.\r\nEn sådan diskussion tjänar också syftet att inför\r\nomvärlden klargöra den beredskap inför olika\r\nsituationer som finns i vårt samlade politiska\r\nsystem.</pre><pre>Låt mig till sist säga att jag tillhör dem som har en\r\ngrundläggande, om än avvaktande, optimism, när\r\ndet gäller såväl reformprocessen i Ryssland som\r\nden säkerhetspolitiska utvecklingen i\r\nÖstersjöområdet inom den tidsrymd som i dag låter\r\nsig överblickas.</pre><pre>Det kan inte alls uteslutas att vi kommer att få se\r\nhur utvecklingen i bägge dessa avseenden drabbas\r\nsåväl av bakslag som av kriser och kanske t.o.m. av\r\nkonflikter. Men det understryker bara den stora\r\nvikten av en engagerad, kompetent och väl avvägd\r\nsvensk politik inför dessa stora och för oss så\r\nbetydelsefulla omvandlingar.</pre><pre>Det har under de senaste åren tillhört de allra\r\nviktigaste uppgifterna för svensk utrikespolitik att\r\ngöra vad vi kunnat såväl för att främja en fortsatt\r\nreformpolitik i Ryssland som för att stödja de tre\r\nbaltiska staternas säkrande av sin fulla\r\nsjälvständighet. Jag är övertygad om att dessa\r\nuppgifter kommer att kvarstå bland de allra mest\r\ncentrala för svensk utrikespolitik under kommande\r\når.</pre><pre>Anf. 13  PIERRE SCHORI (s):</pre><pre>Herr talman! Jag tackar statsministern för svaret.\r\nDet var på det hela taget ett statsministersvar, som\r\nsades återge regeringens inställning in corpore. Jag\r\nskulle kunna tillägga att statsministerns redovisning\r\ni dag också i stora drag täcker in vad vi\r\nsocialdemokrater anser om utvecklingen i Ryssland\r\noch om vårt förhållande till Baltikum och dess folk.</pre><pre>Med detta skulle vi kanske ha kunnat avsluta\r\ndebatten. Men tyvärr har Carl Bildt en benägenhet\r\natt följa den bekanta metoden två steg framåt och\r\nett bakåt. Han gör gärna uttalanden som av hans\r\nmedarbetare, föga moderat, betecknas som linjetal\r\noch mycket viktiga. Ofta uppstår efter dessa tal icke\r\ndesto mindre tolkningstvister och diskussioner.</pre><pre>Bakgrunden till mina frågor till statsministern, herr\r\ntalman, var ju att han tidigare med olika uttalanden\r\nsänt ut helt andra signaler än här i dag, som givit\r\nupphov till frågor och oklarheter, både här hemma\r\noch utomlands, om Sveriges östpolitik. Hans\r\nuttalanden om Baltikum har t.o.m. lett till ett\r\nofficiellt skriftligt bemötande av en av UD:s erfarna\r\nfolkrättsexperter. Parallellen med det finska\r\nvinterkriget ledde tanken fel; militär och moralisk\r\nneutralitet blandades ihop.</pre><pre>Herr talman! Utvecklingen i Ryssland är den\r\nviktigaste faktorn för vår säkerhetspolitik, och de\r\nbaltiska folken ligger oss nära både geografiskt och\r\nkänslomässigt. Det är dock tveksamt om någon\r\nvinner något på att statsministern själv i privata\r\nsoloturer aktivt kastar sig in i den ryska\r\ninrikespolitiken, som när Carl Bildt deltog i\r\nAndreij Kozyrevs valkampanj. Det är lika\r\ntveksamt om statsministern skall råda den ryska\r\nstatsledningen till en ekonomisk politik som han\r\nsjälv inte kunnat genomföra i Sverige.</pre><pre>Rysslands öde kan bara avgöras av det ryska folket\r\nsjälvt. Men vi kan och skall givetvis stödja\r\ndemokraterna och reformpolitiken.</pre><pre>Vilken väg som demokratiseringsprocessen skall ta\r\när, som vi vet, ett livligt diskuterat ämne. Det pågår\r\nnågot av ett professorernas krig i USA och Europa\r\noch även här i Sverige om inriktningen av den ryska\r\nekonomiska politiken. I Ryssland självt är både\r\nreformisterna och deras motståndare splittrade om\r\nvägvalet. Efter den högerextremistiska och\r\ngammelkommunistiska framgången är det\r\nangelägnare än någonsin att komma bort från de\r\nförenklade föreställningarna om chockterapi. Valet\r\nden 12 december och utvecklingen därefter innebar\r\nju nomenklaturans och direktörernas revansch.</pre><pre>Ryssland genomlever nu en djup ekonomisk och\r\nsocial kris. Folkflertalets levnadsvillkor är usla, och\r\nman känner ett trauma över att ha förlorat ett\r\nfosterland och osäkerhet inför vad det nya\r\nhemlandet egentligen innefattar. Västländer är\r\nfrikostiga med förmaningar, men njugga med\r\nbistånd. Samtidigt får de mottaga de nyrika\r\nryssarnas flyktande kapital. Och hittills har\r\npostkommunismen tyvärr skapat flera obehagliga\r\nAl Capone än välbehövliga Henry Ford.</pre><pre>Men, herr talman, det är nu som det behövs en\r\nintensifiering av reformarbetet. Nu behövs en\r\npolitik för en social marknadsekonomi. Det är ju\r\ndet sociala sönderfallet och den dramatiskt\r\nsjunkande levnadsstandarden som skapat grogrund\r\nför antidemokraternas propaganda och\r\nframgångar.</pre><pre>Det var i detta läge som Carl Bildt inför\r\nvärldspressen och ryska regeringsföreträdare med\r\nemfas förklarade att Rysslands ekonomi behöver\r\nmindre av terapi och mera av chock. Till detta\r\nkommer statsministerns uppmärksammade\r\nuttalanden -- utan föregående samråd vare sig med\r\nden egna regeringen eller med oppositionen -- om\r\nSveriges agerande i händelse av en rysk inmarsch i\r\nBaltikum och hans parallell till finska vinterkriget.</pre><pre>I dag talar statsminister Bildt inte om mera chock\r\noch mindre terapi, och det välkomnar jag. I stället\r\när, säger han, begreppet chockterapi\r\n''vilseledande'' och ''olyckligt''. Det är bra att det\r\nblir sagt. Men det gäller att hänga med.\r\nStatsministerns förtrogne Anders Åslund, som\r\nsäger sig längta efter tvåtredjedelssamhället i\r\nSverige, förordar just chockterapi som recept för\r\nhela Östeuropa. Bildts partikamrat,\r\nutrikesministern, har förklarat att samme Åslund\r\när regeringens främsta bidrag till Rysslands\r\nomvandling.</pre><pre>I dag talar statsministern om att processen måste\r\nförankras i samhället i dess helhet -- det är bra --,\r\natt statsmakten skall återupprättas och att ett\r\nfungerande socialt skyddsnät skall byggas upp.\r\nRyssland behöver, enligt statsministern, t.o.m. av\r\n''trängande nödvändighet -- -- -- någon typ av\r\narbetslöshetsförsäkring''. Det låter mera som\r\nsocialliberalism och blandekonomi, och det är\r\nljusår från chockrecepten.</pre><pre>Herr talman! Få saker torde vara av större\r\nbetydelse för Sveriges och vår kontinents säkerhet\r\nän att Ryssland efter 70 års diktatur och isolering\r\nkunde integreras i ett demokratiskt Europa. Vi vill\r\nhellre se en demokratisk Gulliver i vår krets än en\r\nråbarkad Goliat. För oss i Sverige är det alltjämt en\r\nrealitet att vi lever granne med en\r\nkärnvapenbestyckad koloss på ekonomiska\r\nlerfötter med en osäker framtid. Ryssland söker nu\r\nsin roll mellan nationalstat och imperiebyggare.\r\nRyssland kommer, oavsett utgången av\r\ndemokratiseringsprocessen, att vara en stormakt\r\nmed stormaktens attribut. Ryssland spelar i\r\nBosnien en inte helt tydlig roll.</pre><pre>Inte minst mot denna bakgrund måste vi föra en\r\npolitik mot Ryssland som bygger på eftertanke och\r\nstörsta möjliga enighet över partigränserna. Låt oss\r\ndärför se mera av samråd i riksdagen och mindre av\r\nukaser från Rosenbad. Sveriges östpolitik får inte\r\nbli en privatangelägenhet.</pre><pre>Ingvar Carlsson har tidigare förgäves försökt få till\r\nstånd en partiledaröverläggning om vår\r\nsäkerhetspolitik. Vi står fast vid det kravet. Sverige\r\nbehöver en ny strategi för Östeuropa, inklusive\r\nRyssland och Baltikum, en strategi som bör byggas\r\növer partigränserna och med stöd av ett framsynt\r\noch aktivt näringsliv.</pre><pre>Får jag till slut komma med ett förslag till\r\nstatsministern. Det finns ju ett s.k. Europaråd\r\nunder statsministerns ledning och med deltagande\r\nav samhällets olika grenar. I realiteten är det ett\r\nVästeuroparåd. Vore det inte hög tid nu, när EU-\r\navtalet är i hamn, att utvidga rådets aktiviteter till\r\nhela Europa, med särskild inriktning på den östra\r\ndelen av vår kontinent?</pre><pre>Anf. 14  ROLF L NILSON (v):</pre><pre>Herr talman! Jag vill, precis som Pierre Schori,\r\nuttrycka min tillfredsställelse med stora delar av\r\nCarl Bildts anförande. Det är till 90 % lätt att\r\ninstämma i det som anförs vad gäller\r\nbakgrundsteckning, analys av aktuella problem,\r\nuppkomst och framtidsvyer.</pre><pre>På ett par punkter vill jag dock markera en\r\navvikande uppfattning. Det gäller det resonemang\r\nsom förs med anledning av Pierre Schoris fråga om\r\nbegreppet chockterapi. Det är ett begrepp som inte\r\nhar lanserats i debatten av illasinnade motståndare\r\ntill reformpolitiken och utvecklingen i Ryssland,\r\nutan som har lanserats av bl.a. Anders Åslund och\r\nsom kastas fram och tillbaka i en vetenskaplig\r\nsandlådedebatt, inte bara i Sverige utan\r\ninternationellt.</pre><pre>Chockterapi står för en snabb omvälvning av\r\nekonomiska system, ett brott med en planekonomi\r\noch åtminstone en övergångsfas av oreglerad\r\nkapitalism och oreglerad marknadsekonomi.</pre><pre>Här gör statsministern i sitt anförande en\r\nförenkling, som jag tror är farlig. Det är när han\r\nbland orsakerna till dagens problem i Ryssland\r\nenbart nämner i första hand kommunismens långa\r\noch mörka decennier -- det är vad han anser vara\r\nviktigast, och det är säkert riktigt -- och i andra\r\nhand osäkerhet om reformkursen.</pre><pre>Jag tror att man måste lägga till åtminstone en\r\nviktig anledning, och det är att chockterapi -- om\r\nvi nu får använda det begreppet -- i sig skapar och\r\nmedverkar till den situation som har uppkommit,\r\nsom innehåller ljusa inslag, vilket betonas i\r\nstatsministerns svar. Man har genomfört val, och\r\ndet finns glädjande inslag i utvecklingen.</pre><pre>Men den bild som dominerar allmänhetens intryck\r\nav och information om utvecklingen i Ryssland är\r\nchauvinism, udda politiska partier och politiska\r\nfigurer, social oro och en allmän osäkerhet.\r\nGrunden för denna sociala oro och osäkerhet,\r\nuppslutningen bakom auktoritära karaktärer, både\r\nfrån det kommunistiska förflutna och nya sådana,\r\nskapas av en politik som leder till ett chocktillstånd\r\noch till osäkerhet och som rycker undan en social\r\ngrund för människor.</pre><pre>Det är olyckligt om den svenska regeringens politik\r\nförknippas med den här typen av destruktiv\r\nekonomisk politik, en politik som lägger grunden\r\nför auktoritära rörelser. Det som behövs -- här\r\ninstämmer jag fullt ut med Pierre Schori -- är att\r\nSverige markerar uppslutning bakom en social,\r\nliberal politik i Ryssland, med sociala rättigheter,\r\nmed utveckling av folkrörelser, en fungerande\r\nfackföreningsrörelse som är fri från politiska\r\npartier, hyresgäströrelser och konsumentrörelser,\r\nsom kan hjälpa den ryska befolkningen att ta till\r\nvara sina centrala intressen, lära dem att detta att\r\nagera tillsammans inte är detsamma som att\r\nåterupprätta den auktoritära kommunism som man\r\nhade tidigare.</pre><pre>Jag instämmer fullt ut i beskrivningen av hur vi bör\r\nse på de baltiska staterna. Men det är olyckligt om\r\nden svenska politiken skulle förknippas med någon\r\nform av Finlandsaktivism.</pre><pre>Det som nu måste ligga till grund för den svenska\r\npolitiken är det som sägs på s. 9 i detta skriftliga\r\nsvar, nämligen att det finns nya internationella\r\nkanaler, ett starkare FN och ESK och ett svenskt\r\nagerande inom den europeiska unionen, om\r\nfolkomröstningen skulle leda till ett medlemskap.\r\nDetta skall lyftas fram. Det skall inte göras en\r\ntillbakablick på en historisk situation som är helt\r\nannorlunda jämfört med den vi står inför i dag och\r\nsom givetvis är helt annorlunda jämfört med den\r\nsituation som vi kommer att stå inför i framtiden.</pre><pre>Anf. 15  HANS GÖRAN FRANCK (s):</pre><pre>Herr talman! Jag vill utnyttja detta tillfälle till att\r\nställa en fråga till statsministern. Det är en fråga\r\nsom jag har ställt tidigare i en debatt med\r\nutrikesministern. Jag tyckte inte att jag fick ett\r\ntillräckligt bra svar, men det kan bero på att hon\r\nansåg att det var statsministern själv som skulle\r\nbesvara frågan.</pre><pre>Före jul läste jag en artikel där statsministern\r\nuttalade sig ganska reservationslöst för att Ryssland\r\nskulle bli medlem i Europarådet. Som delegat i\r\nEuroparådet är jag angelägen om att den svenska\r\nståndpunkten bör vara den att vi i princip är\r\npositiva till att Ryssland kommer med i denna\r\ngemenskap, men vi får inte vara defensiva och\r\nförbehållslösa.</pre><pre>Under den procedur som nu pågår för att behandla\r\nRysslands ansökan om medlemskap i Europarådet\r\när det viktigt att vi utnyttjar alla tillfällen till att\r\nverkligen inpränta vikten av att det blir demokrati\r\ni Ryssland, att landet blir en verklig rättsstat och att\r\ndet uppfyller de olika krav som finns angivna i\r\nEuroparådets stadgar.</pre><pre>Jag vill därför höra av statsministern att han är\r\nangelägen om att medverka i denna process för att\r\npåverka Ryssland. Detta gäller dels innan Ryssland\r\nkan bli medlem, dels efteråt. I dag finns det\r\nnämligen många oroväckande tecken när det gäller\r\nkränkningarna av de mänskliga rättigheterna i\r\nRyssland.</pre><pre>Det sker godtyckliga arresteringar. Rättsväsendet\r\när till stor del i upplösning och delvis korrupt. Det\r\nsker övergrepp mot medborgarna. Jag vill nämna\r\nett exempel på hur inhumant samhället är. Över 600\r\nmänniskor är dödsdömda. Dödsstraffets\r\navskaffande är en viktig angelägenhet, men det\r\nviktigaste är att agera för rättssäkerheten och\r\ndemokratin.</pre><pre>Anf. 16  Statsminister CARL BILDT (m):</pre><pre>Herr talman! Låt mig börja med att instämma i det\r\nsom Hans Göran Franck sade. Det går ganska\r\nsnabbt. I den mån något uttalande av mig har varit\r\noklart har det varit ofullständigt refererat.</pre><pre>Jag har i andra sammanhang gjort klart att vi\r\nönskar Ryssland som medlem av Europarådet men\r\natt kriterierna gäller lika för Lichtenstein,\r\nRyssland, Spanien, Sverige, Ukraina och Estland.\r\nDet är en fundamental princip. Det har samband\r\nmed att det är skyddet av de individuella\r\nmedborgerliga rättigheterna som står i centrum.</pre><pre>Så till frågan om Baltikums självständighet och vad\r\nvi kan göra för att också i besvärliga lägen, som vi\r\ninte kan utesluta, ge allt det stöd som det svenska\r\nfolket vill.</pre><pre>Jag skall inte dölja att jag har varit litet förvånad\r\nnär jag i den offentliga debatten har tagit del av hur\r\nPierre Schori vid ett flertal tillfällen har kritiserat\r\nregeringen och mig för att vi har varit alltför\r\nengagerade i Rysslands demokratiseringsprocess,\r\nRysslands demokrater och Baltikums\r\nsjälvständighet. Jag vill göra klart att det är ett\r\nengagemang som inte bara är ett ''vackert-väder-\r\nengagemang'', utan det gäller också i andra tider.</pre><pre>För mig har det alltid varit en självklarhet att tala\r\nom demokrati i Ryssland. Det var det även på den\r\ntiden då Sovjetunionen och det sovjetiska systemet\r\npå sina håll uppfattades som sakrosankt. Jag talade\r\nockså om frihet i Estland, Lettland och Litauen när\r\nde länderna var föremål för mycket hårda attacker\r\ni denna kammare -- jag tycker mig se Sture Ericson\r\nhär inne.</pre><pre>Nu är vi i en ny situation. Jag vill ta fasta på den.\r\nOm Pierre Schori säger att mitt interpellationssvar\r\nockså kan gälla för Pierre Schori och därmed också\r\nför socialdemokratin är det självfallet bra. Det är\r\nett framsteg. Det innebär att vi enigt kan sända\r\nsignalen till omvärlden att Sverige, om någonting\r\nskulle inträffa, icke kommer att krypa in bakom\r\nlikgiltighetens eller den formella neutralitetens\r\nskal. Vi är engagerade.</pre><pre>Jag håller gärna med Rolf Nilson när han pekar på\r\nden del i interpellationssvaret som gäller den\r\nbetydelse som Förenta nationerna, ESK och den\r\neuropeiska unionen har. Men det är klart att det\r\ninom dessa organ blir vår uppgift att fungera som\r\nen väckarklocka och föra en aktiv talan som inte är\r\nförenlig med det som vi tvingades göra 1940. Jag\r\ntror att vi alla inser att realpolitiken inte gav mycket\r\nval, men vi känner nog fortfarande litet skam inför\r\ndet som inträffade då och vad som inträffade eller\r\ninte inträffade under alla de tystnadens decennier\r\ndå det i Sveriges riksdag talades mycket högt om\r\ndet som låg långt borta men knappt talades alls om\r\ndet som låg nära. Om vi har uppnått detta är jag\r\ntacksam. Om Pierre Schori sedan säger att det har\r\nvarit Carl Bildts privatpolitik så bjuder jag på det.\r\nDet som en gång var Bildts privatpolitik har\r\ntydligen blivit Sveriges allmänpolitik. Det kan jag\r\ninte gärna klaga över.</pre><pre>Så till inställningen till reformpolitiken i Ryssland.\r\nJag har alltid kritiserat begreppet chockterapi som\r\nfelaktigt, framför allt eftersom det inte är en\r\nkorrekt beskrivning. Den politik som har förts i\r\nRyssland har varit vacklande och delvis\r\nosammanhängande. Det är lätt att konstatera att de\r\nländer som har fört en mer konsekvent\r\nreformpolitik och tagit ett snabbare avsked från\r\nsocialismen också har haft en bättre ekonomisk\r\nutveckling.</pre><pre>I dag går Polen mot en uthållig tillväxt på 4--5 %\r\nper år. IMF bedömer att tillväxten i Estland\r\nkommer att ligga på 7 % per år. Tjeckiska\r\nrepubliken börjar närma sig mycket imponerande\r\ntal. Tjernomyrdin sade häromdagen att Ryssland\r\nhar nått botten och förmodligen är på väg upp. Jag\r\ntror att han har rätt. Men i de länder som beslutar\r\nsig för en svagare reformpolitik, t.ex. Ukraina och\r\nRumänien, blir förfallet mycket större.</pre><pre>Klä inte motståndet mot den snabba\r\nreformpolitiken i sociala kläder! Det finns\r\ningenting som är så osocialt i dessa länder som att\r\nbromsa reformerna. Det innebär bara inflation --\r\nhyperinflation. Det innebär bara att man sitter kvar\r\ni det gamla eländet.</pre><pre>Jag kan spetsa till det litet; ni kan stryka det ur\r\nprotokollet sedan om ni tycker att det är alltför\r\npolemiskt. Det är socialismen som är det verkligt\r\nosociala systemet. Det har erfarenheten visat. Ju\r\nsnabbare man tar avsked från denna socialism,\r\ndesto mer ger politiken uttryck också för ett\r\nlångsiktigt socialt ansvarstagande.</pre><pre>Pierre Schori var inne på frågan om i vilken\r\nutsträckning vi skall diskutera den ekonomiska\r\npolitiken i t.ex. Ryssland. Jag tror att vi skall\r\ndiskutera den på samma sätt som vi diskuterar den\r\nekonomiska politiken i Storbritannien. Jag\r\npåminner mig att socialdemokraterna då och då har\r\nhaft åsikter om den. Det är i princip inte fel.</pre><pre>Dessutom upplever jag att ryska företrädare gärna\r\nser ett utbyte av åsikter, erfarenheter och\r\nsynpunkter. När den europeiska utvecklingsbanken\r\nhade sitt årsmöte i S:t Petersburg i början av veckan\r\nnoterade jag att premiärminister Tjernomyrdin\r\nexplicit välkomnade bl.a. det som Anne Wibble\r\nhade att säga om vikten av den konsekventa och\r\nradikala reformpolitiken. Det anförandet höll hon\r\nicke bara som företrädare för Sveriges regering\r\nutan också som företrädare för den europeiska\r\nutvecklingsbanken och därmed också för en\r\neuropeisk konsensus kring dessa frågor.</pre><pre>Anf. 17  ROLF L NILSON (v):</pre><pre>Herr talman! Jag tänker bara uppehålla mig vid\r\nreformpolitiken. Avgörande för att en\r\nreformpolitik skall kunna vara framgångsrik är att\r\nden är förankrad hos befolkningen. Varje insats,\r\nled, del eller moment behöver inte vara förankrad.\r\nHelheten måste dock vara begriplig, så att man kan\r\nförstå sammanhangen.</pre><pre>I utvecklingen i Ryssland tycker jag mig se en\r\nbristande förankring och en bristande förståelse för\r\nreformpolitik. Det har lett till drömmar om att det\r\nvar bättre på kommunismens eller på tsarens tid.\r\nEn sådan ekonomisk politik är farlig. Den\r\nexploateras av politiska krafter -- de gamla\r\nmakthavarna och nya politiska stjärnskott av olika\r\ntyp.</pre><pre>Det är min övertygelse att sociala inslag i en\r\nreformpolitik inte utgör ett hot mot den politiken.\r\nDe är snarast en förutsättning för att\r\nreformpolitiken skall lyckas väl med så litet smärta\r\nsom möjligt. En omställning är alltid smärtsam.\r\nDet gäller framför allt en sådan här stor omställning\r\nsom det nu är fråga om. Man kan glädja sig över att\r\ndet ryska folket börjar få möjlighet att själv välja\r\nsin egen väg. Jag tycker att de främsta svenska\r\ninsatserna skall göras för att underbygga och stärka\r\nden möjligheten. Man kan lära av våra historiska\r\nerfarenheter hur man kanaliserar intressen.\r\nRyssarna har inte haft en chans att göra sådana\r\nerfarenheter.</pre><pre>Anf. 18  PIERRE SCHORI (s):</pre><pre>Herr talman! Jag tror att den som är uppmärksam\r\npå de förhållanden som vi diskuterar noterar att\r\nstatsministern använder den teknik som jag\r\nåberopade. Han tar två steg framåt och ett tillbaka,\r\noch sedan säger han att alla har anslutit sig till hans\r\nlinje. Det var för övrigt Lenin som instiftade den\r\nprincipen. Jag rekommenderar inte att någon skall\r\nfölja den linjen.</pre><pre>Jag är nöjd med det svar som statsministern har gett\r\ni dag. För att få ett sammanhållet, välskrivet svar\r\nsom är noga övervägt och dessutom förankrat i\r\nregeringen måste man alltid ställa en interpellation\r\nnär det gäller viktiga frågor. De andra uttalandena,\r\nsärskilt de om Baltikum, hade regeringskollegerna\r\ninte sett.</pre><pre>Statsministern har också tagit ett steg tillbaka när\r\ndet gäller chockterapin. Det har naturligtvis skett\r\nefter den bedövande kritik och de invändningar\r\nsom har kommit från hela världen. Fru talman och\r\njag besökte Washington i december. Där fick vi\r\nhöra ledande republikanska och demokratiska\r\nföreträdare kritisera chockterapin. Kritik har bl.a.\r\nkommit från påven, Kissinger och Solzjenitzyn.\r\nDet är alltså inte så konstigt att man backar i den\r\nhär frågan. Det gäller alla utom Anders Åslund.</pre><pre>Om man går djupare in i frågan finner man att det\r\ninte är så enkelt som statsministern säger att det har\r\ngått bra i alla länder där man har gått snabbt fram.\r\nSom exempel kan vi ta Kina och Vietnam, som\r\nstatsministern nyligen har besökt för att inhösta\r\nfrukterna av svensk Vietnampolitik för\r\nnäringslivet. I dessa båda länder har man gått\r\ngradvis framåt utan att öppna för en utbredd social\r\nmisär, vilket kan bli följden av en chockterapi.</pre><pre>När det gäller Baltikum är attityden densamma. Jag\r\nmedger att hela Sverige har ett solkigt förflutet\r\nbeträffande Baltikum. Genom det erkännande som\r\nsamlingsregeringen gjorde satt vi i en svår situation.\r\nKGB var dessutom effektivt, och järnridån var\r\nganska ogenomtränglig. Från det ögonblick när det\r\nuppstod en chans, när Gorbatjov släppte efter,\r\nutnyttjade vi och den förra regeringen de\r\nmöjligheter som fanns. Vi var de första som\r\nöppnade ambassader i Baltikum. Vi har nog alla\r\nbidragit till att vara vänner och vakthållare. Jag tror\r\ninte att Carl Bildt skall försöka göra sig till en\r\nensam vit riddare därvidlag.</pre><pre>När en statsminister sänder signaler utåt är det\r\nviktigt att han tänker på vad han säger och gör. Han\r\nkan ha lust att kasta sig in i olika debatter, och det\r\nskall han naturligtvis göra. Om de signaler man\r\nsänder ut i viktiga säkerhetspolitiska frågor inte är\r\nunderbyggda med samråd, kanske inte ens i den\r\negna regeringen, kan de ändå utomlands uppfattas\r\nsåsom utgörande hela Sveriges linje. Det var så det\r\nhela uppfattas på en rad regeringskanslier och\r\nredaktioner.</pre><pre>Anf. 19  Statsminister CARL BILDT (m):</pre><pre>Herr talman! Låt mig konstatera att det efter\r\ndagens debatt också är hela Sveriges linje. De som\r\när intresserade -- jag hoppas att de är många -- ber\r\njag att få hänvisa till en sammanställning av\r\ndebatten och ett försök att analysera\r\nfrågeställningarna som har gjorts i en artikel i\r\nsenaste numret av ''Briefing'' från\r\nUtrikesdepartementet skriven av ambassadör\r\nKrister Wahlbäck.</pre><pre>Jag tror att jag först förde fram detta i Svenska\r\nDagbladet i augusti 1992, därefter i denna talarstol\r\ni januari 1993, sedan i ett anförande inför det ryska\r\nparlamentets utrikesutskott i Moskva i februari\r\n1993 och återigen i ett anförande inför\r\nUtrikespolitiska institutet i november 1993.</pre><pre>Det var då socialdemokraterna vaknade upp. De\r\nsåg mycket förvirrade ut. Det lät som om det trodde\r\natt det åter var 1940 och att det skulle gå att\r\nupprepa 1940-års politik i den moderna världen.\r\nOm vi har lämnat det bakom oss är det mycket,\r\nmycket bra. Jag skall inte strö alltför mycket salt i\r\nsåren. Det är ganska onödigt.</pre><pre>Det blir dock litet för mycket när Pierre Schori\r\nframställer socialdemokratin som en bärare av\r\narbetet för de baltiska ländernas självständighet.\r\nJag skall inte besvära kammaren med uppläsningar\r\nav citat. Vi kan bara minnas den moraliska\r\nkollapsen för en stor del av den utrikespolitik ni\r\nhade byggt upp som inträffade när Sten Andersson\r\nvar på resa i öster 1989. I Moskva talade han ''oss\r\nsocialister emellan''. I Tallinn, Riga och Vilnius\r\nförmedlade han budskapet att de baltiska länderna\r\naldrig har varit ockuperade och att de inte vill bli\r\nsjälvständiga. Det var en moralisk kollaps som det\r\ntog ganska lång tid för er politik att hämta sig ifrån.</pre><pre>Er politik har dock utvecklats, och det är bra. Även\r\njag är intresserad av att bygga en nationell\r\nkonsensus kring en politik för den moderna tiden\r\nmed utgångspunkt från framtidens, inte dåtidens,\r\nkrav. Jag välkomnar socialdemokratin i ett\r\nengagemang för Rysslands demokrati och de\r\nbaltiska staternas självständighet. Kan vi stå eniga\r\ni det fallet är det en tillgång för Sverige men också\r\nför Rysslands demokrater och framför allt för de\r\nbaltiska nationerna.</pre><pre>Pierre Schori hade ett konkret förslag, nämligen att\r\nEuroparådet skulle utvidgas till att gälla både\r\nCentral- och Östeuropa. Europarådet är nu\r\nupplöst. Det var ett sätt att följa EG-\r\nförhandlingarna. Jag var inte särskilt förtjust i det\r\nrådet. Jag tror att jag sade det i Utrikesnämnden\r\nnär rådet tillsattes under den föregående\r\nregeringen. jag tyckte inte att Europapolitiken\r\nskulle diskuteras i alltför slutna sammanhang. I\r\nvissa sammanhang har jag inget emot\r\nkorporativistiska sammanslutningar, men jag har\r\nsvårt att se vad de egentligen har på det\r\nutrikespolitiska området att göra. Jag vill hellre ha\r\nen öppen och fri debatt i Sveriges riksdag än\r\nkorporativa, slutna församlingar under\r\nstatsministerns ordförandeskap.</pre><pre>Jag skall också säga något kortfattat om rådgivare.\r\nPierre Schori tycker illa om Anders Åslund. Det må\r\nväl vara hänt. Jag tror dock att det finns många,\r\nmånga fler i världen som respekterar Anders\r\nÅslunds omdömden och bedömningar om\r\nutvecklingen i rysk ekonomi och i det ryska\r\nsamhället än de som respekterar Pierre Schoris\r\nbedömningar. Jag erkänner gärna att Anders\r\nÅslund tillhör mina rådgivare. Han är inte den\r\nenda. Det finns många andra som jag med stolthet\r\ngärna räknar in i denna krets. Jag tror inte att det\r\nskulle skada om Pierre Schori också ibland lyssnade\r\npå de ekonomer som faktiskt har studerat vad som\r\nhänder i dessa samhällen.</pre><pre>Om reformpolitiken vill jag bara upprepa vad jag\r\nsagt. Jag står fast vid allt jag tidigare sagt om den.\r\nDet är alldeles uppenbart att det som snabbast\r\nleder till framgång är en snabb och bestämd politik\r\nsom avvecklar det gamla systemet. Exemplen\r\nPolen, Estland och den Tjeckiska republiken är\r\nmycket talande, och för all del också exemplet\r\nRyssland. Låt oss inte underskatta den utveckling\r\nsom faktiskt sker och har skett i Ryssland under\r\nfredliga former.</pre><pre>De sociala problemen är till större delen orsakade\r\nav att man fortfarande har det gamla kvar. Man ger\r\njättelika subventioner till jättelika militärindustrier\r\nsom producerar absolut ingenting. Detta betalas\r\nmed underskott som ger inflation, som tar pengar\r\nur de stackars pensionärernas fickor och tvingar\r\nmänniskor ut i social misär. Det är det gamla\r\nsystemet som ger den sociala misären.\r\nReformpolitiken lägger grunden för ett\r\nföretagande som kommer att bygga ett nytt\r\nvälstånd.</pre><pre>Den jämförelse med Kina som Pierre Schori gjorde\r\när kanske något haltande eller okunnig. Den\r\nekonomiska reformkursen i Kina har varit mycket\r\nbestämd. Men att säga att det inte finns social misär\r\ni Kina är nog, får jag säga, ett ganska djärvt\r\npåstående.</pre><pre>Anf. 20  PIERRE SCHORI (s):</pre><pre>Herr talman! Jag är tacksam för lektioner som jag\r\nfår av statsministern, också om Kina.</pre><pre>Jag har lyssnat också på andra som har studerat\r\nutvecklingen i Kina ordentligt och jämfört den med\r\nutvecklingen i Ryssland. Jag delar inte själv deras\r\nslutsatser, men de förordar en kinesisk väg mot en\r\ntillväxt som är mycket snabb. De menar att därefter\r\nkommer de politiska reformerna och på sikt\r\ndemokrati.</pre><pre>Jag gillar inte den metoden, men jag kan inte vara\r\nlika tvärsäker som statsministern i alla frågor,\r\ninklusive Kina.</pre><pre>Carl Bildt, liksom en av hans företrädare Gösta\r\nBohman, gillar att citera socialdemokrater. Är de\r\ndöda socialdemokrater, som Hjalmar Branting,\r\nciteras de med välvilja och används i debatten. Är\r\nde levande attackeras de, särskilt om de inte är\r\nnärvarande, som Sten Andersson nu. Jag menar att\r\nSten Andersson inte gjorde någonting fel i sak när\r\nhan var i Baltikum. Om detta har det skrivits rätt\r\nmycket på UD, och det kan man studera om man\r\när verkligen intresserad, Carl Bildt.</pre><pre>Vi kan konstatera efter den här omgången att Carl\r\nBildt har presenterat ett svar som nu också hela\r\nregeringen står bakom. Det är bra. Det kan vara en\r\nframgång. Men kom inte och säg att det är han själv\r\nsom har vunnit alla andra, inklusive sin egen\r\nregering, för sin egen linje.</pre><pre>För det andra talar inte Carl Bildt så mycket om\r\nchockterapi längre, utan mera om chock och terapi.\r\nDet är också en framgång.</pre><pre>För det tredje vill jag säga att det behövs en ny\r\nstrategi för vår politik gentemot Östeuropa. Den\r\nbör ligga över partigränserna. Vi bör samlas om\r\ndetta i ett råd, en konferens eller ett möte\r\ntillsammans med näringslivet som skall vara aktivt\r\noch framsynt. Detta är nämligen inte bara en\r\nutrikespolitisk fråga, det är också en demokratisk\r\nfråga, där vi måste kraftsamla de svenska\r\nresurserna, liksom man bör göra i Europa och i\r\nvärlden, för att ge bidrag till Ryssland. Ingenting är\r\nviktigare än att få Ryssland på fötter i demokrati\r\noch in i vår krets.</pre><pre>Slutligen sade statsministern att det är viktigt att\r\nriksdagspartierna och riksdagen engagerar sig i\r\npersonkontakter. Jag skulle vilja lägga till de\r\nfrivilliga organisationerna. Jag vill också påminna\r\nom att just nu är arbetarrörelsen, LO, TCO:s\r\nbiståndsnämnd och Palmes internationella\r\nbiståndscentrum de största biståndsgivarna för\r\ndemokrati och organisationsutveckling i Central-\r\noch Östeuropa, liksom i Baltikum.</pre><pre>Jag hoppas att man inte fortsätter med att skära ner\r\nmöjligheterna för folkrörelser och enskilda\r\norganisationer att verka i Östeuropa och\r\ndärigenom gör om samma misstag som man gjort i\r\nf.d. Jugoslavien -- att inte i tid kunna bistå de\r\ndemokratiska och fredsvänliga krafterna.</pre><pre>Anf. 21  Statsminister CARL BILDT (m):</pre><pre>Herr talman! Utan att göra detta till ett seminarium\r\nom övergången från socialism till\r\nmarknadsekonomi vill jag bara påpeka att den\r\nalldeles avgörande skillnaden mellan den sovjetiska\r\nsituationen och den i Kina och Vietnam är att de\r\nsenare hade möjligheten att börja reformeringen\r\nmed jordbrukspolitiken.</pre><pre>Det är egentligen också ett felaktigt uttryck. Vad\r\nsom inträffade 1978 i Kina var att\r\nkollektivjordbruken bröt samman. Därefter\r\nåtertog bönderna jorden och friheten och började\r\nproducera, och 800 miljoner bönder reste sig\r\nrelativt snabbt ur den fattigdom som varit. Ungefär\r\nsamma sak hände i Vietnamn. Den möjligheten\r\nstod inte till buds i Ryssland, därför att Stalin\r\nmellan 1928 och början av 1930-talet hade\r\nlikviderat hela den självägande bondeklassen. Men\r\näven det problemet kommer man nog att lösa i\r\nRyssland vad det lider.</pre><pre>Konsekvensen i reformpolitiken är oerhört viktig. I\r\ndet anförande som jag höll i Davos i januari -- i en\r\ndebatt med deltagande av premiärminister\r\nTjernomyrdin, Singapores f.d. premiärminister\r\nLee Kuan Yew och ordföranden i Europeiska\r\nutvecklingsbanken Jacques de Larosière och mig --\r\nsade jag just att det inte har varit chockterapi i\r\nRyssland. Det är ett felaktigt begrepp. Många av de\r\nproblem som finns i Ryssland är en följd av att man\r\ninte varit tillräckligt konsekvent. Det var framför\r\nallt inflationsbekämpningen som stod i centrum.</pre><pre>Man har låtit subventionerna mala på, låtit\r\nunderskotten bli stora, och nu står man inför risken\r\nav en hyperinflation. Det skulle kunna bli mycket\r\nallvarligt.</pre><pre>Premiärminister Tjernomyrdin sade till mig att de\r\nskulle klara av det. När jag nu ser på siffrorna ser\r\njag ett fullföljande, under premiärministern\r\nTjernomyrdin, av den s.k. monetaristiska politik\r\nsom inleddes med stor konsekvens av den\r\ndåvarande finansministern Fjodorov. Det tycker\r\njag är bra.</pre><pre>Privatisering, marknadsekonomi, rättsstat -- alla\r\ndessa begrepp är avgörande för att Ryssland skall\r\nkunna klara övergången.</pre><pre>Om Baltikum är det egentligen inte så mycket mer\r\natt säga. Låt mig bara understryka det som Pierre\r\nSchori var inne på i slutet, vikten av nära kontakter\r\nmed företrädare för olika meningsriktningar i dessa\r\nländer. Pierre Schori kanske inte tycker om att jag,\r\nnär jag blir inbjuden av den ryske utrikesministern\r\ntill hans valrörelse i Murmansk, åker dit och\r\nförsöker ge de demokratiska krafterna den lilla\r\nhjälpande hand som jag möjligen kan ge. Trots\r\nkritiken tänker jag fortsätta med det\r\nengagemanget. Trots de synpunkter som kan finnas\r\ntänker jag fortsätta att utveckla kontakter och\r\nförsöka ge hjälp och stöd till Estland, Lettland och\r\nLitauen.</pre><pre>Ifall Pierre Schori, som reser så mycket i världen,\r\nockså reste ibland till Estland, Lettland och\r\nLitauen, så tror jag detta vore en betydande fördel.</pre><pre>Anf. 22  STURE ERICSON (s):</pre><pre>Herr talman! Jag hade inte tänkt lägga mig i denna\r\ninterpellationsdebatt, men när statministern tyckte\r\nsig se mig där uppe när han tydligen tänkte på en\r\ndebatt om Baltikum här i kammaren för några år\r\nsedan, så kanske jag ändå skall rätta till saker och\r\nting i protokollet.</pre><pre>Det handlar om en del av en mytbildning som bl.a.\r\nAnders Björck har ägnat sig åt genom avancerad\r\ncitatkonst. Det var en debatt då jag här i kammaren\r\nförsvarade ett utlåtande från utrikesutskottet, som\r\näven dagens utrikesminister stod bakom. Vi\r\navvisade ett motionsyrkande av den nuvarande\r\nmoderate partisekreteraren. Det handlade om vad\r\nsom var det klokaste sättet att just då stödja den\r\nbaltiska frigörelseprocessen.</pre><pre>Jag ville säga detta för att motverka fortsatt\r\nmytbildning.</pre><pre>Låt mig sedan bara helt kort instämma i berömmet\r\nav statsministerns välskrivna interpellationssvar.\r\nDe rådgivare han haft när han skrev det talet var\r\nväl valda.</pre><pre>Anf. 23  Statsminister CARL BILDT (m):</pre><pre>Herr talman! Jag lyckades inte i hastigheten hitta\r\ncitatet från Sture Ericson, men jag skall be att få\r\nvidarebefordra det till alla som är intresserade av\r\ndet.</pre><pre>Man kan behandla sin egen historia litet olika,\r\nSture Ericson. Det går icke att förneka att\r\nriksdagsman Ericson på den tiden det begav sig\r\nibland tillhörde de hätskare när det gällde utfallen\r\nmot dem som då -- de var inte så många -- förordade\r\nfrihet för Estland, Lettland och Litauen. Man kan\r\ninte heller förneka att riksdagsman Ericson på den\r\ntiden det begav sig, på 1980-talet när vi förde den\r\nengagerade debatten om huvudvida frihet\r\nverkligen var en förutsättning för fred i Europa -- vi\r\nvar några som dristade oss att hävda det -- tillhörde\r\ndem som mest engagerat, mest militant och\r\nförmodligen dessutom med övertygelse hävdade\r\nmotsatsen.</pre><pre>Anf. 24  STURE ERICSON (s):</pre><pre>Herr talman! Det här är kanske ett sidospår i\r\ndebatten. Men de citat som statsministern inte\r\nhittade är från slutet av 80-talet. Det var i en tid då\r\njag, liksom statsministern, hade börjat åka till de\r\nbaltiska staterna för att försöka hjälpa till med\r\norganisationsarbetet i de partier som då bildades.</pre><pre>Det citat som Anders Björck har svängt sig med är\r\ntaget ur sitt sammanhang. Jag beklagar att\r\nstatsministern har fallit för sin försvarsministers\r\ndåliga citatkonst.</pre><pre>Anf. 25  Statsminister CARL BILDT (m):</pre><pre>Herr talman! Jag är tacksam för att jag lyckades\r\nriva upp Sture Ericson här, för då fick jag tillfälle\r\natt bläddra litet i papprena och kunde hitta citatet.\r\nDet blir alltid bättre så, och på den punkten är vi\r\nnog eniga.</pre><pre>Citatet hittade jag dock inte hos Anders Björck --\r\nhan brukar också vara noga med citat -- utan i en\r\nbok av Per Ahlmark som i den mån Sture Ericson\r\ninte har läst den, och det kan jag i och för sig förstå,\r\ntrots allt rekommenderas till läsning.</pre><pre>Så här sade Sture Ericson i utrikesdebatten 1988\r\nriktat till riksdagsman Gunnar Hökmark: Det finns\r\nde som eftersträvar ökad turbulens i det baltiska\r\nområdet. En moderat ledamot av riksdagens\r\nutrikesutskott ansåg för tre veckor sedan i en\r\ntidningsartikel att Sverige bör agera för att bryta\r\nloss Estland, Lettland och Litauen från\r\nSovjetunionen. Det vore betänkligt om sådana\r\nutrikespolitiska stolligheter spreds utanför\r\nextremmoderaternas krets.</pre><pre>Låt mig bara med tillfredsställelse notera att det\r\nsom Sture Ericson då kallade för stolligheter som\r\nicke fick spridas utanför extremmoderaternas\r\nkretsar tack och lov nu är så vitt spritt att det är en\r\nuppfattning som omfattas av nästan varje annan\r\ndemokratisk politiker i världen.</pre><pre>(Applåder)</pre><pre>Överläggningen var härmed avslutad.</pre><pre>8 §  Svar på interpellation 1993/94:117 om\r\nSverige och EU:s försvarsplaner</pre><pre>Anf. 26  Statsminister CARL BILDT (m):</pre><pre>Herr talman! Hans Göran Franck har ställt ett antal\r\nfrågor om Sveriges inställning till det utrikes- och\r\nsäkerhetspolitiska samarbetet inom den europeiska\r\nunionen.</pre><pre>Innan jag söker besvara de konkreta frågor Hans\r\nGöran Franck ställer vill jag betona att\r\nutvecklingen av en gemensam utrikes- och\r\nsäkerhetspolitik inom ramen för den europeiska\r\nunionen är en förutsättning för fred och stabilitet i\r\nmorgondagens Europa. Under efterkrigstiden har\r\nstabiliteten i Europa vilat främst på den militära\r\nstyrkan i de båda allianssystem som dominerat den\r\neuropeiska kontinenten. Men även om kriget\r\nkunde förhindras, och de västeuropeiska\r\ndemokratierna fick utveckla sina samhällen och sitt\r\nsamarbete i fred, var detta en situation som snarare\r\nförvärrade än löste de grundläggande\r\nsäkerhetsproblemen i centrala, östra och sydöstra\r\nEuropa.</pre><pre>Vi har nu lämnat det blockuppdelade Europa\r\nbakom oss, och vi befinner oss i ett skede av\r\nsökande efer nya och bättre former för\r\nfredssäkrande i Europa i dess helhet. För mig är det\r\nen självklarhet att Sverige bör spela en aktiv och\r\npådrivande roll i detta arbete. Om en gemensam\r\nsäkerhet aldrig var möjlig så länge den grundades\r\npå förtrycket av nationer och individer i halva\r\nEuropa, öppnas nu möjligheten i ett Europa där\r\npolitiska och ekonomiska värderingar kommit\r\nvarandra långt närmare än kanske någonsin\r\ntidigare.</pre><pre>När vi diskuterar argument för Sveriges\r\nmedlemskap i den europeiska unionen har det\r\nalltför länge funnits en tendens att se utrikes- och\r\nsäkerhetspolitiken som ett problem snarare än som\r\nen möjlighet. Enligt min mening är den möjlighet\r\nmedlemskapet ger att aktivt delta i utformningen av\r\nen gemensam utrikes- och säkerhetspolitik ett av de\r\nallra viktigaste argumenten för ett medlemskap.</pre><pre>Skälen till detta är dubbla. Dels är det uppenbart\r\natt ett starkt utvecklat utrikes- och\r\nsäkerhetspolitiskt samarbete ligger i den\r\neuropeiska fredens och stabilitetens intresse, och\r\ndärmed är det inte bara rimligt utan också\r\nangeläget att vi bidrar till denna utveckling efter vår\r\nförmåga. Dels innebär ett svenskt medlemskap i\r\ndetta samarbete att den gemensamma utrikes- och\r\nsäkerhetspolitiken får en starkare nordeuropeisk\r\ndimension och därmed bättre kan bidra till säkerhet\r\noch stabilitet också för vårt område och vårt land.</pre><pre>Som påpekats bl.a. i den konsekvensutredning som\r\ngjorts av de f.d. kabinettssekreterarna Leif\r\nLeifland och Sverker Åström innebär\r\nmedlemskapet i unionen och dess utrikes- och\r\nsäkerhetspolitik ett säkerhetsplus för Sverige. Jag\r\ntror att det vore mycket oklokt att bortse från\r\ndenna viktiga del av frågan.</pre><pre>Den långsiktiga betydelsen av en gemensam\r\nutrikes- och säkerhetspolitik kan väl illustreras av\r\nutvecklingen i det sönderfallande Jugoslavien. Här\r\nhar med tragisk tydlighet visats de brister som\r\nfortfarande finns i utrikes- och säkerhetspolitiskt\r\nsamarbete inom Europa. Ingen kan rimligen dra\r\nslutsatsen av det som hänt och händer där att det\r\nbehövs mindre av samarbete kring dessa frågor i\r\nEuropa -- slutsatsen att det behövs långt mer borde\r\ni stället vara självklar.</pre><pre>Detta samarbete behöver utvecklas i olika forum\r\noch former. Från svensk sida fäster vi stor vikt vid\r\nutvecklingen av den europeiska säkerhets- och\r\nsamarbetskonferensen, ESK, och Sverige har ju\r\nunder senare år haft en mycket central roll i dess\r\narbete. Vi har blivit mer medvetna än tidigare om\r\ndetta samarbetes möjligheter, inte minst när det\r\ngäller olika former av konfliktförebyggande\r\nverksamhet, men också om de begränsningar som\r\nligger i såväl dess former som dess disparata\r\nmedlemskrets.</pre><pre>När vi strävar efter ett allt aktivare svenskt\r\ndeltagande i de europeiska säkerhetsfrågorna sker\r\ndet dels mot bakgrund av vår övertygelse om vad\r\nden europeiska utvecklingen kräver, dels mot\r\nbakgrund av våra egna nationella\r\nsäkerhetsintressen.</pre><pre>Därför är det viktigt att konstatera att vi alltjämt\r\nbibehåller vår militära alliansfrihet. Det militära\r\nförsvaret av Sverige för den händelse vårt land\r\nskulle hotas är en uppgift som vi varken kan eller\r\nvill begära att någon annan skall ta ansvaret för.\r\nOch vi tar konsekvenserna i form av satsning på ett\r\nmodernt och allsidigt totalförsvar.</pre><pre>Låt mig mot denna bakgrund kort söka svara på de\r\nav Hans Göran Franck ställda fem frågorna.</pre><pre>Vad först gäller den västeuropeiska unionen, VEU,\r\nhar riksdagen uttalat att ställning till formerna för\r\nSveriges samarbete med denna kan tas i samband\r\nmed att vi blir medlemmar. Eftersom Sverige\r\nalltjämt är militärt alliansfritt kan jag dock inte se\r\natt det ställningstagandet efter ett ja i\r\nfolkomröstningen skulle kunna bli ett\r\nställningstagande för medlemskap.</pre><pre>Däremot har Sverige ett starkt och påtagligt\r\nintresse av att som observatör kunna följa VEU:s\r\narbete. Detta medför inga militära föpliktelser men\r\nger oss en större möjlighet att bidra till\r\nutvecklingen av t.ex. fredsskapande verksamhet.\r\nVEU har ju t.ex. en roll när det gäller de samlade\r\ninsatserna i det f.d. Jugoslavien.</pre><pre>När det gäller den andra frågan om den framtida\r\nutvecklingen mot ett gemensamt försvar har\r\nregeringen sagt att vi kommer att ta ställning till\r\nden utveckling som kan komma att aktualiseras, att\r\nvi inte har för avsikt att bromsa denna i den\r\nutsträckning som andra länder väljer att gå vidare,\r\nmen att våra nationella intressen kommer att vara\r\navgörande för vårt nationella ställningstagande.</pre><pre>Varje konkret steg i denna riktning kräver\r\nenhällighet mellan medlemsstaterna. Konkreta steg\r\ni denna riktning kräver fördragsändringar som\r\nmåste underställas varje parlament, också Sveriges\r\nriksdag, för godkännande. Vid viktigare sådana\r\nändringar i framtiden är jag övertygad om att\r\nfrågan om folkomröstning kommer att aktualiseras.</pre><pre>Det är dock viktigt att konstatera att utvecklingen\r\nav samarbetet i Europa i dag innefattar vissa frågor\r\nockså av försvarspolitisk karaktär. Främst handlar\r\ndetta om förberedelser för och genomförandet av\r\nolika typer av fredsbevarande insatser. På detta\r\nområde har vi tagit betydelsefulla steg mot ett\r\nnärmare nordiskt samarbete, samtidigt som vi nu\r\nförbereder ett deltagande i det s.k. PFP-samarbetet\r\nmed NATO och andra europeiska länder.</pre><pre>Det finns mycket starka skäl för att fortsätta arbetet\r\nmed att utveckla detta samarbete, och jag tror att\r\ndet i framtiden kommer att bli ett allt\r\nbetydelsefullare inslag också i våra egna\r\nförsvarspolitiska satsningar. Låt mig också nämna\r\nden hjälp vi ger de tre baltiska staterna att\r\norganisera en gemensam bataljon för\r\nfredsbevarande insatser.</pre><pre>Vad den tredje frågan angår har Sverige inte sett\r\nnågot behov av att begära några undantag. Varje\r\nbeslut av den art som åberopas i interpellationen\r\nförutsätter enhällighet. Att begära undantag vore\r\ndärmed en logisk orimlighet. Vi kommer att pröva\r\nvarje fråga för sig utifrån de förutsättningar som\r\nföreligger.</pre><pre>Frågan om de brittiska och franska\r\nkärnvapenstyrkorna -- som omfattas av Francks\r\nfjärde fråga -- rör främst dessa båda länders\r\nnationella försvarspolitik. De har icke gjort några\r\nerbjudanden om att avstå från sin nationella\r\nkontroll över dessa styrkor, och att sådana skulle\r\ngöras i framtiden bedömer jag som ytterligt\r\nosannolikt. Oavsett detta avser Sverige självfallet\r\ninte att engagea sig i några gemensamma\r\nkärnvapenstyrkor.</pre><pre>Vad beträffar det svenska öppningsanförandet den\r\n1 februari 1993 -- Francks femte fråga -- var detta\r\nett resultat av ett samråd mellan regeringspartierna\r\noch den socialdemokratiska oppositionen. Det\r\ngällde även dess formuleringar om\r\nsäkerhetspolitiken.</pre><pre>Vad angår Francks önskemål om att det i detta\r\nanförande även skulle sagts att vår säkerhetspolitik\r\n''skall syfta till neutralitet i händelse av krig'' vill jag\r\nbara erinra om att denna formulering inte längre\r\nanvänds, utan den har ersatts av andra.</pre><pre>Låt mig avslutningsvis säga att utvecklingen mot en\r\ngemensam utrikes- och säkerhetspolitik kommer\r\natt ske gradvis, och att jag skulle tro att vi som\r\nmedlemmar ställda inför de faktiska frågorna\r\nsnarare kommer att tycka att utvecklingen går för\r\nlångsamt än att den går för snabbt. Inom denna\r\neuropeiska ram kommer vi att fortsätta den\r\ntradition av aktiv utrikespolitik som Sverige sedan\r\nlänge har.</pre><pre>Det ligger alldeles entydigt i de europeiska\r\nsmåstaternas intresse att den gemensamma utrikes-\r\noch säkerhetspolitiken utvecklas. Vi har all\r\nanledning att fästa särskild vikt dels vid att den så\r\nsnabbt som möjligt kan inkludera såväl de\r\ncentraleuropeiska som de baltiska länderna, dels\r\nvid att dialogen med stater som Ryssland och\r\nUkraina kontinuerligt fördjupas.</pre><pre>I samtliga dessa hänseenden ser vi också hur\r\nutvecklingen fortskrider på ett sätt som vi har\r\nanledning att välkomna. Inom den europeiska\r\nunionen förbereds nu det vidare arbetet med den\r\ns.k. stabilitetspakten grundad på det s.k.\r\nBalldaurinitiativet. Och det faktum att såväl Polen\r\nsom Ungern under den senaste månaden sökt\r\nmedlemskap visar unionssamarbetets betydelse\r\nockså för de centraleuropeiska ländernas framtida\r\nutveckling och säkerhet.</pre><pre>Anf. 27  HANS GÖRAN FRANCK (s):</pre><pre>Herr talman! Jag ber att få tacka statsministern för\r\ndet utförliga svaret. Jag vill -- i likhet med vad som\r\ngörs i svaret -- börja med att säga några allmäna\r\nord.</pre><pre>Jag anser att det är av stor vikt att vi företräder en\r\nlinje som innebär att vi verkar för gemensam eller\r\nkollektiv säkerhet på det globala planet. Det\r\nförutsätter att vi har ett starkt och förhoppningsvis\r\nreformerat FN som kan verka i den riktningen.\r\nMen FN behöver också anknytningar till de olika\r\nvärldsdelarna. Det är därför som det är angläget att\r\ndet också finns en aktiv verksamhet även i Europa\r\nför att åstadkomma en kollektiv och gemensam\r\nsäkerhet.</pre><pre>En kollektiv och gemensam säkerhet kan\r\nemellertid inte åstadkommas utan att dessa organ\r\när allomfattande. Det är därför som Förenta\r\nnationerna är universellt. Universalitetsprincipen\r\när av grundläggande betydels. Detsamma måste\r\nockså gälla i de olika världsdelarna, inklusive\r\nEuropa, nämligen att det är allomfattande för att\r\ndet skall kunna bli verkningsfullt.</pre><pre>Av statsministerns svar framgår att vår\r\nsäkerhetspolitik inte längre skall syfta till\r\nneutralitet i händelse av krig. Visserligen gör\r\nstatsministern detta till en formuleringsfråga, men\r\ni realiteten har regeringen övergivit denna\r\nståndpunkt om en militär alliansfrihet som syftar till\r\nneutralitet i krig. Det är inte någon överraskning\r\nmed tanke på statsministerns, försvarsministerns\r\noch utrikesministerns tidigare uttalanden. Jag\r\nbedömer nu statsministerns svar som en definitiv\r\nbekräftelse på att denna ståndpunkt är övergiven,\r\nvilket står i klar kontrast till den\r\nregeringsdeklaration som avgavs vid\r\nregeringstillträdet 1991. Där sades det klart och\r\ntydligt att Sveriges hållning är alliansfrihet i fred\r\nsyftande till neutralitet i krig.</pre><pre>Min ståndpunkt är att Sverige skall föra just en\r\nsådan politik. Denna ståndpunkt är densamma som\r\nfastställdes vid den senaste socialdemokratiska\r\npartikongressen, då det uttryckligen användes just\r\nde formuleringar som jag här har omnämnt.</pre><pre>Det finns i rådande utrikespolitiska läge behov av\r\natt upprätthålla neutraliteten i händelse av krig.\r\nArgumentet att neutraliteten har förlorat sin\r\nmening genom det kalla krigets upphörande är\r\nenligt min mening inte riktigt. Sverige var neutralt\r\nlångt innan det kalla kriget började. Sedan 1860-\r\ntalet har Sverige fört en principiell\r\nneutralitetspolitik. Man skulle kunna hävda att\r\nneutralitetspolitiken är tidlös i den meningen att\r\nden alltid är aktuell.</pre><pre>Vår alliansfria politik syftande till neutralitet i krig\r\nhar också haft en stor betydelse på det\r\ninternationella planet för att vi skall kunna verka\r\naktivt för fred, solidaritet och samförstånd. Det har\r\nuppstått nya motsättningar, både i Europa och i den\r\növriga världen, som understryker att behovet av vår\r\ntraditionella säkerhetspolitik fortfarande finns.</pre><pre>Den gemensamma utrikespolitiken kan skapa\r\nproblem för en neutral stat i flera avseenden.\r\nAllvarligast är att man kan besluta om sanktioner\r\nmot ett krigförande land som en neutral stat inte\r\nkan delta i utan att bryta mot neutralitetsrätten.\r\nDetta kräver att restriktioner eller förbud tillämpas\r\nlikformigt mot krigförande länder. En neutral stat\r\nmåste också kunna föra en självständig\r\nhandelspolitik, både i fredstid och -- ännu\r\nviktigare -- när ett krig pågår. Ett svenskt\r\ndeltagande i en ekonomisk och monetär union som\r\ninnebär ett uppgivande av nationell beslutanderätt\r\npå betyelsefulla områden kan inte förenas med\r\nneutralitetspolitiken.</pre><pre>Anf. 28  BENGT HURTIG (v):</pre><pre>Herr talman! Det är naturligtvis en oerhört viktig\r\ndebatt som här förs och som har förts under flera år\r\ni riksdagen när det gäller Sveriges förhållande till\r\nEuropeiska unionens säkerhetspolitik. Vi kommer\r\natt få föra denna debatt med ökad intensitet inför\r\nfolkomröstningen om medlemskapet.</pre><pre>Carl Bildt sade tidigare i dag att vi har tidigare talat\r\nhögt om världen, man att det har varit tyst om\r\nEuropa. Det får ju inte heller bli tvärtom, att det\r\nblir tyst om världen utanför medan vi bara talar om\r\nEuropa. Jag menar att det inte finns någon hållbar\r\nframtida stabilitet i Europa, om Europas\r\nomgivningar präglas av instabilitet, krig och kriser.\r\nYtterst är den globala freden och stabiliten en\r\nförutsättning också för Europas fred och stabilitet.</pre><pre>De ekonomiska och sociala klyftorna i världen är\r\nstora. Förtrycket av mänskliga rättigheter, militär\r\nupprustning, religiösa och etniska konflikter pågår\r\ni Europas närområde. Problemen finns inte bara i\r\nJugoslavien. Detta får till följd en omfattande\r\nmigration som vi känner av också i Europa.</pre><pre>Den fråga jag ställer mig är vad unionens politik\r\nbetyder för den grundläggande och övergripande\r\nsäkerhetspolitiken i världen? Kommer den\r\ngemensamma utrikes- och säkerhetspolitiken att\r\nutformas för att främja fred, säkerhet och frihet i\r\nvärlden? Vad blir det för politik i Mellanöstern,\r\nKaukasusområdet och Nordafrika?</pre><pre>Som ledamot av EG-delegationen har jag\r\nförmånen att få resa och träffa politiker i Europa.\r\nJag har träffat många i Spanien, England, Italien\r\nosv. som jag känner mig uppmuntrad av, vilka i\r\nstort sett har samma uppfattning som jag. Men jag\r\nträffar också andra som har helt andra\r\nuppfattningar.</pre><pre>I det tyska Bundeswehrs strategidokument från\r\nnovember 1992 sägs att upprustningen av den tyska\r\narmén syftar till att stärka möjligheten att\r\nupprätthålla den fria världshandeln och den\r\nobehindrade tillgången på marknader och råvaror\r\növer hela världen.</pre><pre>Eftersom en armé skall skapas frågar vi våra vänner\r\nute i Europa var fienderna finns. Exempelvis\r\nJacques Delors säger att man inte kan begränsa sin\r\nhorisont till Europa och att det omkring oss skapas\r\nkombinationer av maktbegär, nationella uppror\r\noch underutveckling. Detta innebär potentiellt\r\nfarliga situationer som innehåller destabilseringens\r\nfrö.</pre><pre>Villem van Eekelen, VEU:s generalsekreterare,\r\nsade i november 1993 att VEU, den kommande\r\nmilitära unionen som är en del av Europas\r\nutveckling, skall stå klar att handla på egen hand\r\nför att säkra unionens intressen överallt i världen,\r\nom Förenta nationerna och ESK blir\r\nhandlingsförlamade. Han säger också att vi skall\r\nvara i stånd att intervenera på egen hand, såväl\r\ninom vår egen kontinent som i andra delar när det\r\nvitala intresset för europeiska medborgare hotas.</pre><pre>Jag skulle vilja veta vad statsminister Carl Bildt\r\ntycker om den här typen av formuleringar som van\r\nEekelen använder. Skall verkligen den\r\ngemensamma försvarspolitiken eller någon annan\r\nsamfälld försvarspolitik gå ut på att arméstyrkor\r\nskall ingripa runt om i världen när vi själva tycker\r\natt våra intressen hotas och FN inte ställer upp på\r\nvår sida? Vi behöver räta ut dessa frågetecken.\r\nSvenska politiker behöver ge någon sorts svar.</pre><pre>Det är enligt min mening inte bara\r\nWarszawapakten som har existerat i vår historia. På\r\nden europeiska kontinenten har faktiskt två\r\nvärldskrig satts i gång av europeiska stormakter.\r\nJag har själv som ung upplevt det senaste\r\nvärldskriget.</pre><pre>När vi reser runt i världen, i Mellanöstern och\r\nAfrika, möts vi av ståndpunkten att Europa har\r\ndragit upp gränser för andra folk -- gränser som inte\r\nhar varit naturliga. Man har ''lagt rabarber på''\r\nderas råvaror till låg ersättning. Dessa historiska\r\nomständigheter är också källor till vår tids lokala\r\nkriser och konflikter, vilka Jacques Delors talar\r\nom.</pre><pre>Från den europeiska scenen har stormakter dragit i\r\ngång kolonialkrig på andra kontinenter, även under\r\nde senaste hundra åren. Historien förskräcker i\r\nmånga avseenden.</pre><pre>Vilken utrikes- och säkerhetspolitik kommer\r\nBerlusconi och liktänkande ute i Europa att vilja\r\nföra? Som Europapolitiker får både Carl Bildt och\r\njag numera nyfascister som bordsgrannar vid\r\nmiddagar ute i Europa. Det är viktigt att vi för\r\nsamtal också med dem. Vad säger Carl Bildt till\r\nextremhögern i Europa om Europas framtida roll\r\npå världsarenan?</pre><pre>Slutligen måste vi tänka oss in i situationen att vi i\r\nfolkomröstningen i höst säger ja till\r\nformuleringarna i Maastricht. Där ingår vissa\r\nmålsättningar för den gemensamma\r\nförsvarspolitiken och ett eventuellt gemensamt\r\nförsvar.</pre><pre>Inom något år kommer då frågan om vi skall vara\r\nmed eller inte i Europaarmén. Då krävs, enligt Carl\r\nBildt, enhällighet. Hur skall vi göra om det krävs\r\nenhällighet och vi lovar att inte hindra beslutet?\r\nAccepterar EU inom begreppet enhällighet att en\r\nnation avstår från att rösta eller inte deltar i mötet?</pre><pre>Anf. 29  ANDRE VICE TALMANNEN:</pre><pre>Ordet går nu till Ingela Mårtensson.</pre><pre>Anf. 30  INGELA MÅRTENSSON (fp):</pre><pre>Herr talman! Jag vill ta upp försvarsindustrins roll\r\nnär det gäller säkerhetspolitiken. Försvarsindustrin\r\nspelar ju en vital roll i säkerhetspolitiken, men den\r\nförekommer inte i debatten om neutraliteten. Det\r\ngör den inte heller i Sverker Åströms utredning om\r\nden svenska säkerhetspolitiken, där han\r\nkonstaterar att vi fortfarande kan vara neutrala\r\näven vid medlemskap i Europeiska unionen.</pre><pre>Den svenska försvarsindustrins starka ställning har\r\ntidigare motiverats med att vi skall göra oss\r\ntrovärdiga som en neutral stat. Vi skall kunna vara\r\noberoende och producera våra egna vapen.</pre><pre>Nu går Sveriges försvarsindustri in i ett alltmer\r\norganiserat samarbete i Europa. Såvitt jag förstår\r\nhar Utrikesnämnden tagit ställning för att Sverige\r\nskall vara med i EIPG, European Independent\r\nProgramme Group, som det tidigare hette. Det är\r\ninte något som jag tycker att vi har diskuterat\r\nordentligt här i riksdagen. Det stod i en proposition\r\natt vi borde överväga att gå med i EIPG. Sedan\r\nkunde man plötsligt läsa i Svenska Dagbladet att\r\nSverige redan har ansökt om medlemskap. Detta\r\nhar, såvitt jag förstår, beslutats i Utrikesnämnden.\r\nMen vi i riksdagen har inte direkt diskuterat detta.</pre><pre>Det är mycket allvarligt att förutsättningarna\r\nändras för en neutralitetspolitik utan att någon\r\ndiskussion förts i riksdagen. Det är över huvud\r\ntaget väldigt få ledamöter som känner till att vi\r\nalltmer glider in i detta försvarssamarbete. Som jag\r\nser det ändrar detta helt och hållet\r\nförutsättningarna för en neutralitetspolitik. Nu\r\nheter organisationen inte längre EIPG, utan\r\nWEAG -- Western European Armament Group.\r\nWEAG ingår nu i VEU och har flyttat sitt säte till\r\nBryssel. Det visar vad som exakt håller på att ske.\r\nEn del av VEU kommer sedan att vara det organ\r\nsom genomför de beslut som fattas inom\r\nEuropeiska unionen när det gäller militära frågor.</pre><pre>I WEAG finns också något som heter SERA som\r\när en kursverksamhet där FMV finns representerat\r\ni det råd som planerar kursverksamheten. Svenska\r\ntjänstemän och personer från försvarsindustrin har\r\ndeltagit i de kurser som syftar till ett gemensamt\r\nsynsätt och till ett samarbete när det gäller\r\nforskning om, produktion och försäljning av vapen\r\nute i världen.</pre><pre>Jag kan inte se annat än att vi håller på att glida in\r\ni ett försvarssamarbete. Därmed tappar vi våra\r\nmöjligheter att över huvud taget kunna hävda att vi\r\nkan vara neutrala eller alliansfria. WEAG består av\r\nNATO-stater i Europa. I så fall är vi redan halvvägs\r\ninne i en militärallians. Detta vill jag att vi skall\r\ndiskutera ordentligt innan Sverige smygs in i ett\r\nmilitärsamarbete av den här typen. Plötsligt kan vi\r\nbefinna oss halvvägs inne i NATO utan att en\r\nordentlig debatt har förts vare sig i Sveriges riksdag\r\neller ute i samhället. De flesta människor känner\r\ninte till vare sig WEAG, IEPG, SERA eller\r\nexempelvis EUCLID -- NATO-staternas hemliga\r\nmilitära samarbetsorgan -- som Sverige också har\r\nett intresse av att vara med i.</pre><pre>Jag vill veta hur statsministern ser på alla\r\nsamarbetsplaner och att vi tillsammans med\r\nallierade stater deltar i produktion och utveckling\r\nav vapen.</pre><pre>När vår försvarsindustri integreras på ett sådant\r\nsätt, kan det gå ihop med att vara en alliansfri och\r\nneutral stat? Har vi då inte redan övergett den\r\nmöjligheten? Vi kommer att stå inför fakta. När\r\nman år 1996 skall revidera Maastrichtavtalet och\r\ndet gäller den gemensamma försvarspolitiken står\r\nvi inför det faktum att vi redan är så integrerade att\r\nvi inte är alliansfria eller neutrala utan att bara har\r\natt fullfölja det hela.</pre><pre>Statsministern sade att det går litet väl långsamt.\r\nJag tycker att det går litet väl fort. Plötsligt har vi\r\nglidit in utan att vi har haft någon riktig debatt. Jag\r\nskulle vilja citera Ingemar Eliasson som i en\r\ndebattartikel i Dagens Nyheter skrev att det först\r\ntas ett rejält beslut och sedan kommer debatten.\r\nJag tycker inte att det skall gå till så.\r\nSäkerhetspolitik måste vara något som folket står\r\nbakom och som folket är med på. Säkerhetspolitik\r\ni en demokrati är något som är för folket. I en\r\ntotalitär stat har man militären mot folket, men i en\r\ndemokrati måste vi ha en säkerhetspolitik som hela\r\nfolket ställer upp på. Då måste vi också veta vad\r\nsom pågår.</pre><pre>Anf. 31  Statsminister CARL BILDT (m):</pre><pre>Herr talman! Mycket kan man säkert anklaga mig\r\nför -- en del med rätta och en del med orätt -- men\r\ninte för att försöka lägga locket på en\r\nsäkerhetspolitisk debatt. Tvärtom håller jag i\r\ngrunden med Ingela Mårtensson i det hon sade på\r\nslutet. Vi bör ha en säkerhetspolitisk debatt där vi\r\nkanske river bort ett och annat tabu. Jag har försökt\r\natt göra vad jag kan under de senaste åren för att\r\nlätta på en del hemligstämplar och öppna en del\r\ngamla skrymslen som kanske borde ha öppnats\r\nlångt tidigare.</pre><pre>Till Hans Göran Franck vill jag först göra ett långt\r\nifrån oväsentligt principiellt påpekande. Hans\r\nGöran Franck företräder två helt olika och logiskt\r\noförenliga linjer. Den ena linjen är den kollektiva\r\nsäkerheten på den globala eller regionala nivån, där\r\nden skall omfatta alla. Den andra linjen är den\r\nprincipiella neutralitetslinjen -- jag tror det var så\r\nhan formulerade sig.</pre><pre>Dessa två linjer är icke förenliga. Antingen har man\r\nkollektiv säkerhet eller neutralitetspolitik. Den\r\ndebatten har med viss frekvens förts i svensk politik\r\nunder senare decennier under 1900-talet. Jag vill\r\ninte minst påminna om perioden omedelbart efter\r\nförsta världskriget då de partipolitiska förtecknen\r\nvar något omvända.</pre><pre>Om jag inte missminner mig var det Hjalmar\r\nBranting och socialdemokratin som stod för den\r\nkollektiva säkerheten. Den dåvarande högern stod\r\nför den principiella neutralitetslinjen. Det är inte\r\nheller rätt att framställa svensk politik som\r\nkonsekvent rätlinjig och aldrig förändrad sedan\r\n1860-talet. Det är tvärtom -- målen nationens frihet\r\noch fred och i någon utsträckning också\r\nnärområdets fred och stabilitet har varit glasklara.\r\nMen målen har stundtals anpassats till\r\nutvecklingen.</pre><pre>Låt mig erinra om Hjalmar Brantings kollektiva\r\nsäkerhet och om Rickard Sandlers nordiska\r\naktivism. Det må vara rätt eller fel, men inte var det\r\nneutralitetspolitik. Steget in i Förenta nationerna\r\nefter andra världskriget beskrev man mycket ärligt\r\nsom ett avsteg från en principiell neutralitetslinje.</pre><pre>Varje tid skall forma den säkerhetspolitik som\r\npassar utifrån de förutsättningar som den tiden har\r\natt erbjuda. Det innebär också att det har skett en\r\nbetydande förändring i och med att det\r\nblockuppdelade Europa har försvunnit. Jag tror att\r\ndet var i januari 1992 som jag under en\r\ninterpellationsdebatt diskuterade detta med\r\nGudrun Schyman. Mycket av det som sades då står\r\nsig fortfarande.</pre><pre>Då hade vi gått från en situation med två block som\r\nstod mot varandra. Bara ett enda krig i Europa var\r\nmöjligt. Vi visste att det var det stora kriget mellan\r\nNATO och Warszawapakten, som kunde bli ett\r\nkärnvapenkrig. Vi strävade efter att stå utanför.\r\nNeutraliteten var det logiskt riktiga. Det är inte alls\r\nsäkert att den hade lyckats. Vi vet genom\r\nneutralitetskommissionens betänkande att den\r\nneutraliteten inte var så alldeles principiell.</pre><pre>Nu befinner vi oss i en situation då det enda som vi\r\negentligen vet är att det krig som tidigare var det\r\nenda möjliga i dag är alldeles omöjligt, eftersom det\r\nblockuppdelade Europa inte finns. Men en lång rad\r\nandra situationer måste kunna hanteras och\r\nbemästras. Bosnien är det mest tragiska exemplet.\r\nDetta ställer helt andra krav på utrikes- och\r\nsäkerhetspolitiskt samarbete än tidigare. Det är\r\nden slutsats som kan dras av det som har inträffat i\r\nBalkan och i f.d. Jugoslavien. Vi behöver utrikes-\r\noch säkerhetspolitisk samverkan mellan de\r\neuropeiska länderna.</pre><pre>Förenklat uttryckt ställde Bengt Hurtig mig frågan\r\nom vi glömmer bort världen. Jag hoppas inte det,\r\nmen jag erkänner gärna att vi under detta\r\ndramatiska skede av fundamental europeisk\r\nomvandling har koncentrerat oss mycket på\r\nEuropa och säkert kommer att fortsätta att göra\r\ndet. Det hade varit underligt annars. Men låt oss\r\nicke glömma världen! Jag håller med Bengt Hurtig\r\nom det. Att vi har ett speciellt ansvar i Europa är\r\nväl lika självklart som att man i andra delar av\r\nvärlden har ett speciellt ansvar för de delarna av\r\nvärlden.</pre><pre>Jag var härförleden, som Pierre Schori nyss\r\nerinrade om, i Sydostasien. Där bygger man nu upp\r\nregionala säkerhetsforum för att ta ett ökat\r\nregionalt ansvar för säkerheten. Man kan inte lita\r\npå att FN-systemet alltid fungerar eller att det finns\r\nen världspolis i form av den ena eller andra makten\r\nsom kommer farande och reder ut problem som\r\nman inte kan reda ut själv. Detta sker nu också i det\r\neuropeiska sammanhanget. Av detta blir det inga\r\neuropeiska arméer. Det är en myt i debatten.</pre><pre>Tyskland och Frankrike, som har gått längst i\r\nsamarbete och som har hållit på mycket länge, har\r\ninte ens lyckats ena sig om en gemensam stridsvagn\r\noch än mindre om en gemensam armé. Jag vill med\r\ntydlighet säga att vi i Sverige har ett\r\nvärnpliktssystem och att jag tycker att det är bra.\r\nDet är en tvångslag där svenska män -- och för all\r\ndel också kvinnor -- genom totalförsvarsplikten kan\r\nengageras för landets försvar. Värnplikten kan bara\r\nanvändas för försvar av Sverige. Den kan aldrig\r\nanvändas för någonting annat än detta.</pre><pre>Om det blir någonting utöver detta -- och det tror\r\njag -- blir det frivilliga insatser efter separata\r\nställningstaganden. Det blir fredsbevarande\r\noperationer av den typ som vi nu ser i nordisk\r\nsamverkan i Bosnien som vi kan komma att se i\r\nandra delar av Europa och i andra delar av världen.\r\nDet är för att förbereda detta bättre som det nu\r\nbyggs upp strukturer, framför allt av PFP och i\r\nnågon utsträckning av Västeuropeiska unionen,\r\näven om den ligger långt efter. Där skall utrikes-\r\noch säkerhetspolitiken i vidare bemärkelse\r\nsamordnas och göras mer effektiv inom ramen för\r\nden gemensamma utrikes- och säkerhetspolitiken.\r\nDen är gemensam och utformas i enhällighet\r\nmellan medlemsstaterna. Därmed tycker jag att en\r\ndel av de farhågor som finns borde kunna läggas till\r\nrätta.</pre><pre>Jag ber om ursäkt, Ingela Mårtensson, tiden tillåter\r\nmig inte att fortsätta, men ge mig anledning så skall\r\njag återkomma.</pre><pre>Anf. 32  HANS GÖRAN FRANCK (s):</pre><pre>Herr talman! Det finns knappast någon svensk\r\npolitiker som har utvecklat frågorna om gemensam\r\noch kollektiv säkerhet så mycket, både praktiskt\r\noch teoretiskt, som Östen Undén. Han kunde på ett\r\nmycket bra sätt formulera och också ge realitet åt\r\natt en kollektiv säkerhet var väl förenlig med svensk\r\nneutralitetspolitik. Detsamma gjorde Olof Palme\r\n1971, i ett mycket viktigt anförande. Han sade att\r\nom man skulle gå så långt som man nu är beredd att\r\ngöra med den europeiska unionen, skulle det vara\r\noförenligt med den svenska neutralitetspolitiken.\r\nMen samtidigt var Olof Palme en mycket stor\r\nanhängare av kollektiv säkerhet. Den motsättning\r\nsom statsministern försöker finna kan jag inte dela.</pre><pre>Den andra frågan som jag vill ta upp gäller\r\nenhälligheten. Det är riktigt att det fordras ett\r\nenhälligt beslut. Å andra sidan så har\r\nministerkommittén varit enig om att om det blir\r\nkvalificerad majoritet skall man på alla sätt verka\r\nför att någon avvikande mening inte skall göra sig\r\ngällande för att hindra det hela. Jag är ganska säker\r\npå att vi kommer in i ett skede där det här kommer\r\natt utvecklas än mer.</pre><pre>Frågan är hur länge ens den bräckliga enigheten\r\nkommer att bestå. Men hur som helst är jag ganska\r\nsäker på -- framför allt med den inriktning som\r\nstatsministern har, om han nu sitter kvar -- att vi\r\ninte kommer att göra några starkare invändningar\r\npå den här punkten. Faran ligger i att vi har sagt att\r\nvi fullt ut ställer upp.</pre><pre>Jag skulle gärna se att statsministern\r\nkommenterade det den franske Europaministern\r\nAlain Lamassoure sade. Det har jag återgett i min\r\ninterpellation. Han säger att en observatörsstatus\r\nbara är ett provisorium. På sikt måste Sverige som\r\nEU-medlem gå med i den västeuropeiska\r\nförsvarsalliansen och i militärsamarbetet. Det\r\ninnebär att det blir så som vi befarar på grund av att\r\nvi inte begärt något undantag, vilket borde ha skett.</pre><pre>Anf. 33  LENA KLEVENÅS (s):</pre><pre>Herr talman! Många människor i Sverige vill inte\r\natt svenska folket och Sverige skall delta i ett\r\nförsvarspolitiskt samarbete där det finns kärnvapen\r\nmed. Vi är många som är väldigt oroliga över att\r\nutvecklingen ter sig så obeveklig. Vi är rädda att bli\r\nlurade genom formuleringar som att Sverige\r\nfortsättningsvis kan vara alliansfritt. Samtidigt skall\r\nvi ställa upp på att utveckla ett gemensamt försvar.\r\nÄr det verkligen möjligt för oss att bli medlem i en\r\nunion, utarbeta detta gemensamma försvar och\r\nsedan när allt skall börja fungera säga: Nej, ni\r\nandra får göra detta. Vi skall inte vara med.</pre><pre>Jag tror inte att man kan göra så. Det stämmer inte\r\nriktigt med det svar som statsministern gav till Hans\r\nGöran Franck, att vi inte har till avsikt att bromsa\r\nom andra länder vill gå vidare.</pre><pre>Jag har här ett betänkande från Europaparlamentet\r\nfrån den 17 januari i år där det står att parlamentet\r\nbifaller -- -- -- om alla ansökarländer efter deras\r\ntillträde aktivt och konstruktivt deltar i\r\nutformningen på lång sikt av en gemensam\r\nförsvarspolitik som med tiden skulle kunna leda till\r\nett gemensamt försvar.</pre><pre>Hur kan vi aktivt och konstruktivt delta, om vi\r\nsedan inte skall vara med?</pre><pre>Vidare står det att parlamentet bifaller -- -- -- om\r\nbefolkningarna i ansökarländerna delar den\r\nuppfattningen att en gemensam utrikes-, säkerhets-\r\noch försvarspolitik är i deras eget\r\nsäkerhetspolitiska intresse och att en sådan politik\r\när en oundgänglig, nödvändig beståndsdel av en\r\neuropeisk union.</pre><pre>Om det är en oundgänglig, nödvändig beståndsdel\r\ni en union, hur kan vi då gå med i den unionen och\r\nsedan säga att vi inte skall vara med? Jag tycker inte\r\natt det stämmer.</pre><pre>Jag delar Hans Göran Francks uppfattning att vi\r\nborde ha ansökt om undantag. Jag stärks i den\r\nuppfattningen av det som står i protokollet om att\r\nparlamentet bifaller -- -- -- om alla ansökarländerna\r\nutan inskränkningar är villiga till att överta\r\nunionstraktatens bestämmelser om utrikes- och\r\nsäkerhetspolitiken. Man erkänner att Sverige och\r\nde andra har speciella kvaliteter och speciell\r\nräckvidd i sin säkerhetsstatus. Man må ta hänsyn till\r\ndet i medlemskapsförhandlingarna, står det. Men\r\nvi har inte förhandlat om det. Om nu\r\nEuropaparlamentet erkänner att vi har speciella\r\nvillkor som man skulle kunna ta hänsyn till, tyder\r\ndet på att vi borde ha tagit upp detta i\r\nförhandlingarna.</pre><pre>Man kräver att det under förhandlingarna skall\r\nföras en intensiv dialog mellan å ena sidan unionens\r\ninstitutioner och å den andra sidan\r\nansökarländerna om utvecklingen av en gemensam\r\nutrikes- och säkerhetspolitik.</pre><pre>Har någon dialog över huvud taget förts under\r\nförhandlingar om utvecklingen av\r\nsäkerhetspolitiken? Jag har inte uppfattat att det\r\nhar förts någon sådan dialog. Det verkar som att vi\r\nhar skjutit säkerhetspolitiken åt sidan, den har inte\r\nvarit med i förhandlingarna. Det stämmer inte\r\nriktigt med vad jag uppfattar att man i parlamentet\r\noch i EU tror att vi egentligen tycker. Det svenska\r\nfolket är inte övertygat om att det är en nödvändig\r\nbeståndsdel, att det är bra för vår säkerhetspolitik.</pre><pre>När statsministern i olika sammanhang deklarerar\r\natt vi från början helt och fullt kan vara med och\r\naktivt delta, tolkas det olika. Jag var språklärare\r\ninnan jag hamnade i det här huset. När jag läser att\r\nvi i full omfattning och utan förbehåll kan delta,\r\nkan inte jag och många med mig tolka det\r\nannorlunda än att vi och statsministern avser att\r\nSverige skall vara med i det gemensamma försvaret\r\nfullt ut.</pre><pre>Statsministern kanske skall passa på att riva bort\r\ndetta tabu och före folkomröstningen tala om att\r\navsikten med medlemskapet i unionen är att vi\r\nkommer att bli medlem fullt ut i detta\r\nförsvarspolitiska samarbete.</pre><pre>Anf. 34  BENGT HURTIG (v):</pre><pre>Herr talman! När vi har farit runt och talat om\r\nSveriges blivande medlemskap har det förts\r\ndiskussioner om dessa saker. Man ställer frågor till\r\noss om hur vi ser på detta. Jag har i de samtalen\r\nutvecklat det som jag anser vara den officiella\r\nsvenska alliansfriheten, som riksdagen har bestämt,\r\nsyftande till att kunna vara neutral i vårt\r\nnärområde. Jag har sagt att vi inte med de\r\nförutsättningarna kan gå med i den västeuropeiska\r\nunionen. Då säger folk att det är helt nya signaler.\r\nEn ledande fransk politiker säger till mig att man\r\nfrån det svenska utrikesdepartementet fått\r\nbeskedet att det knappast kan anses hållbart att i\r\nlängden stå utanför den västeuropeiska unionen.\r\nDet är sådana besked jag får.</pre><pre>Vi kan också ställa frågor via våra vänner nere i\r\nEuropa och när vi är ute och reser. Då säger man\r\ntill mig: Din skyldighet som svensk socialist är att\r\nfara hem och tala om för det svenska folket att det\r\när nödvändigt. Det är mitt uppdrag. Jag säger att\r\njag inte tänker göra det. På den grunden är jag\r\noense med dessa socialister -- om de nu är\r\nsocialister.</pre><pre>Jag ställde ett antal frågor till statsministern som\r\nhan undvek att svara på. En fråga är: Om vi skall\r\nha en folkomröstning om medlemskapet i en\r\ngemensam försvarsunion i Europa, kan vi då lämna\r\nen röstsedel med ja och en röstsedel med nej till\r\nsvenska folket? Vi har ju sagt att den möjligheten\r\nskall finnas. Samtidigt säger man att vi inte skall\r\nhindra utvecklingen. Säger svenska folket nej till\r\nett gemensamt försvar, måste vi också fullfölja det\r\noch i ministerrådet säga nej, såvitt jag förstår. Då\r\nkan vi inte lova att inte hindra det, eftersom\r\nbeslutet skall var enhälligt.</pre><pre>Jag har en lång rad frågor som det naturligtvis inte\r\nfinns möjlighet att nu ta upp. Sverige skall inte vara\r\nmed i några gemensamma kärnvapenstyrkor, säger\r\nCarl Bildt. Det är bra. Jag började min politiska\r\nkarriär på 50-talet genom att kämpa mot högern\r\nsom ville ha svenska kärnvapen, göra\r\nkärnvapenprov i övre Norrland och vara med i\r\nNATO. Nu är de flesta i svenska högern tacksamma\r\nför att vi tog den fighten. På den tiden stod\r\nförhoppningarna till en ökad militär styrka som den\r\nenda vägen till säkerhet.</pre><pre>I fråga om militärpakten VEU:s Haagplattform\r\nfrån 1987 står det faktiskt att kärnvapen är en viktig\r\ndel av VEU:s militära strategi. Tycker Carl Bildt att\r\ndet är bra att det står där?</pre><pre>Anf. 35  INGELA MÅRTENSSON (fp):</pre><pre>Herr talman! Jag tyckte när jag hörde\r\nstatsministerns beskrivning av historien i det förra\r\nanförandet att det var klart att man måste anpassa\r\nsäkerhetspolitiken efter omständigheterna. Men\r\nsom Hans Göran Franck sade tidigare är\r\nneutraliteten ingenting nytt. Vi har en mycket lång\r\nsådan tradition här i Sverige.</pre><pre>Jag får det intrycket av statsministerns redovisning\r\natt vi nu har nått den punkt där vi inte kan vara\r\nneutrala. Det är inte heller ändamålsenligt att vara\r\nneutral eller alliansfri. Nu är det bara samarbete\r\nsom gäller, och då gäller det även på det\r\nsäkerhetspolitiska området. Vi kan inte längre tala\r\nom vare sig alliansfrihet eller neutralitet.</pre><pre>Det är också litet symtomatiskt att statsministern\r\nlängst ned på s. 5 i det skrivna svaret erinrade om\r\natt formuleringen ''skall syfta till neutralitet i\r\nhändelse av krig'' inte längre används utan har\r\nersatts av andra. Här har man under de senare åren\r\nsuccessivt hållit på och ändrat i formuleringarna.\r\nMen detta är inte bara en formuleringsfråga. Det är\r\nen fråga med reell innebörd.</pre><pre>Jag drar slutsatsen att statsministern tycker att det\r\ninte längre är relevant att vara neutral eller\r\nalliansfri. Då undrar man över konsekvensanalysen\r\noch över att andra toppolitiker hävdar att om vi är\r\nmed i Europeiska unionen skall det fortfarande\r\nvara möjligt för oss att vara alliansfria och neutrala.\r\nDet är detta som jag vänder mig emot, för jag\r\ntycker inte att det riktigt håller. Men jag tycker att\r\nman borde kunna fortsätta att vara alliansfri. Men\r\nsom utvecklingen är inom Europeiska unionen med\r\nanledning av Maastrichtfördraget förstår jag att\r\nman inte kan det.</pre><pre>Jag skulle gärna vilja ha svar på frågan om det är\r\nmöjligt för försvarsindustrin att bygga ut ett\r\nsamarbete och fortfarande hävda att man är neutral\r\noch alliansfri.</pre><pre>Anf. 36  Statsminister CARL BILDT (m):</pre><pre>Herr talman! Nu ber jag att få börja med Ingela\r\nMårtensson, annars blir det samma elände som\r\nförra gången, att jag inte hinner med på slutet.</pre><pre>Jag återgår då till diskussionen om det\r\nförsvarsindustriella samarbetet. Vi går tillbaka i\r\ntiden. Låt mig erinra om Bengt Hurtigs deltagande\r\ni motståndet mot en svensk atombomb. På 50-talet\r\nhade Sverige vad vi kan kalla en nationell\r\nsjälvförsörjningsdoktrin som gällde alla typer av\r\nförsvarsmateriel. Den var grundad på 40-talets,\r\nkrigsårens, erfarenheter. Den inkluderade till och\r\nmed relativt avancerade planer på ett svenskt\r\natomvapen. Vi byggde upp en flygindustri där vi\r\nskulle tillverka varje form av elektronik,\r\nflygmotorer, allt, alldeles själva. Det fanns\r\ningenting vi inte skulle kunna klara själva.</pre><pre>Det insåg vi så småningom var varken möjligt eller\r\nnödvändigt. Gradvis har det skett en förändring. Vi\r\när mer inriktade på att kunna köpa försvarsmateriel\r\nfrån andra läner och därmed också på att kunna\r\nsälja till de andra länder som inte anser att de har\r\nmöjlighet att bygga upp en helt nationell\r\nförsvarsindustri på varje punkt. Vi har ett ökat\r\nförsvarsmaterielsamarbete på den industriella\r\nnivån. Det tycker jag är naturligt. Det är en del av\r\nden industriella integration och det industriella\r\nsamarbete som sker när det gäller varje annan form\r\nav produkter. Skillnaden i grunden mellan en\r\nmilitär lastbil och en civil lastbil, en militär\r\nradioapparat och en civil radioapparat är allt\r\nmindre i dag i förhållande till vad den var tidigare.</pre><pre>Har detta då någon betydelse för våra möjligheter\r\natt vara alliansfria, vilket var Ingela Mårtenssons\r\negentliga fråga? Mitt svar på den frågan är i\r\ngrunden nej. Schweiz har under hela den tid som\r\nvi har upprätthållit ganska mycket självförsörjning\r\ni fråga om försvarsmateriel icke haft denna politik,\r\nutan importerat t.ex. stridsflygplan och\r\nstridsvagnar. Ubåtar har inte varit aktuella. Ingen\r\nhar kommit på att ifrågasätta Schweiz\r\nutrikespolitiska orientering för den sakens skull.\r\nHur man tar fram försvarsmateriel och hur man\r\nsedan använder dem är fundamentalt olika saker.</pre><pre>Sedan finns det vissa undantagsområden där vi har\r\nett intresse av att bibehålla en nationell kompetens,\r\ndärför att vi inte tror att vi kan få tillgång till det\r\nbästa från andra länder. Men det är delvis separat\r\nmateria.</pre><pre>Med detta var halva tiden förbrukad. Jag ber redan\r\nom ursäkt för det jag inte kommer att hinna med,\r\nmen försöka duger.</pre><pre>Jag vidhåller, Hans Göran Franck, att det finns en\r\nprincipiell motsatsställning mellan en strikt\r\nneutralitetspolitik och kollektiv säkerhet. Jag tror\r\natt Östen Undén faktiskt uttalade detta med stor\r\nkraft också när vi gick in i Förenta nationerna. I den\r\nmån stadgan och säkerhetsrådet så krävde var vi\r\nberedda att överge vår neutralitetslinje. Sedan kom\r\nvi att använda begreppen på ett mer lösaktigt sätt\r\nunder åren. Men man kan inte vara anhängare av\r\nbåde ett mycket strikt system för kollektiv\r\nsäkerhet -- för i den kollektiva säkerheten ligger att\r\näven vi är beredda att underkasta vår egen säkerhet\r\nandras kollektiva avgöranden -- och en strikt\r\nneutralitetspolitik, där vi ställer oss utanför varje\r\nform av samarbete eller gemensamt\r\nbeslutsfattande. Man får välja väg. Vi har ibland\r\nvarit litet vacklande i detta vägval. Nu är vägvalet\r\nnågot tydligare än det har varit tidigare.</pre><pre>I utvecklingen av samarbetet inom den europeiska\r\nunionen är det enhällighet som gäller. De regler\r\nsom Hans Göran Franck refererade gäller inte de\r\ndelar av Maastrichtavtalet som rör det utrikes- och\r\nsäkerhetspolitiska samarbetet. Där är\r\nenhälligheten mycket tydlig.</pre><pre>Det finns, vilket Bengt Hurtig erinrade om, olika\r\npolitiker i olika delar av Europa som tycker mycket\r\nolika saker. Så är det. Det är väl charmerande att\r\ndet är så. Det vore mycket tråkigt om motsatsen\r\nvore fallet.</pre><pre>Alain Lamassoure, den franske Europaministern,\r\när en förnämlig man. Han har sina åsikter. Det finns\r\nmånga andra som har andra åsikter. Men vårt eget\r\ndeltagande är det vi som beslutar om. Vi har också\r\natt besluta om på vilket sätt som vi skall delta i och\r\nfölja arbetet i den västeuropeiska unionen. Det\r\nhandlar mycket om fredsskapande och\r\nfredsbevarande verksamhet. Den prognos -- jag\r\nskall inte gå längre än så -- som jag har uttalat i det\r\nsammanhanget är: Nej, vid medlemskap kommer\r\nalliansfriheten in, men observatörskap har vi ett\r\nstarkt intresse av.</pre><pre>Jag skall, Lena Klevenås, litet lätt beröra\r\nkärnvapnen och Haagplattformen, som nämndes\r\nav Bengt Hurtig. Det är riktigt att kärnvapnen har\r\nspelat en mycket central roll i hela den västliga\r\nförsvarsdoktrinen under den blockuppdelade\r\nperioden. De finns fortfarande kvar. Man har inte\r\ntagit bort kärnvapnen ur sin försvarsdoktrin. Men\r\nlåt mig uttala den personliga prognosen att\r\nkärnvapnens betydelse är i starkt avtagande. Det\r\nfinns både politiska och tekniska skäl till detta. Det\r\när ett brutalt, rått och relativt osofistikerat vapen,\r\nsom egentligen är mycket svårt att använda också\r\nmilitärt. Vi kommer att se kärnvapenstyrkor\r\nsuccessivt försvinna i alla länder som bedriver en\r\nrationell försvarspolitik.</pre><pre>Sedan finns Saddam Hussein, Kim Il Sung och vad\r\nde nu kan heta kvar som potentiella kärnvapenhot.\r\nMen det är egentligen ett separat problem. Vi kan\r\ninte dras in i något europeiskt\r\nkärnvapensamarbete, för ett sådant är jag\r\növertygad om att det inte kommer att bli.</pre><pre>Vi har alldeles självklart förhandlat om utrikes- och\r\nsäkerhetspolitiken. Det resulterade bl.a. i det\r\ngemensamma uttalande som gjordes av\r\nkandidatländerna och EU-staterna den 21\r\ndecember förra året. Det är alldeles självklart att\r\ndet har förts en mycket djupgående utrikes- och\r\nsäkerhetspolitisk dialog mellan Sverige och de olika\r\nstaterna som ett led i denna process. Det har också\r\nlett till slutsatserna att vi har ett starkt intresse av\r\natt delta i utformningen av den europeiska\r\npolitiken, inte minst att ge den en tydlig\r\nnordeuropeisk dimension. Det innebär inte att vi\r\nger upp den militära alliansfriheten. Det innebär\r\ninte heller att någon har ställt krav på oss att ge upp\r\nden militära alliansfriheten. Skulle den frågan\r\nnågonsin uppkomma är det Sveriges riksdag eller\r\nfolket i en folkomröstning, där Bengt Hurtigs\r\nfrågeställningar kommer in, som skall fatta det\r\navgörandet.</pre><pre>Anf. 37  HANS GÖRAN FRANCK (s):</pre><pre>Herr talman! Det är just på punkten om den\r\nkollektiva gemensamma säkerheten som Sverige\r\nhar gjort ett uttryckligt undantag när det gäller de\r\nbeslut som kan fattas av FN:s säkerhetsråd. Men då\r\nsäger vi klart och tydligt ifrån. Nu gör vi undantag.\r\nMen här gör man inte klart hur det skall förhålla\r\nsig. Det är den stora skillnaden.</pre><pre>Vad är det som är viktigt? Jo, FN bygger på\r\nuniversalitetsprincipen. Europaunionen bygger\r\ninte på ett allomfattande europeiskt samarbete.\r\nDet är en västeuropeisk allians. Det är på den här\r\npunkten svagheten i statsministerns argumentering\r\nkommer fram, nämligen att vi kommer att hamna i\r\nden situation som den franske Europaministern\r\nLamassoure sade. Jag har förståelse för att\r\nstatsministern inte kommenterar det uttalandet,\r\nvilket faktiskt leder oss in i detta västeuropeiska\r\nförsvarssamarbete.</pre><pre></pre><pre>Vad sedan gäller frågan om enhälligheten vill jag\r\nfrån en juridisk kommentar i Svensk Juristtidning\r\nåterge följande: ''Enligt en särskild förklaring om\r\nomröstning i samband med den gemensamma\r\nutrikes- och säkerhetspolitiken är man enig om att\r\nmedlemsstaterna, vad beträffar rådsbeslut som\r\nkräver enhällighet, så långt möjligt skall undvika\r\natt hindra ett enhälligt beslut, om en kvalificerad\r\nmajoritet för ett sådant beslut föreligger.'' Det är\r\nockså den ståndpunkt som gäller.</pre><pre>Statsministern måste studera detta närmare. På den\r\nhär punkten har man gjort ett klart misstag när man\r\ninte har begärt undantag. Det gjorde Danmark.\r\nOckså två andra länder har reagerat, nämligen\r\nGrekland och Irland. Här har danskarna gjort rätt.\r\nVarför har de gjort på detta vis? Jo, av den enkla\r\nanledningen att de inte vill delta i den\r\nförsvarsallians som byggs upp via VEU.</pre><pre>Herr talman! Statsministern har sagt att vi inte\r\nbehöver bekymra oss så mycket om\r\natombeväpningen i England och Frankrike. Om\r\ndet nu är på det sättet -- vilket jag anser vara\r\nklarlagt -- att vi får ett framväxande europeiskt\r\nförsvar som kommer att innehålla en fransk och\r\nkanske en brittisk kärnvapenkomponent, är vi inne\r\ni ett försvarssamarbete där en eller två makter har\r\nkärnvapen.</pre><pre>Detta anser jag inte vara förenligt med den svenska\r\nståndpunkten, som på denna punkt är ovillkorlig,\r\nnämligen att vi inte skall ha egna atomvapen. En\r\nkonsekvens av detta är självfallet att vi inte heller\r\nkan delta i försvarsstyrkor med andra länder som\r\nhar kärnvapen.</pre><pre>Anf. 38  BENGT HURTIG (v):</pre><pre>Herr talman! Det går litet trögt att få svar på alla\r\nfrågor. Jag ställde frågan om vi vid en svensk\r\nfolkomröstning om medlemskap i ett gemensamt\r\neuropeiskt försvar kan välja alternativet nej och om\r\ndetta går att kombinera med vårt löfte i\r\ntillträdeseakten att vi inte skall hindra utvecklingen\r\nmot ett gemensamt försvar i Europa. Det är alltså\r\nförenliga ståndpunkter, om jag förstod\r\nstatsministern rätt. Det tycker jag är ett väsentligt\r\nbesked.</pre><pre>Sverige ansluter sig ju till ståndpunkten i\r\nMaastrichtavtalet att VEU är unionens\r\nförsvarskomponent, eller något liknande, om jag\r\nminns rätt. Det står i en paragraf. Också detta har\r\nvi skrivit under på. Sedan har givetvis VEU sina\r\n''plattformar'' och sin strategi, där man beslutat om\r\nvissa dokument.</pre><pre>Nu säger statsministern: Detta är traktat som man\r\nkan ha en viss prognos om vad de kommer att leda\r\ntill, men personligen har jag uppfattningen att t.ex.\r\nEngland och Frankrike så småningom kommer att\r\navveckla sina kärnvapen, därför att de är\r\noanvändbara.</pre><pre>Detta är ett återkommande dilemma. Det står en\r\nmängd saker i Maastrichtavtalet, och det står en\r\nmängd saker i ''plattformar'' och dokument som har\r\nkaraktär av traktat, och så skall det plötsligt inte\r\ntillämpas. På punkt efter punkt kommer vi tillbaka\r\ntill detta problem. Det är litet konstigt att ansluta\r\nsig till formuleringar som inte skall tillämpas.</pre><pre>Det sägs klart ut av VEU:s generalsekreterare Van\r\nEekelen att VEU skall kunna handla på egen hand,\r\nom det finner det nödvändigt, utan att FN och ESK\r\nfattar något beslut. Man skall kunna intervenera\r\nsåväl inom som utanför kontinenten om vitala\r\nintressen för Europas medborgare hotas. Tycker\r\nCarl Bildt att det är ett bra uttalande?</pre><pre>Det är givetvis sådana frågor som vi kommer att\r\nupprepa. Jag är övertygad om att vi så småningom\r\nkommer att få svar. Det intryck jag har är att man\r\ninte vill tala riktigt öppet om detta, utan att man tar\r\ndiskussionen efter det att vi har blivit medlemmar.\r\nSkulle man tala väldigt öppet om vad t.ex.\r\neuropapolitiker säger till mig, vilket jag nämnde i\r\nmitt förra anförande, skulle risken för ett nej öka.</pre><pre>Anf. 39  LENA KLEVENÅS (s):</pre><pre>Herr talman! Det är många frågor i luften. Jag är\r\nmedveten om att det är svårt för statsministern att\r\nbesvara alla. Jag skall begränsa mig till en.</pre><pre>Tror statsministern att Sverige kommer att behålla\r\nsin alliansfrihet?</pre><pre>Anf. 40  Statsminister CARL BILDT (m):</pre><pre>Herr talman! Jag ber om ursäkt. Det är inte alldeles\r\nlätt att försöka besvara en serie frågor från fyra\r\ninterpellanter i frågor som faktiskt kräver\r\nresonemang och inte enbart kulsprutesvar. Men\r\nsådana är talereglerna.</pre><pre>Kort till Hans Göran Franck: Kollektiv säkerhet är\r\noförenlig med strikt neutralitetspolitik. Jag förstår\r\nHans Göran Frank så, att han är för kollektiv\r\nsäkerhet både globalt och regionalt. Det var i varje\r\nfall det han sade -- dvs. att den kollektiva\r\nsäkerheten skulle vara okej i Europa om alla ESK-\r\nstater var med, men att den inte är okej om bara de\r\nväst- ller centraleuropeiska länderna är med.</pre><pre>Jag har mycket svårt att förstå att den kollektiva\r\nsäkerheten är mer acceptabel om Serbien och\r\nKazachstan -- som är tveksamma demokratier, för\r\natt uttrycka det försiktigt -- är med, men att den\r\nskulle vara alldeles oacceptabel om den till stor del\r\nbegränsas till europeiska demokratier.</pre><pre>När det sedan gäller Danmarks ställningstagande\r\nhar vi inte sett någon anledning att begära ett\r\nundantag. Jag skall inte recensera det danska\r\nundantaget i sina detaljer. Jag kan bara säga att det\r\ndanska s.k. undantaget på denna punkt kommer\r\nmycket nära ''state the obvious''.</pre><pre>Vi har samma rättigheter och skyldigheter, vare sig\r\nmer eller mindre, och samma möjlighet att välja\r\nsom Danmark har. Detta är ingen skillnad. Även\r\ndet danska undantagets karaktär skulle kunna\r\ngöras till föremål för en legal analys.</pre><pre>Sedan säger Hans Göran Franck angående\r\nkärnvapen att vi inte kan delta i samarbete med\r\nländer som har kärnvapen. Men vad säger han om\r\nden kollektiva säkerheten i FN? Hans Göran\r\nFranck är beredd att underkasta Sveriges politik\r\nbeslut i FN:s säkerhetsråd. Där sitter fem\r\npermanenta kärnvapenmakter. Också jag är\r\nberedd att göra det. Men jag moraliserar inte över\r\ndetta och säger att det är oacceptabelt.</pre><pre>Detta innebär inte att vi samverkar om vare sig\r\nFörenta staternas, Rysslands, Kinas eller\r\nFrankrikes kärnvapenstyrka. Alls icke. Vi\r\nsamarbetar om det som beslut fattas om.\r\nDetsamma gäller när vi samarbetar med\r\nStorbritannien och Frankrike inom ramen för den\r\neuropeiska unionen. Det har inte med deras\r\nkärnvapenpolitik att göra. De är inte paria i\r\ninternationellt samarbete. Även detta är en\r\ntämligen ologisk ståndpunkt.</pre><pre>Så till Bengt Hurtigs fråga om Van Eekelen, som\r\nhar beskrivit vad som är möjligt för VEU. Om jag\r\nuppfattade det rätt var det detta som citatet gick ut\r\npå. VEU har inte alls den kapaciteten. VEU är ett\r\nömsesidigt försvarsåtagande, som egentligen ligger\r\nföre NATO. VEU utvecklas på basen av konsensus\r\nmellan de länder som deltar.</pre><pre>Vi kommer inte, såvitt jag förstår, så länge vi vill\r\nvara alliansfria, att delta i detta. De deltagande har\r\nmöjlighet att utforma VEU på det som de vill. Vi\r\nkanske ser andra utvecklingsriktningar för VEU.</pre><pre>Till slut till Lena Klevenås enkla fråga: Tror jag att\r\nSverige kommer att bibehålla sin militära\r\nalliansfrihet? Eller om jag skall spetsa till det:\r\nKommer vi långsiktigt att gå den kollektiva\r\nsäkerhetens väg? Låt oss återkomma till detta. Jag\r\nskall inte göra någon prognos.</pre><pre>Det enda jag är absolut övertygad om är att beslut\r\ni den frågan fattas i Sveriges riksdag, och enbart i\r\nSveriges riksdag. Det kan aldrig fattas någon\r\nannanstans.</pre><pre>Jag tror att den militära alliansfriheten är det som\r\nkommer att råda under lång tid. Där ligger den\r\nyttersta garantin för vår nationella säkerhet. Men\r\njag är inte beredd att avskriva den kollektiva\r\nsäkerheten som en dröm för framtiden också i\r\nEuropa.</pre><pre>Överläggningen var härmed avslutad.</pre><pre>\r\n9 §  (forts. från 6 §) Vissa anslag till\r\nbostadsförsörjningen samt reparation, om- och\r\ntillbyggnad av bostäder m.m.</pre><pre>(forts. BoU15 och BoU14)</pre><pre>Anf. 41  LENNART NILSSON (s) replik:</pre><pre>Herr talman! Efter dessa utvikningar i\r\nutrikespolitiken funderar jag på vad Agne Hansson\r\negentligen sade i sitt inlägg. Man fick intrycket av\r\natt Agne Hansson befann sig i oppositionsställning\r\ngentemot en socialdemokratisk regering. Så är\r\nnaturligtvis inte fallet.</pre><pre>Det är vi som är i opposition som skall granska den\r\npolitik som regeringen förhoppningsvis bedriver\r\noch bär ansvaret för. Agne Hansson var mycket\r\nbelåten med den förda politiken. Det mest\r\nfantastiska i Agne Hanssons inlägg var egentligen\r\npåhoppet på oss socialdemokrater när det gäller\r\nROT-programmet.</pre><pre>Vi har ett betänkande där det finns ett femtiotal\r\nmotionsyrkanden om reparationer, ombyggnader\r\noch tillbyggnader. Det här betänkandet har\r\ntillkommit därför att det trots allt finns\r\nriksdagsledamöter som tycker att det är viktigt att\r\nfå i gång den här sektorn.</pre><pre>Bakgrunden är att regeringen har varit fullständigt\r\ntomhänt i de här frågorna. Regeringen har pressats\r\nav riksdagen till att vidta åtgärder efter upprepade\r\npåpekanden bl.a. från oss,\r\nArbetsmarknadsstyrelsen osv.</pre><pre>Regeringens budgetproposition innehåller inte\r\nnågot om detta. Det är oppositionen som, genom\r\nmotionerna, har bidragit till att den fantastiske\r\narbetsmarknadsministern Börje Hörnlund har fått\r\nett litet underlag för att försöka skapa någon\r\nverksamhet på det här området.</pre><pre>Regeringen och riksdagsmajoriten i form av de\r\nborgerliga partierna är tomhänta. Och därför\r\nangriper Agne Hansson Socialdemokraterna för att\r\nvara tomhänta. Det är ju våra förslag som finns här.\r\nDe 1,5 miljarder kronor som Börje Hörnlund fick\r\ntill sitt förfogande bygger till en viss del på\r\nsocialdemokratiska initiativ. Vi har ju konstaterat\r\natt det inte räcker till. Det måste till fler åtgärder.</pre><pre>Men Agne Hansson nämnde inte med ett ord i sitt\r\ninlägg hur man skall lösa problemen för dem som\r\nfår ökade boendekostnader till följd av\r\nnerdragningarna av räntebidragen. Han nämnde\r\ninte med ett ord problemen med räntorna i Sverige.\r\nDe har ökat med ett par procent på sista tiden\r\nberoende på att man inte tror på den förda\r\nekonomiska politiken. Det är Agne Hansson som\r\när tomhänt.</pre><pre>Anf. 42  AGNE HANSSON (c) replik:</pre><pre>Herr talman! Den första förutsättningen för att vi\r\nskall kunna diskutera sakpolitik är att det finns\r\nkonkreta förslag och alternativ att diskutera. Det\r\nvar anledningen till att jag angrep\r\nSocialdemokraterna för tomhänthet. De har ett\r\nkrav som bygger på reservationen i betänkande 15\r\nsom vi nu behandlar om anslag till\r\nbostadsförsörjningen. Det är alltså ett\r\nhuvudyrkande i en motion om en utredning om hur\r\nvi skall gå vidare på det här området.</pre><pre>Riksdagen har vid flera tillfällen beslutat om totala\r\nsatsningar på ROT-verksamheten på 4,9 miljarder\r\nkronor. Det är viktigt för att vi inte skall hamna i\r\nen situation där kapacitetsbristen blir svår när\r\nkonjunkturen vänder. De förslag som\r\nSocialdemokraterna har lagt fram i sina motioner\r\ntidigare har i stort sett tillgodosetts med de förslag\r\nsom Börje Hörnlund har lagt fram. De grundar sig\r\npå det beslut som riksdagen fattat.</pre><pre>Min fråga till Lennart Nilsson kvarstår därför. Vad\r\när det som har hänt under dessa två veckor som gör\r\natt ni bedömer situationen så helt annorlunda? Nu\r\när ni beredda att satsa ytterligare 2 miljarder\r\nkronor. Utgångspunkten har ju varit att vi\r\negentligen har bedömt situationen lika. Vi har varit\r\nberedda att satsa 1,5--2 miljarder kronor på den här\r\nsektorn. Denna satsning måste göras nu. Sedan\r\nvänder konjunkturen uppåt. Och då finns det risk\r\nför att vi råkar in i en överhettningssituation om\r\ndessa åtgärder inte har kommit i gång.</pre><pre>Jag kan fortfarande inte se detta på något annat sätt\r\nän att Socialdemokraterna är beredda att lita mer\r\npå Börje Hörnlund än sig själva. Därför har de\r\navsagt sig ansvaret för dessa frågor genom att\r\nskicka dem till regeringen. Att räntorna nu håller\r\npå att gå upp igen kanske delvis beror på att\r\nmarknaden är osäker på framtiden mot bakgrund\r\nav just de osäkra signaler som Socialdemokraterna\r\nger i fråga efter fråga. Man ger bara tomma löften\r\nsom inte går att förverkliga.</pre><pre>Anf. 43  LENNART NILSSON (s) replik:</pre><pre>Herr talman! Agne Hanssons uttalanden blir mer\r\noch mer häpnadsväckande. Bakgrunden till att\r\nBörje Hörnlund över huvud taget har någonting att\r\nhandskas med är att det har tagits ett initiativ här i\r\nriksdagen som har gett honom det redskapet.\r\nMånga av de förslag som han har kommit med\r\nbygger på socialdemokratiska motioner.</pre><pre>Men det verkar som om Agne Hansson har glömt\r\nbort att vi i dag också diskuterar reparationer,\r\nombyggnader och tillbyggnader för det kommande\r\nbudgetåret. Det gör vi med utgångspunkt i den\r\nbudgetproposition som lades fram i januari. Den\r\nvar tomhänt. Det fanns inget annat i den än\r\navvecklingen av räntebidragen för underhåll.</pre><pre>Det har inte hänt något på två veckor. Vi har\r\nkonstaterat att vi behöver ha åtgärder även under\r\nnästa budgetår. Men Agne Hansson har sagt att det\r\ninte behövs några åtgärder och att det räcker med\r\ndet som socialdemokraterna i\r\narbetsmarknadsutskottet tog initiativ till. Vår\r\ninriktning är att det inte räcker. Vi får medhåll i den\r\nskrift som vi har fått i dag från\r\nByggentreprenörföreningen. Där säger man att det\r\nkommer att bli ännu värre den kommande vintern.\r\nMan tror att det kommer att vända på den här\r\nmarknaden först om ett par år. Det är därför som\r\ndet måste ske något mer utöver de åtgärder som vi\r\nredan har beslutat om.</pre><pre>Sedan måste Agne Hansson bestämma sig. Han\r\nsäger att Socialdemokraterna kommer med en rad\r\növerbud i en del frågor, samtidigt som vi är\r\ntomhänta. Vi har en rad förslag som handlar om\r\nhur vi skall stimulera nyproduktion och motverka\r\nsegregation. Vi har förslag som handlar om\r\nombyggnad, förnyelse, finansiering och samhällets\r\noch kommunernas roll i bostadspolitiken. Det är\r\nvad det handlar om.</pre><pre>Det handlar inte om de åtgärder som riksdagen har\r\ntvingat fram och vad som har skett. Snart är Agne\r\nHansson och den borgerliga majoriteten här i\r\nriksdagen de enda som är nöjda med den förda\r\nbostadspolitiken. Människor blir naturligtvis\r\nfundersamma och undrar vad som kommer att\r\nhända. Då tycker jag att vi socialdemokrater inte\r\nhar något att skämmas för. Vi vill bevara\r\ngrundstommen i den sociala bostadspolitik som vi\r\nhar stått för under hela efterkrigstiden. Den\r\nförsöker nu den borgerliga regeringen att rasera.\r\nDet är inget dåligt grepp att försöka bevara och\r\nutveckla den i stället för att avrusta helt.</pre><pre>Anf. 44  AGNE HANSSON (c) replik:</pre><pre>Herr talman! Jag vill peka på att Lennart Nilssons\r\nresonemang inte alls går ihop. Varför skall man\r\nklaga på regeringens ROT-program, som Lennart\r\nNilsson tydligen gör, om det bygger på de\r\nsocialdemokratiska förslagen. Regeringen var ju\r\ntomhänt.</pre><pre>Det är precis det vi säger i betänkandet, när vi\r\navvisar motionskraven, att kraven är tillgodosedda\r\nmed de beslut som arbetsmarknadsministern och\r\nriksdagen har fattat.</pre><pre>Jag måste än en gång försöka få klarhet i begreppen\r\nnär det gäller Socialdemokraternas syn på ROT-\r\nprogrammet. Det är naturligtvis viktigt för\r\nframtiden hur man handskas med pengar för att nå\r\nstabilitet. I januari sade Socialdemokraterna i sin\r\nkommitté- eller partimotion att de snabbt ville satsa\r\n2 miljarder på ROT-programmet.</pre><pre>Sedan dess har vi anvisat 1,5 miljarder på det\r\nområdet, men nu säger Lennart Nilsson att vi måste\r\nsatsa ytterligare 2 miljarder, och han hänvisar till de\r\n2 miljarder som man föreslog i januari. Det är ju\r\ndetta som inte går ihop och som är så förunderligt,\r\nnämligen den synpunkt som Lennart Nilsson och\r\nSocialdemokraterna i bostadsutskottet har att de\r\nhellre överlåter åt regeringen att utarbeta förslag än\r\nväljer att själva vara med och utforma inriktningen\r\ni bostadsutskottet med de socialdemokratiska\r\nmotionerna som bas.</pre><pre>Sedan är det inte på det sättet att det finns en rad\r\nkonkreta förslag, för då behövde vi inte utreda\r\nbostadspolitiken. Men vad vi naturligtvis måste\r\nvara betänksamma mot är det fagra talet om att vi\r\nmåste tillbaka till 60- och 70-talens förnämliga\r\nsocialdemokratiska bostadspolitik. Det ger intryck\r\nav att man är beredd att börja subventionera\r\nboendet väldigt generöst igen, och det är inte\r\nmöjligt. Det viktigaste är långsiktighet, stabilitet,\r\nlåga räntor och låg inflation. Då måste man vara\r\nsparsam.</pre><pre>Anf. 45  BO G JENEVALL (nyd) replik:</pre><pre>Herr talman! Agne Hansson kanske har en\r\nbostadspolitik, men var är regeringens? Agne\r\nHansson säger att regeringen har ställt upp med 4,9\r\nmiljarder för ROT-åtgärder. Sanningen är ju den\r\natt det är oppositionen som har tvingat regeringen\r\ntill de åtgärderna. Jag tycker inte att man skall slå\r\nsig för bröstet för att man har gjort någonting som\r\nfaktiskt andra har fört fram.</pre><pre>Sedan skulle jag vilja veta varför Agne Hansson så\r\nenvist har motsatt sig vårt förslag om en utredning\r\nom framtiden, ur det perspektiv som vi har angivit.</pre><pre>Slutligen kan jag inte låta bli att citera vad en\r\npartikamrat till Agne Hansson sade efter hans\r\nanförande: Jag får gratulera, för det lät bättre än\r\nverkligheten.</pre><pre>Anf. 46  AGNE HANSSON (c) replik:</pre><pre>Herr talman! Om det uppfattades som att jag hade\r\nsagt att regeringen ställde upp med 4,9 miljarder på\r\nROT-sektorn, så är det naturligtvis inte riktigt. Jag\r\nsade nog inte så heller, jag menade det i varje fall\r\ninte. Det borde jag verkligen själv inse med tanke\r\npå det arbete som jag personligen för mitt partis\r\nräkning har försökt lägga ned i bostadsutskottet för\r\natt just få i gång de här åtgärderna och få i gång dem\r\nså snabbt som möjligt, för att få en överbryggning,\r\nså att vi inte råkar in i en överhettningssituation,\r\nsom vi gjorde med den socialdemokratiska\r\npolitiken, och kostnaderna börjar stiga igen.</pre><pre>Oppositionen har medverkat i det arbetet, och det\r\när därför som jag tycker att det nu är så konstigt att\r\nSocialdemokraterna och Vänsterpartiet inte\r\nkänner sig tillfreds. Det vet jag att Bo G Jenevall\r\ngör med de satsningar som nu är gjorda. De är\r\ngjorda, och de är gjorda med regeringspartiernas\r\nmedverkan i parlamentet.</pre><pre>Centerns och majoritetens synpunkter när det\r\ngäller utredningsförslagen försökte jag motivera i\r\nmitt huvudanförande. Det är naturligtvis viktigt att\r\nvi tittar långt framåt på utvecklingen för att\r\nformulera en bostadspolitik. Men i rådande\r\nsituation, där man är mer i behov av långsiktiga\r\nåtgärder och enhetliga besked i bred politisk\r\nenighet, är en sådan utredning som motionärerna\r\nvill ha en alldeles för klar signal om otydlighet, om\r\nosäkerhet och om ovisshet. Det vore att slänga ut\r\naktörerna på marknaden i osäkerhet för framtiden.\r\nDet skulle tyvärr vara mer till skada än till nytta.</pre><pre>Det är huvudskälen till att vi inte är beredda att\r\nbifalla motionsyrkandena nu. Det ligger\r\nnaturligtvis mera i den långsiktiga\r\nframförhållningen än att utreda det omedelbara\r\nregelsystemet runt bostadspolitikens framtid. Jag\r\nmedger gärna att det finns nyanser där, men även\r\nen långsiktig visionär utredning kan för tillfället\r\nskada marknaden.</pre><pre>Anf. 47  BO G JENEVALL (nyd) replik:</pre><pre>Herr talman! Jag riktar mig heller inte på något sätt\r\nmot Agne Hansson personligen, för jag tycker att\r\nhan är en mycket bra ordförande i\r\nbostadsutskottet. Men såsom ''bostadsminister''\r\nhar han den obehagliga uppgiften att försvara\r\nregeringens brist på politik, och det är detta jag\r\nanklagar.</pre><pre>Sedan litet grand om utredningen. Jag förstår att\r\nAgne Hansson syftar på Socialdemokraternas\r\nförslag till utredning, och det förslaget stöder inte\r\nheller jag. Men jag kan inte förstå varför\r\nregeringssidan i så fall inte skulle kunna biträda vårt\r\nförslag om utredning. Den utredningen kan absolut\r\ninte missuppfattas av marknaden, för den handlar\r\nom realiteter i den vanliga marknadsmässiga\r\nutvecklingen, och vi borde ha det försteget att vi\r\ntittar in i framtiden.</pre><pre>Anf. 48  LARS WERNER (v) replik:</pre><pre>Herr talman! Agne Hansson sade tidigare i dag,\r\nmedan vi ännu hade en tjänsteman här från något\r\nav de samlade departementen, att frågan om\r\nbostadsdepartement inte tillhör riksdagens bord.\r\nDet må så vara, Agne Hansson, men ingen kan ju\r\nändå förbjuda riksdagen att ha en mening och en\r\nuppfattning om hur det skulle kunna vara.\r\nUtskottets skrivning visar ju att det finns underlag\r\nför påståendena att det inte har varit bra att vi inte\r\nhaft något bostadsdepartement.</pre><pre>Ett av de senaste exemplen, som står i betänkandet,\r\npå regeringens ointresse, ovilja och kanske också\r\noförmåga att ge de byggpolitiska frågorna den\r\nseriösa behandling de onekligen förtjänar, är\r\nregeringens agerande eller snarare brist på\r\nagerande när det gäller att skapa ett s.k. ROT-\r\nprogram. Alla vet ju hur det gick till.</pre><pre>Det var inte något av regeringspartierna som tog\r\ninitiativ till att få fram mera pengar. Det var\r\nArbetsmarknadsstyrelsen -- Göte Bernhardsson\r\noch andra -- som sade att det fanns ett antal\r\nmiljarder kronor som man kanske kunde använda\r\ntill ROT-program. Men ingenting hände, Agne\r\nHansson. Kraftkornet Börje Hörnlund, som Agne\r\nHansson nu talar om, gjorde ingenting på hela\r\nhösten! Det var andra partier som fick ta hand om\r\ndet här.</pre><pre>Därför är det litet grand av historieförfalskning, när\r\nAgne Hansson talar om att vi tillsammans i\r\nriksdagen har satsat si och så många miljarder. Men\r\nni gjorde ju ingenting, ni från regeringspartierna!</pre><pre>När det gällde frågan om ett bostadsdepartement\r\neller en ansvarig minister hade jag tänkt säga att det\r\nsäkerligen hade varit en förstärkning om Agne\r\nHansson hade blivit bostadsminister. Men jag är\r\nnästan beredd att inte lägga fram det förslaget nu.\r\nJag tycker att det är litet besvärande att höra Agne\r\nHansson tala eller läsa referat av de bra saker han\r\nsäger ute i landet av och till när han inrättar sig efter\r\nregeringspartiernas småpoliser i bostadsutskottet --\r\nde som håller linjen.</pre><pre>Känns det inte besvärligt att kanske innerst inne ha\r\nen riktig uppfattning om de bostadspolitiska målen\r\noch samtidigt tvingas uppträda så här i praktisk\r\nhandling?</pre><pre>Anf. 49  AGNE HANSSON (c) replik:</pre><pre>Herr talman! När det gäller ROT-program vill jag\r\nbara hänvisa till de förslag som vi behandlar i\r\nbostadsutskottet nu. Det fanns gott om\r\ncentermotioner på detta område också. Jag har\r\naldrig förnekat att initiativen har tagits i riksdagen\r\noch att flera partier har medverkat till det. Jag\r\nförstår inte varför vi behöver ha en lång debatt om\r\ndet. Vi borde snarare ägna oss åt att diskutera\r\ninriktningen på åtgärderna. Besluten är fattade,\r\noch vi bör alla hoppas att de skall ge ett gott\r\nresultat.</pre><pre>Jag kan inte på någon punkt se det som en\r\nunderkastelse av något slag. Vi har fått hjälp av\r\nbåde socialdemokrater och Lars Werner. Vi har\r\nfrån mitt partis sida varit tillfredsställda med de\r\nresultat vi har uppnått. Når man inte målet i\r\nregeringen får man försöka nå det i riksdagen. Det\r\när bara så.</pre><pre>Jag hoppas att jag gav ett tydligt besked om var\r\nCentern står i frågan om ett bostadsdepartement.\r\nDet vi har att ta ställning till här är majoritetens\r\nskrivning. Det är en majoritet som består av\r\noppositionspartierna och inte regeringspartierna.\r\nFrågan är om det är riksdagens sak att uttala sig på\r\ndenna punkt. Det är inte den samlade regeringens\r\nutan regeringsbildarens uppgift att forma\r\nregeringsarbetet. Jag har sagt att det förmodligen\r\nhade funnits ett bostadsdepartement om Centern\r\nhade haft regeringsansvaret och varit\r\nregeringsbildare.</pre><pre>Anf. 50  LARS WERNER (v) replik:</pre><pre>Herr talman! Vi behöver inte tvista om vem som\r\nskall sköta arbetsfördelningen inom regeringen.\r\nJag hävdar fortfarande att riksdagen kan ge uttryck\r\nför en uppfattning även om det är regeringen eller\r\nstatsministern som sköter den frågan.</pre><pre>Agne Hansson antyder att han egentligen tycker att\r\ndet vore bra med ett samlat grepp om\r\nbostadsfrågorna. Han hade kunnat avvika från\r\nregeringskonstellationens uppfattning i utskottet.\r\nJag hoppas fortfarande att förslaget går igenom\r\nmed Jenevalls hjälp -- som vanligt.</pre><pre>Jag vill till sist protestera mot handläggningen av\r\ndessa frågor i dag. Inte ett enda statsråd eller en\r\nenda tjänsteman är närvarande i kammaren. Man\r\navbryter debatten i ett par timmar mitt under\r\nreplikskiftet. Jag är mycket missnöjd med det. Det\r\när inte därför jag avgår efter 29 år, men jag har\r\negentligen aldrig varit med om en liknande ordning\r\ntidigare.</pre><pre>Anf. 51  MIKAEL ODENBERG (m):</pre><pre>Herr talman! Låt mig säga att jag delar Lars\r\nWerners frustration över debattordningen, även\r\nom den har gjort att vi på plats har fått åhöra ett\r\nintressant meningsutbyte om de säkerhetspolitiska\r\nfrågorna.</pre><pre>Agne Hansson har i ett långt anförande utvecklat\r\nden majoritetsuppfattning som finns i\r\nbostadsutskottet, så jag kan redan nu förutskicka\r\natt jag inte tänker uppta de 10 minuter jag anmält\r\nmig för på talarlistan. Jag skulle vilja kommentera\r\ntvå saker.</pre><pre>När kammaren diskuterar regeringens\r\nbudgetproposition och förslag till anslag till\r\nbostadsförsörjningen blir det någon form av\r\ngranskning av regeringens bostadspolitik. Om man\r\nläser betänkandet och lyssnar på Lennart Nilssons\r\noch för den skull också Lars Werners och Bo\r\nJenevalls recensioner av den förda politiken\r\nkommer man snart till insikt om att det i den mån\r\ndet över huvud taget finns någon politik i alla fall\r\ninte finns någonting som går att acceptera i den.\r\nAllt är fel, allt är jämmer, allt är elände. Vart man\r\nän blickar ser man bara segregation, förfall och\r\nnedmontering.</pre><pre>Det är klart att man i detta läge blir litet intresserad\r\nav vilket det kraftfulla framtidsinriktade\r\nalternativet till regeringens icke-politik är. Man\r\nläser utskottsbetänkandena med stort intresse och\r\nlyssnar med ännu större intresse på Lennart\r\nNilssons anförande. Då visar det sig att den stora\r\nframtidsfrågan är huruvida det skall finnas ett\r\nbostadsdepartement eller inte i regeringskansliet.</pre><pre>Alldeles bortsett från att det inte är riksdagens sak\r\natt ha synpunkter på hur regeringen organiserar sitt\r\ninre arbete tycker jag att man kan ha en del\r\ninvändningar i sak vad gäller denna paradfråga för\r\noppositionen. Det är klart att det är bekvämt för\r\nbostadsmarknadens aktörer med ett\r\nbostadsdepartement. Det är klart att det kan ha\r\nfördelar för samordningen av frågan. Samtidigt är\r\ndet så att bostadspolitiken inte kan leva ett helt eget\r\nliv. Bostadspolitiken måste inordnas i ett större\r\nekonomisk-politiskt sammanhang. Det är ingen\r\nnackdel att bostadsfrågorna ligger sju ministrar\r\nvarmt om hjärtat och inte bara en.</pre><pre>Kritiken hade varit berättigad om frånvaron av ett\r\nbostadsdepartement och en speciell\r\nbostadsminister hade varit liktydig med att det hade\r\nskett något slags allmän devalvering av\r\nbostadspolitiken och att regeringen hade tagit lätt\r\npå bostadspolitiken. Men så är inte fallet.\r\nSanningen är ju att den innevarande\r\nmandatperioden har präglats av en mycket kraftfull\r\nbostadspolitik. Den har varit alldeles åt skogen för\r\nkraftfull enligt samma opposition.</pre><pre>Det har genomförts stora och omfattande\r\nförändringar: nytt bostadssubventionssystem och\r\nomfattande avregleringar. Det är åtgärder som\r\noppositionen visserligen har haft invändningar\r\nemot, men de är sannerligen inte prov på någon\r\nbostadspolitisk handlingsförlamning.</pre><pre>Man kan naturligtvis säga som Bo G Jenevall från\r\nNy demokrati: Omvandlingen är alldeles för snabb,\r\ndet händer alldeles för mycket och det är för litet\r\nlångsiktighet. Jag kan hålla med om att det vore bra\r\nom man kunde höja bostadspolitiken över\r\nblockgränserna och skapa långsiktiga spelregler\r\nsom man visste var hållbara. Men det förutsätter en\r\nkonstruktiv attityd från oppositionens sida. Som\r\njag sade har i varje fall socialdemokraternas\r\ninställning genomgående präglats av nej-sägande.\r\nDet finns ingenting i regeringens bostadspolitik\r\nsom går att acceptera. Allt är fel.</pre><pre>Det är klart att det blir väldigt svårt att lyfta upp\r\nbostadspolitiken till ett högre plan och\r\nåstadkomma en bred enighet med den attityden.\r\nEn bred enighet förutsätter att man är beredd att\r\nföra en dialog om åtminstone några ingredienser i\r\nregeringens bostadspolitik. Det har man från\r\nsocialdemokratisk sida hittills inte varit.</pre><pre>I stället levererar man en samling reservationer som\r\nnärmast har karaktären av politisk pamflett. Man\r\nlyfter fram ett jättekrav: en bostadsminister och ett\r\nbostadsdepartement åt folket! Det är det stora\r\nkonkreta kravet i riksdagens bostadspolitiska\r\ndebatt. Till det adderar man tre olika utredningar.\r\nDet är klart att jag blir litet betänksam om det är\r\ndetta som är alternativet.</pre><pre>Låt mig kort beröra frågan om investeringsfallet i\r\nbostadssektorn. Det är ingen tvekan om att\r\nbygginvesteringarna har fallit kraftigt. Det finns\r\nnog skäl för alla kammarens ledamöter och för\r\naktörerna på bostadsmarknaden att vara\r\nbekymrade över detta, om fallet blir för djupt och\r\nlångvarigt. Det för med sig risker. Ett alltför\r\nkraftigt fall medför risker för en försenad\r\nkonjunkturuppgång. Det finns risker för utslagning\r\nav produktionskapacitet och för att falskhalsar\r\nuppkommer. Detta har också varit motivet för de\r\nkraftiga infrastruktursatsningar som regeringen har\r\nföreslagit och för de andra åtgärder som har\r\nvidtagits, såsom skatteavdrag för reparationer och\r\nROT-paketen som kammarens ledamöter\r\ndiskuterat tidigare.</pre><pre>Däremot vill jag hävda att det är helt omöjligt och --\r\nom man försöker inbilla väljarna detta -- inte\r\nsärskilt ärligt att med statliga subventioner\r\növerbrygga följderna av 1980-talets\r\nspekulationsekonomi och den därav följande\r\nfastighets- och finanskrisen. Fallet i\r\nbygginvesteringar är en spegelbild av den\r\nonaturliga uppgång som skedde i byggandet under\r\nslutet av 1980-talet. Fallet sker från en extremt hög\r\noch konstlad nivå. I slutet av 1980-talet byggde vi\r\nett stort antal bostadsfastigheter till kostnader som\r\nvarken de boende eller staten långsiktigt kan bära.\r\nDet är naturligtvis svårt att lösa fallet i\r\nbyggproduktionen genom att med statliga\r\nsubventioner försöka subventionera fram ett\r\nbyggande av ytterligare bostäder som inte\r\nefterfrågas.</pre><pre>Den beskrivning som bl.a. Lennart Nilsson gav av\r\nverkligheten kände jag inte riktigt igen. Jag vill\r\npeka på en verklighet som jag som hyresgäst\r\nupplever: I år har jag fått de lägsta hyreshöjningar\r\nsom jag någonsin har varit med om. Det finns ju de\r\nsom är äldre än jag och de får också gå tjugo\r\ntjugofem år tillbaka i tiden för att hitta ett år då\r\nhyreshöjningarna varit mindre.</pre><pre>Ändå är efterfrågan på bostäder låg. Det beror inte\r\npå indragna subventioner. Huvudskälet till att vi\r\nhar en låg efterfrågan på bostäder vid sidan om\r\nfastighetsoch finanskrisen är den stora\r\nskattereform som genomfördes för några år sedan.\r\nMan kan inte genomföra en skattereform där man i\r\nstor utsträckning finansierar sänkta inkomstskatter\r\nmed höjda skatter på boendet och förvänta sig att\r\nden kraftiga relativprishöjning på bostäder som blir\r\nföljden av detta inte kommer att få effekter på\r\nefterfrågan.</pre><pre>Det är självklart att en sådan dramatisk omläggning\r\nav förutsättningarna för människors boende får\r\ngenomslag i efterfrågan. Jag tror att vi kommer att\r\nfå leva med detta.</pre><pre>Jag kan förstå att det är frestande att inför valet\r\nförsöka få väljare att tro att det skulle vara möjligt\r\natt med statliga åtgärder överbrygga hela\r\nnedgången. Men det är ett budskap som inte är\r\nsant. Nedgången går inte att överbrygga; den är en\r\nofrånkomlig konsekvens av den\r\nspekulationsbubbla som drevs fram under de\r\nsocialdemokratiska åren på 1980-talet och som\r\nsprack vid decennieskiftet.</pre><pre>Jag ber, herr talman, att få yrka bifall till\r\nbostadsutskottets betänkanden nr 14 och 15,med\r\nundantag av mom. 18 i BoU15 där jag yrkar bifall\r\ntill reservation nr 11 av Agne Hansson m.fl.</pre><pre>Anf. 52  LENNART NILSSON (s) replik:</pre><pre>Herr talman! Mikael Odenberg säger att\r\nregeringen bedrivit en alltför kraftig\r\nbostadspolitik. -- Man har inte bedrivit någon\r\nbostadspolitik över huvud taget. Man avvecklar\r\nbostadspolitiken. Det är det som är syftet med\r\nregeringens politik.</pre><pre>Mikael Odenberg säger att socialdemokraterna inte\r\nhar några konkreta förslag. Låt mig peka på ett\r\nförslag som Mikael Odenberg borde vara\r\nintresserad av och där han i varje fall tidigare har\r\nhaft samma åsikt som vi. När Mikael Odenberg\r\nsäger att de boende inte har råd att bära\r\nkostnaderna, har han naturligtvis rätt. Men till råga\r\npå allt klipper regeringen till de människor som\r\nredan har höga kostnader genom att minska\r\nbostadssubventionerna ytterligare. Det är ett\r\nkonkret exempel på att en socialdemokratisk\r\nbostadspolitik hade lett till lägre kostnader för alla\r\ndem som i dag har enorma problem med sina\r\nbostadsrättslägenheter, byggda under senare år,\r\noch som kanske inte har råd att bo kvar. De blir\r\nvräkta eller måste flytta till mindre bostäder därför\r\natt Mikael Odenbergs partikollega Bo Lundgren\r\ntycker att de får skylla sig själva.</pre><pre>Vid tidigare tillfällen har Mikael Odenberg ansett\r\natt avtrappningen av räntesubventionerna inte\r\nborde genomföras. Det är ett konkret exempel på\r\natt en socialdemokratisk bostadspolitik hade lett till\r\natt vi inte hade fått de hyreshöjningar som vi får\r\nbåde 1994, 1995 och 1996.</pre><pre>En socialdemokratisk framtida politik handlar om\r\natt vi skall ha möjlighet till olika boendeformer.\r\nDet är en politik som innebär att ungdomar skall ha\r\nråd att bo. De äldre skall ha möjlighet att flytta från\r\nsitt hus och flytta in i äldreboende. Det är en politik\r\nsom handlar om att vi skall ha en byggpolitik som\r\nkan stå sig bra i samhället i konkurrens med\r\nutlandet. Vi skall ha verklig valfrihet i boendet.\r\nHyresgästerna skall ha möjlighet att påverka sitt\r\nboende. Vi skall ha en bostadspolitik som\r\nmotverkar segregation i olika bostadsområden.\r\nDen politik som Mikael Odenberg står för handlar\r\nom avrustning av bostadspolitiken; man skall inte\r\nbry sig om utan låta människor klara sig själva.</pre><pre>Anf. 53  MIKAEL ODENBERG (m) replik:</pre><pre>Herr talman! Om man skall sätta in rätt åtgärder för\r\natt komma till rätta med ett problem förutsätter det\r\nnågot väsentligt, nämligen att man analyserar\r\nproblemen rätt. Lennart Nilsson saknar tyvärr, i\r\nlikhet med sina socialdemokratiska kolleger i\r\nutskottet, all sjukdomsinsikt. Det finns inte\r\ntillstymmelse till insikt om hur den\r\nsocialdemokratiska politik som bedrevs på 1980-\r\ntalet ledde fram till de problem vi i dag har. Om\r\nman inte har den insikten finns det en risk att man,\r\nför att lösa dagsproblemen, anvisar samma recept --\r\ni det här fallet mer subventioner -- som ledde oss in\r\ni krisen.</pre><pre>Vi har i strid med socialdemokraterna och under\r\nkompakt ointresse från socialdemokraterna\r\nreformerat bostadssubventioneringssystemet. Vi\r\nhar tagit bort det räntelånesystem som annars på\r\nkort tid hade brutit samman. Vi har infört ett nytt\r\nsystem som har förutsättningar att pressa\r\nkostnaderna och bli hållfast. Jag är den förste att\r\nbeklaga att regeringen under intryck av\r\nbudgetunderskottet har valt att fortsätta den\r\nsocialdemokratiska tekniken med fortlöpande\r\nindragningar av subventionerna också till det\r\nbefintliga bostadsbeståndet.</pre><pre>Man skall inte överdriva effekterna av de\r\nindragningarna. När det gäller de sista 3\r\nmiljarderna var dessa indragningar dessutom i hög\r\ngrad initierade av socialdemokraterna i samband\r\nmed krisöverenskommelsen. För de mest utsatta\r\nårgångarna -- de fem senaste, som var de allra\r\ndyraste -- sker över huvud taget ingen\r\nsubventionsindragning i år. Sanningen är\r\nfortfarande att vi i år har de lägsta\r\nhyreshöjningarna i mannaminne.</pre><pre>Detta är faktiskt den verklighet som huvuddelen av\r\nde boende i Sverige lever i, även om det finns\r\nbostadsrättsföreningar och andra som har problem\r\npå grund av de höga produktionskostnaderna i nya\r\noch alltför dyra fastigheter.</pre><pre>Anf. 54  LENNART NILSSON (s) replik:</pre><pre>Herr talman! Jag delar Mikael Odenbergs\r\nuppfattning att det behövs en analys för att komma\r\ntill rätta med problemen inom bl.a.\r\nbostadspolitiken. Men problemet med den\r\nborgerliga regeringen är ju att den har varken vilja\r\neller förmåga att försöka komma till rätta med de\r\nproblem som finns. Man slår bara ifrån sig och\r\nhänvisar till förhållanden i det förgångna.</pre><pre>Jag utgår från att politiskt arbete handlar om att\r\nlösa dagens problem med inriktning på framtiden.\r\nMikael Odenbergs uppfattning om framtiden i\r\ndetta sammanhang är att man inte skall ha någon\r\nbostadspolitik.</pre><pre>Vi socialdemokrater förespråkar inte mer av\r\nsubventioner. Det har vi aldrig föreslagit. Däremot\r\nvill vi bedriva en rättvis politik i dessa frågor, så att\r\ninte enbart 20 % av bostadsbeståndet skall få bära\r\nde indragningar som riksdagen har beslutat om.\r\nDet är i huvudsak mot detta som vi har riktat vår\r\nkritik.</pre><pre>Vi har med tanke på att läget är så allvarligt för så\r\nmånga bostadsrättsföreningar sagt att man i stället\r\nför att göra dessa besparingar får skjuta dem på\r\nframtiden -- om de nu behöver göras. Risken är\r\nannars att kostnaderna kommer tillbaka på andra\r\nkonton, om bostadsföretag går i konkurs. Så ser\r\nverkligheten ut.</pre><pre>Det handlar alltså inte om att vi vill ha nya\r\nsubventioner. Vi är dock övertygade om att man,\r\nom man skall bedriva en bostadspolitik inriktad på\r\nnyproduktion, måste vidta stimulerande och\r\nomfördelande åtgärder och skapa rättvisa mellan\r\nolika årgångar.</pre><pre>Moderaterna och de andra borgerliga partierna vill\r\ninte göra någonting. Det har lett fram till den kris\r\noch oro som finns. Dels vill ingen över huvud taget\r\nlåna ut pengar till byggande, dels vågar ingen sätta\r\ni gång, eftersom kostnaderna är så höga att\r\nmänniskorna inte vågar efterfråga de nya\r\nbostäderna.</pre><pre>Det handlar om att vidta utjämnande åtgärder och\r\natt driva en politik som gör att byggjobbare inte\r\nbehöver demonstrera varje dag utanför riksdagen\r\nför att jobb skall sättas i gång, jobb som det\r\ndessutom också finns behov av. I dag finns varken\r\nviljan eller förmågan hos den borgerliga regeringen\r\natt åstadkomma detta.</pre><pre>Anf. 55  MIKAEL ODENBERG (m) replik:</pre><pre>Herr talman! Huvudproblemet i bostadsbyggandet\r\ni dag är inte kostnaderna utan den svaga\r\nefterfrågan. Sanningen är ju den att det i dag trots\r\nförändringar i ränteläget och ett nytt\r\nbostadssubventioneringssystem är möjligt att bygga\r\nväsentligt billigare än under den\r\nsocialdemokratiska tiden.</pre><pre>Det som jag framför allt har reagerat mot i den\r\nsocialdemokratiska oppositionens bostadspolitik är\r\ndet konsekventa nejsägandet. Snart sagt varenda\r\nförändring som har genomförts i bostadspolitiken\r\nhar från socialdemokratiskt håll stött på patrull.\r\nSocialdemokraterna säger bara nej och åter nej.\r\nDet är inte ett särskilt konstruktivt förhållningssätt.</pre><pre>Socialdemokraterna ställde sig medvetet vid sidan\r\nom när regeringen gjorde den bedömningen att det\r\nav statsfinansiella och andra skäl var nödvändigt att\r\nförändra det svenska\r\nbostadssubventioneringssystemet.</pre><pre>Jag kan vidare, som jag sagt, bara beklaga att man\r\nockså har bedömt det nödvändigt att fortsätta med\r\nden dåliga socialdemokratiska politiken att efter\r\nhand dra in subventioner också i det befintliga\r\nbostadsbeståndet. Det är i grunden olyckligt,\r\neftersom det innebär en form av retroaktivt\r\nbeslutsfattande. Men också här har\r\nsocialdemokraterna ett medansvar, eftersom den\r\nsenaste subventionsindragningen faktiskt är en\r\nföljd av den krisöverenskommelse som träffades\r\nmellan regeringen och socialdemokraterna. Det är\r\nsvårt att dra in subventioner utan att det träffar de\r\nfastigheter som har subventioner. Det är en\r\novedersäglig sanning.</pre><pre>Vad vi har kunnat göra, och i det avseendet har vi\r\nfått stöd från Ny demokrati, är att lägga ut den 3-\r\nmiljardersbesparing som överenskoms mellan\r\nsocialdemokraterna och regeringen i\r\nkrisuppgörelsen på ett sätt som inte slår så hårt mot\r\ndem som bor i de känsligaste årgångarna av\r\nnyproducerade fastigheter. Som jag nämnde i min\r\nförra replik innebär riksdagens beslut på den\r\npunkten att det i år inte görs några\r\nsubventionsindragningar alls för de fastigheter som\r\när byggda under de senaste fem åren.</pre><pre>Anf. 56  BO G JENEVALL (nyd) replik:</pre><pre>Herr talman! Mikael Odenberg sade att han tycker\r\natt det är bra att sju ministrar har hand om\r\nbostadspolitiken. Han sade också att\r\nbostadspolitiken ligger dem varmt om hjärtat. Hur\r\nkan det då komma sig att icke en enda av dessa sju\r\nministrar har befunnit sig i kammaren en enda gång\r\nunder mandatperioden när vi har diskuterat\r\nbostadspolitik? Kan Mikael Odenberg försvara ett\r\nsådant förhållande?</pre><pre>Dessutom vill jag bara för klarhetens skull inte bli\r\nalltför hopblandad med andra kolleger i\r\noppositionen. Vår ståndpunkt när det gäller\r\nsubventioner och bidrag måste vara tämligen klar.\r\nOm Mikael Odenberg inte tycker det, bör han läsa\r\npunkt 3 i vår partimotion.</pre><pre>Anf. 57  MIKAEL ODENBERG (m) replik:</pre><pre>Herr talman! Regeringens ministrar får svara för\r\nsig. Jag kan göra den allmänna iakttagelsen att det\r\när trevligare ju mer frekvent statsråden deltar i\r\nriksdagens debatter, oavsett vilka frågeställningar\r\nsom avhandlas.</pre><pre>Att jag buntar ihop nydemokrater med\r\nsocialdemokrater och vänsterpartister kan\r\nmöjligen bero på att ni har intagit samma ställning\r\ni er bostadspolitiska paradfråga, nämligen\r\ninrättandet av ett bostadsdepartement och\r\ninförandet av en bostadsminister. Bo G Jenevall får\r\nursäkta att jag tycker att detta är oerhört patetiskt.\r\nHär förmedlas ett intryck att människor nästan\r\nrusar fram och vill ta upp frågan när ett\r\nbostadsdepartement skall inrättas och när man\r\nskall få en bostadsminister. Jag försäkrar att de\r\nväljare som jag träffar inte i första hand tar upp just\r\nden frågan. Avsaknaden av en bostadsminister är\r\ninte det som trycker människor mest.</pre><pre>För att vara en man från verkligheten utan ambition\r\natt vara politiker har Bo G Jenevall på den här\r\npunkten mycket snabbt antagit ett\r\npolitikerperspektiv på tillvaron. Då blir frågan om\r\nen bostadsminister högintressant.</pre><pre>Anf. 58  BO G JENEVALL (nyd) replik:</pre><pre>Herr talman! Jag tror att Mikael Odenberg har\r\nmissuppfattat nyanserna även på den punkten. Vad\r\nvi har sagt är att det måste finnas någon som är\r\nansvarig. Det är helt uppenbart att det inte finns\r\nnågon som känner detta ansvar. Det är det som hela\r\nfrågan handlar om. Den skrivning som en majoritet\r\nstår bakom skall ge uttryck för att vi från riksdagens\r\nsida tycker att det är allvarligt att regeringen inte\r\ngår in mera för bostadspolitiken än vad man gör.\r\nOm regeringen nu är så bra på bostadspolitik som\r\nMikael Odenberg vill göra gällande, skulle det vara\r\nroligt att få höra en företrädare för regeringen\r\nbeskriva hur politiken ser ut.</pre><pre>Anf. 59  ERLING BAGER (fp):</pre><pre>Herr talman! Jag vill först beklaga att vår\r\ndiskussion avbrutits under en och en halv timme av\r\ninterpellationsdebatter. Jag kommer i huvudsak att\r\nkoncentrera mig på betänkandet nr 14.</pre><pre>Det var självfallet helt nödvändigt att det lades\r\nfram ett ROT-program också under 1994, och jag\r\nvill gärna tillstå att det kunde ha kommit tidigare.\r\nDet har funnits motioner också från Folkpartiet om\r\ndet nödvändiga i att åtgärder vidtas på detta\r\nområde.</pre><pre></pre><pre>Vår byggindustri genomgår nu en allvarlig period\r\nmed mycket hög arbetslöshet. Även om en del av\r\ndessa problem kan förklaras med att det mot slutet\r\nav 80-talet var en för stor överhettning i\r\nbyggbranschen, kräver den situation som nu råder\r\natt staten på olika sätt bidrar till att försöka minska\r\narbetslösheten.</pre><pre>Visst har regeringen gjort en hel del tidigare. Det\r\nvar ett ROT-program 1993. Det har skett stora\r\ninfrastruktursatsningar som också har skapat\r\narbetstillfällen. Men de har i huvudsak gällt vägar,\r\nbroar och järnvägar. Det behövs bredare\r\nsatsningar. Det är viktigt att sådant kommer fram.\r\nJag har väckt motiner med förslag om att\r\ntidigarelägga statliga och kommunala byggen för\r\natt därigenom få fram arbetstillfällen. Det gäller\r\nockså skolor och landsarkiv.</pre><pre>Den satsning som riksdagen i dag skall fatta beslut\r\nom, och som tidigare har behandlats av\r\narbetsmarknadsutskottet, gäller 1,5 miljarder\r\nkronor som skall göra det möjligt för viktiga\r\nbyggprojekt att påbörjas. Det är fråga om skolor,\r\nsamlingslokaler, bostäder, äldrebostäder, sjukhem,\r\nvissa kulturbyggnader, kulturmiljövård,\r\nkommunala byggnader och satsningar på radon.\r\nDet är fråga om miljöförbättrande insatser i det\r\nsom vi brukar kalla för sjuka hus. Det gäller att få\r\ni gång alla dessa värdefulla insatser så fort som\r\nmöjligt. Det gäller helt enkelt att utnyttja alla de\r\nmöjligheter som ROT-programmet ger. Det är\r\nviktiga satsningar.</pre><pre>Om allt detta kan genomföras kommer en stor del\r\nav byggarbetarkåren att beröras -- till skillnad från\r\nt.ex. vid ett brobygge. Nu kommer finsnickare,\r\nmålare, plattsättare, elektriker, plåtslagare osv. att\r\nfå jobb. Det är också viktigt att riksdagen och\r\nregeringen följer utvecklingen noga. Då kan det bli\r\nbra effekter av den stora satsningen.</pre><pre>Som Agne Hansson nämnde tidigare har under de\r\ntvå senaste åren 4,9 miljarder kronor satsats på\r\nolika ROT-åtgärder. Det är inga småsummor!\r\nUnder en lågkonjunktur bygger man också för ett\r\nlägre pris. Dessa byggen blir värdefulla när\r\nkonjunkturen vänder.</pre><pre>Herr talman! Jag vill yrka bifall till majoritetens\r\nförslag i de två betänkanden vi nu behandlar.</pre><pre>Anf. 60  IVAR FRANZÉN (c):</pre><pre>Herr talman! Låt mig börja med att konstatera att\r\nen egen bostad till ett rimligt pris är en väsentlig del\r\nav välfärden. Bra bostäder är också en\r\nnödvändighet för att vi skall kunna fungera som\r\nmänniskor, för att vi var och en på bästa sätt skall\r\nkunna medverka till den insats som krävs för att vi\r\nsnabbt skall lyfta Sverige ur krisen. Hur vi löser\r\nbostadsfrågorna är väsentligt för vår ekonomi,\r\nmiljö och välfärd.</pre><pre>En annan viktig fråga angående boendet är\r\nvalfriheten. Jag skall peka på en sak som är viktig\r\nför att vi skall kunna leva upp till målet med\r\nvalfrihet i boendet. Vi måste bibehålla en\r\nneutralitet mellan de olika boendeformerna. Den\r\nhar varit hyfsad. Men vi är snabbt på väg mot en\r\nbetydande orättvisa där hyresgästerna kommer att\r\nbelastas av kostnader i vissa årgångar av hus som\r\nkommer att vara 1 000--1 500 kronor högre än för\r\nmotsvarande boende i egnahem.</pre><pre>Det är märkligt att riksdagen är så fjärran från\r\nverkligheten att en sådan fråga kan förbigås helt i\r\nen bostadsdebatt. Det är ingen som direkt tar på sig\r\nskulden för besluten. Det är egentligen icke-beslut.\r\nVerkligheten ha blivit annorlunda än vad vi trodde\r\nnär besluten fattades. Men då kan det vara på sin\r\nplats att en sådan fråga nämns i riksdagen.</pre><pre>Skattereformen ledde till att kostnaderna för\r\nboendet ökade med ca 50 %. Det blev ett\r\nbesvärande ''golv'' som drabbade i princip alla.\r\nSamtidigt fick alla bättre nettoinkomster efter\r\nskatt. Det gick att bära dessa kostnader. Men låt oss\r\ntitta på var kostnaderna uppstår nu. Det är en liten\r\ngrupp på 10--15 % av de boende som bär bördorna.\r\nDet är märkligt, mina vänner.</pre><pre>Vi diskuterar i dag i riksdagen hur mycket vi kan\r\nbelasta denna utsatta grupp ytterligare. Vi talar inte\r\nom vad vi borde tala om. Vad skall vi göra så att\r\nmänniskor i denna grupp kan fatta mod och känna\r\natt det finns en möjlighet för dem att klara sig och\r\nså att förlusterna för dem själva, samhället, banker\r\nosv. blir så små som möjligt? Vi har vänt problemet\r\nalldeles bak och fram. Det är fråga om att skapa\r\nförutsättningar för dem som bor i hus byggda åren\r\n1987--1993 att klara av situationen. Det är då vi\r\nundviker de stora belastningarna på statskassan och\r\nde personliga tragedierna.</pre><pre>Visst är det bra med de ROT-program vi har fattat\r\nbeslut om i riksdagen. Det visade sig vara effektivt\r\natt införa rätt till skatteavdrag för dem som bor i\r\negnahem. Nu skall det fattas beslut om 1,5\r\nmiljarder kronor i riksdagen. Det är litet grand\r\nverklighetsfrämmande att tro att man skall nå full\r\neffektivitet när den stora, tunga biten med samtliga\r\nhyresfastigheter lämnas utanför. Det är där de\r\nverkliga jobben kan skapas. Dessa fastigheter\r\nlämnas utanför, och då går det inte att få full effekt.</pre><pre>Skattebelastningen på byggandet har steg för steg\r\nökat. Ni pratar om att produktionskostnaderna har\r\nvarit höga både förr och nu. Men det är inte\r\novanligt att vid en totalkalkyl för ett bygge består\r\nena halvan av kalkylen av skatter, moms,\r\nstämpelavgifter, markkostnader osv., och den\r\nandra halvan av kalkylen utgör de egentliga\r\nbyggkostnaderna. Det är självklart att boendet blir\r\ndyrt när den viktigaste av våra nyttigheter belastas\r\nmed så mycket skatt. Det är löjligt att säga att det\r\när billigare att bygga nu än för 2--3 år sedan.\r\nSamtidigt som entreprenörerna har sänkt sina\r\npriser med 15--20 % har momsen höjts med 12--\r\n25 %. Den höjningen tar i stort sett igen den mesta\r\nav sänkningen.</pre><pre>Det nya bostadsfinansieringssystem som denna\r\nregering har infört är utomordentligt bra. Men det\r\npassar trots allt inte i en ekonomi med låg inflation.\r\nUpptrappningen är för snabb. Även där måste vi\r\ntänka om. Jag tror att ett finansieringssystem\r\ngrundat på en neutralitet mellan\r\nupplåtelseformerna -- ett bidrag till hyresrätten\r\nmotsvarande skattereduktionen, plus 12 %\r\nmoms -- skulle skapa en situation där vi återigen\r\nvågar börja bygga. Då skulle utgångsläget vara\r\nkorrekt utan en brant trappa att vandra uppför.</pre><pre>Vi måste ta sådana grepp och föra sådana\r\nresonemang om denna bostadsdebatt skall vara\r\nvärd att kallas för en bostadsdebatt. Annars rör vi\r\nbara runt en mängd oväsentligheter i grytan.</pre><pre>Vi kommer inte alltför långt in i framtiden -- ett år\r\ni något fall, ungefär tre år i vissa fall -- att\r\nkonstatera att vi har en mycket besvärande\r\nbostadsbrist.</pre><pre>Det kommer att glädja dem som behöver ha en\r\nbostadsbrist för att kunna höja hyrorna maximalt\r\noch göra profit på boendet. Men för de boende är\r\ndet en mycket stor olycka, och för oss som\r\nansvariga politiker är det en ännu större olycka, om\r\nvi vill värna om statens finanser.</pre><pre>Därför måste vi skapa ett system där vi återigen kan\r\nfå i gång byggandet. Det är inte fråga om att bygga\r\n30 000-40 000 lägenheter, men 15 000-20 000 måste\r\nvi ha om vi inte tror att alla lägenheter är färska och\r\nfina i 200 år eller mer. Vi har ju faktiskt en viss\r\nbefolkningsökning också.</pre><pre>I vissa regioner måste även nybyggandet komma i\r\ngång inom rimlig tid, om vi inte förr än vi tror skall\r\nfå en situation med överhettning igen. Likaväl som\r\nsituationen i byggbranschen i dag stör en i övrigt\r\nsnabb utveckling av ekonomin, så kommer det\r\nåterigen att störa ekonomin när branschen en gång\r\nblir överhettad. Byggbranschen kommer alltså att\r\nvara helt i otakt med övriga, positiva tendenser i\r\nekonomin.</pre><pre>Herr talman! Med detta vill jag bara fästa\r\nkammarens uppmärksamhet på att det faktiskt\r\nfinns stora, väsentliga frågor som bör diskuteras här\r\nmen som inte har varit uppe i dag.</pre><pre>(forts.)</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att nu pågående ärende samt återstoden\r\nav dagens ärenden fick företas till avgörande vid\r\nmorgondagens arbetsplenum.</pre><pre>\r\n9 §  (forts.) Vissa anslag till\r\nbostadsförsörjningen samt reparation, om- och\r\ntillbyggnad av bostäder m.m.</pre><pre>(forts. BoU15 och BoU14)</pre><pre>Anf. 61  LENNART NILSSON (s) replik:</pre><pre>Herr talman! Jag skulle egentligen i all korthet\r\nkunna instämma i Ivar Franzéns anförande, men jag\r\nvill med anledning av hans inlägg säga följande:</pre><pre>I den socialdemokratiska reservationen nr 1 i\r\nbostadsutskottets betänkande 15 skriver vi: ''En\r\nviktig del i arbetet med att utforma nya villkor är\r\ndärför att subventioner och skatteregler utformas\r\noch samordnas på ett sådant sätt att rättvisa mellan\r\nolika upplåtelseformer uppnås -- dvs. att\r\nneutralitetsmålet upprätthålls. Detsamma gäller\r\nför övrigt paritetsmålet som syftar till att utjämna\r\norättvisor mellan bostäder av olika ålder.''</pre><pre>Ivar Franzén och jag och socialdemokratin är alltså\r\növerens i dessa frågor.</pre><pre>Anf. 62  IVAR FRANZÉN (c) replik:</pre><pre>Herr talman! Jag är alldelse övertygad om att det\r\ninte finns en enda riksdagsman i denna kammare\r\nsom inte med handen på hjärtat skulle säga: Visst\r\när vi för neutralitet. Det är självklart att vi skall\r\nkämpa för det.</pre><pre>Men när SABO presenterar en rapport som visar\r\nvad som kan hända blir det ingen reaktion -- inte\r\nheller från socialdemokraterna. Det hade funnits\r\nutrymme för att titta närmare på detta och lägga\r\nfram konkreta förslag, så kom inte och försök\r\nframstå som om ni socialdemokrater har den rätta\r\npolitiken! Så är det faktiskt inte. Ni har visat en\r\nalltför stor handlingsförlamning.</pre><pre>Jag har nu talat om verkligheten såsom jag upplever\r\nden, och jag tror att alla kan inse att det finns en del\r\nsaker som de har missat -- inte minst\r\nsocialdemokraterna.</pre><pre>Anf. 63  LENNART NILSSON (s) replik:</pre><pre>Herr talman! Om det nu är så att\r\nsocialdemokraternas handlingsförlamning är stor,\r\nkan jag bara konstatera att det inte finns någon\r\nhandlingskraft över huvud taget hos den borgerliga\r\nmajoritet som Ivar Franzén tillhör. Man vill ju inte\r\nalls ta fasta på det som vi har skrivit i vår\r\nreservation.</pre><pre>Anf. 64  IVAR FRANZÉN (c) replik:</pre><pre>Herr talman! Jag har legat ganska lågt i\r\nbostadsdebatten här i kammaren tidigare. Men jag\r\nhar klart sagt ifrån att i den mån jag deltar i\r\ndebatterna fortsättningsvis så har jag ambitionen\r\natt tala i klartext.</pre><pre>Självfallet riktar jag därmed kritik också mot mina\r\negna, men jag vet att det finns många ibland dem\r\nsom delar min uppfattning. Vad vi borde göra är att\r\nsamla alla som tycker att detta är viktiga frågor,\r\növer block- och partigränser, och i stället för att\r\nprata om hur mycket vi kan belasta de utsatta\r\ngrupperna tillsammans försöka analysera\r\nsituationen och ta fram ett program: Vilka är de\r\nabsolut bästa insatserna för att minimera\r\nförlusterna och framför allt de mänskliga\r\ntragedierna?</pre><pre>Detta är uppgiften för Sveriges riksdag -- inte att\r\ntjafsa om hur mycket vi kan spara här och där,\r\nsamtidigt som vi handlar på ett sådant sätt att vi\r\nförlorar pengar. Det är ju vad vi gör: T.ex. är de\r\nytterligare 2,5 miljoner som nu tas ut rena förlusten\r\nför statskassan. Det innebär 600 miljoner netto,\r\nmatematiskt räknat. Men förlusten blir ännu större\r\nän 600 miljoner. Verkligheten är alltså att detta är\r\nen förlustaffär.</pre><pre>Därför gäller det nu att släppa prestigen och på ett\r\nsunt och konstruktivt sätt resonera tillsammans och\r\nse till att vi gör rätt saker. Det vore bra för de\r\nboende. 80 % av de boende har det ganska bra och\r\ntjänar på räntan, men vi får inte glömma att de 10-\r\n15 % som verkligen drabbas också är väljare och\r\nockså är människor. Bara för att de är så få får vi\r\ninte glömma bort dem! Ibland får jag en känsla av\r\natt man resonerar så här: Eftersom de inte är fler är\r\ndet inte så farligt!</pre><pre>Anf. 65  INGER LUNDBERG (s):</pre><pre>Herr talman! Jag vill tacka Ivar Franzén för en\r\nengagerad genomgång av viktiga frågor på\r\nbostadsmarknaden.</pre><pre>Kanske beror både Ivar Franzéns engagemang och\r\nkunnighet på att han rör sig bland människor som\r\nmöter mycket av de bostadspolitiska problemen\r\noch att han inte -- som skatteminister Lundgren --\r\nflyr undan det som är människors verklighet. Ivar\r\nFranzén talar för något helt annat än att marknaden\r\nskall avgöra utvecklingen på ett av de\r\ngrundläggande välfärdsområdena.</pre><pre>Vi har fått en situation då ingen tar ansvar för\r\nbostadspolitiken. Många departement delar\r\nansvaret, men ingen har en helhetssyn. Det är inte\r\nför att det skall vara bekvämt för aktörerna på\r\nbostadsmarknaden som socialdemokratin kräver\r\nen bostadsminister, Mikael Odenberg. Det är för\r\natt det är så viktigt för barn och unga hur\r\nbostadsmiljöerna utformas och för att det är viktigt\r\nvilka möjligheter till en god bostad som människor\r\nhar.</pre><pre>Samtidigt som regeringen har tappat helhetssynen\r\npå bostadsmarknaden ökar klassklyftorna. Det\r\nfinns mycket starka tendenser till segregation i vår\r\ntid. Visst finns det segregation i varje samhälle, och\r\nvisst fanns det segregation under 70- och 80-talen.\r\nMen det allvarliga är att segregationen nu tar fart i\r\nvårt samhälle och att det är stor risk att vi kommer\r\nin i en segregationsspiral som vi aldrig kan vrida\r\ntillbaka.</pre><pre>Vi socialdemokrater förnekar inte att\r\nsegregationen har funnits i det svenska samhället\r\nsedan långt tillbaka. Men vi är också på det klara\r\nmed att segregationen i Sverige har varit liten sett i\r\nett internationellt perspektiv. Vi har inte haft några\r\ngetton, allmännyttan har erbjudit bostäder för alla\r\noch också i miljonprogramsområdena har det\r\nfunnits hushåll med mycket goda förutsättningar\r\nsom trivts i och älskat sina bostadsområden.</pre><pre>Vi socialdemokrater känner också stolthet över att\r\nvi har kunnat erbjuda en likvärdig skola och en god\r\nbarnomsorg i hela landet, och vi känner en\r\nutomordentligt stor oro för att regeringen inte tar\r\ntag i segregationsfrågorna.</pre><pre>I motion Bo230 kräver vi motionärer från nio större\r\nstäder att en särskild parlamentarisk beredning\r\ntillsätts för att studera och ta tag i\r\nsegregationsfrågorna. Bakgrunden är systemskiftet\r\ninom bostadspolitiken.</pre><pre>Det har gått fort för borgerligheten:\r\nBostadsanvisningslagen har avskaffats, och i\r\nbetänkandet vill man inte ens se vilka möjligheter\r\ntill en fungerande bostadsanvisning som vi har.\r\nBostadsförmedlingar har fallit som käglor ute i\r\nkommunerna. Den fysiska planeringen har\r\nnedmonterats. För allmännyttan finns nu bara\r\nsärregler, som försvårar arbetet.</pre><pre>Inte några möjligheter att driva en social\r\nbostadspolitik ges av den borgerliga regeringen.\r\nRegeringen har avhänt sig de ekonomiska\r\nstyrmedlen. Man har ringa intresse för en\r\nskatteutjämning som motverkar\r\nbostadssegregationen. Man visar allt större\r\ntendenser att införa marknadshyror. Man inför\r\nskolpeng och barnomsorgspeng runt om i\r\nkommunerna.</pre><pre>Systemskiftet går fort, så fort att Boverkets chef\r\nbara för några dagar sedan uttryckte sin stora oro\r\nför att regeringen inte tar fram instrument för att\r\nfölja utvecklingen, för att satsa på forskning och\r\nuppföljning och på att ge en ordentlig bild av vad\r\nsom egentligen händer ute i kommunerna.</pre><pre>Samtidigt är arbetslösheten hård. Samtidigt finns\r\ndet stor oro i världen som bidrar till en kraftig\r\ninvandring till vårt land. Allt det här innebär risk\r\nför segregation. Allt det här gör det så viktigt att vi\r\ngemensamt här i kammaren tar upp kampen mot\r\ndet tudelade samhället. Därför känner man sig så\r\noroad av en regering som saknar engagemang och\r\nvilja att ta tag i frågorna om segregationen.</pre><pre>Därför finns det ändå en liten strimma av hopp när\r\nman hör engagerade centerpolitiker som Ivar\r\nFranzén, som rör sig ute i den verklighet som allt fler\r\nbörjar tycka är jobbig. Riksdagen får inte stå vid\r\nsidan om och se hur vårt samhälle blir alltmer\r\nsegregerat. Det är allvarligt att man inte vågar ta\r\ndet initiativ som socialdemokratin kräver i\r\nreservation 10. Det är allvarligt att man inte gör allt\r\nför att säkra svaga gruppers ställning i framtiden.\r\nDet är hög tid att visa att vi i Sverige vill ha ett\r\nsamhälle för alla och ett samhälle med mötesplatser\r\nför människor med olika social, kulturell och etnisk\r\nbakgrund.</pre><pre>Jag yrkar bifall till de socialdemokratiska\r\nreservationer som Lennart Nilsson tidigare har\r\nbiträtt.</pre><pre>Anf. 66  OSKAR LINDKVIST (s):</pre><pre>Herr talman! Boverket har gjort en prognos för 90-\r\ntalet och konstaterat att det behöver byggas mellan\r\n30 000 och 40 000 nya lägenheter varje år. Den\r\nprognosen har vi arbetat med inom\r\nsocialdemokratin, och vi har kommit fram till att vi\r\nkan stå upp för den målsättningen. Det genomsyrar\r\nockså våra motioner. Vi tror att det är viktigt att\r\nman nu gradvis drar i gång byggnationen och ser till\r\natt det kommer nya bostäder. Under senare delen\r\nav det här decenniet kommer det nämligen att\r\nbehövas en efterfrågan på bostäder, under\r\nförutsättning att vi låter arbetsmarknaden fungera\r\nsom den bör fungera i ett samhälle av det svenska\r\nsnittet.</pre><pre>Jag hörde häromdagen verkställande direktören i\r\nSkandia säga att Skandia nu skall gå ut på\r\nbostadsmarknaden och handla fastigheter. Han\r\ntillfrågades om man skulle gå ut med mycket\r\npengar, och han svarade att det gällde flera\r\nmiljarder. Han sade att det nu byggs så litet i\r\nSverige att det kommer att bli en god affär att vara\r\nfastighetsägare i slutet av det här decenniet.</pre><pre>Vi har alltså brist på bostäder. Vi har stor\r\narbetslöshet. Vi har en arbetsmarknad som inte\r\nfungerar. Vi har problem, som vi skall påtala. Om\r\nman ingår i regeringspartierna tycker man kanske\r\nbara att det är obehagligt och vill vara i fred. Om\r\nman sitter i opposition har man skyldighet att föra\r\nfram synpunkter på vad som kan göra Sverige\r\nbättre.</pre><pre>Någon har sagt i debatten att vi just nu har låg\r\ninflation och låg ränta. Jag vill bara påminna om att\r\nräntan för närvarande rör sig uppåt, vilket är\r\nmycket oroväckande. Om det är så att det är\r\nSocialdemokraternas fel, som Agne Hansson\r\nantyder, eller om det möjligen kan vara\r\nriksbankschefens fel att räntorna rör sig uppåt, om\r\ndet beror på vad som sker i Amerika eller i\r\nTyskland, vet inte jag. Men varje gång som\r\nriksbankschefen är ute och talar rör sig räntorna\r\nuppåt. Det har varit en mycket oroväckande\r\nränteutveckling de senaste dagarna.</pre><pre>Jag vill bara säga att produktionskostnaden på\r\nbostadsmarknaden i nuläget är hanterbar, och den\r\nstora frågan är då: Varför är det så få som bygger\r\nför närvarande? Om det nu är låg inflation, låg\r\nränta och hanterbara produktionskostnader, varför\r\nvill ingen bygga? Det är ju ett idealiskt utgångsläge\r\nför den som tror på en utveckling där det kan finnas\r\nutrymme för ett ökat antal bostäder.</pre><pre>Vi har utformat vårt program, och det är inget\r\nspeciellt nytt. Vi arbetar för att det skall finnas\r\nROT-program som tar vid i svackor av en ordinär\r\nsysselsättning på byggmarknaden. Vi ställer stora\r\nkrav, inte bara därför att det är viktigt att få i gång\r\nbyggmarknaden, utan också därför att det är viktigt\r\natt man tror på att arbetsmarknaden skall börja\r\nfungera.</pre><pre>Jag vill också säga att jag under min långa tid i\r\nriksdagen personligen har haft mycket lätt för att se\r\nett politiskt mittfält i bostadsfrågan, där det ligger\r\nett givet ansvar för en social och solidarisk\r\nbostadspolitik. Jag måste buga mig inför Ivar\r\nFranzéns inlägg, som gladde mig ofantligt. Han sade\r\natt alla i den här salen borde samlas och fundera\r\növer vad man kan göra. Jag håller med honom i den\r\nmeningen att målsättningen då måste vara en\r\nsolidarisk bostadspolitik.</pre><pre>Det som Ivar Franzén sade stämmer alltså inte med\r\nvad Agne Hansson sade i sitt mycket\r\nantisocialdemokratiska tal när bostadsdebatten\r\ninleddes här. Men vi struntar i det! Vi samlar dem\r\nsom känner för att medverka till en solidarisk\r\nbostadspolitik, Ivar Franzén. Jag tror att det skulle\r\nvara alldeles utmärkt.</pre><pre>Jag vill också allra sist säga att jag tycker att det är\r\ngivet att vårt samhälle skall utvecklas så att alla\r\nskall ha rätt till en bostad, alla skall ha rätt till ett\r\narbete och alla skall ha rätt till trygghet i det\r\nsvenska samhället. Vi som tror på de\r\nmöjligheterna, som innebär att det finns en\r\nrealistisk politisk chans att få fart på\r\narbetsmarknaden, på bostadsbyggandet och på ett\r\nförbättrat ROT-program, har också den\r\nuppfattningen att det skall föras en solidarisk\r\nbostadspolitik. Det är det som är avgörande för vår\r\naktivitet i bostadsfrågan.</pre><pre>Anf. 67  MIKAEL ODENBERG (m):</pre><pre>Herr talman! Jag skulle med anledning av Oskar\r\nLindkvists inlägg bara vilja påpeka för honom att vi\r\ninte har en bostadsbrist i Sverige för närvarande. Vi\r\nhar däremot 50 000 tomma lägenheter.</pre><pre>Även om räntorna har sjunkit, har vi fortfarande\r\nhöga realräntor, vilket naturligtvis gör det svårt att\r\nförränta bostadsinvesteringar.</pre><pre>Det är därför viktigt att få ner den långa räntan. Jag\r\ntror inte att färre intervjuer med Riksbankschefen\r\när det avgörande. Det väsentliga är att bryta de\r\nunderliggande inflationsförväntingar som kan\r\nfinnas i den svenska ekonomin. Detta kan\r\nSocialdemokraterna bidra till genom att inte ställa\r\nut överbud i sina politiska löften inför 1994 års\r\nriksdagsval.</pre><pre>Anf. 68  OSKAR LINDKVIST (s):</pre><pre>Herr talman! De förslag som vi lägger fram är\r\nfinansierade. Vi har klart visat hur man skall få\r\nfram dessa pengar, hur de skall sättas in i en ökad\r\nbostadsproduktion och hur de skall komma till\r\nanvändning i det sociala samhället.</pre><pre>Påpekandet om att det finns 50 000 tomma\r\nlägenheter var väl avsett som en upplysning?\r\nMikael Odenberg har alltså resignerat i och med\r\ndet. Det fanns även 50 000 tomma lägenheter 1982.\r\nDå blev det ett regeringsskifte.\r\nSocialdemokraterna tog över makten i Sverige. Det\r\ndröjde 3--4 år innan det blev en bostadsmarknad\r\ndär det var efterfrågan på bostäder. Varför? Jo,\r\nregeringen hade kapacitet att sätta i gång jobben,\r\nse till att folk kom i arbete, fick inkomster, kunde\r\nförsörja sig och efterfråga bostäder. I det svenska\r\nsamhället behövs det i dag någon som är beredd att\r\nsatsa på att få i gång jobben.</pre><pre>Någon har sagt att vi har en stor reserv i de\r\narbetslösa. Det protesterar jag livligt emot. De\r\narbetslösa är ingen reserv. De arbetslösa är den\r\nstörsta tillgången i det svenska samhället. Om vi nu\r\näntligen kommer fram till att sätta in dem i arbete\r\nblir det en ökad konsumtion och en ökad\r\nefterfrågan på bostäder. Detta är den\r\nsocialdemokratiska politiken. Den kommer\r\nsäkerligen att kunna fylla samma uppgift nu som\r\nden fyllde efter regeringsskiftet 1982.</pre><pre>Anf. 69  IVAR FRANZÉN (c):</pre><pre>Herr talman! Med anledning av Oskar Lindkvists\r\nanförande finns det anledning att understryka\r\nräntenivåns enorma betydelse för\r\nboendekostnaderna.</pre><pre>Vi har i dag en viss uppgång i räntorna, och vi oroar\r\noss för att räntorna skall stiga ytterligare. Jag tror\r\nför min del att det kommer att bli en lugnare\r\nutveckling framåt sommaren om vi bl.a. i denna\r\nkammare kan visa en stabilitet och en\r\nhandlingskraft.</pre><pre>Vi kan titta tillbaka på åren 1990--1992. Det skiljer\r\nändå ca 4 %. Med en produktionskostnad på 10 000\r\nkr per kvadratmeter blir det en kostnadsskillnad på\r\n400 kr per kvadratmeter. För en lägenhet på 100\r\nkvadratmeter blir det 40 000 om året.</pre><pre>Vi måste därför vara medvetna om den mycket\r\nstrikta sammankopplingen mellan en ekonomisk\r\npolitik som kan resultera i låga räntor och den\r\nenskilde och statens möjligheter att leva upp till\r\nmålsättningen att alla skall ha tillgång till en bra\r\nbostad till rimligt pris. Därför ligger det en viss fara\r\ni att lova 30 000--40 000 lägenheter i en nära\r\nframtid. Det får nog vara en successiv uppbyggnad.</pre><pre>I dag måste vi alla visa återhållsamhet och försöka\r\nvara realister. Vi måste alla hjälpas åt med att\r\ningjuta förtroende hos den s.k. marknaden. Det är\r\navgörande för att vi under de närmaste åren skall\r\nkunna sänka räntan ytterligare. Det kommer att\r\ninnebära att konjunkturen hålls vid liv och att vi\r\nkan få den ökade produktion och det överskott i\r\nbytesbalansen som gör att vi återigen kan få Sverige\r\npå fötter.</pre><pre>I dag kan vi återigen betala för oss. Det är länge\r\nsedan vi kunde det. Nu har vi ett överskott i våra\r\ntotala affärer. Det är ett stort plus. Men mycket är\r\nberoende av att vi inte hänger oss till onödiga\r\nmeningsskiljaktigheter utan verkligen försöker visa\r\natt riksdagen står samlad i de beslut som kommer\r\natt fattas under våren.</pre><pre>Anf. 70  OSKAR LINDKVIST (s):</pre><pre>Herr talman! Jag har egentligen ingen orsak att\r\nreplikera Franzén på annat sätt än genom att säga\r\natt vår politik har precis samma inriktning mot en\r\nlåg ränta och en låg inflation som den politik som\r\nregeringen företräder.</pre><pre>Vi har inte tänkt driva en politik med stora\r\nränteuppgångar i den svenska ekonomin.\r\nSjälvfallet är vi intresserade av att driva en politik\r\ndär de inslag som håller tillbaka\r\nkostnadsutvecklingen bevaras. Men jag hävdar\r\nmed bestämdhet att vi inte kan driva en politik på\r\nde arbetslösas bekostnad.</pre><pre>14 % av vår arbetskraft står utanför\r\narbetsmarknaden. Det är de arbetslösa som i dag\r\nbetalar välfärden för oss andra i det svenska\r\nsamhället. Det är värt att satsa på att få dem i\r\narbete. Konsumtionen och efterfrågan ökas genom\r\natt folk får jobb. Då blir det en ökad produktion av\r\nbostäder, och vi får möjlighet att slå vakt om en låg\r\ninflation och en låg ränta.</pre><pre>Överläggningen var härmed avslutad. (Beslut\r\nskulle fattas den 22 april.)</pre><pre>10 §  Kulturstöd vid ombyggnad, allmänna\r\nsamlingslokaler m.m.</pre><pre>Föredrogs</pre><pre>bostadsutskottets betänkanden</pre><pre>1993/94:BoU8 Kulturstöd vid ombyggnad m.m.\r\n(prop. 1993/94:100 delvis) och</pre><pre>1993/94:BoU9 Allmänna samlingslokaler (prop.\r\n1993/94:100 delvis).</pre><pre>Tredje vice talmannen meddelade att\r\nbostadsutskottets betänkanden BoU8 och BoU9\r\nskulle debatteras gemensamt.</pre><pre>Anf. 71  BRITTA SUNDIN (s):</pre><pre>Herr talman! I den debatt som vi nyss avlyssnade\r\nframgick det klart att det finns behov av att få till\r\nstånd fler jobb inom byggsektorn.</pre><pre>Den borgerliga regeringens brist på bostadspolitik\r\nhar inneburit att byggnadsarbetare går arbetslösa i\r\nen omfattning som aldrig tidigare. Den kompetens\r\nsom finns riskerar att slås ut. Därför är vi\r\nsocialdemokrater beredda att satsa extra resurser\r\nför att få till stånd en ökning av åtgärder inom\r\nområden där det finns stora behov att täcka, t.ex.\r\nnär det gäller kulturlokaler och samlingslokaler.</pre><pre>Först vill jag ta upp frågan om konstnärlig\r\nutsmyckning. Den finns också med i detta\r\nbetänkande. I juli 1992 avvecklade den borgerliga\r\nregeringen stödet till konstnärlig utsmyckning.\r\nStödet hade utgått sedan 1987 med mycket bra\r\nresultat. Ett år senare infördes stödet igen, och nu\r\nfinns det med i budgeten med en ram på 15\r\nmiljoner.</pre><pre>Vi socialdemokrater föreslår en ökning med 10\r\nmiljoner. Vi tycker att det är viktigt att staten\r\nmedverkar till att skapa arbetstillfällen för bild- och\r\nformkonstnärer. Det är också viktigt att staten\r\nmedverkar till att utrusta bostadsområdena med\r\nkvalitetskonst. Det har stor betydelse för de\r\nboende i ett område hur det är gestaltat, hur\r\nboendemiljön ser ut och fungerar, hur det ser ut\r\ninte bara i husen utan också runt och mellan husen,\r\nom man kan känna sig hemma i och stolt över sitt\r\nbostadsområde och om man kan känna identitet\r\noch samhörighet i sitt område. Därför är det viktigt\r\nmed konstnärlig utsmyckning.</pre><pre>Vi vill också redan nu slå fast att detta är ett bidrag\r\nsom vi vill ha kvar och utveckla.</pre><pre>Den borgerliga regeringen har också infört en\r\nmärklig syn på hur utsmyckningen skall utföras.\r\nKonstrådet skall bestämma vilken konst som skall\r\nfinnas i ett område, inte de boende,\r\nfastighetsägarna eller den konstnär som skall utföra\r\narbetet.</pre><pre>Detta leder till administrativt krångel och\r\nkostnader som gör att det statliga bidraget inte går\r\ntill det ändamål som det är avsett för. Vi tycker att\r\nKonstrådet kan befrias från denna uppgift.</pre><pre>När det gäller stöd till icke-statliga kulturlokaler\r\nhar vi tidigare i debatten hört att det finns med i\r\nROT-programmet. Tyvärr har regeringen fastställt\r\nregler som innebär att det nästan blir omöjligt att\r\nkomma i gång med några projekt. Man har alldeles\r\nför kort tid på sig. Tiden fram till den 1 juli är\r\nalldeles för kort, och det är då man måste ha satt i\r\ngång dessa projekt.</pre><pre>Som alla vet är planeringstiden för byggandet lång.\r\nÄven om det finns många projekt som är\r\nfärdigplanerade, tar det ändå lång tid innan man är\r\nklar att sätta spaden i jorden.</pre><pre>Det är naturligtvis viktigt att detta projekt kommer\r\ni gång så fort som möjligt, men man kan inte ha\r\nregler som äventyrar hela satsningen. Detta kan\r\ninnebära att det ROT-program som vi har varit\r\növerens om inte kommer att kunna bli\r\nverkningsfullt. Vi anser att man måste få hela 1994\r\npå sig för igångsättandet.</pre><pre>Eftersom vi vet att denna satsning skulle skapa\r\nmånga sysselsättningstillfällen och att det finns\r\nmånga projekt på kö, vill vi dessutom öka\r\nbidragsramen med 75 miljoner. Det finns som sagt\r\nangelägna projekt, och det är viktigt att inte\r\nverksamheten inom byggsektorn avstannar helt.</pre><pre>Jag yrkar bifall till reservationerna nr 2, 4 och 10 i\r\nbostadsutskottets betänkande nr 8.</pre><pre>När det gäller allmänna samlingslokaler har jag\r\nsamma invändning som i föregående betänkande.\r\nÄven här har regeringen satt en tidsgräns som är\r\nalltför snäv. Det är oklokt att fastställa regler som\r\ngör att det är i det närmaste omöjligt att få stöd. Vi\r\nföreslår att tiden utsträcks till hela 1994.</pre><pre>Vi föreslår även här att ramen skall ökas med 50\r\nmiljoner. Det finns en lång lista med projekt. Ute i\r\nlandet finns det ett stort behov av att skapa\r\nsamlingslokaler.</pre><pre>Jag har besökt många byar och\r\nbyautvecklingsgrupper. De intygar alla\r\nsamstämmigt att det är när man får möjlighet att\r\nsamlas i en egen lokal som kraften och viljan att\r\nutveckla byn kan blomma ut. Då kan man också ta\r\nvara på de resurser som finns i bygden.</pre><pre>Jag yrkar bifall till reservation nr 1 i\r\nbostadsutskottets betänkande nr 9.</pre><pre>Anf. 72  BO G JENEVALL (nyd):</pre><pre>Herr talman! Jag skulle vilja diskutera dessa båda\r\nbetänkanden ur en något annorlunda synvinkel.\r\nJag tycker att det statsfinansiella läget glöms bort\r\nalltför ofta. Man borde påminna om det i varje\r\ndebatt och t.o.m. i varje anförande. Vi debatterar\r\ninte de stora frågorna, de stora pengarna och de\r\nstora besparingarna. När vi håller på med en\r\närendedebatt har vi plötsligt glömt det\r\nstatsfinansiella läget. Det talas då ganska ofta om\r\natt man skall spä på med några miljoner här och där\r\neftersom det behövs. Jag ser fram emot att vi skall\r\nfå en annan ordning i riksdagen med budgetramar.\r\nDå kan vi se till budgeten i dess helhet på ett annat\r\nsätt än vad vi kan göra nu.</pre><pre>Ny demokrati har under hela mandatperioden\r\nanvisat större besparingar än något annat parti. I\r\nord och handling har vi försökt göra besparingar på\r\nså många budgetposter som möjligt. I de flesta fall\r\nhar vi inte fått något som helst stöd från regeringen\r\neller från oppositionspartierna. Om vi skall få\r\nnågon rätsida på problemet måste vi angripa\r\nvarenda budgetpost. Vi måste skrapa och fila\r\növerallt, även om vi tycker att det i dessa\r\nsammanhang mest rör sig om kaffepengar som inte\r\nbetyder så mycket. Om man räknar ihop alla små\r\nposter, blir det mycket pengar. Från er egen\r\nhushållsbudget vet ni alla att det inte är de stora\r\nutgifterna som är problemet -- dem har man koll\r\npå -- utan det är de små, små utgifterna som blir\r\nstora pengar och gör att man tappar kontrollen.</pre><pre>Visst är det viktigt med en konstnärlig\r\nutsmyckning. Det tycker vi också. Men skall det ske\r\npå statens bekostnad? Vi kan göra en jämförelse\r\nmed en privatperson. Om jag har lånat en hel\r\nårslön, så går jag väl inte och köper konst. Jag\r\ntycker att vi måste besinna oss.</pre><pre>Det har talats om behovet av samlingslokaler. I\r\nSverige har vi i dag ett stort överskott på lokaler. Vi\r\nskall inte bygga fler lokaler av det slaget. Det finns\r\nbyggprojekt som är mera angelägna.</pre><pre>Jag vill understryka att vi även skall tänka på de\r\nsmå budgetposterna. Låt oss göra allt vad vi kan för\r\natt minska de små utgifterna, så att vi efter ett antal\r\når så småningom kan få en budget i balans.</pre><pre>Herr talman! Jag kan inte avhålla mig från en\r\nkommentar. Bostadsutskottets debatter brukar\r\nofta hamna mycket sent på kvällen. Nu har vi för\r\nen gångs skull fått börja tidigt på dagen. Då lägger\r\nman in en lång interpellationsdebatt mitt i vår\r\ndebatt. Jag tycker att det är anmärkningsvärt.</pre><pre>Herr talman! Med det anförda yrkar jag bifall till\r\nreservation nr 1 i bostadsutskottets betänkande\r\nnr 8 och till reservation nr 2 i betänkande nr 9.</pre><pre>Anf. 73  BIRGER ANDERSSON (c):</pre><pre>Herr talman! Vi är nu inne på kulturfrågorna i\r\nbostadsutskottets debatt. Personligen tycker jag att\r\ndet är mycket viktigt med både en god inre och yttre\r\nboendemiljö. I det här avsnittet diskuterar vi också\r\nde allmänna samlingslokalerna. Samlingslokalerna\r\nbetyder mycket för människors sociala gemenskap\r\ni olika sammanhang.</pre><pre>Jag börjar med några kommentarer till betänkande\r\nnr 8. Tre områden tas upp -- kulturstöd vid\r\nombyggnad, bidrag för konstnärlig utsmyckning i\r\nbostadsområden och stöd till icke statliga\r\nkulturlokaler.</pre><pre>När det gäller kulturstöd vid ombyggnad av\r\nkulturhistoriskt värdefull bebyggelse är\r\nbeslutsramen för innevarande budgetår 160\r\nmiljoner kronor. Högst 10 miljoner kronor av dessa\r\nfår disponeras för bidrag till arkeologiska\r\nundersökningar i samband med bostadsbyggande.\r\nEtt enigt bostadsutskott föreslår att beslutsramen\r\npå 160 miljoner skall vara oförändrad under\r\nkommande budgetår. De nuvarande\r\nbidragsbestämmelserna infördes den 1 juli 1993.\r\nRiksantikvarieämbetet har ett sammanhållet\r\nansvar för bidragsgivningen.\r\nRiksantikvarieämbetet har dock uppdraget att\r\ndelegera fördelningen av ramen till länsstyrelserna,\r\nsom kan fatta beslut om stöd.</pre><pre>Det nya decentraliserade systemet har medfört\r\npåtagliga förenklingar med färre nivåer i\r\nbeslutsprocessen. Tidigare i debatten har vi hört att\r\nbostadsbyggandet för närvarande har mycket liten\r\nomfattning. Det har medfört att efterfrågan på\r\nkulturstöd vid ombyggnad är liten.\r\nBostadsbyggandet är så litet att en del pengar inte\r\nutnyttjas för kulturstöd vid ombyggnad av\r\nbostadsbebyggelse. Det finns ett närliggande\r\ngenerellt byggnadsvårdsanslag för\r\nkulturmiljövården. Regeringen föreslår att en\r\nomfördelning av medel får göras mellan de båda\r\nanslagen fram till årsskiftet 1994/95. Utskottet\r\ntillstyrker förslaget och slår fast att en omfördelning\r\nfår göras genom en ändring av ramarna för de båda\r\nanslagen.</pre><pre>I betänkandet behandlas också bidrag för\r\nkonstnärlig utsmyckning i bostadsområden. Både\r\nBritta Sundin och Bo G Jenevall har varit inne på\r\nden frågan. Bidraget infördes den 1 juli 1987.\r\nUnder alla år stödformen har funnits har den årliga\r\nramen varit 15 miljoner kronor. Eftersom\r\nbidragsmöjligheten har utnyttjats endast i liten\r\nomfattning under innevarande budgetår, gör\r\nbostadsutskottet ett tillkännagivande till\r\nregeringen i denna fråga. Bostadsutskottet föreslår\r\natt bidrag skall kunna ges även om åtgärden inte\r\nvidtas i samband med ny- eller ombyggnad eller vid\r\nförbättring av hyres- och bostadsrättshus. Enligt\r\nbostadsutskottet bör denna utvidgning av\r\nbidragsmöjligheten vara temporär och gälla fram\r\ntill den 1 juli 1995.</pre><pre>Stöd till icke statliga kulturlokaler behandlas också\r\ni betänkandet. Bidrag betalas ut för ny- eller\r\nombyggnad av muséer, teatrar och konsertlokaler\r\nsom tillhör någon annan än staten.</pre><pre>Frågan om stöd prövas av av Boverkets\r\nsamlingslokaldelegation efter hörande av Statens\r\nkulturråd. Beslutsramen har under senare år legat\r\npå 25 miljoner kronor.</pre><pre>Under föregående budgetår beviljades dessutom\r\nett engångsbelopp på 20 miljoner kronor för\r\nsysselsättningsskapande åtgärder. Under\r\ninnevarande budgetår har regeringen beslutat om\r\nett engångsbelopp på 70 miljoner utöver tidigare\r\nbeslutad ram.</pre><pre>Här vill jag litet kommentera de\r\nsocialdemokratiska reservationer som Britta\r\nSundin nämnde. Det är reservationerna 2, 4 och 7\r\nvid avsnittet om konstnärlig utsmyckning.</pre><pre>Man säger att man vill ha en långsiktig garanti från\r\nriksdagen att verksamheten skall fortsätta under de\r\nnärmaste åren. Den slutsats man kan dra av den\r\nreservationen är att socialdemokraterna räknar\r\nmed att vara kvar i opposition även under\r\nkommande mandatperiod. Annars hade man inte\r\nbehövt framställa ett sådant yrkande.</pre><pre>Majoriteten anser att den normala\r\nbudgetprocessen skall tillämpas även i det här\r\nfallet.</pre><pre>När det gäller bostadsutskottets betänkande 8\r\nyrkar jag därför bifall till utskottets hemställan och\r\navslag på samtliga reservationer.</pre><pre>I den här debatten behandlar vi också\r\nbostadsutskottets betänkande 9 som rör allmänna\r\nsamlingslokaler.</pre><pre>I Sverige har vi ett rikt utvecklat föreningsliv. Vi\r\nhar föreningar av vitt skilda slag, idrottsföreningar,\r\npolitiska föreningar, hembygdsföreningar, olika\r\nslags intresseföreningar osv. Ett gemensamt behov\r\nför alla dessa föreningar är lokaler där\r\nföreningsmedlemmarna kan träffas. De allmänna\r\nsamlingslokalerna har en mycket viktig uppgift att\r\nfylla i det sammanhanget.</pre><pre>Tillgång till samlingslokaler är en förutsättning för\r\nett väl fungerande föreningsliv. Samlingslokaler\r\nbehövs över hela landet, såväl på landsbygden som\r\ni små och stora tätorter.</pre><pre>Människor i ett bostadsområde eller i en bygd kan\r\nbehöva samlas i en lämplig lokal för att ta itu med\r\ngemensamma angelägenheter, för att känna social\r\ngemenskap, för att delta i studiecirklar, för\r\nkulturella upplevelser eller för att själva aktivt delta\r\ni kulturella verksamheter.</pre><pre>För några år sedan pågick kampanjen ''Hela\r\nSverige skall leva''. I studiecirklar och\r\nutvecklingsgrupper diskuterades bygdens\r\nutvecklingsmöjligheter. En av de viktigaste\r\nfaktorerna för bygdens utveckling ansågs vara\r\ntillgång till samlingslokal. Det var också Britta\r\nSundin inne på.</pre><pre>Även i storstädernas bostadsområden är behovet\r\nav samlingslokaler väl dokumenterat. Skötseln av\r\nde allmänna samlingslokalerna finansieras genom\r\nhyresintäkter, inträdesavgifter för olika\r\nevenemang, medlemsavgifter och till en del genom\r\nkommunala anslag. Men verksamheten bygger i\r\nstor utsträckning på ideellt arbete. Särskilt gäller\r\ndetta de små samlingslokalerna där man inte har\r\nnågon fast anställd personal. Genom dessa ideella\r\ninsatser får samhället tillgång till bra och billiga\r\nsamlingslokaler som förvaltas och sköts på ett\r\nansvarsfullt sätt.</pre><pre>Staten lämnar bidrag för nybyggnad, ombyggnad\r\noch köp av samlingslokaler. Under innevarande\r\noch nästa budgetår är bidragsramen totalt 190\r\nmiljoner, varav 145 miljoner avser innevarande\r\nbudgetår. Till dessa belopp kommer kommunala\r\nbidrag och egen finansiering.</pre><pre>Det är ytterst angeläget att så många som möjligt\r\nkan utnyttja de allmänna samlingslokalerna.\r\nBidrag lämnas för handikappanpassning med ett\r\nhögsta belopp av 165 000 kronor. Bidrag får lämnas\r\nutan rambegränsning i det här avseendet.</pre><pre>Jag anser för min del att handikappanpassning av\r\nföreningsägda samlingslokaler måste ges högsta\r\nprioritet. Det finns fortfarande många allmänna\r\nsamlingslokaler som saknar handikappanpassning.\r\nAv 1993 års samlingslokalutrednings betänkande\r\n''Mycket under samma tak'' framgår att av ett\r\ntotalantal av ca 3 400 allmänna samlingslokaler det\r\nfortfarande finns ca 1 000 som inte är\r\nhandikappanpassade.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Jag tror jag har litet tid att kommentera de tidigare\r\ninläggen. Bo G Jenevall talade mycket om det\r\nstatsfinansiella läget. Han har tre reservationer,\r\nmen det är bara en av dem som, på lång sikt,\r\npåverkar det statsfinansiella läget. Det är\r\nreservationen där han yrkar en nedskärning av\r\nbeslutsramen för konstnärlig utsmyckning. I de\r\nandra två reservationerna behandlas det löpande\r\nanslaget. Då har själva utgiften beslutats tidigare,\r\nså ramen ligger fast. Har man beslutat att göra\r\nnågot får man sedan finna sig i att vara med och\r\nbetala kostnaden. Skall man ha långsiktiga\r\nbesparingar i det här sammanhanget är det\r\nbeslutsramen man skall påverka.</pre><pre>Britta Sundin nämnde att de är väldigt kort tid för\r\natt få i gång de satsningar som nu skall göras. Jag\r\nkan till viss del hålla med om detta. Britta Sundin\r\nhar tydligen inte uppmärksammat att det finns en\r\nventil. Om det finns särskilda skäl kan man få sätta\r\ni gång dem senare. Jag tror därför att det finns goda\r\nmöjligheter att komma i gång. Jag vet att många\r\nföreningar med samlingslokaler har lämnat in\r\nansökan till Boverket om att få göra ombyggnad\r\noch tillbyggnad. Planeringen är alltså långt framme\r\neftersom kön i Boverkets lista över projekt som kan\r\ngenomföras är ganska lång. Jag tror därför att det\r\nfinns möjligheter att mycket snabbt komma i gång\r\ni det här sammanhanget. Men det finns alltså en\r\nventil som gör att man kan få komma i gång litet\r\nsenare om det finns särskilda skäl.</pre><pre>Eftersom min taletid nu är ute slutar jag här och\r\nåterkommer i en replik.</pre><pre>Anf. 74  BRITTA SUNDIN (s):</pre><pre>Herr talman! För att inte Birger Andersson skall\r\nvara tveksam om vad vi räknar med skall hända i\r\nhöstens val vill jag säga att vi naturligtvis räknar\r\nmed att komma tillbaka och ta över\r\nregeringsansvaret. Detta behövs framför allt för\r\nlandets skull.</pre><pre>För de aktörer som arbetar med dessa frågor är det\r\nnaturligtvis mycket viktigt med en långsiktig\r\nplanering. De måste veta vilka regler som kommer\r\natt gälla även för längre tid än det innevarande\r\nbudgetåret. Eftersom propositionen i det här fallet\r\nkan tydas så att stödet till konstnärlig utsmyckning\r\nkommer att försvinna, så tycker jag det är viktigt\r\natt vi från vår sida markerar att för oss är det viktigt\r\natt stödet är kvar.</pre><pre>Centerpartiet talar ofta mycket vackert om\r\nallmänna samlingslokaler. Men, Birger Andersson,\r\ndet är inte bara fagert tal som gäller, man skall\r\nockså upp till bevis. Det finns, precis som Birger\r\nAndersson sade, många projekt som ligger i kö och\r\nväntar. Det är sju års kö om jag har fått rätt\r\ninformation. Det finns alltså projekt. Vi anser\r\ndärför att det är angeläget att även för det här\r\nbudgetåret satsa ytterligare pengar.</pre><pre>Det kan finnas särskilda skäl för att sätta i gång,\r\nsäger Birger Andersson, även om man satt en så\r\nsnäv gräns. Det var ju bra att Birger Andersson\r\ninstämde i att den här gränsen är alldeles för snäv.\r\nJag tycker att det hade varit bra mycket enklare om\r\nman ifrån början hade sagt att man kunde sätta i\r\ngång under hela 1994. Då hade vi sluppit det\r\nförfarande vi måste ha med att finna ut vad som är\r\nsärskilda skäl.</pre><pre>Anf. 75  BIRGER ANDERSSON (c):</pre><pre>Herr talman! Jag börjar med de allmänna\r\nsamlingslokalerna. Jag delar Britta Sundins\r\nuppfattning att de har en väldigt stor betydelse. Jag\r\nhåller också med om att kön är lång, men den har\r\ninte tillkommit efter regeringsskiftet, utan den\r\nfanns tidigare också.</pre><pre></pre><pre>Sedan kan jag säga till Britta Sundin att jag har\r\ntittat efter litet grand bakåt i tiden och sett efter hur\r\nmycket pengar som har anvisats i olika\r\nsammanhang för allmänna samlingslokaler. Jag kan\r\nnöja mig med de två senaste åren.</pre><pre>För budgetåret 1993/94 och nästkommande\r\nbudgetår har regeringen totalt anvisat 190 miljoner.\r\nEnligt Socialdemokraternas motioner har ni totalt\r\nbegärt 140 miljoner. Genom detta ROT-program\r\nhar tillkommit väldigt mycket mer än vad både ni\r\noch vi hade tänkt oss från början. Men jag tycker\r\ndet är riktigt att man satsar hårt när det gäller just\r\nsamlingslokaler.</pre><pre>Eftersom vi är inne på frågan om byggnader kan jag\r\ni detta sammanhang också nämna att det i det ROT-\r\nprogram som regeringen presenterade i början på\r\nmars avsätts väldigt mycket till kultursektorn. När\r\ndet gäller kulturmiljövård och kulturbyggnader får\r\nman 195 miljoner. Enligt Socialdemokraternas\r\nmotion, som kom till kulturutskottet, begärde\r\nSocialdemokraterna 130 miljoner. Det innebär med\r\nandra ord att era önskemål mer än väl har\r\ntillgodosetts i sammanhanget.</pre><pre>När det gäller statliga kulturbyggnader får man 100\r\nmiljoner kronor. När de gäller de icke-statliga\r\nkulturbyggnaderna kommer ett tillskott på 70\r\nmiljoner. Ni hade er motion begärt 75 miljoner.\r\nMan kan nog säga att ni har fått era önskemål\r\ntillgodosedda även i detta sammanhang.</pre><pre>Anf. 76  BRITTA SUNDIN (s) replik:</pre><pre>Herr talman! I den tidigare debatten klargjorde\r\nLennart Nilsson mycket tydligt vår syn på de pengar\r\nsom genom överenskommelsen med\r\narbetsmarknadsutskottet gick till ROT-åtgärderna.\r\nDärför tycker jag inte att jag behöver ta ytterligare\r\nen debatt om den frågan.</pre><pre>Vi har en annan syn på detta. Vi menar att det som\r\nnu satsas gäller ett nytt budgetår. Det är också för\r\nett nytt budgetår som vi vill öka anslagen i\r\nförhållande till regeringens förslag.</pre><pre>Arbetslösheten inom byggsektorn har aldrig varit\r\nstörre än vad den är i dag. Det är en motivering så\r\ngod som någon för att man skall satsa extra på\r\nsådana åtgärder.</pre><pre>Anf. 77  BIRGER ANDERSSON (c) replik:</pre><pre>Herr talman! Jag vill återkomma till de allmänna\r\nsamlingslokalerna. Jag nämnde de två senaste\r\nbudgetåren, dvs. det budgetår som vi nu är inne i\r\noch det kommande budgetåret. Där har totalt sett\r\nfrån regeringen föreslagits och från riksdagen\r\nanvisats -- om dessa förslag går igenom, vilket vi\r\nalla räknar med -- 190 miljoner. I era motioner har\r\nni begärt 140 miljoner.</pre><pre>Jag tycker nog det måste sägas att vi från\r\nregeringshåll också har försökt att ställa upp i detta\r\nsammanhang. Eftersom Centern liksom\r\nSocialdemokraterna är ett folkrörelseparti har vi\r\nmycket klart för oss hur värdefulla\r\nsamlingslokalerna är.</pre><pre>Vi kanske skulle kunna få ett litet erkännande i\r\nsammanhanget. Här har vi faktiskt anvisat ganska\r\nmycket pengar till att modernisera, bygga om och\r\nbygga till, samlingslokaler.</pre><pre>När det sedan gäller ROT-programmet fördes i\r\nriksdagsdebatten fram ett alternativ om 2 miljarder.\r\nOm Britta Sundin ansåg att 1,5 miljard var alltför\r\nlitet pengar hade det funnits möjlighet att stödja det\r\nalternativet. Jag kan förresten säga att jag i detta\r\nsammanhang stödde alternativet om 2 miljarder.</pre><pre>Jag tror för min del att det är mycket viktigt att de\r\nolika byggobjekten kommer i gång snabbt. Det\r\nbehövs ganska stora satsningar. Det fanns med\r\nandra ord ett ytterligare ett alternativ att diskutera\r\nhär i riksdagen.</pre><pre>Anf. 78  BO G JENEVALL (nyd):</pre><pre>Herr talman! Jag förstår att Birger Andersson inte\r\när så intresserad av det statsfinansiella läget. Jag\r\nskall inte göra någon finansdebatt av detta. Jag vill\r\nbara göra några korrigeringar.</pre><pre>Birger Andersson antydde att vi i Ny demokrati\r\ninte skulle ha föreslagit besparingar. Våra\r\nreservationer innehåller de besparingar som vi har\r\nbegärt.</pre><pre>Sedan vill jag påminna om en debatt som vi förde\r\nför inte så länge sedan. Vi ville där t.ex. behålla\r\nförra årets anslag till länsstyrelserna, dvs. en\r\nminskning med 71 miljoner. Jag kan också nämna\r\nvårt förslag att minska bostadsbidragen till familjer\r\nutan barn med 510 miljoner.</pre><pre>Anf. 79  BIRGER ANDERSSON (c):</pre><pre>Herr talman! Till att börja med vill jag upplysa Bo\r\nG Jenevall om att jag är mycket intresserad av det\r\nstatsfinansiella läget. Det har jag varit under hela\r\nmin tid här i riksdagen och även dessförinnan som\r\nkommunalråd. Den delen har jag faktiskt försökt\r\natt följa.</pre><pre>Jag nämnde Ny demokratis tre reservationer. Jag\r\nkan tala om vilka de är. Det är reservation 1 till\r\nBoU8 och reservation 2 till BoU9. Det är där som\r\nBo G Jenevall säger att han sparar väldigt mycket\r\nåt staten. Jag hävdar att det inte är någon besparing\r\npå sikt. Det gäller inte beslutsramen, utan det gäller\r\nden aktuella utbetalningen under nästa budgetår.</pre><pre>Däremot håller jag med om att det är en besparing\r\ni reservation 3 till BoU8, som gäller konstnärlig\r\nutsmyckning. Den ramen vill Bo G Jenevall helt\r\navskaffa. Nu ligger vi på regeringssidan litet grand\r\nmellan Ny demokrati och Socialdemokraterna. Det\r\när mycket möjligt att regeringen har hamnat väldigt\r\nrätt i den föreslagna ramen för konstnärlig\r\nutsmyckning.</pre><pre>Jag vill också påminna om att den ramen har varit\r\n15 miljoner alltsedan den infördes den 1 juli 1987.\r\nSocialdemokraterna har kommit på att det nu är\r\naktuellt med en ökning när man har kommit i\r\nopposition.</pre><pre>Anf. 80  BO G JENEVALL (nyd):</pre><pre>Herr talman! Det är alldeles riktigt att vissa av\r\ndessa besparingar är ett slag i luften. Det påpekade\r\njag också i utskottet under ärendets behandling. En\r\ndel avser sådana anslag som man inte kan påverka.</pre><pre>Vi tycker att det är viktigt att även i detaljfrågorna\r\nskicka dessa signaler för varje budgetpost där vi\r\ntycker att man kan spara. Det brukar vara så att\r\ndroppen så småningom urholkar stenen. Det är väl\r\ndet vi får hoppas på.</pre><pre>Anf. 81  BIRGER ANDERSSON (c):</pre><pre>Herr talman! Jag håller med Bo G Jenevall om att\r\ndet är viktigt att vi även tittar på detaljfrågorna.\r\nMånga bäckar små gör en stor å, heter det. Men det\r\njag hävdar i detta sammanhang är, att har vi tidigare\r\nfastställt en ram, innebär det på sikt ingen\r\nbesparing att justera anslag litet grand. Det tror jag\r\nnog att Bo G Jenevall håller med mig om.</pre><pre>Bo G Jenevall har varit företagare. Han känner till\r\natt det kanske dröjer ett tag innan utbetalning görs\r\nom man åtagit sig att utföra någonting. Men man\r\nhar i alla fall bundit upp sig. Det är i så fall ramen\r\nsom måste minskas om man skall göra en besparing\r\npå sikt.</pre><pre>Överläggningen var härmed avslutad.</pre><pre>(Beslut skulle fattas den 22 april.)</pre><pre>11 §  Kommerskollegium</pre><pre>Föredrogs</pre><pre>näringsutskottets betänkande</pre><pre>1993/94:NU20 Kommerskollegium (prop.\r\n1993/94:138).</pre><pre>Anf. 82  REYNOLDH FURUSTRAND (s):</pre><pre>Herr talman! Jag skall något kortfattat redogöra för\r\nden socialdemokratiska reservationen till detta\r\nbetänkande, som handlar om auktorisation och\r\ngodkännande av revisorer.</pre><pre>Regeringen vill undersöka om tillsynen av\r\nrevisorernas verksamhet kan bedrivas i privat regi.\r\nDet kan ju låta oskyldigt att göra en sådan\r\nundersökning. Men vi socialdemokrater är oroade\r\nför att det skulle kunna leda till en privatisering.</pre><pre>Vi kan inte se några fördelar med en privatisering\r\nav denna verksamhet. Den har skötts av\r\nKommerskollegium på ett utomordentligt sätt\r\nsedan början på 70-talet.</pre><pre>Skälet till att Kommerskollegium fick detta\r\nuppdrag var att man var angelägen om att staten\r\ngenom lag ställde krav på att revisionen i vissa\r\nföretag skulle utföras av kvalificerade revisorer. Vi\r\nanser att detta skäl fortfarande är lika giltigt som\r\ndå.</pre><pre>Vi kan konstatera att regeringen nu satsar på\r\nrelativt omfattande åtgärder mot kvalificerad\r\nekonomisk brottslighet. Det vore mot den\r\nbakgrunden givetvis olyckligt om man lade ner\r\ndenna verksamhet och staten så att säga frånhändar\r\nsig möjligheten att ha kvar en kvalificerad\r\nrevisionsverksamhet.</pre><pre>Jag har haft förmånen att sitta i\r\nKommerskollegiums styrelse tidigare. Styrelsen\r\navskaffades förra året. När jag satt i styrelsen\r\nkunde jag följa verksamheten. Jag såg då att den\r\nutfördes på ett mycket professionellt och\r\nkvalificerat sätt.</pre><pre>Jag menar att kraven på rättssäkerhet,\r\nkonkurrensneutralitet och trovärdighet liksom\r\noberoendet av partsintressen blir mycket svåra att\r\ntillgodose om man skall ha en privat lösning.</pre><pre>Man har tidigare sagt att om inte\r\nKommerskollegium är lämpat att ha den här\r\nuppgiften i framtiden bör en annan statlig\r\nmyndighet vara lämplig. Man har talat om\r\nKammarkollegiet som en sådan myndighet. När vi\r\nhar haft möjlighet att utfråga representanter från\r\nKommerskollegium -- med bl.a. generaldirektör\r\nPeter Kleen i spetsen -- om den här frågan har vi\r\nfått omvittnat det viktiga i att verksamheten skall\r\nfortsätta att ligga under en statlig myndighet.</pre><pre>Herr talman! Med detta korta inlägg vill jag yrka\r\nbifall till den socialdemokratiska reservationen\r\ngällande auktorisation och godkännande av\r\nrevisorer.</pre><pre>Anf. 83  JAN BACKMAN (m):</pre><pre>Herr talman! Betänkande NU20 som enligt\r\nrubriken handlar om Kommerskollegium\r\nsönderfaller vid närmare betraktande i sex olika\r\nsakärenden. I fem av dessa är utskottet helt enigt i\r\nsitt ställningstagande.</pre><pre>Det är när det gäller det sjätte sakområdet, det som\r\navser auktorisation och godkännande av revisorer,\r\nsom utskottsmajoriteten har kommit fram till att\r\nman nu inte vill ta ställning till hur den framtida\r\ntillsynen över revisorerna bör bedrivas. Skälet till\r\ndetta är att något förslag inte framläggs i\r\npropositionen. Man hänvisar där i stället till att en\r\ninterdepartemental arbetsgrupp har tillsatts för att\r\nutreda frågan och att en proposition i ärendet är\r\naviserad till slutet av maj 1994.</pre><pre>Det kommer alltså att bli nästa riksmöte som får ta\r\nställning till det här förslaget. Ändå har\r\nsocialdemokraterna i utskottet valt att reservera sig\r\noch uttalar i stället uppfattningen att det saknas\r\nanledning att utreda om en privat lösning kan\r\nåstadkommas.</pre><pre>Det faktum att Kommerskollegiums verksamhet\r\nkommer att koncentreras till det handelspolitiska\r\nområdet, som Reynoldh Furustrand var inne på,\r\noch att man därför inte naturligen kan behålla\r\nansvaret för tillsynen över revisorerna anser inte\r\nSocialdemokraterna vara ett tillräckligt skäl för en\r\nutredning. Det anser majoriteten, och jag yrkar\r\ndärför avslag på reservationen och bifall till\r\nbetänkandets samtliga hemställanspunkter.</pre><pre>Herr talman! Jag vill också i korthet kommentera\r\ndet faktum att beslutet om revisorerna under mom.\r\n5 enligt handlingen är fattat utan Bengt Dalström\r\nfrån Ny demokrati har deltagit i beslutet. Det kan\r\ntyckas vara en försumbar detalj om det inte var så\r\natt inte heller någon företrädare för Ny demokrati\r\nhar anmält sig som talare i kammarens debatt i\r\ndetta ärende.</pre><pre>Skulle det bli så att det inte dyker upp någon\r\nföreträdare för Ny demokrati har de än en gång\r\nmarkerat att de inte accepterar den tradition som\r\nfinns i riksdagen, nämligen att vi fattar våra beslut\r\nutifrån den förutsättningen att vi vet var vi har\r\nvarandra. I stället för att fatta beslut i enighet eller\r\ni vissa fall i oenighet kommer vi genom Ny\r\ndemokratis initiativ att fatta beslut i omedvetenhet.\r\nAtt detta arbetssätt lanseras av företrädare för ett\r\nparti som säger sig vilja öppna politiken mot\r\nmedborgarna och t.o.m. i något enstaka fall riva\r\nriksdagshusets väggar är både beklagligt och\r\nförvånande.</pre><pre>Anf. 84  REYNOLDH FURUSTRAND (s):</pre><pre>Herr talman! Det är riktigt i sak att vi kanske får\r\nanledning att återkomma till den här frågan längre\r\nfram. Men det finns ändå ett befogat skäl att vara\r\norolig för de privatiseringstendenser som den\r\nsittande regeringen har visat på andra områden. Vi\r\nanar att de också framskymtar när det gäller den\r\nhär verksamheten. Enligt vår uppfattning vore det\r\ndjupt olyckligt om det skulle ske en privatisering av\r\nden här verksamheten.</pre><pre>Om det, mot bakgrund av den omorganisation av\r\nKommerskollegium som nu sker mot en mer\r\nhandelspolitisk enhet, ändå skulle finnas skäl för att\r\nha kvar revisionsverksamheten som en statlig\r\nmyndighet har regeringen faktiskt sagt att\r\nverksamheten skulle kunna läggas på\r\nKammarkollegiet. Det är förvånande att man har\r\nändrat uppfattning om detta så snabbt.</pre><pre>Anf. 85  JAN BACKMAN (m) replik:</pre><pre>Herr talman! Jag vill bara citera det som står i\r\nbetänkandet, nämligen att: ''Regeringen betonar\r\nemellertid att systemet för auktorisation,\r\ngodkännande och tillsyn måste byggas upp så att\r\ndet är tillfredsställande från rättssäkerhets- och\r\nkonkurrenssynpunkt. Vidare måste systemet ha\r\nstadga och trovärdighet samt vara oberoende från\r\nolika partsintressen. Det markeras i propositionen\r\natt en privat lösning förutsätter att statsmakterna\r\nbeslutar om rättsregler för verksamheten och att\r\nstaten har inflytande och insyn bl.a. när det gäller\r\nkvalitetskontrollen.''</pre><pre>Detta skulle ju i så fall kunna överföras till\r\nKammarkollegiet på det sätt som Reynoldh\r\nFurustrand säger utan att man behöver riskera\r\nnågon försämring i rättstrygghet eller försämrade\r\nkrav på kvalifikationer för revisorerna.</pre><pre>Anf. 86  REYNOLDH FURUSTRAND (s)\r\nreplik:</pre><pre>Herr talman! Mot bakgrund av vad Jan Backman\r\nsäger finns det inte heller någon anledning att ens\r\norda om att undersöka möjligheterna att\r\nprivatisera den här verksamheten. Om man\r\nnämner att verksamheten skall vara föremål för\r\nprivatisering anser vi att det kanske är andra skäl\r\nsom ligger bakom.</pre><pre>Anf. 87  BO G JENEVALL (nyd):</pre><pre>Herr talman! Eftersom jag sitter som suppleant i\r\nnäringsutskottet dröjde jag mig kvar för att lyssna\r\npå debatten, inte minst eftersom vår representant\r\ninte är här.</pre><pre>Jag vill kommentera det som Jan Backman sade.\r\nJag finner det något underligt att vår representants\r\nåtgärd nästan skulle ligga utanför demokratins\r\nspelregler. Jag vill starkt protestera mot det.</pre><pre>Vad jag förstår har han uppträtt mycket korrekt.\r\nHan har reserverat sig eller rättare sagt fått det\r\ntaget till protokollet att han inte har deltagit i\r\nbeslutet. Det är precis så det skall gå till enligt\r\nregelboken.</pre><pre>Det är faktiskt så, Jan Backman, att utskotten\r\nutreder och rekommenderar kammaren för beslut.\r\nDet är faktiskt kammaren som fattar besluten. Jag\r\ntycker att detta var ett litet onödigt uttalande.</pre><pre>Överläggningen var härmed avslutad.</pre><pre>(Beslut skulle fattas den 22 april.)</pre><pre>12 §  Anmälan om interpellationer</pre><pre>Anmäldes att följande interpellationer framställts</pre><pre>den 20 april</pre><pre>1993/94:136 av Sten Andersson i Malmö (m) till\r\njustitieministern om den enskildes rättssäkerhet:</pre><pre>Vik undan och försök inte förhindra brott\r\neller.......?</pre><pre>För en tid sedan utfördes ett mycket brutalt mord i\r\nMalmö. Bakgrunden var att en man i 50-årsåldern\r\ntalade om för en yngling att han inte skulle sparka\r\npå en parkerad cykel. Ynglingen reagerade då\r\ngenom att följa efter mannen in i en trappuppgång\r\ndär han slog ihjäl honom.</pre><pre>Med anledning av denna händelse har\r\nlänspolismästaren och polisfacket bestämt avrått\r\nfrån att ingripa om man inte till 110 % är säker på\r\natt klara av en situation. Argumentet kan i förstone\r\nverka rimligt men är och måste vara omöjligt att\r\nfölja.</pre><pre>Skall vi inte våga säga nej till den som burdust\r\nkräver en cigarett? Skall vi stillatigande acceptera\r\nhur en person stänker öl i en buss på övriga\r\npassagerare? Skall vi inte kunna säga till ungdomar\r\nsom fördärvar i planteringar av rädsla för att en sten\r\nsedan kastas igenom fönstret? Skall de som ordnat\r\nen privat fest inte kunna neka tillträde för personer\r\nsom inte är inbjudna, utan att anlita uniformerade\r\nvakter?</pre><pre>Om svaret blir att vi alltid skall stiga undan, ty ingen\r\nkan veta vad följderna blir, vart är då samhället på\r\nväg? Det måste vara rätt att inom rimliga gränser\r\nreagera och ingripa. Att i stället kalla på polis låter\r\nsig sägas, men tyvärr vet vi hur det ser ut i\r\npraktiken. Ett polisingripande kommer i dessa\r\nsituationer ofta för sent.</pre><pre>Vilka åtgärder avser statsrådet vidta för att öka den\r\nenskildes rättssäkerhet?</pre><pre>1993/94:137 av Lars-Erik Lövdén (s) till\r\njustitieministern om den ekonomiska\r\nbrottsligheten:</pre><pre>Den borgerliga regeringens politik mot den\r\nekonomiska brottsligheten har präglats av\r\npassivitet och i det närmaste direkt ovilja mot att\r\nvidta verksamma åtgärder.</pre><pre>Redan när regeringen tillträdde 1991 förklarade\r\njustitieministern att ''den ekonomiska\r\nbrottsligheten inte drabbar enskilda utan bara\r\nsamhället''. Den ekonomiska brottsligheten togs\r\nockså bort som prioriterat område för Polisen.\r\nDetta var en illavarslande signal till de\r\nbrottsbekämpande myndigheterna.</pre><pre>I en skrift, ''Svart på vitt om bekämpning av\r\nekonomisk brottslighet'', utgiven av justitie-,\r\nfinans- och näringsdepartementen, görs nu ett\r\nförsök att skyla över regeringens misslyckande.\r\nSkriften, som närmast har karaktären av en\r\nmoderat valpamflett finansierad av\r\nskattebetalarna, är en grov förvanskning av\r\nverkligheten.</pre><pre>Två exempel kan illustrera detta förhållande.\r\nInrättandet av en finanspolis, som i skriften sägs\r\nvara ett exempel på den borgerliga regeringens\r\npolitik mot ekobrottsligheten, tillkom på\r\nsocialdemokratiskt initiativ. De borgerliga\r\nregeringspartierna motsatte sig förslaget, men\r\nriksdagen biföll det socialdemokratiska förslaget\r\natt avsätta 8 miljoner kronor till inrättandet av en\r\nsvensk finanspolis.</pre><pre>Då det gäller regeringens förslag om förbättrad\r\nrättssäkerhet i skatteprocessen innebär\r\nförändringarna utan tvekan att skattekontrollen\r\nförsvåras. Den mycket defensiva skrivningen i\r\nbroschyren visar tydligt att även regeringen anser\r\natt åtgärderna är tvivelaktiga från\r\nekobrottssynpunkt.</pre><pre>Även andra förslag i den stora rad av förändringar\r\ninom skatte- och uppbördslagstiftningen som\r\nregeringen föreslagit sedan hösten 1991, har\r\ninneburit att kontrollen försvåras och\r\nmöjligheterna till skattefusk har underlättats.</pre><pre>Nu kommer också kritik från näringslivet mot den\r\nalltmer komplicerade skatte- och\r\nuppbördslagstiftningen. Även Lagrådet har vid\r\nflera tillfällen påpekat att skatte- och\r\nuppbördslagstiftningen har blivit onödigt\r\nkomplicerad. Skattereformens krav på ökad\r\nenkelhet i tillämpningen har i många fall\r\nkullkastats.</pre><pre>Socialdemokraterna har i riksdagen under de\r\ngångna åren vid upprepade tillfällen lagt fram\r\nförslag till åtgärder. Under mars-april i år har\r\nriksdagen, trots motstånd från de borgerliga\r\nregeringspartierna, fattat beslut om ett kraftigt\r\nresurstillskott för ekobrottsbekämpning till\r\nskattemyndigheter, tull, kronofogdemyndigheter,\r\npolis och domstolar. Totalt har riksdagen anslagit\r\n128 miljoner kronor mer än regeringen föreslagit\r\nför nästa budgetår. Riksdagen har också på\r\nsocialdemokratiskt initiativ beslutat om att Polisens\r\norganisation för ekobrottsbekämpning skall\r\nkoncentreras så att effektiviteten kan öka och de\r\nstora ärendebalanserna kan nedbringas.</pre><pre>Riksdagens revisorer har i sin omfattande rapport\r\nom den ekonomiska brottsligheten bl.a. dragit\r\nföljande slutsats: ''Bristen på samlad styrning av\r\ninsatserna mot den ekonomiska brottsligheten ses\r\nav revisorerna som en huvudanledning till att\r\nmissförhållandena på detta område har kunna växa\r\nsig så stora. Det är inte tillräckligt med uttalanden\r\nom att den ekonomiska brottsligheten skall\r\nbekämpas. Det krävs också konkreta förslag och\r\nåtgärder. En klarare och mera kraftfull styrning\r\nfrån regeringens sida är enligt revisorernas mening\r\noundgänglig.''</pre><pre>Regeringen tvingas nu ompröva sin politik och följa\r\nupp riksdagens beslut. Men regeringen gör det\r\nuppenbarligen litet motvilligt genom att tillsätta en\r\nny utredning om organisationen av\r\nekobrottsbekämpningen. Men som riksdagens\r\nrevisorer konstaterar är det knappast bristen på\r\nkunskap och annat utredningsunderlag som utgör\r\nproblem utan bristen på konkreta\r\nbrottsbekämpande insatser och åtgärder från\r\nregeringens sida.</pre><pre>Jag vill mot denna bakgrund ställa följande frågor\r\ntill justitieministern:</pre><pre>1.  Vilka konkreta åtgärder avser regeringen att\r\nvidta för att verkställa riksdagens beslut om ökade\r\nresurser till ekobrottsbekämpningen?</pre><pre>2.  Är regeringen beredd att vidta åtgärder så att en\r\nny samordnad organisation för bekämpande av\r\nekonomisk brottslighet kan träda i kraft redan\r\nunder hösten 1994?</pre><pre>3.  Är regeringen beredd att, utöver den centralt\r\nsamordnade organisationen, tillskapa motsvarande\r\nsamordnade resurser regionalt och främst i\r\nstorstadsområdena?</pre><pre>4.  Är regeringen beredd att göra en översyn av\r\nlagstiftningen i syfte att förenkla och samordna\r\nregler så att man försvårar för ekobrottslingarna att\r\nutnyttja lagstiftningen för sina syften?</pre><pre>5.  Anser regeringen det vara förenligt med\r\ngrundlagens krav på saklighet och opartiskhet\r\n(RF1:9) att, i en av regeringen utgiven och med\r\nstatsmedel finansierad informationsbroschyr,\r\nbedriva en ensidig och partipolitiskt inriktad\r\nagitation?</pre><pre>13 §  Anmälan om frågor</pre><pre>Anmäldes att följande frågor framställts</pre><pre>den 20 april</pre><pre>1993/94:464 av Ulrica Messing (s) till\r\njustitieministern om en ny Palme-kommission:</pre><pre>Den 24 november 1993 beslutade riksdagen om att\r\nen ny Palme-kommission skulle tillsättas.</pre><pre>Efter 4 månader vill jag nu fråga justitieministern\r\nhur riksdagens beslut har hanterats och efterföljts.</pre><pre>1993/94:465 av John Andersson (-) till\r\njordbruksministern om jakt på stora rovdjur:</pre><pre>Järvstammen har minskat kraftigt i Norrbottens\r\nfjällvärld sedan mitten av 80-talet. Enligt nya\r\ninventeringar finns nu bara 60 järvar i länet mot\r\ntidigare 100. Den enda rimliga förklaringen är\r\nförföljelse, vilket styrks av många kända fall av\r\ntjuvjakt och utgrävda järvlyor, säger Robert\r\nFransén, rovdjursforskare på Naturvårdsverket.</pre><pre>Helt nyligen fick vi åter läsa om en grym järvjakt\r\ni Arjeplogsfjällen. I tre kilometer försökte en järv\r\nkomma undan sin skoteråkande plågoande innan\r\nden dödades. Spåren visade att järven körts på flera\r\ngånger under förföljelsen.</pre><pre>Alltför ofta får vi vetskap om de grymma jakterna\r\nsom pågår i vår fjällvärld, detta trots alla\r\nkonventioner som Sverige skrivit under och de\r\nlagar som stiftats. Så här kan det väl ändå inte få\r\nfortsätta?</pre><pre>Min fråga till jordbruksministern:</pre><pre>Vilka åtgärder tänker jordbruksministern vidta för\r\natt åtminstone försvåra möjligheten att bedriva den\r\ngrymma jakten på våra stora rovdjur?</pre><pre>1993/94:466 av John Andersson (-) till\r\njordbruksministern om minskning av antalet renar:</pre><pre>Problemet med för många renar och tusentals renar\r\npå förbjudet område har med åren bara blivit\r\nstörre. En ortsbefolkning som ständigt varit utsatt\r\nhar inte erhållit något stöd av myndigheter, tvärtom\r\nhar man fått erfara att lagar och förordningar inte\r\nbehövt följas.</pre><pre>Ett glädjande undantag har nu skett i Jämtlands\r\nlän. Med länets landshövding i spetsen har en\r\növerenskommelse slutits med Handölsdalens\r\nsameby om en minskning av renantalet. Det visade\r\nsig att det fanns 16 400 renar inom samebyn mot det\r\ntillåtna 6 000.</pre><pre>Att det fanns tre gånger så mycket ren som det\r\ntillåtna antalet överraskar ingen som bor i\r\nNorrland. Tvärtom kan det inte uteslutas att\r\nsituationen är ännu värre på andra håll. Om den här\r\nåtgärden nu var möjlig i Jämtland, borde det också\r\nvara möjligt att samma åtgärder vidtas på andra\r\nhåll.</pre><pre>Min fråga till jordbruksministern:</pre><pre>Är jordbruksministern beredd att ta nödvändiga\r\ninitiativ för att övriga samebyar i landet vidtar\r\nsamma åtgärd som Handölsdalens sameby?</pre><pre>14 §  Kammaren åtskildes kl. 18.17.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 13.58,</pre><pre>av andre vice talmannen därefter t.o.m. 8 § anf. 37\r\n(delvis),</pre><pre>av tredje vice talmannen därefter t.o.m. 10 § anf,\r\n75 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}