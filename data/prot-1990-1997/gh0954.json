{"dokumentstatus":{"dokument":{"hangar_id":"2349320","dok_id":"GH0954","rm":"1993/94","beteckning":"54","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"54","slutnummer":"0","datum":"1994-01-20 00:00:00","systemdatum":"2005-10-27 13:38:55","publicerad":"1994-01-20 00:00:00","titel":"Riksdagens snabbprotokoll 1993/94:54 Torsdagen den 20 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{87AB8435-1CFC-4EC4-BFA2-C69A65E408F8}","dokument_url_text":"http://data.riksdagen.se/dokument/GH0954/text","dokument_url_html":"http://data.riksdagen.se/dokument/GH0954","dokumentstatus_url_xml":"http://data.riksdagen.se/dokumentstatus/GH0954","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:54</div>\r\n<div class=\"sidhuvud_datum\">Torsdagen den 20 januari</div>\r\n<div class=\"sidhuvud_klockslag\">Kl. 12.00--15.16</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 13 januari.</pre><pre>2 §  Meddelande om svar på interpellation</pre><pre>Till riksdagen hade inkommit följande skrivelse:</pre><pre>Interpellation 1993/94:68</pre><pre>Till riksdagen</pre><pre>Beträffande interpellation 1993/94:68 av Lennart\r\nFridén, ''Rätten till genmäle i massmedia'', får jag\r\nmeddela att jag inte kunnat besvara denna fråga\r\ninom föreskrivna fyra veckor.</pre><pre>Skälet härtill är att det har uppstått oklarhet om\r\nvilken dag som interpellationen skulle besvaras på\r\ngrund av att tiden ändrats åtskilliga gånger.\r\nKammarkansliet meddelade inledningsvis att\r\ninterpellanten inte kunde ta emot svaret den 20\r\njanuari utan i stället bestämdes den 18 februari.\r\nMed utgångspunkt från att denna dag då var\r\nfastställd har den 20 januari nu bokats upp.</pre><pre>Jag kommer att besvara interpellationen den 18\r\nfebruari 1994.</pre><pre>Stockholm den 17 januari 1994</pre><pre>Reidunn Laurén</pre><pre>3 §  Svar på interpellation 1993/94:72 om det\r\nstatliga exportstödet</pre><pre>Anf. 1  Statsrådet ULF DINKELSPIEL (m):</pre><pre>Herr talman! Simon Liliedahl har ställt vissa frågor\r\nom det statliga exportstödet och om de svenska\r\nföretagens konkurrenskraft.</pre><pre>Simon Liliedahls frågor hade möjligen formulerats\r\nannorlunda om han hade haft tillgång till\r\nuppgifterna i finansplanen om utvecklingen i den\r\nsvenska ekonomin och av den svenska exporten\r\nunder hela 1993, och till de prognoser som nu görs\r\nbeträffande utvecklingen under de närmaste åren.</pre><pre>Faktum är att den svenska ekonomin är på väg\r\nuppåt och att det är exporten som är den främsta\r\norsaken till uppgången.</pre><pre>Exportökningen under första halvåret 1993 var\r\nbegränsad. Det tar tid innan förändringar får\r\ngenomslag. Men nu har exporten börjat skjuta fart\r\nbåde i värde och volym. Under hösten var\r\nvolymökningarna exceptionella med ökningar på ca\r\n15 % jämfört med motsvarande månader förra\r\nhösten. Totalt blev exportökningen förra året ca\r\n7,4 %, trots det svaga utfallet under första halvåret.\r\nFör år 1994 tror vi uppgången blir nära 11 %.\r\nHandelsbalansen förbättrades mellan 1992 och\r\n1993 från 24 miljarder kronor till ett överskott på 58\r\nmiljarder kronor. Av Konjunkturinstitutets senaste\r\nbarometer framgår att orderingången till\r\ntillverkningsindustrin har ökat kraftigare än någon\r\ngång under de senaste 20 åren.</pre><pre>Detta visar att bilden är betydligt ljusare än den\r\nsom Simon Liliedahl har målat upp.</pre><pre>Bakom denna positiva utveckling ligger flera\r\nfaktorer. Krondeprecieringen är givetvis en\r\nutomordentligt vikig sådan, men den är långt ifrån\r\nden enda. En rad andra åtgärder har bidragit till\r\nden gynnsamma konkurrensposition som svensk\r\nindustri i dag har internationellt.</pre><pre>Av särskild betydelse är ansträngningarna inom\r\nmånga företag att rationalisera och effektivisera\r\nverksamheten, något som har lett till stora\r\nproduktivitetsökningar och som har skapat en god\r\nbas för en framtida expansion. Förändringarna har\r\nofta varit smärtsamma och kostsamma, men de ger\r\nnu utdelning.</pre><pre>En annan faktor är regeringens ekonomiska\r\npolitik. En huvuduppgift är att skapa\r\nförutsättningar för fler jobb i ett växande\r\nnäringsliv. Vid tillträdet visste vi att mycket\r\nbehövde göras för att skapa ett gynnsamt klimat för\r\nföretagande och investeringar i Sverige. Mycket\r\nhar gjorts i detta syfte t.ex. på skatteområdet,\r\ngenom avregleringar och genom reformer på\r\nsocialförsäkringsområdet. Den viktigaste\r\nförutsättningen för en positiv utveckling av\r\nexporten är att vi i Sverige har företag som kan\r\ntillverka och marknadsföra varor och tjänster som\r\när pris- och kvalitetsmässigt konkurrenskraftiga,\r\noch att vi har en miljö som gör att företagen vill\r\nstanna, utvecklas och investera i Sverige.</pre><pre>Det är också av central betydelse att svenska\r\nföretag kan konkurrera på utländska marknader på\r\nlikvärdiga villkor. Detta är ett av handelspolitikens\r\nhuvudmål. På detta område är det tre saker jag vill\r\npeka på:</pre><pre>Uruguayrundan har avslutats lyckosamt, något som\r\när utomordentligt betydelsefullt för utvecklingen av\r\nvärldshandeln och för svensk exportindustri.</pre><pre>EES-avtalet har trätt i kraft och öppnar nya\r\nmöjligheter för svensk export inom EES-området.</pre><pre>Våra förhandlingar om medlemskap i den\r\neuropeiska unionen har nu kommit in i ett\r\navgörande skede. Medlemskapet i EU är av central\r\nbetydelse för investeringar och tillväxt och en\r\nintegrerad del i regeringens samlade politik för att\r\nföra Sverige ut ur krisen och återupprätta Sverige\r\nsom en tillväxt- och företagarnation med en stark\r\noch växande ekonomi.</pre><pre>Herr talman! Jag har velat teckna denna bakgrund\r\nför att belysa att det i första hand är det allmänna\r\nföretagsklimatet och vår internationella\r\nkonkurrenskraft som bestämmer företagens\r\nmöjligheter att hävda sig på exportmarknaderna\r\noch att det ytterst är de enskilda företagens egna\r\nagerande som avgör hur väl de hävdar sig i\r\nkonkurrensen.</pre><pre>Regeringens ekonomiska politik har därför haft\r\nsom ett huvudsyfte att förbättra företagsklimatet\r\noch regelverket för företagsamheten. Vidare har vi\r\nlagt stor vikt vid det internationella\r\nhandelspolitiska arbetet och vid vissa andra insatser\r\ninom den offentliga sektorn, inte minst vad gäller\r\nutbildning, forskning och infrastruktur.</pre><pre>Herr talman! Statliga mer direkt exportfrämjande\r\nåtgärder är i detta perspektiv av begränsad\r\nbetydelse. På vissa områden är de dock angelägna\r\noch samhällsekonomiskt motiverade.</pre><pre>Simon Liliedahl undrar om regeringen kan tänka\r\nsig att ompröva det av riksdagen våren 1992 fattade\r\nbeslutet att under en treårsperiod halvera det\r\nstatliga stödet till Exportrådet. Vidare ställs frågan\r\nom vilka initiativ regeringen tänker ta för att\r\nkraftsamla Exportrådet och UD-relaterade\r\nexportaktiviteter.</pre><pre>Slutsatsen våren 1992 var att det finns\r\nsamhällsekonomiska motiv för fortsatt statligt stöd\r\ntill Exportrådet men att detta stöd borde inriktas på\r\nupplysnings-, informations- och\r\nrådgivningsverksamhet samt viss medverkan i s.k.\r\nexportaktioner. Vikten av samarbete med andra\r\norgan och av samverkan med utrikesförvaltningen\r\nunderströks. Exportrådets två huvudmän, staten\r\noch näringslivet företrätt av Sveriges Allmänna\r\nExportförening, är överens om denna inriktning.</pre><pre>Denna förändring ledde till att det bedömdes\r\nmöjligt att minska statsanslaget till Exportrådet.\r\nEtt målmedvetet och framgångsrikt arbete har\r\nockså bedrivits inom Exportrådet för att anpassa\r\norganisationen till de nya förutsättningarna.</pre><pre>Mot bakgrund av vad jag nu har sagt om de statliga\r\nanslagens användning och med hänsyn också till det\r\nstatsfinansiella läget är jag inte beredd att förorda\r\nnågon omprövning av 1992 års neddragningsbeslut,\r\nnågot som också framgår av budgetpropositionen.</pre><pre>Riktlinjerna för Exportkreditnämndens\r\ngarantigivning fastställdes av riksdagen år 1990.\r\nErfarenheterna är goda och det finns ingen\r\nanledning att ompröva den grundläggande\r\npolitiken vad gäller statsstödd\r\nexportkreditfinansiering. Riktlinjerna ger EKN\r\nbetydande flexibilitet att anpassa\r\ngarantiverksamheten till företagens behov.</pre><pre>Så har också skett under de senaste åren. Nämnden\r\nhar bl.a. förbättrat systemet med garantier i\r\nutländsk valuta, förbättrat\r\nrembursgarantisystemet, möjliggjort s.k.\r\npaketleveranser från Sverige samt infört täckning\r\nav s.k. systemskiftesrisker i\r\ninvesteringsgarantierna. EKN ser f.n. över sina\r\nallmänna villkor i nära samarbete med\r\nrepresentanter för kunderna, dvs. banker och\r\nexportföretag.</pre><pre>Regeringen fick förra året riksdagens godkännande\r\nför att EKN skulle kunna matcha\r\nkonkurrentländernas instituts premier när en\r\nexportaffär kan stå eller falla med storleken på\r\npremien. Samtidigt kan vi konstatera att EKN\r\nligger väl till vad gäller premienivåer och öppenhet\r\ni en jämförelse med andra OECD-länders\r\ngarantiinstitut. I år föreslår regeringen riksdagen\r\natt EKN under vissa förutsättningar skall kunna\r\nacceptera mycket stora engagemang på vissa\r\nländer. Vidare föreslås en kraftig ökning av\r\nramarna för EKN:s garantigivning. Förra året\r\ninfördes den särskilda exportkreditgarantiramen\r\nför de baltiska länderna och Ryssland.</pre><pre>Simon Liliedahl frågar också om möjligheten till\r\ns.k. mjuka lån, dvs. u-krediter. Dessa krediter är\r\nett biståndspolitiskt instrument, men självfallet är\r\nde också viktiga ur exportsynvinkel.</pre><pre>I årets budgetproposition föreslår regeringen att\r\nanslaget för u-krediter ökas med 30 miljoner\r\nkronor till sammanlagt 430 miljoner kronor och att\r\nbiståndskrediter införs på försök under två år.\r\nÄven om de senare är obundna torde de till del leda\r\ntill ökad svensk export. Regeringen har också tagit\r\ninitiativ till andra åtgärder inom biståndets område\r\nsom syftar till att bättre tillvarata den svenska\r\nresursbasen.</pre><pre>Anf. 2  SIMON LILIEDAHL (nyd):</pre><pre>Herr talman! Jag tackar statsrådet Dinkelspiel för\r\nsvaret. Som väntat anser jag det inte\r\ntillfredsställande. Det konfirmerar bara att\r\nregeringen är nöjd med vad som görs. Man\r\nglömmer bort att vi har den högsta arbetslösheten\r\nnågonsin, 600 000 arbetslösa. Vi måste ta till\r\nextraordinära åtgärder för att få ner den.</pre><pre>Vi måste framför allt se till att vi får ett uthålligt\r\ninvesteringsklimat i Sverige. Utan det får vi inte\r\ntillräcklig tillväxt. Utan tillväxt får vi inte ner\r\nbudgetunderskottet och den höga öppna\r\narbetslösheten. Det är framför allt dessa två\r\nkomponenter som har drivit fram den devalvering\r\nvi har i dag, på 20--30 % gentemot dollarn och ca\r\n55 % gentemot den japanska yenen. Vilka siffror\r\nman kommer fram till beror på hur man räknar.\r\nDevalveringen har som enda fördel gett en extra\r\nskjuts åt exporten.</pre><pre>Det är riktigt, som statsrådet säger, att det är\r\nvolymsiffrorna som är av värde. Det är volymen\r\nsom ger nya jobb. Det finns andra som inte tror på\r\ndessa siffror. Statsrådet talar i svaret om en\r\nuppgång på 11 % för 1994. Det är nog i högsta\r\nlaget. Industriförbundet tror på samma siffra som\r\nför 1993, dvs. 7 %.</pre><pre>Men det har även hänt andra saker. Vi har inte fått\r\nstyr på våra marknadsandelar. Under den senaste\r\nfemårsperioden, 1987--1992, sjönk vår\r\nmarknadsandel med 20 %. Förra året sjönk vår\r\nmarknadsandel i OECD-länderna, en av de största\r\nexportmarknaderna, med 1 %. Det visar sig att den\r\nvolymökning som statsrådet pratar om inte har\r\nresulterat i nya jobb. Det är det allvarliga. Det\r\nbristande förtroendet i fråga om investeringar\r\navspeglar sig i det höga övertidsuttaget, som i\r\ndagens läge motsvarar 60 000 arbetstillfällen.</pre><pre>Vi måste göra landet attraktivt för utländska\r\ninvesterare i tillverkningsledet. Vi har en\r\nfördelaktig bolagsbeskattning. Vi har mycket låga\r\nlöner och tillverkningskostnader internationellt sett\r\ninom OECD. Där är vi mycket konkurrenskraftiga.</pre><pre>Tyvärr är regeringens marknadsföring av Sverige\r\nsom investeringsland undermålig. Man har avsatt\r\n15 miljoner till Invest in Sweden, som sköts av\r\nStyrelsen för Sverigebilden. Det är inte någon fart\r\npå det hela. Jag tror att man måste bedriva många\r\naktiviteter.</pre><pre>Regeringen måste med hög prioritet se till att få\r\nutländska investeringar till Sverige. De går nu oss\r\nförbi och åker direkt in i EU. Det vet ministern\r\nbättre än någon annan. De stannar inte i Sverige.\r\nDet är vårt stora problem. Vi måste på alla sätt få\r\ninvesteringar.</pre><pre>Jag föreslår bl.a. att Invest in Sweden överförs till\r\nExportrådet. Där finns affärsmän i stället för\r\nmarknadsförare. Där kan man driva det hela\r\nmycket hårdare.</pre><pre>Som framgår av min interpellation är jag besviken\r\növer att man drar ner anslaget till Exportrådet med\r\n50 % när vi har 600 000 arbetslösa. Det var kanske\r\nett annat arbetslöshetsläge på den tiden. Nu är det\r\nnågonting helt annat. Man bör därför ompröva\r\nbeslutet. Exportrådet vill i dagens läge starta\r\nmånga nya aktiviteter. Exportrådet har kommit i\r\ngång med samverkansgrupper för export och vill\r\nanställa 100 exportsäljare. Exportrådet ser över de\r\nolika industrierna, t.ex. livsmedelsindustrin, och\r\nger träning. Det finns en mängd aktiviteter som\r\nExportrådet vill sätta i gång med, om man kan få\r\nmera pengar.</pre><pre>Exportrådets vd är affärsman. Han har nu kommit\r\ntill Japan, den svåraste av alla marknader. Jag\r\nföreslår att han får i uppdrag att presentera en lista\r\növer vad han vill göra. Denna förteckning av\r\naktiviteter bör statsrådet se positivt på och sedan\r\nlåta Exportrådets vd förfoga över mera pengar.</pre><pre>Vi kan inte som enda land i världen dra ner på vår\r\nexportfrämjande verksamhet. Jag har siffror på hur\r\nman gör i våra grannländer. I Finland satsar man\r\nfyra gånger så mycket på exportstöd, räknat per\r\nexporterande företag. Norge och Danmark satsar\r\ndubbelt så mycket.</pre><pre>Vi måste i dagens läge ta varje chans att öka vår\r\nexport. Vi hoppas att det i slutändan skall resultera\r\ni investeringar i den svenska verkstadsindustrin, så\r\natt vi får i gång landet igen.</pre><pre>Jag vill fråga statsrådet om han vill medverka dels\r\ntill att Invest in Sweden ges större resurser och att\r\nverksamheten flyttas till Exportrådet, dels till att\r\nExportrådets vd ges möjlighet till utökade anslag\r\nför att få upp exporten.</pre><pre>Anf. 3  Statsrådet ULF DINKELSPIEL (m):</pre><pre>Herr talman! Simon Liliedahl förvånar mig -- inte\r\nnär han säger att det gäller att skapa ett gott\r\ninvesteringsklimat här i Sverige, inte när han säger\r\natt det gäller att skapa goda förutsättningar för vår\r\nexport och inte heller när han säger att vi bör skapa\r\nett allmänt gott klimat för företagande, utan när\r\nhan säger att exporten kommer att öka, bara vi ger\r\nmer pengar till Exportrådet. Simon Liliedahl tillhör\r\nju ett parti som ständigt säger att man skall spara\r\nmängder av miljarder.</pre><pre>Jag vet att Simon Liliedahl endast hade tillgång till\r\ntidigare siffror när han skrev interpellationen. I\r\ninterpellationen hänvisar han till att varuexporten\r\nförsta halvåret 1993 ökade med endast 2 %. Jag\r\ntycker också att det är bekymmersamt. Men för\r\nandra halvåret kan vi notera en ökning med 15 %.\r\nIngen tidningsläsare kan väl sväva i tvivelsmål om\r\natt svensk exportindustri tycker att situationen i allt\r\nväsentligt har förbättrats högst avsevärt.</pre><pre>Det är inte genom att pytsa ut statliga pengar till det\r\nena eller andra ändamålet som man uppnår detta\r\nmål. När det är sagt, vill jag gärna säga att staten\r\nhar en viktig roll när det gäller att skapa ett allmänt\r\ngott företagsklimat. Det är därför vi har lagt\r\ntonvikten på att sanera den svenska ekonomin, på\r\natt skapa ett allmänt gott företagsklimat och på\r\nförhandlingar om medlemskap i EU.\r\nMedlemskapsförhandlingarna är en integrerad del\r\nav hela verksamheten och av central betydelse för\r\nmöjligheten att locka investeringar till Sverige. Det\r\när därför vi har fäst avseende vid sådana allmänna\r\nförutsättningar för svenska företags allmänna\r\nkonkurrenskraft och också för möjligheterna att\r\nlocka utländska investeringar till Sverige.</pre><pre>Inget enskilt beslut kan vara viktigare för\r\nmöjligheterna att locka nya utländska investeringar\r\ntill Sverige än ett svenskt ja i folkomröstningen om\r\nett svenskt medlemskap i den europeiska unionen.\r\nDå kommer många av de investeringar som nu hålls\r\ninne av de skäl som Simon Liliedahl hänvisade till,\r\nbl.a. osäkerheten om framtiden, att förverkligas.</pre><pre>Det kommer då också att vara betydligt lättare att\r\nlocka utländska investeringar till Sverige. Vi får fler\r\nsvenska investeringar i Sverige, och vi får fler\r\nutländska investeringar i Sverige.</pre><pre>När detta är sagt vill jag samtidigt tillägga att\r\nkonkreta åtgärder kan vara och är av betydelse\r\nbåde för att främja investeringar i Sverige och för\r\natt främja exporten. Men man bör vara försiktig när\r\nman satsar pengarna, och framför allt är det inte\r\nsagt att det är staten som skall betala detta.</pre><pre>Jag är förvånad över att Simon Liliedahl så fixerar\r\nsig vid hur mycket statliga pengar som går till\r\nExportrådet. För min del är det viktigare att\r\nkonstatera att Exportrådets verksamhet i stort sett\r\när oförändrad. Vi har fått en situation där företagen\r\nbetalar ungefär 50 % av verksamheten och staten\r\n50 %. Tidigare betalade staten 80 % och företagen\r\n20 %, eller någonting liknande.</pre><pre>Det är ett mått på att verksamheten har blivit\r\neffektivare. Jag vill gärna här utnyttja tillfället att\r\nge en eloge åt Exportrådet, all personal där och\r\ndess ledning, för de åtgärder som har vidtagits. Det\r\nomvandlingstryck som de har stått inför har enligt\r\nmin mening utnyttjats på ett i många delar\r\nföredömligt sätt.</pre><pre>Sedan efterlyser Simon Liliedahl konkreta\r\nåtgärder. Han talar om de 100 exportsäljarna och\r\nsäger att det finns konkreta program men inga\r\npengar för dem. Vi har avsatt särskilda pengar\r\nutöver ramen för just den här typen av insatser,\r\nSimon Liliedahl. Vi fann att det var goda skäl för\r\natt späcka upp den pott som fanns. Även andra\r\nprojekt har fått särskild finansiering, och jag vill\r\ninte utesluta detta i framtiden.</pre><pre>Jag är också affärsman, Simon Liliedahl. Jag talar\r\nhär för Exportrådets VD:s möjligheter att ha\r\nflexibilitet och kunna ta nya initiativ. Det var en av\r\nfinesserna den omläggning som gjordes. Samtidigt\r\nsom vi skar ner anslaget gav vi Exportrådet en helt\r\nannan handlingsfrihet än tidigare och en mer\r\neffektiv och affärsmässigt inriktad styrelse. Det\r\ngjordes just för att Exportrådet utifrån de anslag\r\ndet får, och inte minst utifrån den ersättning för\r\nkostnader det får från näringslivet, skall kunna\r\nbedriva en effektiv verksamhet.</pre><pre>Jag menar att utvecklingen har gått i en god\r\nriktning. Det finns förvisso mer att göra, och jag\r\nskall gärna medverka till detta. Jag får återkomma\r\ntill frågan om Invest in Sweden i mitt nästa inlägg.\r\nJag ser att min taletid är slut.</pre><pre>Anf. 4  SIMON LILIEDAHL (nyd):</pre><pre>Herr talman! Statsrådet är vältalig och säger i sin\r\nvältalighet också många kloka saker. Men\r\nExportrådet har tyvärr litet slagsida. Exportrådet\r\nrepresenterar storindustrin till mycket stor del, och\r\nstorindustrin klarar sig alltid. Den har pengar, och\r\nför den är Exportrådet en ganska marginell\r\nföreteelse.</pre><pre>Däremot finns det dåligt med representanter för\r\nsmåföretagen och de medelstora företagen, vilka vi\r\nknappast har i Sverige. Det är de som behöver\r\nhjälp. Det är de som behöver komma ut, och det är\r\nde som inte har råd att finansiera sig själva.</pre><pre>Jag tror att statsrådet Dinkelspiel umgås med\r\nstorföretagarna, har deras intresse i sikte och\r\nglömmer att det är de 400 000 småföretagen som\r\nskall sätta fart på detta land. Då behöver de hjälp\r\noch ett fungerande Exportråd. Det är nu\r\nnedtrimmat. Det har inte fungerat riktigt bra\r\ntidigare. Nu är grunden lagd för att man skall\r\narbeta vidare och ta nya initiativ.</pre><pre>Jag vill än en gång säga: Vad regeringen än har gjort\r\nhar den inte fått till några investeringar i det här\r\nlandet, och det är bara investeringar som får fart på\r\nSverige. Då måste den söka andra utvägar. Det\r\nanser jag att den inte har gjort. Därför vidhåller jag\r\natt Exportrådet skall ges en chans.</pre><pre>När det så gäller frågan om pengar och besparingar\r\ngår det ganska mycket pengar till att skapa arbete.\r\nDet har reserverats 26 miljarder för\r\narbetsmarknadspolitiska åtgärder. Jag tror att en\r\nsatsning på Exportrådet är ett av de billigaste och\r\nmest effektiva sätten att öka investeringarna i\r\nSverige.</pre><pre>Taletiden är kort. Jag skall övergå till att tala om\r\nExportkreditnämnden. Den bedriver en mycket\r\nviktig verksamhet. Den fungerar inte riktigt som\r\nden skall för industrin. Den är för försiktig och tar\r\ninga risker. Den vill ha beloppsbegränsningar. Vi\r\nförlorar många affärer på detta.</pre><pre>Jag anser att det är fel att ha en exportkreditnämnd\r\nsom man anser skall ekonomiskt gå ihop. Det finns\r\nju inte rim och reson i detta. Det är rimliga chanser\r\nsom tas. Jag anser att man skall ge nya instruktioner\r\ni stället för de gamla från 1989.\r\nExportkreditnämnden måste få ta risker. Än en\r\ngång: Det gäller att skapa arbetstillfällen. Att ta\r\nrisker i affärslivet är det som ger arbetstillfällen. Jag\r\nber herr Dinkelspiel att betänka detta. Försök att\r\nsätta fart på Exportkreditnämnden!</pre><pre>Anf. 5  Statsrådet ULF DINKELSPIEL (m):</pre><pre>Herr talman! Först till frågan om kontakter med\r\nstora, medelstora eller små företag. Jag tycker inte\r\natt vi skall stå här i kammaren och diskutera våra\r\negna umgängeskretsar. Jag kanske i så fall snarare\r\nborde peka på våra praktiska erfarenheter. Simon\r\nLiliedahl har varit verksam i ett storföretag, och jag\r\nhar varit verksam i ett småföretag. Men jag tror inte\r\natt det betyder att inte också Simon Liliedahl\r\nkänner till rätt mycket om små och medelstora\r\nföretag. Jag kan försäkra att även jag kan en del om\r\nstorföretagen.</pre><pre>Jag försöker att göra en totalavvägning av det hela.\r\nTill det vill jag säga följande. Vi talade om 100\r\nexportsäljare. Simon Liliedahl tog själv det\r\nexemplet. De 100 exportsäljarna är enbart avsedda\r\nför små och medelstora företag, för att ta ett\r\nexempel.</pre><pre>Den som läser den proposition som avgavs förra\r\nåret skall finna att syftet med den omläggning av\r\nverksamheten som gjordes var att i ökad\r\nutsträckning inrikta Exportrådets verksamhet just\r\npå de små och medelstora företagen och låta de\r\nstörre företagen i ökad utsträckning finansiera sin\r\negen verksamhet. Det har skett mycket i den vägen.\r\nDet återstår säkert en hel del att göra. Men i denna\r\ndel är vi fullständigt eniga oavsett våra olika\r\nutgångspunkter; storföretag, medelstort företag\r\neller litet företag.</pre><pre>Så till investeringarna. De ingår inte i Exportrådets\r\nverksamhet. Men jag kan gärna diskutera dem --\r\näven om det inte är mitt ansvarsområde -- till den\r\ndel det avser de 15 miljoner kronor som är avsedda\r\natt stimulera ren information och konkreta\r\nåtgärder för att locka investeringar. Det finns skäl\r\natt åstadkomma en bättre samordning på detta\r\nområde. Vi skall återkomma till den frågan. Men\r\nde viktigaste åtgärderna och målet är vi fullständigt\r\neniga om.</pre><pre>De viktigaste åtgärderna för att locka svenska\r\ninvesteringar till Sverige är att skapa ett gott\r\nföretagsklimat, att skapa en förmånlig skattesits för\r\nföretagen och att avreglera. Man måste reformera\r\nsocialförsäkringssystemet så att det uppmuntrar\r\nproduktiviteten och effektiviteten och inte minst\r\nskapa ett gott handelspolitiskt och ekonomiskt\r\nklimat och ge företagen garantier för att de kan\r\nkonkurrera på likvärdiga villkor i Europa, en\r\nmarknad som tar 75 % av vår export.</pre><pre>Jag vill än en gång understryka att vi satsar stenhårt\r\npå båda delarna, dels att förbättra de allmänna\r\nkonkurrensvillkoren här hemma, dels att skapa\r\nlikvärdiga villkor på i första hand den europeiska\r\nmarknaden. Därför är förhandlingar om\r\nmedlemskap i den Europeiska unionen av helt\r\navgörande betydelse för våra möjligheter att i det\r\nlånga loppet locka svenska företag att investera här\r\ni Sverige och locka utländska investeringar till\r\nSverige.</pre><pre>Om företagen vet att de har likvärdiga\r\nkonkurrensvillkor på hela Europamarknaden\r\nopererar de från det land där\r\nkonkurrensförutsättningarna i övrigt är de bästa.\r\nJag menar att Sverige har goda förutsättningar att\r\nhävda sig i det avseendet med den politik som\r\nregeringen för.</pre><pre>Låt mig slutligen gå över till frågan om\r\nExportkreditnämnden. Att Exportkreditnämnden\r\nskall vara självbärande är grundat på en\r\ninternationell överenskommelse. Det gäller alla\r\nexportkreditgarantiinstitut i världen. Det är ett sätt\r\natt undvika illojal konkurrens.</pre><pre>Sedan går Simon Liliedahl ett steg längre och säger\r\natt Exportkreditnämnden inte tar några risker. Då\r\nfrågar jag mig, Simon Liliedahl, hur det kommer sig\r\natt de förlorade 3 miljarder kronor i Polen. Hur\r\nkommer det sig att de har förlorat jättebelopp på\r\nsydamerikanska och latinamerikanska marknader?\r\nVisst tar de risker! Det är ett försäkringsinstitut\r\nsom löpande ser över sina metoder och som\r\nlöpande avstämmer sin konkurrenssituation med\r\nandra länder i världen, inte minst inom ramen för\r\nOECD-samarbetet. Jag vågar säga att EKN är\r\nkonkurrenskraftigt.</pre><pre>Därmed inte sagt att allt är bra. EKN omprövar\r\nlöpande sina arbetsformer. Jag mottar gärna\r\nkonkreta exempel på vad som skall göras så länge\r\nde åtgärderna ligger inom ramen för det\r\ninternationella åtagandet att\r\nExportkreditnämndens verksamhet skall vara\r\nsjälvbärande. Vi kan inte ge avkall på detta.\r\nDäremot finns det säkert möjligheter, jag upprepar\r\ndet, att inom de ramarna förbättra effektiviteten i\r\nEKN, och även i Exportrådet och Invest in Sweden.\r\nJag mottar gärna konstruktiva förslag på hur man\r\nkan förbättra situationen här i olika avseenden.</pre><pre>Anf. 6  SIMON LILIEDAHL (nyd):</pre><pre>Herr talman! Tack herr Dinkelspiel! Det kommer\r\nkonstruktiva förslag i form av motioner som jag har\r\nskrivit.</pre><pre>När det gäller den självbärande\r\nExportkreditnämnden vill jag säga att det i dagens\r\nläge tyvärr nog bara är Sverige som håller på alla\r\ndessa konventioner. Alla har svårt med sin export\r\noch försöker att gå ifrån det mycket rigida\r\narbetssätt som vi har i Sverige när det gäller\r\nexportkrediter. Vi ligger längst ut åt ena sidan. Man\r\norkar inte med det.</pre><pre>Ett exempel är att i en affär med Indien har\r\nExportkreditnämnden krävt 20 % ränta.\r\nEngelsmännen tar ut 10 %. Detta går igenom mer\r\noch mer i den ena affären efter den andra. Det\r\nkommer en affär med Sydafrika, som statsrådet\r\nsäkert känner till. Statsrådet skall ju åka dit, och\r\ndet är vi i industrin glada för. I den affären tar man\r\npå en femårig kredit ut dubbelt så hög ränta från\r\nSverige jämfört med vad man som kan ges från\r\nEngland. Det får inte vara på det här sättet. Vi\r\nmåste ges lika möjligheter att konkurrera med\r\nomvärlden och inte till sista droppen försöka hålla\r\noss till våra konventioner. Detta gör att vi har en\r\nbyråkrati utan like.</pre><pre>Vi har en byråkrati i Exportkreditnämnden,\r\neftersom det nästan bara sitter byråkrater i\r\nstyrelsen. Vi måste blanda upp dem med\r\nföretagsledare och sådana som kan marknaderna,\r\ninte minst den besvärliga östmarknaden. Den\r\nfordrar extra omsorg i dagens läge.</pre><pre>Låt mig släppa Exportkreditnämnden och komma\r\ntillbaka till Exportrådet, som ägs till 50 % av den\r\nsvenska industrin. Jag vill parentetiskt säga att jag\r\nhar varit storföretagare, men nu har ett småföretag\r\nmed tio anställda. Jag vet precis vilka problem som\r\nfinns där och vilka svårigheterna att få stöd och\r\nrörelsekapital är med den inställning som bankerna\r\nhar. Men det är en annan sak.</pre><pre>När det gäller exporten finns det många aktörer på\r\nscenen. Vi har inte bara Exportrådet utan även\r\nSwedfund, Swedecorp, BITS och delvis SIDA.\r\nMan kan räkna upp flera. Det finns ingen enhetlig\r\nledning och inget enhetligt sätt att sköta detta. Mitt\r\nförslag är att regeringen undersöker möjligheten\r\natt föra in alla dessa olika exportrelaterade organ\r\nunder Exportrådet. Då skulle vi få en enhetlig\r\nledning, och företagsvärlden skulle komma in med\r\n50 %. På det viset kommer vi ifrån den\r\nbyråkratiska tyngdpunkt som finns i dag. Sedan\r\nföreslår jag att man privatiserar\r\nExportkreditnämnden för att lösa de problem som\r\nfinns där.</pre><pre>Anf. 7  Statsrådet ULF DINKELSPIEL (m):</pre><pre>Herr talman! Detta var en rad olika förslag. Jag är\r\ninte säker på att Simon Liliedahl är beredd att i alla\r\ndelar ta konsekvenserna av sina egna förslag, men\r\nlåt mig ställa frågan.</pre><pre>Simon Liliedahl säger att EKN inte är\r\nkonkurrenskraftigt. Med all respekt för Simon\r\nLiliedahls önskan att främja export osv. menar jag\r\natt han har absolut fel på den punkten. Alla\r\nutredningar visar att EKN hävdar sig väl i\r\nkonkurrensen. På vissa områden ligger man bättre\r\ntill, och på andra områden ligger man sämre till.\r\nSimon Liliedahl tog upp Indien. Vilka\r\nexportkreditgarantiinstitut har bättre villkor när\r\ndet gäller t.ex. de baltiska länderna eller det ryska\r\nnärområdet? Det är en fråga till Simon Liliedahl.</pre><pre>Sedan säger Simon Liliedahl att räntorna hos EKN\r\när betydligt högre än vad de är hos utländska\r\nexportkreditgarantiinstitut. Mig veterligen tar\r\nEKN inte ut räntor. EKN ger inte ut lån. Jag förstår\r\ninte vad Simon Liliedahl syftar på när han säger\r\nränta. Det är kanske något annat han avser.</pre><pre>Simon Liliedahl talar om behovet av en bättre\r\nsamordning. Det kan säkert finnas skäl att se över\r\nsamordningen mellan de olika instituten. Jag är den\r\nförste att mena att vi kanske har för mycket\r\nbyråkrati på det här området. Regeringen prövar\r\ndessa saker löpande, men det finns säkert mer att\r\ngöra.</pre><pre>Simon Liliedahl säger att vi skall göra BITS\r\nhalvstatligt och att näringslivet skall gå in med 50 %\r\ndär. Jag är gärna beredd att pröva detta om\r\nnäringslivet är berett att svara för 50 % av\r\nkostnaderna på samma sätt som när det gäller\r\nExportrådet. Om näringslivet är berett att betala\r\n50 % av BITS verksamhet är jag den första att\r\nförorda detta.</pre><pre>Detsamma gäller om näringslivet är berett att fullt\r\nut ta sin del av riskerna. Då tycker jag att det kan\r\nfinnas skäl att titta på om vi kan finna en annan\r\nform för EKN:s verksamhet. Ju mer näringslivet\r\nbidrar med när det gäller finansieringen av olika\r\nverksamheter, desto större anledning finns det att\r\ngöra gemensamma projekt av det slag som vi har i\r\nExportrådet. Jag tycker att det i allt väsentligt\r\nfungerar bra.</pre><pre>Överläggningen var härmed avslutad.</pre><pre>4 §  Svar på interpellationerna 1993/94:54 och 55\r\nom stranderosionen i Skåne</pre><pre>Anf. 8  Statsrådet GÖREL THURDIN (c):</pre><pre>Herr talman! Per Stenmarck har frågat mig vilka\r\ninitiativ som regeringen är beredd att ta för att\r\nmotverka de problem som uppstår genom\r\nstranderosionen.</pre><pre>Kaj Larsson har frågat mig om jag i regeringen\r\nkommer att verka för att staten tar sitt ekonomiska\r\nansvar för ett fullskaleprojekt för att hindra\r\nstranderosion i Löderup. Vidare har Kaj Larsson\r\nfrågat om jag kommer att arbeta fram en fysisk plan\r\nför Östersjöregionen där en del av planarbetet skall\r\nomfatta stränderna.</pre><pre>Jag väljer att besvara frågorna i ett sammanhang.</pre><pre>Stranderosionen vid Skånes kuster har diskuterats\r\nflera gånger tidigare i riksdagen. Jag tänker därför\r\nfrämst ta upp det som har hänt sedan jag förra\r\ngången svarade på en interpellation av Per\r\nStenmarck i ämnet.</pre><pre>Våren 1992 besökte jag och mina medarbetare\r\nYstads kommun och Löderups strandbad för att få\r\nen egen bild av hur stranderosionen vid denna kust\r\nhar utvecklats.</pre><pre>Jag träffade också forskare, kommunala\r\nföreträdare och enskilda. Jag har även haft kontakt\r\nmed statliga myndigheter som arbetar med\r\nerosionsfrågor, såväl i Sverige som i grannländer.</pre><pre>I november 1992 ägde en överläggning rum mellan\r\nföreträdare för Ystads kommun, Löderups\r\nstrandbads villaägareförening och\r\nNaturvårdsverket. Även Miljö- och\r\nnaturresursdepartementet var representerat. Vid\r\ndetta tillfälle redogjorde parterna för\r\nproblematiken med stranderosionen inom Ystads\r\nkommun. Naturvårdsverket uttalade att verket är\r\npositivt till forskning om erosionsproblem och att\r\nverket även är positivt till att medfinansiera\r\nforskning, under förutsättning att den uppfyller de\r\nvetenskapliga kriterier som verket ställer på\r\nforskningen.</pre><pre>I februari 1993 ansökte Ystads kommun hos\r\nVattendomstolen vid Växjö tingsrätt om tillstånd\r\natt uppföra kustskydd i form av sandutfyllnad,\r\nfriliggande vågbrytare och s.k. hövder vid Ystads\r\nSandskog samt vid Löderups strandbad och\r\nHagestads naturreservat. En av hövderna var\r\navsedd särskilt för forskning.</pre><pre>Vattendomstolen har lämnat tillstånd för flertalet\r\nav de ansökta åtgärderna, med undantag för vissa\r\nåtgärder vid Löderupsområdet. Vattendomstolens\r\ndom har överklagats av Ystads kommun till\r\nVattenöverdomstolen, som ännu inte har avgjort\r\närendet.</pre><pre>Vidare, som en del av ett samarbete mellan Lunds\r\ntekniska högskola, Tekniska högskolan i\r\nStockholm och NUTEK, har en rapport om\r\nkusterosion i nio skånska kommuner tagits fram.\r\nEn av kommunerna är Ystad. I rapporten\r\nkarakteriseras de kusttyper som förekommer i\r\nkommunerna med avseende på bottentopografi och\r\nerosionskänslighet samtidigt som försök har gjorts\r\natt klargöra anledningarna till den tillbakaryckning\r\nav strandlinjerna som uppstått längs vissa\r\nkustavsnitt. I rapporten presenteras också förslag\r\ntill olika kustskyddsåtgärder som kan komma i\r\nfråga inom respektive kommun för att bromsa\r\ndenna utveckling.</pre><pre>Naturvårdsverket har beviljat anslag till projektet\r\nKustnära sedimenttransporter, som bedrivs i\r\nsamarbete mellan Lunds tekniska högskola och\r\nTekniska högskolan i Stockholm och som avser\r\nuppföljning och utvärdering av tekniken att bygga\r\nhövder som erosionsskydd vid Löderups strandbad.</pre><pre>NUTEK finansierar samtidigt forskningsprojekt på\r\nTekniska högskolan i Stockholm. Där försöker man\r\nbl.a. via modellförsök utveckla tekniken för\r\nerosionsskydd till att bli mer naturanpassad, för att\r\ndärigenom undvika de problem med störd jämvikt\r\nmellan olika kuststräckor som konventionell teknik\r\nkan medföra. Vid NUTEK pågår också\r\ndiskussioner med skånska erosionsdrabbade\r\nkommuner, däribland Ystad, för att klarlägga om\r\nintresse finns för att deltaga i ett särskilt projekt för\r\nteknikutveckling av erosionsskydd. Meningen är,\r\nefter vad jag förstår, att utveckla, bygga och\r\nutvärdera ny erosionsteknik inom ramen för\r\nNUTEK:s teknikupphandlingsprogram.</pre><pre>Jag tycker att detta visar att det finns myndigheter\r\noch forskningsinstitutioner som är engagerade i\r\nfrågorna kring erosionen och som är beredda att\r\nikläda sig ett ekonomiskt ansvar för genomförande\r\nav forskning, teknikutveckling och\r\nteknikupphandling inom området. Det bör, som\r\nPer Stenmarck och Kaj Larsson säkert inser, vara\r\nen grundläggande princip att forskning om och\r\nåtgärder mot stranderosionens effekter organiseras\r\noch finansieras inom respektive myndigheters\r\nansvarsområden och ramar. I de fall regeringen\r\nundantagsvis kan anses ha skäl att söka påverka\r\nprocessen med särskilda insatser bör\r\nhuvudprincipen vara att det gäller fall då vitala\r\nnationella intressen är hotade. Det bör vara\r\nnaturligt att berörda statliga sektorsmyndigheter\r\nuppmärksammar sådana behov i anslutning till sin\r\nlångsiktiga investeringsplanering.</pre><pre>När det gäller Kaj Larssons fråga om fysisk\r\nplanering för Östersjöregionen kan jag nämna att\r\nregeringen tillsammans med övriga Östersjöstater\r\narbetar med att utarbeta en Vision för\r\nÖstersjöområdet år 2010. Denna planering är en\r\nframtidsvision där vi tillsammans söker att utveckla\r\nlämpliga strategier för Östersjöområdets\r\nlångsiktiga utveckling i fråga om markanvändning\r\noch miljö.</pre><pre>Anf. 9  PER STENMARCK (m):</pre><pre>Herr talman! Jag ber att få tacka för statsrådets\r\nutförliga svar.</pre><pre>Längs stora delar av den skånska kusten är\r\nstranderosion ett mycket stort problem.\r\nKommuner som Ystad, Trelleborg, Skurup,\r\nVellinge, Lomma och Landskrona är i olika hög\r\ngrad drabbade av detta. Dessa kommuner har i\r\nvissa fall lagt ner mycket arbete och stora\r\ninvesteringar på att finna en lösning.</pre><pre>Hårdast drabbat är Löderups strandbad öster om\r\nYstad, där stora områden är skadade. Stränderna\r\nhar minskat, i vissa fall kraftigt och på mycket kort\r\ntid. Det rör sig om en strandförskjutning på flera\r\nhundra meter jämfört med hur situationen var på\r\n1800-talet.</pre><pre>Samtidigt -- och det är egentligen det allvarligaste i\r\nsammanhanget -- kan man också finna att\r\nerosionsproblemen ökar. Strandlinjen förskjuts\r\nmed en accelererande hastighet. Sanden försvinner\r\nsnabbare nu än tidigare. Det har gjort att\r\nproblemen har ökat och samtidigt blivit alltmer\r\nkomplicerade.</pre><pre>Den mark som det här rör sig om är normalt sett\r\nallemansrättsligt tillgänglig. Detta är av stor\r\nbetydelse i ett landskap som Skåne, där det råder\r\nbrist på sådana områden.</pre><pre>Det finns förmodligen många orsaker till skadorna,\r\noch en pågående klimatförändring är sannolikt en\r\nav dem.</pre><pre>Med en höjning av vattenytan, som experterna i\r\ndag anser fullt möjlig, på 25 till 50 cm inom de\r\nnärmaste 40 till 50 åren kommer samtidigt\r\nkustlinjen att retirera med ytterligare 25 till 50\r\nmeter. Därmed kommer inte mycket att återstå av\r\ndessa sandstränder runt den skånska sydkusten.</pre><pre>Jag har i olika sammanhang försökt få förståelse för\r\natt vår natur inte enbart är en kommunal\r\nangelägenhet, utan att den också, och primärt, är\r\nnågonting som berör oss alla. Den berör oss i\r\nhögsta grad som privatpersoner, men det finns\r\nockså ett statligt intresse och ansvar för att åtgärder\r\nvidtas när delar av vår natur är hotade.</pre><pre>Jag tycker, även sett mot denna bakgrund, att\r\ndagens svar är positivt. Statsrådet ger en\r\nredogörelse för en lång rad av aktiviteter under de\r\nsenaste åren. Detta är glädjande. Jag tror också att\r\ndet ligger någonting principiellt riktigt i statsrådets\r\nresonemang, något som jag vill belysa med följande\r\nord ur hennes svar:</pre><pre>''Det bör -- -- -- vara en grundläggande princip att\r\nforskning om och åtgärder mot stranderosionens\r\neffekter organiseras och finansieras inom\r\nrespektive myndigheters ansvarsområden och\r\nramar.''</pre><pre>Därmed har jag också sagt att dagens svar vittnar\r\nom en förståelse för problemet och ett intresse för\r\natt försöka lösa det.</pre><pre>Och det är där som jag kommer till det som jag ser\r\nsom den sista länken i kedjan -- den som jag tycker\r\nsaknas i statsrådets svar -- nämligen vad som händer\r\nnär all den forskning kring stranderosionen som nu\r\nsatts i gång väl har lett till konkreta förslag till\r\nlämpliga åtgärder. När vi skall gå från -- för att\r\nhänvisa till den mening som jag nyss citerade --\r\n''forskning om'' till ''åtgärder mot''\r\nstranderosionens problem? Hur skall forskningens\r\nresultat omsättas i praktiken, och vem skall ansvara\r\nför detta? Detta skulle jag gärna vilja att statsrådet\r\nägnar några minuter åt att utveckla.</pre><pre>Finns det egentligen någon myndighet som känner\r\nansvar för detta? I Danmark, som ju också är ett\r\nland som kraftigt drabbats av stranderosion, finns\r\ndet en myndighet som handlägger denna typ av\r\nproblem. Jag tror inte att behovet är så stort av fler\r\nmyndigheter i Sverige, men jag tycker att någon av\r\ndem som redan finns skall känna ansvar för just\r\ndetta problem.</pre><pre>Anf. 10  KAJ LARSSON (s):</pre><pre>Herr talman! Jag skulle först vilja fråga statsrådet\r\nGörel Thurdin: Vad har vi skåningar gjort som\r\nleder till att Görel Thurdin, hennes departement\r\noch Centerpartiet har så svårt att fatta beslut som\r\nberör Skåne? Det är inte bara fråga om\r\nbeslutsvånda, utan jag anser att det även visas en\r\nnonchalans.</pre><pre>Jag ställde en fråga till statsrådet i november\r\nmånad, och i dag får jag svaret på den. Naturligtvis\r\när jag tacksam för att statsrådet kommer till\r\nkammaren och besvarar min interpellation, men\r\njag tycker, till skillnad från Per Stenmarck, att det\r\nsvar som jag har erhållit är tungt och innehållslöst.</pre><pre>Den fråga som jag ställde till Görel Thurdin var:</pre><pre>''Kommer statsrådet i regeringen verka för att\r\nstaten tar sitt ekonomiska ansvar för ett\r\nfullskaleprojekt i Löderup, som uttalades vid\r\nbesöket i Ystad?''</pre><pre>Inte med ett ord besvaras denna fråga. Det svar\r\nsom lämnas är en uppräkning av vad som gjorts,\r\nsådant som vi visste redan när interpellationen\r\nskrevs. Det är inte några nyheter.</pre><pre>De träffar som ägt rum, och som Görel Thurdin\r\nåberopar, har skett på initiativ av Ystads kommun.\r\nGörel Thurdin och hennes departement har inte\r\ntagit något som helst initiativ i den här frågan.</pre><pre>För nästan exakt två år sedan debatterade vi den\r\nhär frågan i riksdagen. Då urskuldade sig Görel\r\nThurdin med att hon var ny som statsråd och inte\r\nkände till de här problemen. Det hade jag full\r\nrespekt för. Jag bjöd därför ner Görel Thurdin till\r\nYstad för att hon på plats skulle få se eländet. Vid\r\ndet tillfället gjorde statsrådet vissa uttalanden.\r\nBl.a. sade hon att någon skulle ta tag i problemet\r\noch att det skulle bli en lösning på det. Statsrådet\r\nsade vidare att man skulle utse en statlig myndighet\r\nsom skulle ha till uppgift att sköta sådana här\r\nproblem. Vad har hänt under de här två åren?</pre><pre>Ystads kommun har inte hört ett ord från statsrådet\r\npå dessa två år. Det är inte konstigt att Österlenbor\r\noch skåningar undrar om den där kvinnan, Görel\r\nThurdin, som var i Skåne och talade så väl, finns\r\nkvar i regeringen. De har inte hört något från henne\r\nsedan besöket. Det är nonchalant.</pre><pre>Problemet är ju inte att rädda fastigheter; det är en\r\nmindre bit. Problemet är större än så. Forskare\r\nsäger -- det var också Per Stenmarck inne på -- att\r\nväxthuseffekten kommer att innebära att vi får en\r\nhöjning av havsytan under kommande\r\nårhundraden. Vi kommer att få uppleva\r\nerosionsproblem på flera andra platser längs\r\nSveriges kuster. Det är jag övertygad om. Av den\r\nanledningen ser jag det som oerhört värdefullt att\r\nman på den mest utsatta kustremsan i hela Sverige,\r\nvid Löderups strandbad, skaffar sig erfarenheter\r\ngenom att använda den för ett fullskaleprojekt. Det\r\när en sträcka på 1.700 meter.</pre><pre>Görel Thurdin säger att myndigheter och\r\nforskningsinstitutioner är beredda att ikläda sig\r\nekonomiskt ansvar för genomförandet av\r\nforskning, teknikutveckling och\r\nteknikupphandling. Det skall då finansieras genom\r\nrespektive myndighets ansvarsområde. Vad\r\ninnebär det? Vilken myndighet, eller vilka\r\nmyndigheter, syftar Görel Thurdin på? Vems ram\r\nskall det tas från?</pre><pre>Naturvårdsverket säger t.ex. i ett brev till Ystads\r\nkommun i juni 1993 att Naturvårdsverket inte har\r\nmöjlighet att inom ramen för det anslag som verket\r\ndisponerar bidra till byggnadskostnaderna. Anser\r\nstatsrådet att det finns 10 miljoner över i\r\nNaturvårdsverkets anslag som kan disponeras för\r\nbyggandet av hövder? Eller finns det något annat\r\nverk, som vi inte känner till, som har de pengarna?\r\nI den budget som presenteras nu i januari har jag\r\ninte funnit några medel avsatta för detta ändamål.\r\nI december fattade en enig riksdag beslut om att\r\nstaten bör ikläda sig ett större ekonomiskt ansvar så\r\natt ett fullskaleförsök kan genomföras. Vad tänker\r\nstatsrådet göra åt detta? Kommer även detta att\r\nnonchaleras av Görel Thurdin?</pre><pre>Stranderosioner har kostat Ystads kommun totalt\r\n10 miljoner kronor. Fastighetsägarna har betalat 1\r\nmiljon kronor för byggandet av hövder. Vad\r\nkommer regeringen att göra? De medel som Görel\r\nThurdin anger att olika myndigheter har bidragit\r\nmed har ju använts till forskning. Det är mycket\r\nteoretisk forskning. Nu är det fråga om ett\r\nfullskaleförsök. För att det skall bli verklighet\r\nbehöver det byggas ytterligare fyra hövder.\r\nKostnaden för att de skall kunna färdigställas,\r\ninklusive sandutfyllnad, kommer att bli upp mot 15\r\nmiljoner kronor. Då har man fullföljt det som\r\nVattendomstolen sagt ja till.</pre><pre>Anser statsrådet att Ystads kommun ensam skall\r\nbidra med dessa medel, eller vem skall göra det?\r\nOm inte dessa medel kommer fram faller\r\nfullskaleprojektet.</pre><pre>Jag påstår att det nu måste bli ett slut på detta. Nu\r\nmåste vi handla. Det var Per Stenmarck också inne\r\npå. Visa att det finns mod att fatta beslut så att\r\nberörda parter slipper uppleva ytterligare\r\nlångbänk.</pre><pre>Anf. 11  Statsrådet GÖREL THURDIN (c):</pre><pre>Herr talman! Jag noterar att Kaj Larsson är\r\nsocialdemokrat och förväntar mig naturligtvis inte\r\natt han skall ge uttryck för någon annan syn på\r\ntillvaron än den som han har presenterat, inte heller\r\natt Kaj Larsson vill uppfatta det som ändå har\r\ngjorts sedan jag besökte och tittade på det här\r\nområdet.</pre><pre>Jag har personligen besökt flera myndigheter. Jag\r\nhar talat med generaldirektörer och forskare. Jag\r\nhar frågat vilka möjligheter det i dag finns att gå in\r\nmed finansiering. Man har då från myndigheterna\r\nställt kravet att vissa villkor skall uppfyllas. Man\r\ndiskuterar ju faktiskt vad som är bäst att göra för\r\natt skydda stränderna. Det är en naturlig påverkan\r\nsom sker. I vissa delar finns naturreservat där man\r\nnaturligtvis inte bör göra någon påverkan. Det är ju\r\nde krav vi har när det gäller att skydda ett\r\nnaturreservat -- även om havet tar delar även av\r\ndet.</pre><pre>Det finns forskare som säger att om man skyddar\r\nen viss del av stranden händer något på sidan om;\r\nman kanske gröper ur på andra håll. Om man\r\nskyddar ett visst område kan det alltså skada ett\r\nannat. Därför är det oerhört viktigt att man vidtar\r\nrätt åtgärder så att det inte får fel effekt så att läget\r\nförvärras. De stenanläggningar som människor\r\nbyggt kan ha bidragit till att det bildats virvlar som\r\ngröper ur mer sand än om man inte hade vidtagit\r\nnågra åtgärder alls.</pre><pre>Man måste lyssna på dem som undersöker de här\r\nproblemen. Det tycker jag att man nu har gjort. Per\r\nStenmarck hade ju ändå uppfattningen att det finns\r\nett stort intresse för dessa frågor. Jag är tacksam för\r\natt någon har uppmärksammat det, eftersom flera\r\nmyndigheter -- och också universitet -- är\r\ninvolverade i de här frågorna.</pre><pre>Dessutom har något mycket konkret kommit fram.\r\nNämligen rapport nummer 1 om det här området.\r\nNutek, Ystads kommun, KTH och Institutionen för\r\nteknisk vattenresurslära gav ut den här rapporten i\r\nLund 1993. Den handlar om alla de kommuner som\r\nhar sådana här bekymmer. Rubriken är\r\nTeknikupphandling. Det handlar alltså om att man\r\nvill nå fram till konkreta åtgärder. Man har visat på\r\nvad som kan vara lämpligt att göra på alla dessa\r\nplatser utan att man därför samtidigt skadar övriga\r\nplatser längs den känsliga kusten.</pre><pre>Jag har också följt den diskussion som nu förs, bl.a.\r\nmed Ystad, om att genomföra ett fullskaleprojekt\r\noch samtidigt få möjlighet att utvärdera effekterna.\r\nJag har förstått att Nutek anser att alla kommuner\r\nmåste ställa upp på detta och vara med om\r\nprojektet för att man skall aktivera det. Både Kaj\r\nLarsson och Per Stenmarck har alltså ett ansvar\r\nsom riksdagsledamöter att försöka medverka till att\r\nen samordning sker mellan kommunerna, så att\r\nman har samma viljeinriktning och vill ställa upp på\r\ndet som man pekar på i rapporten.</pre><pre>Såvitt jag förstår finns det företag som är\r\nintresserade av att utföra detta. Det finns också\r\nintresse från myndighetshåll att finansiera det, om\r\nman får det i en form som är nödvändig för att det\r\nskall ha ett forskningsperspektiv, dvs möjligheten\r\natt utvärdera ett större område. Jag tror att det är\r\nvärdefullt även internationellt. Ofta gör man i\r\nsådana här fall enstaka insatser så att det blir bra på\r\nen bestämd plats, och sedan upptäcker man att det\r\nsker saker vid sidan om som inte är särskilt trevliga.\r\nDärför vill man ha det här fullskaleprojektet som\r\nsträcker sig över hela kuststräckan.</pre><pre></pre><pre>Jag vill bestämt hävda att det inte är fråga om någon\r\nnonchalans från min sida. Jag förstår att Kaj\r\nLarsson också kopplar den här frågan till en annan\r\nfråga. Det tycker jag inte att man skall göra, därför\r\natt den frågan är så speciell. Den här frågan är av\r\nen annan dignitet, även om den är viktig. Speciellt\r\nviktig är den för er som är direkt berörda och för\r\nfastighetsägare. Hus i det här området har ett\r\nsärskilt ekonomiskt värde. Dessutom är det\r\npersonligt värdefullt att kunna vistas i och njuta av\r\ndetta område på fritiden.</pre><pre>När jag var nere i Skåne lovade jag inga pengar,\r\nmen jag lovade att försöka ta initiativ för att få i\r\ngång det här. Jag tycker ändå att vi har kommit\r\nlångt. Om vi försöker samarbeta kring det här\r\nprojektet och får med alla kommuner har jag stor\r\nförhoppning om att vi skall kunna komma fram till\r\njust konkreta insatser.</pre><pre>Anf. 12  PER STENMARCK (m):</pre><pre>Herr talman! Låt mig inleda med att säga att jag\r\nhelt delar statsrådets uppfattning att det inte bara\r\när viktigt att man gör någonting utan att man\r\nfaktiskt gör det rätta. I annat fall kan det gå snett.</pre><pre>Låt mig också säga att det nog inte finns något tvivel\r\nom att det finns en gemensam viljeinriktning hos de\r\nberörda kommunerna. De är olika hårt drabbade,\r\nmen det finns en gemensam viljeinriktning att\r\nverkligen åstadkomma resultat. Däremot vill de\r\ninte alltid ta alla kostnader själva. Det är vad\r\nkommunerna faktiskt ofta har fått göra.</pre><pre>Jag är personligen övertygad om att det blir\r\nkolossalt svårt att försöka rädda alla drabbade\r\nstränder, men en inventering av vilka områden som\r\när hårdast drabbade och vilka som bör prioriteras\r\ni arbetet skulle förmodligen leda fram till positiva\r\nåtgärder. Människor drabbas. Växt- och djurliv\r\ndrabbas. Naturområden drabbas. Vi kan knappast\r\nstillatigande acceptera den fortsatta utvecklingen.</pre><pre>Jordbruksutskottet gick ganska långt i sin skrivning\r\nför bara några månader sedan. Där ställs krav på\r\nstaten. Som jag ser det ställs det faktiskt större krav\r\ndär än vad som i dag framgår av statsrådets svar. I\r\nbetänkandet står det bl.a.: ''Utskottet anser det\r\ndärför viktigt att staten ikläder sig ett större\r\nekonomiskt ansvar, dels för att påbörjade\r\nskyddsåtgärder skall kunna fullföljas, dels för\r\nforsknings- och teknikutvecklingsändamål men\r\nockså för genomförande av detta fullskaleförsök.''</pre><pre>Frågan är än en gång: Hur går vi bäst från forskning\r\ntill ett genomförande fullt ut? Vad gör regeringen\r\nför att leva upp till de krav som riksdagen genom\r\nsitt stöd till jordbruksutskottets betänkande har\r\nställt sig bakom?</pre><pre>Jag är också besviken över att det egentligen inte\r\nframgår någonting av budgetpropositionen om vad\r\nsom konkret skall göras i den här frågan. Jag tror\r\natt Kaj Larsson också nämnde detta tidigare.</pre><pre>Anf. 13  KAJ LARSSON (s):</pre><pre>Herr talman! Jag tror att vi skall skilja litet grand\r\nmellan de olika forskningar som vi här pratar om,\r\nGörel Thurdin. Det handlar om två olika sorter.</pre><pre>NUTEK:s inblandning i detta går ut på forskning\r\nför att finna en teknik. Där är man intresserad av\r\natt det är en hövd. Man är intresserad av att se hur\r\nden tekniken verkar.</pre><pre>Vad vi också pratar om är ett fullskaleförsök. En\r\nkustremsa på nära två kilometer skall skyddas. Man\r\nskall få erfarenheter av detta som man kan använda\r\nsig av på andra platser i Sverige. Jag tror att vi är\r\nganska överens om att det kommer att bli fler\r\nsådana här skador i framtiden. Detta går\r\nfullskaleförsöket ut på.</pre><pre>Jag har fortfarande inte hört Görel Thurdin nämna\r\nett ord, som ett svar på min fråga, om var pengarna\r\nkommer ifrån. Var finns det pengar till att bygga\r\ndessa hövder? Det är fråga om en kostnad för\r\nYstads kommun på uppemot 15 miljoner kronor,\r\nmed sandutfyllnad. Jag tycker att det är orimligt att\r\nbegära att en kommun i den storleksordningen\r\nensam skall bära dessa kostnader i ett\r\nforskningsprojekt som berör hela vårt rike. Det är\r\nnaturligt att staten, precis som riksdagen har sagt,\r\nikläder sig ett större ekonomiskt ansvar. Min fråga\r\ntill Görel Thurdin är: Var är pengarna och när\r\nkommer de?</pre><pre>Görel Thurdin inledde med att säga att jag är\r\nsocialdemokrat. Det vill jag inte förneka. Det är\r\njag. Jag vet inte vad vitsen var med att säga det,\r\nmen jag kan berätta för Görel Thurdin att vi, i den\r\nmiljömotion som vi nu kommer att väcka, föreslår\r\n7 miljoner kronor till detta ändamål. Görel Thurdin\r\nhar nu en chans att gå högre om hon vill det. Hon\r\nhar i alla fall en chans att bemöta det.</pre><pre>Görel Thurdin var inne på att man skulle få med\r\nflera kommuner. Det är riktigt. Så sent som i går\r\nvar de berörda kommunerna samlade på en\r\nheldagsträff i Ystad för att diskutera. Det finns ett\r\nstort intresse av att det här fullskaleförsöket blir\r\nverklighet. T.o.m. en dansk kommun var med i går.\r\nDanmark visar också intresse för detta. Nu tycker\r\njag att Görel Thurdin skall ge mig ett svar på\r\nfrågan: När kommer pengarna, så att\r\nfullskaleförsöket kan bli verklighet?</pre><pre>Anf. 14  Statsrådet GÖREL THURDIN (c):</pre><pre>Herr talman! Låt mig börja med\r\njordbruksutskottets betänkande. Jag har\r\nnaturligtvis också noterat att det här beslutet\r\nfattades i december förra året. Det anvisades dock\r\ninga pengar. Man uttryckte bara att staten bör\r\nikläda sig ett större ansvar. Det var naturligtvis\r\nockså signaler till myndigheter. Jag uppfattade\r\ndetta beslut som att riksdagen då ansåg att det\r\nskulle gå den väg som jag har beskrivit, nämligen\r\ngenom myndigheterna. På Miljödepartementet har\r\nvi inte alls pengar som vi fördelar på det sättet.</pre><pre>I och med att man jobbar så intensivt på\r\nmyndigheterna med dessa frågor finns det\r\nnaturligtvis möjligheter för dem att också prioritera\r\nett sådant här område. Det finns företag som är\r\nintresserade av att utföra detta arbete. Eftersom\r\ndet handlar om en teknikupphandling måste man\r\nockså veta vad företagen skall ha betalt för att\r\nutföra detta. I dessa tider med hög arbetslöshet kan\r\nman också tänka sig att titta på om det finns pengar\r\nhos t.ex. Länsarbetsnämnden som skulle kunna\r\nföras över till ett sådant här projekt. Man skall inte\r\nhelt bekosta det, men man kan åtminstone bidra till\r\nden här typen av projekt.</pre><pre>Jag skall gå rakt på sak och tala om att jag inte kan\r\nsvara någon av er genom att säga att det kommer\r\npengar direkt till det här projektet i morgon, om 14\r\ndagar eller om två månader. Så ärlig måste jag\r\nnaturligtvis vara, eftersom det är så.</pre><pre>Man kan jämföra t.ex. med Danmark. Där har man\r\ninte prioriterat områden där det finns\r\nfritidsbebyggelse. Man går direkt på\r\npermanentbebyggda områden. Det gäller ju att se\r\nvilka prioriteringar som samhället skall göra när\r\nenskilda fastighetsägare osv. på det här viset skall\r\nfå ett slags kompensation. Det blir ju en typ av\r\nkompensation, även om det också betyder att\r\nstranden skyddas.</pre><pre>Det är utmärkt att kommunerna har samlats och att\r\nde försöker samordna detta. Det är klart att de\r\nandra kommunerna också måste ha en s.k.\r\nvattendom för att man skall kunna utföra dessa\r\nsaker. Jag vet inte om det alltid har funnits\r\nvattendomar när det gäller allt som har utförts längs\r\nkusten, men det är nödvändigt så att det också går\r\ntill på rätt sätt. Vattendomstolen säger dessutom:\r\n''Uppförande av erosions- eller\r\nsedimenttransporthinder på sandkuster för att\r\nmotverka erosion i något parti, leder oftast till\r\nerosion i något annat avsnitt''. Det är alltså aktiva\r\nområden där det ständigt händer någonting,\r\neftersom sanden är så rörlig. Det är ett sådant\r\nrörligt material.</pre><pre>Både Länsstyrelsen och Vattendomstolen är ju\r\ntveksamma till en del effekter av detta. Det finns\r\nockså forskare utomlands som säger att det många\r\ngånger handlar om marginella effekter men att man\r\nnaturligtvis ändå bör pröva och se vad som kan\r\ngöras för att åtminstone rädda speciella delar av\r\nstränder som är hårt utsatta.</pre><pre>Dessutom tycker jag inte att vi behöver utse någon\r\nny myndighet i Sverige som skall handha dessa\r\nfrågor. Naturvårdsverket och NUTEK har ett stort\r\nansvar på det här området. Det har även SGU på\r\nsitt sätt. Jag har samtalat med SGU, eftersom man\r\ndär har forskare som specifikt jobbar med dessa\r\nfrågor. Såsom fysiska planerare i landet har vi också\r\nett ansvar för att undersöka vad vi kan göra så att\r\nenskilda fastighetsägare inte åsamkas materiella\r\nskador. Den fysiska planeringen måste vara sådan\r\natt dessa stränder inte utsätts för alltför mycket\r\npåverkan. Både forskare och andra hävdar att om\r\ndet sker för mycket mänsklig verksamhet på sådana\r\nhär känsliga strandområden, blir de särskilt utsatta\r\nför erosion.</pre><pre>I t.ex. arbetet med Östersjövisionen, som jag var\r\ninne på tidigare, lägger man stor vikt vid fysisk\r\nplanering. Danmark har varit med om att ta fram\r\nsärskilt material som just handlar om särskilt\r\nkänsliga områden i Östersjöområdet. Dit hör\r\nnaturligtvis kustområdena. Man har lagt fram ett\r\nförslag om en speciell skyddszon på trehundra\r\nmeter längs hela Östersjökusten för att motverka\r\nbebyggelse och för kraftig åverkan på\r\nstrandområdena. Därutöver är det naturligtvis\r\nviktigt att undersöka om man kan ha något annat\r\nsamarbete. Det får växa fram. Östersjövisionen är\r\nett arbete som aldrig har pågått förut. Man får\r\nibland treva sig fram för att få alla att ställa upp på\r\nde saker som läggs fram.</pre><pre>Jag hoppas åtminstone att vi på något sätt skall\r\nkomma fram till praktiska lösningar och göra något\r\ni praktiken mot bakgrund av den här rapporten och\r\nviljan hos NUTEK och involverade myndigheter\r\natt verkligen genomföra förslagen. Det gäller alla\r\nkommuner. Det gäller åtskilliga hövder i dessa\r\nområden.</pre><pre>Anf. 15  KAJ LARSSON (s):</pre><pre>Herr talman! Det låter så bra, Görel Thurdin, att vi\r\nskall komma fram. Problemet är -- jag skall\r\nupprepa det igen -- att det behövs pengar. Det\r\nkostar 15 miljoner kronor att bygga ytterligare fyra\r\nhövder i Ystad. Varifrån skall man ta dessa pengar?\r\nGörel Thurdin säger att man inte kan peka ut det i\r\ndag. Naturvårdsverket sände ett brev till Ystads\r\nkommun i juni månad. I brevet sades att\r\nNaturvårdsverkets roll i arbetet för att skydda\r\nnaturresurser och stränder i detta sammanhang är\r\natt stödja verksamheten genom att på\r\nvetenskapliga grunder följa effekterna av att\r\nhövderna byggs. Det sägs vidare att\r\nNaturvårdsverket inte har möjlighet att inom\r\nramen för de anslag som verket disponerar bidra till\r\nbyggnadskostnaderna enligt den i projektet\r\nbeskrivna föreslagna finansieringen. Ge mig ett\r\nsvar Görel Thurdin, på varifrån pengarna skall tas.</pre><pre>Jag har uppfattat det som så att staten måste föra\r\növer pengar via Naturvårdsverket till\r\nfullskaleförsöket. Eller finns det några andra\r\npengar som man kan komma åt? Om vi inte får ett\r\nbesked i den här frågan faller hela\r\nfullskaleförsöket. Det har byggts en hövd i öst och\r\nen i väst. På en sträcka av nära två kilometer mellan\r\ndessa hövder finns ingenting. Då kan man bara\r\nforska i hur effekten blir precis i närheten av en viss\r\nhövd. Hövden får ingen verkan på hela\r\nkustremsan. Det är det som skulle vara så oerhört\r\nvärdefullt.</pre><pre>Jag tycker faktiskt att Ystads kommun har utfört ett\r\nomfattande arbete. Man har tagit ett initiativ och\r\ndrivit på i frågan. Varje gång man skall\r\nsammanstråla har initiativet tagits från Ystad. Man\r\nhar legat på myndigheterna. Det tycker jag att\r\nYstads kommun skall ha en stor eloge för.</pre><pre>Däremot är jag faktiskt besviken på att kommunen\r\ninte får något gehör från departementet. Enligt\r\nYstads kommun har man inte hört av statsrådet\r\nsedan besöket i Ystad för två år sedan. Det tycker\r\njag är litet nonchalant, vilket jag sade tidigare.\r\nStatsrådet har nu en möjlighet i sitt sista inlägg att\r\nsvara på hur utsikterna är. När kommer pengarna?\r\nKommer staten att anslå pengar för detta ändamål?\r\nJag tycker att det är viktigt att staten tar sin del av\r\nansvaret. Fastighetsägarna har samlat ihop pengar\r\nför att bidra. Utöver dessa byggnationer har\r\nkommunen tidigare satsat tio miljoner kronor. Nu\r\ntycker jag att staten också måste vara med i det här\r\nfullskaleförsöket.</pre><pre>Anf. 16  Statsrådet GÖREL THURDIN (c):</pre><pre>Herr talman! Det är klart att det vore mycket\r\nenkelt för mig om jag kunde stå här och säga att ni\r\nvisst skall få era 15 miljoner kronor. Vi prioriterar\r\nvar vi skall lägga pengar. Det är inte så lätt att ta\r\nfram pengar, att bara ta från ett område och ge till\r\nett annat. Icke desto mindre tycker jag att det är\r\noerhört viktigt att man kommer till någon praktisk\r\nhandling utifrån den forskning som har skett.\r\nForskningen skall utgöra en bas för det man skall\r\ngöra så att man inte gör fel saker.</pre><pre>Vi skall vara på det klara med att vi talar om en\r\nnaturlig påverkan på kusten. Inte bara\r\nNaturvårdsverket utan även NUTEK är inblandat.\r\nVi får se vad som händer. NUTEK har ställt kravet\r\natt alla kommuner skall vara med på det här. Man\r\nmåste visserligen ha vattendomar för att utföra det\r\nhär men alla kommuner skall vara med på att ingå\r\ni projektet. Jag kan inte tolka det på annat sätt än\r\natt man i NUTEK är villig att satsa pengar. Man\r\ntalar om teknikupphandling, och det innebär en\r\nform av finansiering. Det är förstås också möjligt\r\natt undersöka om man kan få pengar från\r\nLänsarbetsnämnden. Jag kan dock inte avgöra hur\r\nmycket arbetskraft som kommer att gå åt eller om\r\ndet främst kommer att behövas maskinteknik.</pre><pre>Jag håller med om att Ystads kommun har dragit ett\r\ntungt lass. Det var därför jag for ner för att\r\ndiskutera de här frågorna, och det är därför jag har\r\narbetat med frågorna. Även om jag inte har skrivit\r\nbrev direkt till Ystads kommun har Ystad varit\r\ninvolverad i det arbete som pågår. Man måste\r\nåtminstone ha uppfattat att det finns ett intresse\r\nfrån myndigheternas håll. Myndigheterna tillhör\r\nockså staten. Jag tänker inte stå och lova ut några\r\npengar. Det enda som jag anser vara viktigt är att\r\nriksdagen har uttalat att det finns ett särskilt\r\nintresse av att följa upp det här och att staten bör\r\nikläda sig ett större ansvar. Då får vi naturligtvis se\r\nvilka möjligheter myndigheterna har att prioritera\r\ndet här när man har kommit fram till vilket projekt\r\nman tycker bör utföras. Såvitt jag förstår handlar\r\ndet också om sådana frågor.</pre><pre>Så fort jag kan skall jag personligen ta kontakt med\r\nNUTEK. Jag skall ta reda på hur det egentligen\r\nligger till i dag, eftersom rapporten kom 1993. Jag\r\nskall undersöka hur långt man har kommit i\r\ndiskussionerna med kommunerna och vilka\r\nmöjligheter till finansiering det finns. Därefter får\r\njag återkomma till Kaj Larsson och Per Stenmarck.\r\nDet blir då inte via talarstolen utan kanske i en\r\nmuntlig kontakt.</pre><pre>Överläggningen var härmed avslutad.</pre><pre>5 §  Svar på interpellation 1993/94:76 om\r\nkommunikationerna till Gotland under\r\njulhelgen</pre><pre>Anf. 17  Kommunikationsminister MATS\r\nODELL (kds):</pre><pre>Herr talman! Ulla Pettersson har frågat mig vilka\r\nåtgärder jag avser att vidta för att nuvarande\r\ntrafiksituation till och från Gotland under julhelgen\r\ninte skall upprepas.</pre><pre>Det reguljära flyget till och från Gotland har sedan\r\nflera år tillbaka varit inställd under juldagen, dvs.\r\näven tiden före flygets avreglering. Flygföretag som\r\nopererar på helt marknadsmässiga villkor kan inte\r\nstaten ålägga att upprätthålla trafik under t.ex.\r\njuldagen.</pre><pre>När det gäller färjetrafiken så har trafiken sedan\r\nmånga år varit inställd julafton och juldagen.\r\nSjöfartsverket fastställer årligen taxa och tidtabell\r\nför trafiken. Den senare fastställs efter samråd med\r\nlänsstyrelsen, kommunen, Handelskammaren och\r\nföreträdare för turistnäringen på Gotland. Enligt\r\nden information jag har fått från Sjöfartsverket har\r\ninte några synpunkter förts fram i detta\r\nsamrådsförfarande angående tidtabellen under\r\njulhelgen.</pre><pre>Om det finns särskilda önskemål om en färjetrafik\r\npå julafton och juldagen anser jag det lämpligt att\r\nintressenterna från Gotland framför dessa till\r\nSjöfartsverket. Till skillnad mot flygtrafiken har\r\nstaten i detta fall en möjlighet att påverka\r\ntidtabellsläggningen av trafiken.</pre><pre>Anf. 18  ULLA PETTERSSON (s):</pre><pre>Herr talman! Jag tackar kommunikationsministern\r\nför svaret.</pre><pre>På min fråga om Gotland också i fortsättningen\r\nmåste acceptera att vara isolerat under julhelgerna\r\nhar vi nu fått svaret att regeringen inte tänker göra\r\nnågonting åt den saken. Jag är inte förvånad.\r\nRegeringen tycker, liksom tidigare, att marknaden\r\nskall råda. Är det inte lönsamt att köra till Gotland\r\nså låter man bli. Punkt och slut.</pre><pre>Vi har varit isolerade förr, sade\r\nkommunikationsministern i svaret. Det är sant.\r\nDet fanns också en tid när Gotlandsresenärerna sov\r\npå presenningar i lastrummen -- om nu det är den\r\nargumentation vi skall få höra.</pre><pre>Herr talman! Det är nog ingen som väljer att\r\ntillbringa julafton på en Gotlandsfärja. Det är\r\nförmodligen en sådan dag när man hellre lägger\r\npengarna på flyget -- om man har pengarna. Därför\r\när det inget hårt tryck på färjetrafiken. Eftersom\r\nalla vet att det inte går några båtar är det heller\r\ningen som beställer biljett. På det sättet får vi en\r\nond cirkel.</pre><pre>Det är inte många som flyger heller, men de finns.\r\nVi har ännu inte vant oss vid att vi skall vara totalt\r\nisolerade. Vi har haft ett dygns isolering förr. Nu är\r\ndet två. Vad skall det bli härnäst?</pre><pre>Avsikten med min fråga är egentligen inte att\r\nkonkret bolla med avgångstider och inställda turer.\r\nMin fråga är i hög grad principiell.\r\nKommunikationsministern har hört den förr: Har\r\nregeringen något som helst ansvar för att alla län i\r\nvårt land har kommunikationer med det övriga\r\nlandet?</pre><pre>Anf. 19  Kommunikationsminister MATS\r\nODELL (kds):</pre><pre>Herr talman! Ulla Pettersson försöker få det till att\r\ndenna regering infört en ny ordning vad gäller\r\ntrafiken till och från Gotland under julhelgerna.\r\nFärjetrafiken har varit inställd såväl julafton som\r\njuldag sedan ett stort antal år, framför allt beroende\r\npå dåligt passagerarunderlag dessa dagar.</pre><pre>Som jag sade är det Sjöfartsverket som fastställer\r\ntaxor och turlistor för färjetrafiken. Före\r\nfastställandet av varje tidtabell har man ett samråd\r\nmed intressenterna på Gotland. Där är det, Ulla\r\nPettersson, fullt möjligt att föra fram synpunkter\r\nom detta. Jag är helt övertygad om att detta\r\nkommer att leda till resultat, med de trafikala\r\neffekter det kan få.</pre><pre>Det statsbidrag till färjetrafiken som föreslås i det\r\nförslag till budget som regeringen nyligen lagt på\r\nriksdagens bord ökar även i år, till 175 miljoner\r\nkronor. Det blir då en fråga om att fördela detta\r\növer året på lämpligt sätt. Där finns utomordentligt\r\ngoda möjligheter, om Gotlands intressenter så vill,\r\natt åstadkomma trafik över julhelgen. Vi har inte\r\nkunnat registrera något sådant intresse via\r\nSjöfartsverket och de kontakter man har haft med\r\nintressenterna på Gotland. Men det kan\r\nnaturligtvis uppstå. Jag tyder Ulla Petterssons fråga\r\nsom att det finns ett behov av att man kan resa till\r\noch från Gotland under just dessa dagar.</pre><pre>När det gäller flygtrafiken var det så att på julafton\r\ntrafikerade SAS Visby--Stockholm med inte\r\nmindre än fem turer. På juldagen förekom ingen\r\nflygtrafik. Jag har fått veta av Luftfartsverket att\r\nflygplatsen i Visby varit stängd på juldagen i minst\r\n20 år. Då är det litet magstarkt att vända sig till\r\ndenna regering och säga att den infört något slags\r\nmarknadssituation som har drabbat gotlänningarna\r\ni denna del.</pre><pre>Skulle något flygbolag vilja driva flygtrafik på\r\njuldagen är man självklart beredd att öppna\r\nflygplatsen för detta, har jag också tagit reda på.\r\nMan har nämligen av säkerhetsskäl s.k.\r\nincidentberedskap för eventuella sjuktransporter\r\noch annat.</pre><pre>Annandag jul startade trafiken igen. SAS flög\r\nförsta turen kl. 12 från Visby till Arlanda.</pre><pre>I dessa delar är förändringarna inte så stora som\r\nman kan få intryck av när man läser Ulla\r\nPetterssons interpellation.</pre><pre>Så till frågan om samhället har något ansvar för\r\ndetta. Ja, jag anser att samhället har ett ansvar. Jag\r\nanser att samhället också tar sitt ansvar när det\r\ngäller trafiken till och från Gotland. Man ger ett\r\ngrundläggande trafikutbud till landets olika delar\r\ngenom det stöd som enligt vårt budgetförslag nu\r\nuppgår till 175 miljoner kronor.</pre><pre>Jag vill gärna säga till Ulla Pettersson att detta är en\r\nkraftfull ökning jämfört med den\r\nsocialdemokratiska tiden. Prisnivån på\r\nfärjetrafiken har kunnat sänkas med ca 30 % sedan\r\n1991.</pre><pre>Jag tycker självklart att det är viktigt att man kan\r\nta sig fram och tillbaka under hela året. Om\r\njulhelgen nu är extra intressant så finns möjligheter\r\natt åstadkomma trafik. Men jag tycker inte att detta\r\när den allra mest centrala gotländska\r\ntransportfrågan. Den parlamentariska kommitté\r\nsom just nu arbetar med framtidsfrågorna i detta\r\nsammanhang bör fånga upp dessa frågeställningar\r\noch återkomma med förslag som kan ytterligare\r\nöka färjetrafikens attraktivitet.</pre><pre>När det gäller flygtrafiken på Gotland vill jag\r\npåminna om att flygbolagen på en avreglerad\r\nmarknad sätter sina egna priser och tider för\r\ntrafiken. Vår erfarenhet hittills är att det inledande\r\nskedet innehåller betydande inslag av turbulens\r\nprismässigt och när det gäller operatörer. Så\r\nsmåningom stabiliseras detta. Man har kunnat\r\niaktta att prisnivåerna sjunker.</pre><pre>Vi skall komma ihåg att linjen Stockholm--Visby är\r\nmycket trafikstark med över 300 000\r\nårspassagerare. Ca 60 % av resenärerna är dock\r\nprivatresenärer. Jag har så sent som i tisdags i denna\r\nkammare diskuterat SAS prispolitik med Gunhild\r\nBolander. Vi konstaterade då att det har skett en\r\nprisökning på närmare 30 % på fullpriset. Men det\r\nfinns också ett affärspris som ligger lägre. Det finns\r\nett budgetpris på 1 600 kr tur och retur samt ett s.k.\r\njackpot-pris. Det ligger på ca 800 kr för en tur- och\r\nreturbiljett. Jag skulle tro att de allra flesta\r\nprivatresenärer utnyttjar det, även om det gäller\r\nvissa restriktioner för när man skall boka osv.</pre><pre>Anf. 20  ULLA PETTERSSON (s):</pre><pre>Herr talman! Jag har aldrig påstått att det var den\r\nhär regeringen som avreglerade flyget. Men det är\r\nden här regeringen som sitter i dag. Sedan\r\navregleringen har antalet flygturer minskat från\r\nåtta till fem avgångar de flesta av veckans dagar,\r\noch priset har stigit med 30 % i det närmaste -- det\r\nvar en prishöjning så sent som nu i januari.\r\nKonkurrerande flygbolag har lagt ner sin\r\nverksamhet.</pre><pre>Under julhelgen var det ett stopp på två dygn, så\r\nnär som på två timmar.</pre><pre>Kommunikationsministern säger att vi visst kan få\r\nfler turer, men vi får betala dem själva. Vi får ta\r\nresurser någon annanstans ifrån där vi också\r\nbehöver dem. Vi kanske skall lägga ner turer under\r\nsommaren när turistsäsongen blomstrar som bäst\r\noch vi inte har råd att vara utan dem? När det gäller\r\nflyg får vi skylla oss själva om vi har valt sådana\r\nfamiljeförhållanden att vi t.ex. har morföräldrarna\r\npå fastlandet och farföräldrarna på Gotland. Även\r\nom Mats Odell och hans parti vill undvika att se den\r\nverkligheten är det ofta så att familjerna i vårt land\r\när splittrade så att man kanske har mamma och\r\npappa boende på var sin sida av havet. Det är\r\nkanske inte helt ovanligt att man vill dela upp\r\nhelgen.</pre><pre>Men, som sagt, mitt resonemang är i huvudsak\r\nprincipiellt. Som kommunikationsministern säger\r\nhar vi diskuterat det här tidigare. Eftersom\r\nkommunikationsministern tar upp det gör jag det\r\nockså: I frågestunden i tisdags fick Gunhild\r\nBolander ett mycket otillfredsställande svar på sin\r\nfråga om just den utredning som\r\nkommunikationsministern hänvisade till. Hon ville\r\nveta om regeringen var beredd att ge utredningen\r\ntilläggsdirektiv som innebär att man också får\r\nmöjlighet att ta upp flygsituationen. Jag blir oroad\r\nnär jag läser i protokollet från den debatten. Där\r\nsade kommunikationsministern:'' -- - -- redan de\r\ndirektiv som nu gäller var föremål för en hel del\r\ndiskussioner inom regeringen.'' Jag kan inte tolka\r\ndet på annat sätt än att det var svårigheter för vem\r\ndet nu var, kanske kommunikationsministern, som\r\ndrev frågan om att få igenom detta. Då är väl\r\nhoppet inte så stort att man skall få ta med\r\nflygtrafiken.</pre><pre>Nu har kommunikationsministerns partivän som är\r\nordförande i utredningen sagt, enligt\r\ntidningsuppgifter, att man försöker ha en\r\nhelhetssyn på Gotlandstrafiken, och då måste både\r\nflyg- och färjeförbindelserna tas med.</pre><pre>Jag hoppas att jag har tolkat\r\nkommunikationsministerns uttalande negativt, och\r\njag skulle gärna vilja att kommunikationsministern\r\nlugnade mig och gotlänningarna på denna punkt.\r\nDet ser jag fram emot.</pre><pre>Jag skulle också gärna vilja ha ett svar på frågan vad\r\nvi skall göra medan vi avvaktar att prisnivån skall\r\nstabiliseras.</pre><pre>Anf. 21  Kommunikationsminister MATS\r\nODELL (kds):</pre><pre>Herr talman! Om vi nu ändå skall gå in på\r\nprisfrågan kanske vi skall jämföra med några andra\r\ndestinationer. Visby ligger faktist lägre jämfört med\r\nnärliggande orter, exempelvis Kalmar och Växjö på\r\nfastlandet. Det gäller såväl normalpris som\r\naffärspris och budgetpris. Jackpotpriset är\r\ndetsamma. Visby ligger alltså ett antal\r\nhundralappar lägre i samtliga fall. Det beror\r\nnaturligtvis på att det är en trafikstark destination,\r\nmen samtidigt har den många lågprisresenärer.</pre><pre>Jag kan inte här i dag svara Ulla Petterson på hur\r\nmycket den genomsnittlige resenären till och från\r\nGotland betalar på flyget. Men att snittpriset är\r\nbetydligt lägre än fullpriset kan nog Ulla Pettersson\r\noch jag vara helt eniga om.</pre><pre>Beträffande det principiella resonemanget vill jag\r\nsäga att vi har genomfört en avreglering och att det\r\ntar tid att få en stabil situation. Jag tror att det som\r\nnu har skett, nämligen höjningen av fullpriset med\r\n30 %, kan attrahera en annan operatör att gå in.\r\nJag vet inte det, men det är en möjlighet som man\r\nkan se i detta sammanhang. Ett prislyft ger\r\nutrymme för fler operatörer.</pre><pre>Problemet har nämligen varit, inte bara för SAS\r\nutan också för andra som har flugit på Visby, att det\r\nhar varit svårt att få en tillfredsställande lönsamhet.\r\nDels är det en kort sträcka, dels är antalet privat-\r\noch lågprisresenärer oerhört stort.</pre><pre>Jag har fullt förtroende för den parlamentariska\r\nutredningen. Den kommer att ta tag i dessa frågor.\r\nI dag kan jag inte svara på frågan om också flyget\r\nkommer inkluderas. Jag har lovat Gunhild\r\nBolander att ta upp den till diskussion, men jag kan\r\nalltså inte svara på den här i dag.</pre><pre>Anf. 22  ULLA PETTERSSON (s):</pre><pre>Herr talman! Kommunikationsministern\r\nkommenterade själv sitt påstående om vad man\r\negentligen betalar när man reser på Gotlandslinjen\r\nmed flyg. Vi har en stor andel privatresenärer,\r\nvilket gör att vi inte riktigt kan jämföra prisbilden\r\nmed andra destinationer. Men det faktum att vi har\r\nett av landets högsta kilometerpriser gör det inte\r\nlättare när man vet att det huvudsakligen är\r\nprivatresenärer som skall betala biljetterna.</pre><pre>Detta beror på ett förhållande som jag trodde att\r\nkommunikationsministern var väl införstådd med,\r\nnämligen att det inte går någon väg till Gotland.\r\nMan kan alltså inte sätta sig i sin bil och köra och\r\nman kan inte ta en billig långfärdsbuss eller\r\nnågonting annat. Om man skall resa med båt måste\r\nman resa på natten. Det är obekvämt och tar lång\r\ntid. Det tar 35 minuter med flyg och 4,5 timmar\r\nmed båt, plus tid för tillfarter. Detta gör vår\r\nkommunikationssituation mycket speciell.\r\nEgentligen hade jag hoppats slippa att ta upp det.</pre><pre>Avslutningsvis vill jag ställa en fråga till\r\nkommunikationsministern med utgångspunkt från\r\nde resonemang som Konkurrenskommittén en gång\r\ni världen förde just om sådan här trafik. Man sade\r\nbl.a. att regionalpolitiskt motiverade linjer som\r\ninte väntas kunna drivas med företagsekonomisk\r\nlönsamhet skall kunna ges bidrag av statliga medel,\r\nvilket erhålls genom en särskild avgift på inrikes\r\nflygresor. Det är en intressant diskussion. Det\r\nskulle vara mycket värdefullt om utredningen fick\r\nlov att ägna sig åt den.</pre><pre>Det är en sak som jag är rädd för och som jag\r\nönskar att kommunikationsministern kunde säga\r\nnågot om, även om han inte vill lova att utfärda\r\nnågra tilläggsdirektiv. Om utredningen lägger fram\r\nförslag på flygområdet, som man har sagt att man\r\nskall, finns det då risk för att de förslagen avvisas\r\nav regeringen med hänvsning till att det är\r\nfärjetrafiken till och från Gotland som skall\r\nbehandlas?</pre><pre>Anf. 23  Kommunikationsminister MATS\r\nODELL (kds):</pre><pre>Herr talman! Ulla Petterssson påminde mig om att\r\nGotlands situation är mycket speciell. Det kan man\r\nnaturligtvis göra, men jag tror att det är denna\r\nsituation som ger Gotland dess speciella\r\nattraktionskraft, inte bara för de fast boende utan\r\nför alla dem som brukar besöka Gotland på\r\nsomrarna och även vid andra tider.</pre><pre>Denna speciella situation har ju också lett till att\r\nstaten satsar 175 miljoner kronor på att\r\nupprätthålla en färjetrafik och till att vi nu har\r\ntillsatt denna parlamentariska utredning. Jag hyser\r\nstora förhoppningar om att den skall komma med\r\nkreativa förslag och ta ett helhetsgrepp på\r\nsituationen.</pre><pre>När det gäller tilläggsdirektiv och spekulationer om\r\nvad eventuella slutsatser i utredningen skulle kunna\r\nleda till för beslut i regeringen, så är det hypoteser\r\nsom jag tycker att det är ganska meningslöst att\r\nförsöka utveckla här och nu.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 13.36 på förslag av förste vice\r\ntalmannen att ajournera förhandlingarna till kl.\r\n13.45 då regeringsinformationen skulle börja.</pre><pre>Återupptagna förhandlingar</pre><pre>Förhandlingarna återupptogs kl. 13.45.</pre><pre>6 §  Information från regeringen om\r\nÖresundsbrofrågan</pre><pre>Anf. 24  Statsminister CARL BILDT (m):</pre><pre>Fru talman! Mot bakgrund av gårdagens\r\nstatsministermöte i Malmö vill jag ge kammaren\r\ninformation om arbetet med att slutföra\r\nmiljöprövningen av den fasta förbindelsen över\r\nÖresund.</pre><pre>Utgångspunkten är självfallet att helt och fullt leva\r\nupp till det avtal som ingåtts mellan Sverige och\r\nDanmark, samtidigt som det är viktigt att\r\nmiljöprövningen görs med full respekt för lagarna\r\noch med en viss ödmjukhet inför vikten av de\r\nfrågeställningar som berörs.</pre><pre>Det remissmaterial som kommit in till regeringen är\r\nmycket omfattande. Sammantaget handlar det om\r\ndet största miljöärende som någonsin legat på en\r\nsvensk regerings bord.</pre><pre>Centralt i regeringens arbete med att bereda denna\r\nfråga har hela tiden stått den avgörande betydelse\r\nsom regeringen fäster vid att säkerställa en s.k.\r\nnollösning vad gäller vattengenomströmningen\r\ngenom Öresund.</pre><pre>Anledningen till att detta är av så stor betydelse\r\ntorde vara väl känd. Det handlar om\r\nhänsynstagandet till den samlade ekologiska\r\nbalansen i hela Östersjön och Östersjöområdet.\r\nBetydelsen av detta har understrukits bl.a. i olika\r\nframställningar från den finska till den svenska\r\nregeringen.</pre><pre>Den betydelse som nollösningen tillmäts av\r\nregeringen har lett till att den konkreta\r\nutformningen av förbindelsen över Öresund\r\nsuccessivt har förbättrats från denna utgångspunkt.</pre><pre>Detta visades icke minst i det yttrande över\r\nkonsortiets ansökan som Vattendomstolen avgav\r\nden 15 november förra året. I detta underkändes\r\nicke bara den utformning av förbindelsen --\r\nbenämnd KM 4.2 -- som var den som låg till grund\r\nför avtalet i mars 1991 och för riksdagens beslut i\r\nmaj samma år. Vattendomstolen ansåg dessutom\r\natt tre reviderade förslag till utformning av\r\nförbindelsen på den danska sidan inte fullt ut mötte\r\nde högt ställda kraven.</pre><pre>Miljöoptimeringen av förbindelsen har emellertid\r\nskett successivt. Till Vattendomstolen redovisades\r\nockså ytterligare miljöoptimerade utföranden av\r\nett av de tre reviderade förslag som var föremål för\r\ndess bedömning. Det var dessa ytterligare\r\nmiljöoptimerade utföranden som ledde till att\r\nVattendomstolen, med vissa bestämda\r\nförutsättningar, ansåg sig kunna tillstyrka att\r\nprojektet tilläts.</pre><pre>De förutsättningar som Vattendomstolen angav för\r\nett godkännande av förbindelsen rörde i allt\r\nväsentligt förbindelsens utformning på den danska\r\nsidan. Konsortiet har till regeringen anfört att man\r\nbedömer att det skall vara möjligt att klara att\r\nuppföra förbindelsen under dessa förutsättningar.</pre><pre>Kontakt togs också mellan de svenska och danska\r\nregeringarna för att skapa ytterligare klarhet i\r\ndenna fråga. Som ett resultat av denna dialog med\r\nutgångspunkt i den ömsesidiga strävan att\r\nsäkerställa nollösningen utväxlades den 30\r\ndecember brev mellan mig och den danska\r\nstatsministern.</pre><pre>Det besked som därmed gavs var, att man på dansk\r\nsida var beredd att vidta de åtgärder som krävs för\r\natt uppfylla också de krav som Vattendomstolens\r\nförutsättningar innebär.</pre><pre>Därmed återstår att slutgiltigt säkerställa att den\r\nsökta förbindelsen har en utformning i enlighet\r\nmed dessa förutsättningar. Det är mot denna\r\nbakgrund som regeringen nu anmodat konsortiet\r\natt till den 14 februari inkomma med\r\nkompletterande material som visar att dessa\r\nförutsättningar kan uppfyllas.</pre><pre>Detta material kommer regeringen omedelbart att\r\nbe Vattendomstolen att yttra sig över. Förutsatt att\r\nkonsortiet enligt Vattendomstolens bedömning har\r\nvisat att förutsättningarna kan uppfyllas kommer\r\nregeringen att besluta att projektet är tillåtligt.</pre><pre>Det säger sig självt att regeringen icke vill ha någon\r\nonödig tidsutdräkt i denna fråga. Den preliminära\r\nbedömning som under hand redovisats för\r\nregeringen är att Vattendomstolen kan komma att\r\nbehöva cirka två månader för att avge sitt yttrande.</pre><pre>Denna Vattendomstolens bedömning har jag också\r\nredovisat för den danske statsministern, liksom att\r\navgörandet när det gäller denna fråga självfallet\r\nligger hos domstolen.</pre><pre>Mot bakgrund av vad som sagts i den allmänna\r\ndebatten kan finnas skäl att säga, att det regeringen\r\nbegär är enbart att Vattendomstolen skall bedöma\r\nhuruvida de av domstolen själv uppsatta\r\nförutsättningarna för förbindelsen nu kan uppfyllas\r\neller ej.</pre><pre>Regeringens beredning av miljöärendet hitintills\r\nhar visat att några hinder i övrigt mot projektet inte\r\nföreligger. Jag syftar då främst på den omfattande\r\nprövning som skett enligt naturresurslagen, och\r\nsom bl.a. innebär att olika samhällsintressen skall\r\nvägas mot varandra. Denna beredning har skett\r\nmot bakgrund av synpunkter som inkommit från ca\r\n100 olika remissinstanser, bland dessa\r\nKoncessionsnämnden för miljöskydd.</pre><pre>På denna punkt kan vid det slutgiltiga avgörandet i\r\nregeringen delade meningar komma att föreligga.\r\nDessa torde då kunna föras tillbaka på de delade\r\nmeningar som kom till uttryck vid riksdagens\r\nställningstagande till avtalet med Danmark i maj\r\n1991.</pre><pre>När olika intressen vägs mot varandra inom ramen\r\nför naturresurslagen är det inte onaturligt att den\r\ngrundläggande inställningen till betydelsen av det\r\nmed Danmark träffade avtalet kan leda till olika\r\nbedömningar i avvägningsfrågan.</pre><pre>Regeringens agerande i denna fråga innebär ett\r\nfullföljande såväl av avtalet med Danmark som av\r\nvåra förpliktelser att göra noggrannast möjliga\r\nmiljöprövning av förbindelsen.</pre><pre>På sina håll har man ansett att det är onödigt av\r\nregeringen att kräva den ''översäkerhet'' som det\r\nkan anses innebära att be Vattendomstolen bedöma\r\nom den förändrade förbindelsen fullt ut uppfyller\r\nde förutsättningar som angetts för nollösningen.</pre><pre>Det hävdas då att ett snabbt igångsättande av\r\nanläggningsarbetena är ett viktigare intresse än\r\nabsolut säkerhet i miljöprövningen. Men med det\r\nstörre perspektivet är denna ''översäkerhet'' väl\r\nmotiverad.</pre><pre>En försening som -- under förutsättning att\r\nVattendomstolen ger sitt godkännande -- endast\r\nkommer att ha en marginell påverkan på tidsplanen\r\nskall vägas mot vikten av att med all den\r\nnoggrannhet vi förmår verkligen säkerställa att vi\r\ninte gör ingrepp som riskerar att påverka hela den\r\nekologiska balansen i Östersjön.</pre><pre>För den avvägningen vet jag att det finns stor\r\nförståelse såväl i Sverige som i Danmark. Vid\r\ngårdagens möte i Malmö förklarade sig den danske\r\nstatsministern fullt till freds med den redovisning av\r\ndet svenska arbetet som där lämnades.</pre><pre>Jag vill också nämna att vid mötet i Malmö\r\ndiskuterades även det fortsatta arbetet med att\r\nupprätta en gemensam regional miljöplan för\r\nÖresundsregionen. Jag informerade även om att\r\nden svenska regeringen den 13 januari lämnat\r\nuppdrag till trafikverken att utarbeta en strategi för\r\nett miljöanpassat transportsystem i\r\nÖresundsregionen i enlighet med en tidigare\r\növerenskommelse mellan den danske\r\ntrafikministern och den svenske\r\nkommunikationsministern.</pre><pre>Anf. 25  INGVAR CARLSSON (s):</pre><pre>Fru talman! Sverige har, med statsministerns egna\r\nord, lyft politiken till den skapande statskonstens\r\nnivå. Vi har, enligt statsministern, den mest\r\nkompetenta regeringen någonsin. En del borgerliga\r\nledarskribenter menar att turerna kring\r\nÖresundsbron är ett uttryck för fiffighet, för\r\n''smartness'' och för politisk fingerfärdighet.</pre><pre>Min uppfattning är att statsministerns och\r\nregeringens alla undanmanövrer, bortförklaringar\r\noch uppskjutna beslut kring Öresundsbron är ett\r\ntydligt och beklagansvärt exempel och tecken på\r\nregeringsmaktens förfall.</pre><pre>Genom ett fifflande med beslutsprocessen, som\r\nskadar tilltron till politiken och respekten för\r\nregeringsmakten, har statsministern lyckats klamra\r\nsig fast vid regeringsmakten. Regeringen är sliten\r\noch splittrad. Den orkar inte ta itu med den 14-\r\nprocentiga arbetslösheten och den brant stigande\r\nstatsskulden. Den orkar bara ägna sig åt en sak,\r\nnämligen att försöka sitta kvar.</pre><pre>Nu är vi i det märkliga läget att statsministern\r\ntänker tillåta miljöministern att reservera sig mot\r\nett kommande beslut om Öresundsbron. Det är\r\nklart att min fråga är om statsministern skall tillåta\r\natt miljöministern sitter kvar, samtidigt som han\r\nfråntas ärendets fortsatta hantering. Skall\r\nregeringen ha en miljöminister som inte har ansvar\r\nför det som enligt Carl Bildt är det största miljö-\r\noch planärende som någon svensk regering har\r\nhaft?</pre><pre>Fyrpartiregeringen tänker dessutom begära\r\nsvenska folkets förtroende att regera Sverige under\r\nde kommande fyra åren. Brobygget kommer under\r\nmånga år att kräva nya ställningstaganden. Skall\r\nkommande centerstatsråd tillåtas att\r\nfortsättningsvis reservera sig? Skall också andra\r\nstatsråd få avsäga sig ärenden när de inte finner det\r\npartitaktiskt motiverat att ta det ansvar som följer\r\nav att sitta i en regering och styra landet?</pre><pre>Anf. 26  Statsminister CARL BILDT (m):</pre><pre>Fru talman! Det senare var kanske mindre en fråga\r\nän ett polemiskt inlägg, men det slutade i alla fall i\r\nen fråga. Om jag får vara litet envis vill jag hålla\r\nmig till sakfrågan; jag råkar nämligen tycka att den\r\när viktig.</pre><pre>Det borde bekymra Ingvar Carlsson att den\r\nutformning av förbindelsen som hans regering\r\nträffade avtal om icke fyller de miljökrav som vi\r\nställer. Det är ett besvärande faktum, och jag tar på\r\nmig en del av detta själv, därför att jag röstade för\r\ndetta avtal. Det innebar att den utformning av\r\nförbindelsen som ni förhandlade fram inte\r\ntillfredsställer de krav på nollösningen som måste\r\nställas. Jag talar då om den moraliska, långsiktiga\r\nförpliktelsen gentemot den ekologiska balansen i\r\nÖstersjön.</pre><pre>Det har lett till en situation där vi successivt\r\nförsöker miljöoptimera denna förbindelse, så att\r\ndet skall bli entydigt och klart för alla att ett ja till\r\nbron också innebär ett ja till miljön. Jag vill inte\r\nacceptera en situation där ett ja till bron uppfattas\r\nsom ett nej till miljön. Det kräver ett nogsamt\r\narbete med att miljöoptimera denna förbindelse.</pre><pre>Jag är då beredd att ta den ''översäkerhet'' som det\r\ninnebär att be Vattendomstolen verifiera\r\nslututformningen. Det ger mig den säkerhet som\r\ngör att jag kan säga att ja till bron är ja till miljön.\r\nJag vet numera att den utformning av förbindelsen\r\nsom Ingvar Carlsson undertecknade inte gjorde det\r\nmöjligt att säga det som jag som statsminister vill\r\nkunna säga.</pre><pre>Ingvar Carlsson tar upp en icke ointressant\r\nkonstitutionell fråga, och den förtjänar en seriös\r\ndebatt. Jag försökte besvara den litet i slutet av min\r\ninformation. Instrumentet att anteckna avvikande\r\nmening till statsrådsprotokollet är ett allvarligt\r\ninstrument, bör användas endast ytterst sparsamt\r\noch bör kunna motiveras på ett logiskt sätt i varje\r\nenstaka fall.</pre><pre>I det här fallet rör det sig om naturresurslagen.\r\nIngvar Carlsson känner till naturresurslagen lika\r\nväl som jag. Den handlar om att man väger olika\r\nintressen mot varandra. Jag kan ta ett konkret\r\nexempel.</pre><pre>Koncessionsnämnden för miljöskydd har ansett att\r\nLernacken där brofästet skall göras på den svenska\r\nsidan är ett riksintresse för naturvården. Man kan\r\ndå säga att det finns andra riksintressen, t.ex.\r\nfullföljandet av avtalet med Danmark och\r\nkommunikationsintresset. Det är ett fullt legitimt\r\nintresse, med hänsyn till den avvägning som görs\r\ninom naturresurslagen. Hur man väger det avgörs\r\ndock i ganska stor utsträckning av den\r\ngrundläggande inställning man har till avtalet med\r\nDanmark och den utformning som det fick.</pre><pre>I och med att detta var en fråga som splittrade\r\ndenna kammare i maj 1991, kan det föras fram till\r\nolika avvägningar inom ramen för\r\nnaturresurslagen. Det är den logiska och den av mig\r\naccepterade grunden för att detta instrument i detta\r\nsammanhang skall kunna användas.</pre><pre></pre><pre>Av en pressträff som Ingvar Carlsson tydligen hade\r\ni går kväll har jag förstått att han anser att frågan\r\nskall lösas, och bara kan lösas, genom att Centern\r\ndrivs ut ur regeringen. Jag skulle få sitta kvar av\r\nnågon anledning. Men Centern skulle drivas ut ur\r\nregeringen, därför att det på något sätt inte var\r\nrumsrent i den här hanteringen.</pre><pre>Låt mig för det första säga att detta skorrar litet illa\r\nmot bakgrund av att Ingvar Carlsson själv talar om\r\nsina breda regeringar över blockgränsen, där\r\ntydligen Centerpartiet nu är exkommunicerat.</pre><pre>För det andra är detta icke min filosofi. Min filosofi\r\när inte bara att i fysisk bemärkelse bygga broar till\r\nandra länder, utan min filosofi är också att försöka\r\nbygga politiska broar mellan partier som kanske\r\nhar olika utgångspunkter. Man skall kunna finna\r\nvarandra utan att ställa till tumult och lösa problem\r\npå ett praktiskt och bra sätt och i detta fall med\r\nutgångspunkt från ett miljöengagemang, där\r\nCentern faktiskt har ett och annat att bidra med i\r\nvilken regering det än vara månde.</pre><pre>Anf. 27  INGVAR CARLSSON (s):</pre><pre>Fru talman! Statsministerns mångordighet kan inte\r\ndölja regeringens erbarmliga hantering av denna\r\nfråga. Statsministern skall nog få diskutera\r\nsakfrågan i dag. Han vet att vi har en\r\nmiljölagstiftning som av varje regering kräver att\r\ndenna fråga särskilt skall prövas efter det att ett\r\nprojekt föreligger. Vi, i en socialdemokratisk\r\nregering, hade med all säkerhet hamnat just på det\r\nförslag till nollösning som kom fram i slutskedet av\r\nbehandlingen. Problemet med regeringen är att\r\nden då inte orkade fatta beslut.</pre><pre>Om inte Carl Bildt tror på mig, skall jag återge vad\r\nAlf Svensson sade nyligen: Regeringspartierna var,\r\nnär regeringen tillträdde, överens om att bron\r\nskulle byggas om man klarade en nollösning för\r\nÖstersjön.</pre><pre>Vattendomstolen har redan sagt att man gör det.\r\nVad ni nu gör är bara att öda tid och kraft när ni\r\nborde ge er i kast med andra stora miljöfrågor.\r\nAvrinningen av gödningsmedel och föroreningar\r\ntill Östersjön från floder och åar, reningen av Wisla\r\ni Polen och av S:t Petersburgs avloppsvatten.</pre><pre>Lyssnar inte Carl Bildt på de övriga partiledarna i\r\nriksdagen och i regeringen? Dessutom, Carl Bilt,\r\neftersom Carl Bildt var så väldigt mångordig: Carl\r\nBildt har alltså gett besked här i dag om att vi skall\r\nha miljöministrar som sitter kvar i den borgerliga\r\nregeringen och som inte skall ha något inflytande\r\npå den största av alla miljöfrågor som vi har att\r\nbehandla här i landet. Det är, fru talman,\r\nregeringsmaktens förfall.</pre><pre>Anf. 28  Statsminister CARL BILDT (m):</pre><pre>Fru talman! Jag trodde i och för sig att Ingvar\r\nCarlssons poäng var att Olof Johansson hade alltför\r\nstort inflytande på den här frågan, så stort\r\ninflytande att frågan bara kan lösas genom att man\r\nsparkar ut Olof Johansson ur regeringen, vilket jag\r\nförstår var poängen med Ingvar Carlssons\r\npressträff i går. Han får bestämma sig om\r\nproblemet i regeringen är att Olof Johansson har\r\nför stort inflytande eller att han har för litet\r\ninflytande.</pre><pre>Svaret på den fråga Ingvar Carlsson ställde vad\r\ngällde om jag lyssnar på Alf Svensson är att det är\r\nklart att jag lyssnar på Alf Svensson, Bengt\r\nWesterberg och Olof Johansson. Det händer\r\nfaktiskt att de lyssnar på mig också. Så formar vi\r\ngemensamt en politik som uppfattas som stark och\r\nsom sakligt förankrad.</pre><pre>Låt mig sedan bara notera, utan att vara alltför\r\npolemisk, att Ingvar Carlsson bekräftar det som\r\nicke kan förnekas, nämligen att den utformning av\r\nförbindelsen som Ingvar Carlssons regering fattade\r\nbeslut om icke klarade de mycket hårda krav -- jag\r\nmedger det -- som ställs på en nollösning. Det är\r\nnödvändigt att revidera och revidera,\r\nmiljöoptimera och miljöoptimera för att klara\r\ndetta.</pre><pre>Jag uppfattar Ingvar Carlsson så, att han anser att\r\nregeringen skall fatta ett reservationslöst ja-beslut i\r\ndag utan att miljöoptimera ytterligare. Är det rätt\r\nuppfattat? Detta är inte regeringens uppfattning.\r\nVi ser möjligheten att konsortiet under tiden fram\r\ntill den 14 februari gör den ytterligare\r\nmiljöoptimering som enligt min mening är\r\nangelägen och att detta i så fall leder fram till det\r\nbeslut som är förenligt med avtalet med Danmark.\r\nMen om den socialdemokratiska\r\nbeslutsrekommendationen är att kasta ut Centern\r\nur regeringen, ge ett villkorslöst ja och avstå från\r\növersäkerheten i miljöprövningen, så kan jag bara\r\nnotera den ståndpunkten. Jag delar den inte och jag\r\ntror inte att den är försvarbar, därför att den öppnar\r\njust för dem som vill säga att ett ja till bron är ett\r\nnej till miljön. Jag vill ha en politik där ja till bron\r\nockså är ja till miljön.</pre><pre>Anf. 29  INGVAR CARLSSON (s):</pre><pre>Fru talman! En regering skall regera, Carl Bildt,\r\noch en regering skall fatta beslut. Carl Bildt har\r\nupprepade gånger själv sagt att ett beslut skulle\r\nfattas vid årsskiftet. Han klarade inte den\r\nuppgiften. Försök inte här att med ordsniderier\r\nkomma bort från det faktum att Centerpartiet har\r\nen annan uppfattning! Om man inte är överens bör\r\nkonsekvensen vara att man får bilda en annan\r\nregering.</pre><pre>Om Carl Bildt fortfarande inte vill lyssna på vad jag\r\nsäger, vill jag återge vad en borgerlig ledarskribent\r\nskrev: Har Sverige en regering som regerar landet\r\neller en cirkus för verbala trapetskonstnärer? Nio\r\nmånader före valet tyder hanteringen av brofrågan\r\npå det senare. Det är alltså denna fyrklövercirkus\r\nsom ämnar begära förnyat förtroende av väljarna i\r\nseptember. Arma borgerlighet. Arma land.</pre><pre>Carl Bildt! Ligger det ändå inte någonting i vad\r\ndenna borgerliga ledarskribent tycker?</pre><pre>Anf. 30  Statsminister CARL BILDT (m):</pre><pre>Fru talman! På en rak fråga skall det vara ett rakt\r\nsvar: Nej, det gör det inte. Vad det här handlar om\r\när faktiskt att utnyttja de möjligheter till en\r\nmiljöoptimering av förbindelsen som faktiskt finns.</pre><pre>Jag har inte på något sätt försökt att dölja att\r\nCenterpartiet har en avvikande mening.\r\nCenterpartiet har en avvikande mening i den\r\ngrundläggande frågan om utformningen av avtalet\r\nmed Danmark 1991. Så är det, och så kommer det\r\natt förbli. Detta har den politiska hanteringen av\r\ndenna fråga att utgå från. Det accepterar jag, och\r\ndet tror jag att Ingvar Carlsson också kommer att\r\nfå acceptera under den fortsatta politiska\r\nprocessen. Det gäller också att finna former för att\r\ndetta skall komma till uttryck.</pre><pre>Jag vill icke frånkänna Centern rätten att företräda\r\nsin uppfattning. Jag vill ta vara på det positiva i att\r\ndriva miljöoptimeringen så långt det över huvud\r\ntaget går. Sedan kan man säga att\r\ntidsförskjutningen är oacceptabel och att varje\r\nvecka som går utan att betongarbetarna kommer i\r\ngång är ett brott mot nationen -- om jag har\r\nuppfattat Ingvar Carlsson rätt -- och ett förfall för\r\nSverige. Detta är inte min uppfattning. Är det så att\r\nvi verkligen kan komma fram till att ett ja till bron\r\när ett ja till miljön -- detta har egentligen bara en\r\nmarginell påverkan på tidsplanen, vilket också är\r\nkonsortiets uppfattning -- så tror jag att vi har gjort\r\nbåde brofrågan och miljöfrågan en stor tjänst.</pre><pre>Sedan tror jag inte att det är konstruktiv politik,\r\nvare sig parlamentariskt eller miljömässigt, att ett\r\nparti, bara för att det har en avvikande mening,\r\nskall drivas ut ur regeringen, att det inte skall få\r\nvara med och att det inte kan ingå i svenska\r\nregeringar vare sig nu eller längre fram under 90-\r\ntalet -- om jag har förstått Ingvar Carlsson rätt --\r\nunder den period som denna bro byggs.</pre><pre>Vi miljöoptimerar nu den förbindelse som borde ha\r\nmiljöoptimerats av Ingvar Carlsson, av Birgitta\r\nDahl och av den regering som träffade\r\növerenskommelsen. Det gör vi. Det arbetet\r\nkommer vi att slutföra. Det är resultatet som\r\nräknas, vilket vi kommer att se.</pre><pre>Anf. 31  LARS-ERIK LÖVDÉN (s):</pre><pre>Fru talman! Det är politiska dimridåer som\r\nstatsministern spelar upp här i kammaren. I Malmö\r\nvar det dimma av andra skäl.</pre><pre>Den 12 januari sade statsministern följande: Det\r\nfinns inga rimliga skäl att sända tillbaka\r\nÖresundsbroprojektet till Vattendomstolen. Han\r\ntillade att han inte heller ansåg att de nya miljökrav\r\nsom tillförts projektet innebar att konsortiet måste\r\nkomma in med en nya ansökan.</pre><pre>Det var statsministerns uppfattning den 12 januari\r\natt regeringen skulle kunna fatta ett beslut vid\r\nregeringssammanträdet den 13 januari. Men\r\neftersom Centern hotade med att lämna\r\nregeringen, kompromissade statsministern i detta\r\navseende.</pre><pre>Regeringens hantering av Öresundsbrofrågan är ett\r\nstort politiskt misslyckande. Det handlar inte om\r\nmiljöprövning, utan det handlar om ett politiskt\r\nspel där regeringstaburetterna tycks vara viktigare\r\nän sakfrågan.</pre><pre>Det utlovades ett beslut före jul. Det utlovades ett\r\nbesked den 3 januari, men det kom inget sådant\r\nbesked. Det utlovades sedan ett beslut den 13\r\njanuari, men det kom inget besked då heller.</pre><pre>Carl Bildt har fallit, utropar Sydsvenskans\r\nledarskribent. Regeringens existens står på spel --\r\ndet bekymrar mig kanske föga. Allvarligare är att\r\nframtiden för södra delen av Sverige står på spel\r\noch att Sveriges internationella anseende allvarligt\r\nhar tagit skada av regeringens\r\nhandlingsförlamning.</pre><pre>I går träffade statsministern den danske\r\nstatsministern. Den danske statsministern tolkade\r\ndet man kom fram till under gårdagen så, att den\r\nsvenska regeringen kommer att fatta beslut i maj\r\nmånad. Ett plus två är tre, sade den danske\r\nstatsministern.</pre><pre>Jag är inte nöjd med statsministerns besked i dag\r\nom tidsplaneringen. Jag vill därför ställa några\r\nkompletterande frågor till statsministern på den\r\npunkten. Kommer regeringen verkligen att fatta\r\nbeslut före sommaren? Med tanke på Centerns\r\nagerande och på att frågan fortfarande bereds av\r\nföreträdare för ett parti som gör allt för att\r\nförhindra ett brobygge, vill jag också fråga:\r\nKommer regeringen efter ett nytt yttrande från\r\nVattendomstolen med tillstyrkan att omedelbart --\r\njag betonar: omedelbart -- fatta beslut därefter?</pre><pre>Anf. 32  Statsminister CARL BILDT (m):</pre><pre>Fru talman! På den senare frågan kan jag svara: Ja,\r\ndet kommer vi att göra. Beredningsarbetet är i\r\növrigt i stort sett avslutat. Det gäller framför allt\r\nNRL-ärenden. Det kan komma in ytterligare saker\r\nsom påverkar, men i allt väsentligt är arbetet\r\navslutat. Det enda som återstår är slutverifieringen\r\nav slutlösningen av Vattendomstolen. Detta leder\r\ntill att det finns underlag för att då fatta beslut enligt\r\nNRL-ärendet och vattenlagsärendet, och dessa\r\ngriper som bekant in i varandra.</pre><pre>Jag kan inte riktigt begära att Lars-Erik Lövdén\r\nskall vara nöjd med mitt svar; det ingår inte riktigt\r\ni rollspelet att han skall vara det. Lars-Erik Lövdén\r\nfrågar: Kommer beslutet före sommaren? Det är\r\nmin absolut innerliga förhoppning, alldeles\r\nsjälvklart. Jag kan emellertid inte diktera för\r\nVattendomstolen exakt hur man där skall hantera\r\närendet.</pre><pre>När detta material kommer in till regeringen\r\nkommer det samtidigt att gå till Vattendomstolen.\r\nVattendomstolen kommer då att göra en\r\nbedömning av hur lång tid man tror att man\r\nbehöver, och vi sätter ut den tiden. Den preliminära\r\nbedömning som Vattendomstolen har redovisat\r\nunder hand är att det kan ta i storleksordningen två\r\nmånader, men det finns ingen absolut garanti i\r\ndetta.</pre><pre>Samtidigt ligger det i hela min filosofi att vi\r\nverkligen skall göra slutverifieringen, och jag är\r\ninte beredd att avbryta Vattendomstolens\r\nprövning. Om Lars-Erik Lövdén är beredd att göra\r\ndet, är det hans sak, men jag är det inte. Den\r\npreliminära bedömning som har redovisats under\r\nhand är alltså att det kommer att ta i\r\nstorleksordningen två månader. Vi kommer då att\r\nmed god marginal befinna oss på denna sida av\r\nsommaren -- under förutsättning att inget\r\noförutsett inträffar, under förutsättning att det inte\r\nplötsligt visar sig att det finns återstående\r\nmiljöproblem, som säkert Lars-Erik Lövdén eller\r\nIngvar Carlsson är beredd att köra över, men som\r\nvi i regeringen måste ge en seriös behandling.</pre><pre>Lars-Erik Lövdén citerade också något uttalande av\r\nmig om att skicka tillbaka ärendet till\r\nVattendomstolen. Det uttalandet står jag självfallet\r\nför. Det som då var aktuellt var ju att det fanns de\r\nsom helt underkände Vattendomstolens yttrande\r\nav den 15 november och ville ge Vattendomstolen\r\nbakläxa. Men icke så! Detta kommer icke att ske,\r\noch det är inte det som det är fråga om. Det fanns\r\nde som talade om en ny ansökan från konsortiet.\r\nIcke så! Det är inte det som är aktuellt.</pre><pre>Vattendomstolens grundläggande yttrande från\r\nden 15 november ligger fast. Nu ber vi om\r\nkompletterande information från konsortiet på en\r\npunkt, och vi ber Vattendomstolen att yttra sig\r\nenbart på denna punkt. Det är inget heltäckande\r\nnytt yttrande enligt vattenlagen som det handlar\r\nom. Det handlar bara om att utnyttja\r\nVattendomstolens kompetens på denna enstaka\r\npunkt. Det är inte fråga om något underkännande,\r\ninget tillbakasändande, ingen ny ansökan.</pre><pre>Anf. 33  GEORG ANDERSSON (s):</pre><pre>Fru talman! Jag lyssnade till statsministern i en\r\ndebatt härförleden då han citerade Bibeln och sade:\r\nJa är ja, och nej är nej, och vad därutöver är är av\r\nondo. Jag konstaterar att det har förekommit\r\nväldigt mycket av ondo i statsministerns retorik\r\nunder den senaste tiden. Beskeden har, i den mån\r\nde har varit besked, varit mycket motstridande.</pre><pre>Jag vill nu koncentrerar mig på frågan om en\r\nnollösning beträffande vattengenomströmningen.\r\nJag kan först konstatera att denna nollösning fanns\r\nmed i riksdagens beslut 1991. Det är således\r\ningenting som den nuvarande borgerliga regeringen\r\nhar hittat på. Det avtal som jag undertecknade\r\nförutsatte att förändringar i den tekniska\r\nutformningen beträffande halvön, den konstgjorda\r\nön och muddringarna skedde så att miljökraven,\r\ninklusive nollösningen, kunde uppfyllas. Det\r\nprojekt vi talade om 1991 är alltså samma projekt\r\nsom det vi talar om nu. Statsministern skall inte\r\nförsöka göra gällande att det är något nytt projekt,\r\nutan de revideringar som nu görs förutsattes av den\r\nsocialdemokratiska regeringen men måste ske efter\r\nden lagstadgade prövningen.</pre><pre>Statsministern åkte till Danmark och kom hem med\r\nett besked om att vi nu är framme vid den punkt\r\ndå vi kan säga att detta är en lösning och att denna\r\nlösning är noll, och med noll menas i detta fall noll.\r\nDet var det besked vi lyssnade till vid årsskiftet.\r\nVattendomstolen gav redan i november besked om\r\natt nollösningen kunde åstadkommas.</pre><pre>Nu vill jag fråga: Litar inte regeringen längre på\r\nVattendomstolens tidigare yttrande? Litar\r\nstatsministern inte längre på den danska\r\nregeringens försäkran om att den på den danska\r\nsidan är beredd att uppfylla kraven på en\r\nnollösning? Varför återigen dessa turer, onödig\r\ntidsutdräkt och tvetalan?</pre><pre>Anf. 34  Statsminister CARL BILDT (m):</pre><pre>Fru talman! Låt mig först bekräfta att nollösningen\r\nsjälvfallet fanns med i riksdagens beslut i maj 1991.\r\nSå var det. Men det är värt att notera att det var i\r\nriksdagen som nollösningen kom med. Det fanns\r\ninte i avtalet, och det kom inte från den dåvarande\r\nregeringen.</pre><pre>Även om det är riktigt att det är samma projekt i\r\nden meningen att det gäller en bro över till en\r\nkonstgjord ö och därefter en sänktunnel över till\r\nAmager -- så långt är det samma projekt -- är det\r\nnästan bara i det hänseendet som det är samma\r\nprojekt. Det har genomgått miljöoptimering efter\r\nmiljöoptimering efter miljöoptimering. Georg\r\nAndersson följer denna fråga noggrant, och det är\r\nbra. Därför har han säkert läst Vattendomstolens\r\nyttrande, där det uttryckligen sägs att KM 4.2,\r\nGeorg Anderssons och Ingvar Carlssons och\r\nBirgitta Dahls bro, icke klarar kraven på en\r\nnollösning. Så är det, och det kan icke förnekas. Vi\r\nskall då utnyttja möjligheterna att få bästa möjliga\r\nlösning.</pre><pre>Georg Andersson frågar sedan om jag inte litar på\r\nVattendomstolen. Jo, alldeles självklart litar jag på\r\nVattendomstolen. Om regeringen inte litade på den\r\nkompetens som Vattendomstolen faktiskt har i\r\ndenna fråga, skulle vi ju över huvud taget inte\r\nvända oss till Vattendomstolen i det här ärendet.</pre><pre>Om man hade varit beredd att bortse från\r\növersäkerheten hade det naturligtvis varit möjligt\r\natt gå direkt till beslut. Det håller jag med om. Det\r\nhade inte kunnat framställas som olagligt. Men jag\r\ntycker att det är rätt att utnyttja möjligheten till\r\növersäkerhet i miljöprövningen. Jag använder\r\nuttrycket ''översäkerhet''. Det är fråga om en\r\növersäkerhet. Jag anser att detta inte bara är\r\nmotiverat mot bakgrund av de delade meningar\r\nsom finns i denna kammare och i opinionen -- jag\r\nnoterar att det socialdemokratiska partiets\r\nmiljötalesman har uttalat sig emot bron helt och\r\nhållet -- utan att det också handlar om hänsyn till\r\nÖstersjöns miljö. Översäkerheten är motiverad.</pre><pre>Jag litar på Vattendomstolens kompetens, yttrande\r\noch omdöme när det gäller att göra\r\nslutverifieringen av den från\r\nnollösningsutgångspunkt starkt förändrade\r\nförbindelse som nu är aktuell.</pre><pre>Anf. 35  BIRGITTA DAHL (s):</pre><pre>Fru talman! När regeringen Bildt tillträdde förelåg\r\ninte bara besluten om miljöprövning enligt\r\nnaturresurslag, vattenlag och annat, utan sedan\r\n1986 hade det successivt ställts krav beträffande\r\nvattengenomströmning, trafikmiljö och hela\r\nregionens utveckling. Miljöprojekt nordvästra\r\nSkåne hade lagt fram en rad program som\r\nomfattade trafiksystemet i hela regionen,\r\nvattengenomströmningen och Citytunneln.</pre><pre>Det tog två och ett halvt år, fram till dess att\r\nregeringskrisen stod för dörren, innan regeringen\r\nBildt brydde sig om de frågorna, och då virvlade de\r\nom varandra i luften. Varför tog det två och ett\r\nhalvt år innan regeringen började arbeta med de\r\nfrågorna?</pre><pre>I pressmeddelandet från den 13 januari och också\r\nhär i dag säger statsministern och regeringen att\r\nförutsatt att konsortiet enligt Vattendomstolens\r\nbedömning har visat att förutsättningarna kan\r\nuppfyllas kommer regeringen att besluta att\r\nprojektet är tillåtligt.</pre><pre>Statsministern har här sagt: Avgörandet i denna\r\nfråga ligger självfallet hos Vattendomstolen.</pre><pre>Då vill jag fråga statsministern: Betyder det att\r\nregeringen i realiteten har överlåtit det slutliga\r\nbeslutet i ärendet på Vattendomstolen i Växjö?\r\nBetyder det att regeringen nu ger uttryck för en\r\nåsikt i ärendet, och hur överensstämmer det med 7\r\nkap. 3 § regeringsformen, som säger att\r\nregeringsärende avgörs av regeringen vid\r\nregeringssammanträde?</pre><pre>Anf. 36  Statsminister CARL BILDT (m):</pre><pre>Fru talman! Jag är ledsen att behöva upprepa att\r\ninte heller Birgitta Dahl kan springa från det\r\nfaktum att Ingvar Carlssons, Birgitta Dahls och\r\nGeorg Anderssons bro icke klarade de krav på en\r\nnollösning som ställs av Vattendomstolen.</pre><pre>Om ni hade kört rakt fram, hade ni fått nej\r\nbeträffande er bro. Vad hade ni då gjort? Möjligen\r\nhade ni kastat ut någon från regeringen. Men det\r\nhade inte hjälpt. Ni hade faktiskt fått förändra\r\nutformningen. Jag tycker nog att en viss ödmjukhet\r\nockså från er sida kunde vara klädsam inför denna\r\nprocess.</pre><pre>Sedan är det en felaktig beskrivning som ges när det\r\nsägs att det tog 2,5 år innan regeringen ägnade sig\r\nåt denna fråga. Så var det inte alls. Först och främst\r\när det ju så att den formella hanteringen i\r\nregeringen inleds först när hela remissmaterialet\r\nhar kommit in. Det tog längre tid än vi hade räknat\r\nmed. Anledningen till att det tog längre tid var just\r\nvad jag har sagt: Det var nödvändigt att\r\nmiljöoptimera hårdare än vad man hade klart för\r\nsig när det ursprungliga avtalet ingicks. Det innebar\r\natt Vattendomstolens behandling av ärendet tog\r\nmer än halvåret längre än som var planerat. Det\r\nmedförde att det var först framemot slutet av\r\nhösten som det fanns anledning att mera formellt\r\nbörja med detta.</pre><pre>Det hindrar inte att mycket arbete har gjorts. Vi\r\nhar kontinuerligt haft både ämbetsmanna- och\r\nministermöten i samarbetet mellan Danmark och\r\nSverige när det gäller det gemensamma\r\nmiljöprogrammet, som vi fortsätter med, när det\r\ngäller att skapa förutsättningar för ett regionalt\r\nfungerande kollektivtrafiksystem och när det gäller\r\nde kontrollprogram som skall finnas samtidigt med\r\nuppförandet av den fasta förbindelsen och, så\r\nsmåningom, upp till fem år efter det att den är\r\nfullbordad.</pre><pre>Allt detta har förberetts i ett gott och konstruktivt\r\nsamarbete med danskarna.</pre><pre>Så till den sista frågan -- om jag nu har uppfattat\r\nBirgitta Dahl rätt, vilket jag tror att jag har gjort.\r\nFrågan gällde hur vi kan ge besked i de andra\r\nfrågorna när vi inte har slutfört beredningen -- det\r\nvar väl detta som menades? (Birgitta Dahl svarade\r\nfrån sin bänk: Det också.)</pre><pre>Jag tycker att det var värdefullt att på det här\r\nstadiet också redovisa hur långt vi har kommit i\r\nfråga om beredningen. Beredningen har kommit så\r\npass långt att vi när det gäller NRL kan säga att vi\r\ninte har funnit några andra hinder. Det finns, som\r\nbekant, remissinstanser som har sagt att det finns\r\navgörande hinder av det ena eller det andra slaget.\r\nKoncessionsnämnden för miljöskydd kan jag väl\r\nnämna som en prominent remissinstans.\r\nRegeringen finner vid sin avvägning att det inte\r\nfinns skäl att säga detta.</pre><pre>Detta är ett väsentligt besked. Man kan säga att det\r\när ett förhandsbesked, därför att det påverkar\r\nockså möjligheterna att bedöma tidsplanen\r\nframöver. Samtidigt är det så, för att återvända till\r\ndiskussionen med Ingvar Carlsson, att det inom\r\nramen för naturresurslagen är en avvägning av\r\nolika intressen. Det här kan sluta litet olika inom\r\nregeringen beroende på den inställning man har till\r\ndet grundläggande avtalet med Danmark.</pre><pre>Om det var detta som Birgitta Dahls fråga på den\r\nsenare punkten gällde, så är detta svaret. Om det\r\nvar något annat, som jag då har missat, ber jag om\r\nursäkt.</pre><pre>Anf. 37  BIRGITTA DAHL (s):</pre><pre>Fru talman! Jag frågade också: Är det\r\nVattendomstolen eller regeringen som har det\r\nslutliga avgörandet? Hur överensstämmer det med\r\nregeringsformen?</pre><pre>Sedan vill jag ställa en fråga till: Varför tog det\r\n2,5 år beträffande alla förslag om trafikplanering,\r\nCitytunneln osv. som regeringen nu har fattat\r\nbeslut om? Det var inte nödvändigt att vänta på\r\nKoncessionsnämndens eller någon annan\r\nmyndighets yttrande när det gällde att ta itu med de\r\nfrågorna. Varför fick detta ligga i 2,5 år?</pre><pre>Slutligen, fru talman, vill jag anmäla att vi,\r\neftersom vi inte är nöjda med de svar som vi har fått\r\nhär, kommer att interpellera i frågan.</pre><pre>Anf. 38  Statsminister CARL BILDT (m):</pre><pre>Fru talman! Birgitta Dahl frågade i den senare\r\ndelen av sin frågeställning: Varför dröjde det\r\n2,5 år? Jo, vi arbetade med detta kontinuerligt\r\nunder den tiden.</pre><pre>Om Birgitta Dahl frågar varför man inte har slutit\r\navtal med Danmark t.ex. om det regionala\r\nmiljöprogrammet, kan jag säga: På grund av att\r\nDanmark inte vill göra det förrän man är absolut\r\nklar.</pre><pre>För att ett avtal skall kunna slutas måste man ju\r\nvara två. Men vi är långt framme. Det arbete som\r\nåterstår är mycket begränsat. Det har varit en\r\nmycket klar dansk uppfattning att man inte har\r\nvelat gå hela vägen fram med det avtalet.</pre><pre>När det gäller den regionala kollektivtrafiken\r\nförutsätts ju klarhet både vad gäller bron och vad\r\ngäller en del andra saker som ligger på den svenska\r\nsidan. Jag tänker framför allt på hur frågor om\r\njärnvägsanknytningen i Malmöområdet, den s.k.\r\nCitytunneln, skall lösas. Där återstår åtskilliga\r\nproblem som är inte bara av finansieringsart utan\r\nockså av miljöart.</pre><pre>Sedan till en fråga från Birgitta Dahl som jag\r\nuppenbarligen missade. Birgitta Dahl frågade om\r\ndetta innebär att vi överlåter beslutanderätten på\r\nVattendomstolen. Det gör vi självfallet inte.\r\nBeslutanderätten ligger hos regeringen. Föremål\r\nför de socialdemokratiska klagomålen är ju just att\r\ndet ansvaret fortfarande ligger hos regeringen -- på\r\nden punkten trodde jag att det var alldeles klart att\r\nså var fallet.</pre><pre>Vad ni har velat, om jag nu har förstått det hela rätt,\r\när att regeringen inte skall ha slutavgörandet, utan\r\natt detta skall ligga hos Vattendomstolen. Det är\r\ninte regeringens uppfattning.</pre><pre>Anf. 39  IAN WACHTMEISTER (nyd):</pre><pre>Fru talman! Det var värst vad en bro kan ställa till\r\ndet! Nu är det t.o.m en diskussion om huruvida det\r\när samma bro som det var från början. Det är den\r\nförsta frågan. Även om frågan om bron verkligen\r\när samma bro är litet oklar kan man börja fråga sig\r\nom noll är noll. Det är den andra frågan. Den tredje\r\nfrågan gäller tydligen om regeringen är en regering.\r\nAtt raljera på det sättet i den nuvarande situationen\r\nborde man kanske inte göra. På något sätt vore det\r\ntrevligare att tillhöra de s.k. galenskaparna, På\r\nhåret-gänget exempelvis än att vara i riksdagen just\r\nnär detta tas upp. Alltihop är givetvis rätt\r\negendomligt.</pre><pre>Statsministern, som förut tyckte att det här var en\r\nlätt fråga, ser plötsligt hur svår den har blivit. Den\r\nhar här blivit svårare och svårare för varje minut.\r\nSedan skyfflas de här förvånansvärt stora\r\nremisserna fram och tillbaka. Men det var väl ingen\r\nsom var överraskad över att remisserna var\r\nomfattande.</pre><pre>Visst öppnar sig statsministern här för kritik. Jag\r\nvill bara säga som försvar mot de socialdemokrater\r\nsom vällustigt kastar sig över statsministern: Inte\r\nheller de vill regera. Det kan statsministern kanske\r\nlugna sig med. Däremot vill de driva valrörelse\r\nutifrån det här. Därför skulle jag vilja fråga: Vilket\r\när nästa krisdatum? När skall vi ha nästa utsändning\r\ni den här intressanta diskussionen, där vi får klart\r\nför oss om noll är noll, om regeringen är\r\nregeringen, om bron är bron osv.? Det behöver vi\r\nveta.</pre><pre>Statsministern brukar så fort jag eller någon annan\r\ni mitt parti öppnar munnen vara väldigt orolig för\r\natt räntorna skall börja gå fram och tillbaka osv.\r\nMen också på detta kan det bli förfärliga\r\nreaktioner. Därför hoppas jag på ett besked så snart\r\nsom möjligt och på att det blir en väldigt kort\r\nsession och att statsministern säger: Det blev en\r\nbro, och noll var 0,0.</pre><pre>Anf. 40  Statsminister CARL BILDT (m):</pre><pre>Fru talman! Ja, i alla fall 0,5, som är den\r\nbromsningseffekt som nu diskuteras.</pre><pre>Jag vill glädja herr Wachtmeister med beskedet att\r\nRiksbanken i dag har beslutat att sänka\r\nmarginalräntan. Jag vet inte om detta på något sätt\r\när relaterat till de diskussioner som vi för här. Det\r\när nog i stället relaterat till det faktum att den\r\nsvenska ekonomin nu blir bättre och bättre.</pre><pre>I övrigt ställer Ian Wachtmeister inga frågor. Det\r\nhan sade var mera ett inlägg i den allmänna\r\ndiskussionen. Ja, han frågade kanske när nästa\r\ndiskussion inträffar. Men Birgitta Dahl skall ju\r\nframställa en interpellation, som väl kommer att bli\r\nföremål för ytterligare meningsväxlingar i denna\r\nfråga.</pre><pre>I övrigt kan jag säga vad gäller beslutstidpunkten --\r\nLars-Erik Lövdén hade en fråga i det\r\nsammanhanget: När Vattendomstolen är klar har vi\r\ndet kompletterande materialet på denna punkt på\r\nbordet.</pre><pre>Anf. 41  IAN WACHTMEISTER (nyd):</pre><pre>Fru talman! Jag frågade mycket klart: När är\r\nVattendomstolen klar? Jag ställer frågan för att vi\r\nskall veta nästa datum. Jag har en känsla av att den\r\nhär frågan skall så att säga baxas in i valrörelsen.\r\nDå måste även vi kasta oss in i ''Öresund'' på något\r\nsätt. Men jag hoppas att frågan är löst dessförinnan.</pre><pre>Anf. 42  Statsminister CARL BILDT (m):</pre><pre>Fru talman! Jag vill inte göras ansvarig för att Ian\r\nWachtmeister kastar sig i Öresund.</pre><pre>Om Ian Wachtmeister hade varit här något tidigare\r\nhade kanske Ian Wachtmeister hört svaret på\r\nfrågan. Den preliminära bedömning som\r\nVattendomstolen under hand har redovisat för\r\nregeringen är att det kommer att ta ca två månader.\r\nSom den danske statsministern finurligt uttryckte\r\nsaken är ett plus två ungefär tre. I så fall hamnar vi\r\nungefär tre månader fram i tiden.</pre><pre>Det jag också har gjort mycket klart, både i Malmö\r\noch här, är att Vattendomstolen avgör hur lång tid\r\ndet tar för Vattendomstolen att arbeta. Därför är\r\ndetta en preliminär bedömning, som de har\r\nredovisat under hand. Det kommer förmodligen att\r\nvara möjligt för dem att göra en säkrare bedömning\r\nnär de får tillgång till det kompletterande material\r\nom utformningen av slututformningen av\r\nförbindelsen, som kommer att föreligga i mitten av\r\nfebruari.</pre><pre>Anf. 43  ROLF L NILSON (v):</pre><pre>Fru talman! Som en inledande reflektion kan man\r\nfråga sig varför Carl Bildt, som här framträder som\r\nen stor miljövän, röstade för Ingvar Carlssons och\r\nGeorg Anderssons bro när det beslutet fattades.\r\nDet verkar obegripligt sett utifrån dagens\r\nställningstagande.</pre><pre>Eftersom jag inte vill gräla om regeringens\r\nhandläggning av frågan är det ett par saker jag vill\r\nha klarlagda så tydligt som det över huvud taget är\r\nmöjligt. Den ena gäller Vattendomstolen. Kommer\r\nVattendomstolens prövning nu att vara en mycket\r\nsmal kompletterande prövning, eller är\r\nVattendomstolen oförhindrad att göra den\r\nutvidgade prövning som har krävts från en del håll?\r\nBl.a. menade författaren av förarbetena till\r\nvattenlagen att en sådan borde ha gjorts.</pre><pre>Den kanske viktigaste frågan i sammanhanget är:\r\nVad tänker regeringen göra för att garantera och\r\nstödja Vattendomstolen i dess skyldighet och rätt\r\natt fatta beslut utan påtryckningar vad gäller den tid\r\ndet tar att nå beslut och beträffande utfallet av\r\nbeslutet? Vi har hört att en stor del av debatten i\r\ndag har handlat om hur snabbt det skall gå och att\r\ndet måste gå så snabbt som möjligt. Den danske\r\nstatsministern satte siffror på detta. Vad gör\r\nregeringen för att se till att Vattendomstolen får lov\r\natt ta den tid på sig som man behöver?</pre><pre>Slutligen en fråga som har berörts tidigare: Innebär\r\nett ja från Vattendomstolen i praktiken också ett ja\r\noch klartecken från regeringen?</pre><pre>Anf. 44  Statsminister CARL BILDT (m):</pre><pre>Fru talman! Svaret på den sista frågan är ja.</pre><pre>Den näst sista frågan, angående tiden för\r\nVattendomstolen och friheten för den, tror jag att\r\njag redan har besvarat i olika sammanhang.</pre><pre>Den första frågeställningen, varför jag röstade för\r\navtalet, nämnde jag litet i diskussionen med Ingvar\r\nCarlsson; han har sedermera gått. Det gjorde jag av\r\nden enkla anledningen att jag är övertygad om att\r\nvi behöver en fast förbindelse. Detta är en\r\nnödvändighet. Det ser jag framför allt därför att det\r\när nödvändigt för godstrafiken på järnvägen att få\r\nmöjlighet att konkurrera på längre distanser. Detta\r\ninnebär ett mycket betydande lyft, där vi knyter\r\nsamman de väldiga miljardinvesteringar vi nu gör i\r\njärnvägssystem på den skandinaviska halvön med\r\nde väldiga järnvägsinvesteringar som görs på den\r\neuropeiska kontinenten. Öresundsförbindelsen,\r\nStora Bält-förbindelsen och Fehmarnförbindelsen\r\när här av strategisk betydelse. Vi behöver också ta\r\nett stort antal bilar och fordon över sundet varje år.\r\nDet har också sin betydelse i\r\nfinansieringssammanhang. Den fasta förbindelsen,\r\nbron, är från min utgångspunkt utomordentligt\r\nviktig.</pre><pre>Jag kommer nu till den mellersta frågeställningen,\r\ndvs. Vattendomstolens yttrande. Det har\r\nförekommit en diskussion på den punkten bland\r\njurister. Jurister kan ha olika meningar om saker,\r\ndet har vi väl alla lärt. Jag har med anledning av den\r\ndiskussionen inhämtat yttranden från de främsta\r\njuristerna inom regeringskansliet, från\r\nrättscheferna på Justitiedepartementet och från\r\nrättschefen i Statsrådsberedningen. Den mening\r\nsom de har kommit fram till, och som sedermera\r\nredovisats i ett pressmeddelande från statsrådet\r\nLaurén, är att det inte finns grund för den kritik som\r\nriktats mot Vattendomstolen för det sätt på vilket\r\nVattendomstolen har avgränsat sitt yttrande. På\r\ndenna punkt kan det finnas delade meningar. Men\r\ndet är den meningen, som är regeringskansliets\r\njuristuppfattning, som redovisas.</pre><pre>Vad gäller den fortsatta hanteringen är det klart att\r\nregeringen icke avser att förhindra\r\nVattendomstolen att yttra sig på det sätt som\r\nVattendomstolen vill. Det varken kan eller bör\r\nregeringen göra. Men den fråga som regeringen\r\nställer till Vattendomstolen denna gång är mycket\r\nbegränsad och mycket specifik. Den innebär inte\r\natt man skall ompröva det man redan har prövat.\r\nDen innebär inte en begäran att göra en bredare\r\nprövning än man redan har gjort. Den innebär\r\nenbart att vi utnyttjar Vattendomstolens\r\nkompetens för att göra slutverifiering av\r\nslututformningen av förbindelsen i förhållande till\r\nde förutsättningar/villkor som Vattendomstolen\r\nsjälv har satt upp.</pre><pre>Anf. 45  PER STENMARCK (m):</pre><pre>Fru talman! Det finns i dag en betydande irritation\r\ni Skåne över den senareläggning av brofrågan som\r\nblev regeringens besked i förra veckan. Jag kan ha\r\nförståelse för denna reaktion. Jag har svårare att\r\nförstå det indignationsnummer som diverse\r\nsocialdemokrater nu spelar upp. Om det parti som\r\nstyrt Sverige från 1932 till 1976 och från 1982 till\r\n1991 verkligen velat bygga en bro, hade denna\r\nsjälvklart stått färdig för länge sedan. Sett mot den\r\nbakgrunden är det självfallet ett ringa problem med\r\nnågra månaders ytterligare försening, under\r\nförutsättning att denna försening bara blir några\r\nmånader.</pre><pre>I den danska tidningen Berlingske Tidende\r\nintervjuas i dag den danske statsministern Nyrup\r\nRasmussen. Han gör bedömningen att det är troligt\r\natt det svenska regeringsbeslutet om bron kommer\r\natt vara klart i maj. Låt mig få försöka att\r\nytterligare utveckla den fråga som delvis har\r\nbesvarats tidigare genom att ställa frågan: Gör den\r\nsvenske statsministern samma bedömning när det\r\ngäller tiden? Det finns en viss tidsram när det gäller\r\nÖresundskonsortiets möjlighet att komma in med\r\nsin komplettering. Det finns en från\r\nVattendomstolen uttalad egen tidsram för dess\r\nhantering av ärendet. Men hur lång kommer\r\nregeringens handläggning av ärendet att bli? Jag\r\ntänker på två led, när Öresundskonsortiets tillägg\r\nkommer in och när Vattendomstolens yttrande\r\ndärefter är klart.</pre><pre>Anf. 46  Statsminister CARL BILDT (m):</pre><pre>Fru talman! Jag tror att jag har besvarat dessa båda\r\nfrågor. Mycket kort, det är svaret i båda fallen.</pre><pre>Den osäkerhet som föreligger gäller\r\nVattendomstolen. Jag får erinra om det jag har sagt\r\ntidigare. Vattendomstolen har under hand\r\nredovisat en preliminär bedömning. Den kan\r\nkomma att förändras. Det ligger icke, och bör icke\r\nligga i mina händer att påverka detta. Det är mot\r\nden bakgrunden som jag heller inte vill ge mig in på\r\natt ange en dag. Det skulle innebära att jag satte\r\nmig på Vattendomstolen och förhindrade den att\r\ngöra den grundliga överprövning som vi nu begär\r\natt den skall göra.</pre><pre>Per Stenmarck säger att han är förvånad över ett\r\nsocialdemokratiskt indignationsnummer som\r\nspelas upp. På den punkten har Per Stenmarck och\r\njag litet delade meningar. Jag är inte alls förvånad\r\növer det socialdemokratiska indignationsnumret.\r\nDe har blivit snuvade på en regeringskris. Tacka\r\nsjutton för att det känns litet bittert och leder till ett\r\noch annat indignationsnummer.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 14.39 på förslag av talmannen\r\natt ajournera förhandlingarna till kl. 14.40 då den\r\nmuntliga frågestunden skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.40.</pre><pre>7 §  Muntliga frågor till regeringen</pre><pre>Anf. 47  TALMANNEN:</pre><pre>Jag hälsar statsminister Carl Bildt, statsrådet Görel\r\nThurdin, justitieminister Gun Hellsvik,\r\nfinansminister Anne Wibble och\r\nkommunikationsminister Mats Odell välkomna.</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>Tillkommande utgiftsbehov i budgeten</pre><pre>Anf. 48  ARNE KJÖRNSBERG (s):</pre><pre>Fru talman! I juni 1992, för 19 1/2 månader sedan,\r\nbegärde riksdagen efter förslag från finansutskottet\r\nhos regeringen att den s.k. tuben, tillkommande\r\nutgiftsbehov netto, skulle redovisas som två\r\nbruttoposter, en på utgiftssidan och en på\r\ninkomstsidan.</pre><pre>Sedan dess har det alltså gått 19 1/2 månader. Vi har\r\nfått två budgetpropositioner, och i årets upplaga\r\nskriver regeringen: Regeringen gör därmed\r\nbedömningen att redovisningen av tillkommande\r\nutgifter för närvarande inte behöver förändras. Då\r\nborde regeringens problem vara att riksdagen anser\r\nnågonting annat. Jag vill ställa frågan: Hur\r\nbedömer regeringen detta faktum, att riksdagen\r\nfaktiskt har begärt en redovisning, men att\r\nregeringen inte vill göra en sådan?</pre><pre>Jag vet faktiskt inte, fru talman, vem frågan skall\r\nställas till. Det får fru talmannen avgöra. Om\r\nfrågan anses vara av övergripande karaktär och\r\ngälla förhållandet regering--riksdag antar jag att\r\nden bör ställas till statsministern.</pre><pre>Min nästa fråga är jag på det klara med skall riktas\r\ntill fru finansministern. När ni inte gör det som\r\nriksdagen har begärt, är finansministern då beredd\r\natt redovisa vad de 12 miljarder netto som i år tagits\r\nupp i finansplanen består av? Skulle\r\nfinansministern, för att vi skall kunna göra en\r\nordentlig beredning i finansutskottet och för att\r\nriksdagen skall kunna fatta ordentliga beslut\r\nbaserade på ett bra underlag, vilja redovisa för\r\nkammaren hur mycket som finns på bruttosidan\r\noch hur mycket som finns på nettosidan?</pre><pre>Anf. 49  Finansminister ANNE WIBBLE\r\n(fp):</pre><pre>Fru talman! Svaret på Arne Kjörnsbergs olika\r\nfrågor är att det för närvarande pågår väldigt\r\nmycket arbete som gäller budgetredovisning,\r\nuppläggning av statsbudget och budgetarbetet i\r\nriksdagen. Det är lämpligt, tycker vi, att genomföra\r\nstora förändringar i ett sammanhang. Arne\r\nKjörnsberg är inte omedveten om att det pågår\r\ndiskussion om en eventuell förändring från\r\nbudgetår till kalenderår, i stället för mittemellanår.\r\nSjälva hanteringen av budgetprocessen är föremål\r\nför diskussion inom riksdagen i ett mycket\r\nvällovligt syfte, tycker jag, att klara ut den här\r\nberedningen och hanteringen av statsbudgeten på\r\nett för finanspolitiken och statsskulden mer\r\neffektivt sätt.</pre><pre>Jag är för närvarande inte beredd att redovisa en\r\nuppspjälkning av innehållet i den s.k. tuben. Det\r\nkommer att framgå successivt, allt eftersom\r\nregeringens förslag läggs fram, vad de olika\r\nposterna innehåller. Men jag kan göra Arne\r\nKjörnsberg lycklig genom att säga att det förefaller\r\nvara en relativt god gissning om man gör den\r\nbedömningen att det t.ex. finns medel reserverade\r\nför olika arbetsmarknadspolitiska insatser.</pre><pre>Anf. 50  ARNE KJÖRNSBERG (s):</pre><pre>Fru talman! Att det pågår utvecklingsarbete vad\r\ngäller budgetarbetet behöver finansministern inte\r\ntala om för mig, för det vet jag. Det kan jag läsa\r\ni finansplanen -- jag läser den nämligen. Men min\r\navgörande fråga var: Varför anser inte regeringen\r\natt det är viktigt vad riksdagen inklusive\r\nSocialdemokraterna, inte jag eller\r\nSocialdemokraterna, har sagt i denna fråga.</pre><pre>Jag får notera att finansministern inte är beredd att\r\nlämna de uppgifter som jag menar är viktiga. När\r\nfinansministern för ett antal år sedan var ledamot\r\nav finansutskottet, tyckte dåvarande ledamoten av\r\nfinansutskottet Anne Wibble att det var oerhört\r\nviktigt att få redovisat vad den s.k. tuben innehöll.\r\nMen det kanske beror på vilket uppdrag man har\r\nom man tycker att det är viktigt eller inte.</pre><pre>Anf. 51  Finansminister ANNE WIBBLE\r\n(fp):</pre><pre>Fru talman! Det gläder mig mycket att Arne\r\nKjörnsberg läser finansplanen. Det finns många\r\nkloka ord där som bör leda till att t.ex. traditionella\r\nsocialdemokratiska ekonomisk-politiska åsikter\r\nförpassas till historien.</pre><pre>Det är mycket viktigt vad riksdagen säger i fråga\r\nom uppläggningen av statsbudgeten och den\r\nekonomiska politiken. Riksdagen har framfört ett\r\nantal synpunkter, som jag anser bör behandlas i ett\r\noch samma sammanhang. Det gäller både\r\nbeskrivningen av vad som ingår i posten tuben,\r\ntillkommande utgifter, och redovisningen av\r\ninvesteringar på ett mera ändamålsenligt och\r\nrättvisande sätt och naturligtvis\r\nbudgetuppläggningen över huvud taget.</pre><pre>Som Arne Kjörnsberg säkert vet finns det inom\r\nbudgeten som ett slags utgiftsredovisning en rad\r\nandra poster som är minusposter på inkomstsidan.\r\nDet pågår, vilket också framgår av\r\nbudgetpropositionen, ett utvecklingsarbete där för\r\natt få en sammanhållen och mer rättvisande\r\nbeskrivning. Det är min bedömning att, med\r\nhänsyn till riksdagens önskemål och inte minst det\r\nallmänna önskemålet från medborgarna om en\r\nrättvisande och bra beskrivning, flertalet sådana\r\nförändringar bör genomföras i ett och samma\r\nsammanhang. Det underlättar förståelsen av de\r\nolika siffrorna.</pre><pre>Vårdnadsbidraget</pre><pre>Anf. 52  BIRGITTA DAHL (s):</pre><pre>Fru talman! Den 21 april 1992, för snart två år\r\nsedan, hade jag och flera andra ledamöter en debatt\r\nmed socialministern om vårdnadsbidraget. Han\r\navslutade sitt svar med att förutskicka att det till\r\nhösten 1992 skulle komma ett förslag till riksdagen.\r\nVi vet alla att vårdnadsbidraget tävlar med bron om\r\nlångbänk och egendomligheter i regeringen.</pre><pre>Jag hade en interpellationsdebatt med\r\nfinansministern den 19 november i höstas, för två\r\nmånader och två dagar sedan. Det svar jag fick av\r\nfinansministern var:</pre><pre>''Regeringen har för avsikt att i samband med\r\nbudgetpropositionen återkomma till riksdagen\r\nangående frågan om den återstående finansieringen\r\nav kostnaden för vårdnadsbidraget.''</pre><pre>Jag skulle vara utomordentligt tacksam om\r\nfinansministern kunde upplysa mig och kammarens\r\nledamöter om var i budgeten vi kan hitta detta. Vi\r\nhar läst men inte kunnat finna någon uppgift om\r\nhur vårdnadsbidraget skall finansieras.</pre><pre>Anf. 53  Finansminister ANNE WIBBLE\r\n(fp):</pre><pre>Fru talman! Det är alldeles riktigt att det framgår\r\nav budgetpropositionen att pengar finns\r\nredovisade, precis som jag beskrev i november, för\r\nett förslag till vårdnadsbidrag. Propositionen med\r\nsjälva sakförslaget till vårdnadsbidragets\r\nutformning kommer till riksdagen på datum som\r\nfinns angivet i propositionsförteckningen. Då\r\nkommer också de enskilda posterna att redovisas.\r\nDet som nu framgår i budgetpropositionen är att\r\nmedel finns avsatta, vilket är det i dag helt\r\nväsentliga.</pre><pre>Anf. 54  BIRGITTA DAHL (s):</pre><pre>Fru talman! Det är mycket svårt för oss att förstå\r\nhur medel kan vara avsatta i en budget där\r\nunderskottet är långt över 200 miljarder kronor.\r\nSkall det vara en del i den ständigt ökande\r\nstatsskulden? Är det detta finansministern menar\r\nmed finansiering?</pre><pre>Anf. 55  Finansminister ANNE WIBBLE\r\n(fp):</pre><pre>Fru talman! Låt mig först påminna Birgitta Dahl\r\nom att statsskuldsökningen enligt budgetförslaget\r\nnu reduceras högst avsevärt, med över 50 miljarder\r\nkronor, till nästa budgetår.</pre><pre>Birgitta Dahl reser en intressant fråga: Kan man\r\növer huvud taget anse att några poster är\r\nfinansierade när det finns ett så stort underskott?\r\nLika väl som Birgitta Dahl ifrågasätter\r\nvårdnadsbidraget, inte på finansieringsgrunder\r\nutan av principiell ovilja mot föräldrarnas valfrihet,\r\nkan man naturligtvis fråga sig om hela den sociala\r\nbudgeten, hela försvarsbudgeten eller\r\nutbildningsbudgeten i någon mening är finansierad\r\nmed hänsyn till underskottet.</pre><pre>Jag menar att man ständigt har två möjligheter.\r\nMan har en ambition, som vi fullföljer med stor\r\nkraft, att minska statsskuldsökningen och gör så.\r\nSamtidigt vill vi göra förändringar i\r\nsammansättningen av utgifterna, eftersom vi har\r\nandra värderingar än dem Socialdemokraterna\r\nlämnade efter sig. Då ökar man på vissa poster och\r\nminskar andra. Detta är en helt normal både\r\nekonomisk och politisk hantering.</pre><pre>Barnpornografi</pre><pre>Anf. 56  EVA ZETTERBERG (v):</pre><pre>Fru talman! Jag vill vända mig till statsminister Carl\r\nBildt och fråga om det som i dag allra mest upprör\r\nsvenska folket, nämligen rätten till innehav av\r\nbarnpornografiska alster. Vi är många som har\r\nkrävt en kriminalisering av innehavet. Jag vänder\r\nmig till statsministern därför att det har kommit så\r\nmånga olika budskap från regeringen.\r\nJustitieminister Gun Hellsvik har vid några\r\ntillfällen sagt att det inte kommer på tal att ändra\r\nlagen. Reidunn Laurén talade om häromdagen i\r\nkammaren att man från regeringens sida övervägde\r\nförändringar. Slutligen gråter statsrådet Alf\r\nSvensson på första sidan av Expressen över att\r\nregeringen inte har åtgärdat detta.</pre><pre>Då undrar jag: Vad är statsministerns och\r\nregeringens bedömning i frågan? Kommer ni att se\r\ntill att innehav av barnpornografiska alster\r\nkriminaliseras? Tänker ni ta några initiativ eller\r\navvakta att riksdagen åtgärdar denna fråga?</pre><pre>Anf. 57  Statsminister CARL BILDT (m):</pre><pre>Fru talman! Regeringens inställning redovisades i\r\nkammaren av statsrådet Reidunn Laurén\r\nhäromdagen i en mycket omfattande frågedebatt.\r\nDen återspeglades väl också i medierna.</pre><pre>Det som vi har sett under den senaste veckan i olika\r\nmedierna är något av det vidrigaste som jag har\r\nsett. Det är sällan som jag inte kan se på TV. Det\r\nhär har varit något förfärande vidrigt. Den avsky\r\nsom vi alla känner tror jag vi alla vill skall komma\r\ntill konkret uttryck i politisk handling och politiska\r\nbeslut. Samtidigt vet jag att grundlagsfrågor inte är\r\nalldeles enkla. Vi måste överväga dem relativt\r\nnoga. I Expressen i går framträdde t.ex. en av våra\r\nledande experter när det gäller\r\ntryckfrihetslagstiftning och varnade för att man\r\nskulle gå för hastigt fram.</pre><pre>Vi har mycket starka möjligheter att ingripa mot\r\nvarje typ av försäljning, handel och distribution.\r\nMen vi saknar instrument att ingripa mot själva\r\ninnehavet. Låt oss nu mycket noga pröva om vi\r\nskall skaffa oss de instrumenten. Den prövningen\r\nskall regeringen göra. Finner vi att det finns skäl att\r\ngöra en grundlagsändring, är det min förhoppning\r\natt den erforderliga majoriteten i\r\nkonstitutionsutskottet skall tillåta att ett förslag\r\nläggs fram, trots att den stipulerade tiden har\r\növerskridits.</pre><pre>Anf. 58  EVA ZETTERBERG (v):</pre><pre>Fru talman! Ingen kan beskylla regeringen för att\r\nha gått för snabbt fram i den här frågan. Man har\r\nverkligen haft tid att fundera på den. Trots det har\r\ninget förslag kommit.</pre><pre>Det finns personer som hävdar att det går att lösa\r\nfrågan utan grundlagsändring. Grundlagen kan\r\nbara riksdagen ändra på i dagens situation. Tänker\r\nregeringen komma med ett förslag, om det är\r\nmöjligt att gå fram utan grundlagsändring? Avser ni\r\natt göra det skyndsamt, så att frågan kan lösas så\r\nfort som möjligt?</pre><pre>Anf. 59  Statsminister CARL BILDT (m):</pre><pre>Fru talman! Enligt den information jag har är det\r\ninte möjligt att lösa detta utan grundlagsändring.\r\nSkulle vi komma fram till att en grundlagsändring\r\nskall föreslås, kan ett förslag föreläggas av\r\nregeringen till riksdagen. Det fordrar dock att fem\r\nsjättedelar av konstitutionsutskottets ledamöter\r\ntillåter att vi lägger fram förslaget, eftersom den\r\negentliga tidpunkten har passerats.</pre><pre>Som Eva Zetterberg säger togs den här frågan inte\r\nupp från regeringens sida när vi mycket utförligt\r\ndiskuterade grundlagsfrågorna under hösten. I den\r\ndelen sitter vi i samma moraliska situation som\r\nVänsterpartiet, Socialdemokraterna och Ny\r\ndemokrati. När vi diskuterade\r\ngrundlagsändringarna togs det inte av någon upp\r\natt man skulle göra denna ändring. Vi kan alla vara\r\nefterkloka på den punkten. Det gäller oss alla, inte\r\nregeringen specifikt.</pre><pre>Jag tycker att det är viktigt att ha en viss eftertanke\r\nnär vi skall diskutera grundlagsändringar. Den\r\nmoraliska avsky inför detta vidriga som vi alla\r\nkänner vill vi alla så snabbt som möjligt skall leda\r\ntill politiska beslut. Straffskärpningar görs nu.\r\nMöjligheten för polisen att ingripa mot varje form\r\nav distribution finns. Jag hoppas innerligt att det\r\nutnyttjas. Sedan hoppas jag att vi kan reflektera om\r\nvi skall gå vidare och göra en grundlagsändring,\r\nvilket principiellt är mycket besvärligt men där det\r\nytterst kan finnas skäl att trots detta göra det.</pre><pre>Barnpornografi</pre><pre>Anf. 60  THAGE G PETERSON (s):</pre><pre>Fru talman! Statsministern upprepar här i dag\r\nindirekt statsrådet Lauréns oförskämda undanflykt.\r\nJag förstår att statsråden skäms och tycker illa om\r\natt ha hamnat i skamvrån i frågan om\r\nkriminalisering av barnpornografin.</pre><pre>Carl Bildt är fullt på det klara med att\r\nförfattningsförhandlingarna i höstas gällde frågor\r\nom demokratins spelregler. Det var frågor om\r\nförlängd mandatperiod, personval och statschefens\r\nbehörighetsålder. Att det också var så framgår av\r\natt några av de förslag som regeringen sedan lade\r\nfram före den 18 december inte var uppe i\r\nförfattningsförhandlingarna, eftersom de inte\r\nhörde hemma där även om de rörde\r\nförfattningsfrågor. Ett par rörde\r\ntryckfrihetsförordningen, en rörde\r\nyttrandefrihetslagen.</pre><pre>Det är alltså en efterkonstruktion som\r\nstatsministern nu gör sig skyldig till. Därför är det\r\nbåde falskt och långsökt att göra gällande att frågan\r\nhörde hemma i författningsförhandlingarna och att\r\nSocialdemokraterna har ett ansvar för att frågan\r\ninte togs upp. Riksdagen väntade på ett förslag från\r\nregeringen som enligt uppgift låg klart redan våren\r\n1993.</pre><pre>Min fråga till statsministern blir: Varför skyller\r\nregeringen och statsministern ifrån sig och kommer\r\nmed undanflykter i denna så allvarliga fråga?\r\nVarför vill inte statsministern och regeringen\r\nmedverka till att lösa sakfrågan? Jag tror faktiskt,\r\nstatsministern, att det viktigaste nu är att samla alla\r\ngoda konstruktiva krafter för att skydda barnen och\r\nhålla en anständig gräns. I det läget säger landets\r\nstatsminister: Det är Socialdemokraternas och\r\nVänsterpartiets fel, eftersom de inte tog upp denna\r\nfråga i författningsförhandlingarna. Någon\r\nanständighetens gräns får väl också finnas för en\r\nstatsminister!</pre><pre>(Applåder)</pre><pre>Anf. 61  Statsminister CARL BILDT (m):</pre><pre>Fru talman! Herr Peterson är bra på att bli\r\nindignerad. Jag skyllde inte på\r\nSocialdemokraterna, men jag sade att vi sitter i\r\nsamma båt, det gör vi. Det hade funnits rikliga\r\nmöjligheter för er att aktualisera denna fråga, om\r\ndetta hade varit er mening. Det gjorde ni inte vare\r\nsig under överläggningarna eller i något annat\r\nsammanhang. Under dessa överläggningar tog vi\r\nockså upp om det fanns andra frågor av\r\nförfattningskaraktär som vi skulle aktualisera. Jag\r\nkan ha full förståelse för att Thage Peterson av det\r\nena eller det andra skälet valde att inte aktualisera\r\ndenna fråga. Men så var faktiskt fallet.</pre><pre>Sedan vill jag notera att Thage Peterson har i ett\r\nintervjuuttalande förra våren explicit uttalat sig\r\nmot att man skall göra denna kriminalisering. Det\r\när ingen skam att ändra mening, för det kan man\r\ngöra när det kommer fram nya fakta och det visar\r\nsig att förhållandena är värre än vad man hade\r\ntrott. Men om det inte är skam att ändra mening,\r\nskall man inte försöka att göra gällande att man har\r\nhaft en annan mening än den man faktiskt har haft.</pre><pre>Jag håller med om det som Thage Peterson sade på\r\nslutet: Låt oss samla alla krafter och överväga\r\ndenna fråga i de former som normalt gäller när vi\r\növerväger grundlagsändringar. Detta är någonting\r\nvidrigt som vi vill göra allt vi kan för att stoppa och\r\nkomma åt. Låt oss gemensamt finna formerna för\r\nhur vi skall göra detta.</pre><pre>Anf. 62  THAGE G PETERSON (s):</pre><pre>Fru talman! Det statsministern säger är inte\r\nkorrekt. När justitieutskottet och indirekt också\r\nkonstitutionsutskottet i våras behandlade\r\nhithörande frågor meddelades det från\r\nregeringskansliet att man arbetade med en\r\npromemoria och att man skulle återkomma till\r\nriksdagen med ett förslag. Det litade vi på. Vi\r\nväntade på detta förslag. Det finns uppgifter som\r\ngör gällande att detta förslag var färdigt redan\r\nunder våren. Det kan justitieministern svara på.\r\nMen man sände ut det först under hösten.</pre><pre>Vi sitter inte i samma båt i denna fråga,\r\nstatsministern. Regeringen sitter i skamvrån därför\r\natt den inte har tagit itu med frågan. Jag vill\r\ndäremot hålla med om att hela svenska folket i dag\r\nsäkerligen väntar sig att politikerna och Sveriges\r\nriksdag samlar sig för att lösa denna allvarliga fråga.\r\nJag kan lova statsministern att såväl\r\nsocialdemokratin som förhoppningsvis alla partier i\r\nkonstitutionsutskottet nu kommer att ta det ansvar\r\nsom regeringen hittills inte har velat ta i denna\r\nfråga.</pre><pre>Anf. 63  Statsminister CARL BILDT (m):</pre><pre>Fru talman! Det är alldeles riktigt som Thage G\r\nPeterson säger att regeringen har tagit fram en\r\npromemoria där vi har gått igenom dessa frågor.\r\nDet är regeringen som har gjort det -- inte\r\nsocialdemokratin.</pre><pre>Sedan kan man som Thage G Peterson gör säga att\r\nsocialdemokraterna väntade på att få\r\nunderlagsmaterial från regeringen. Det är vackert\r\nså. Men säg då inte att regeringen inte har gjort\r\nnågot! Vi har tagit fram materialet. Det befinner sig\r\nute på remiss. Socialdemokratin har inte\r\naktualiserat några andra förslag.</pre><pre>Låt mig sedan bara säga till Thage G Peterson att\r\ndet bär mig ruskigt mycket emot att göra en sådan\r\nhär fråga till föremål för billig partipolitisk\r\npolemik. Thage G Peterson säger att det på något\r\nsätt är regeringens fel och att regeringen inte har\r\nagerat. Vi har lagt fram förslag och diskuterat och\r\ngivit socialdemokraterna möjlighet att ta upp\r\nfrågeställningen. Jag tycker att vi då i stället skall\r\nförsöka att få en diskussion där vi från de\r\nutgångspunkter som jag utgår ifrån är\r\ngemensamma försöker att finna en lösning. Hur\r\nskall vi med grundlagen eller med andra instrument\r\nkomma åt detta vidriga? Det är ingenting som skall\r\nbehöva bli föremål för politisk pajkastning i\r\nSveriges riksdag. Det här skulle vi kunna lösa\r\ngemensamt utan att anklaga och skicka till\r\nskamvrån som Thage G Peterson gör.</pre><pre>(Applåder)</pre><pre>Anf. 64  THAGE G PETERSON (s):</pre><pre>Fru talman! Det var faktiskt landets statsminister\r\nsom inledde pajkastningen. Det är statsministerns\r\ndebatteknik att ständigt göra saker och ting till\r\nbillig partipolitisk polemik. Det är statsministerns\r\nbord. Det var inte jag som skyllde ifrån mig. Det\r\nvar statsrådet Laurén i tisdags och i dag var det\r\nstatsministern som skyllde ifrån sig och sade att det\r\när andra partiers fel att regeringen inte har skrivit\r\nnågon proposition.</pre><pre>Det är konstitutionsutskottet och justitieutskottet\r\nsom har väntat på regeringens förslag i denna fråga;\r\ndet är inte enbart det socialdemokratiska partiet.\r\nDet är representanter för alla partier i dessa båda\r\nriksdagsutskott som har undrat varför inte\r\nregeringen har agerat i denna fråga och lagt fram\r\nsina förslag.</pre><pre>Jag har, fru talman, en förhoppning i denna fråga.\r\nDet är att vi alla, inklusive regeringen, skall kunna\r\nta oss samman. Alla goda och konstruktiva krafter\r\nskall kunna samlas för att lösa denna fråga och\r\nlägga fram vettiga och rimliga förslag.</pre><pre>I konstitutionsutskottet är vi också öppna för att\r\nregeringen, trots att den försatt chansen före den 18\r\ndecember, skall kunna lägga fram ett förslag som\r\nutskottet med varm hand skall kunna ta emot. Jag\r\ninbjuder faktiskt regeringen till den dialogen.\r\nJustitieministern är välkommen till KU.\r\nStatsministern är också välkommen till KU för att\r\nlägga fram de konstruktiva förslag som vi under\r\nflera månader har väntat på.</pre><pre>Anf. 65  Statsminister CARL BILDT (m):</pre><pre>Fru talman! Jag måste ha trampat på en öm tå. Jag\r\nhoppas att den fortfarande värker.</pre><pre>Det som inträffade var att Eva Zetterberg ställde\r\nen fråga till mig. Jag försökte svara på den. Jag sade\r\nsamtidigt att vi alla sitter i samma båt. Jag vill inte\r\nlasta något parti för några underlåtenhetssynder i\r\ndenna del.</pre><pre>Sedan träder Thage G Peterson fram och talar om\r\nskamvrån och attackerar regeringen och säger att\r\nallt är regeringens fel. Därmed fördes en diskussion\r\ni ett allvarligt ämne ned på en nivå där jag inte anser\r\natt den skall vara.</pre><pre>Faktum är att regeringen har tagit fram en\r\npromemoria angående ökat skydd för barn mot\r\nsexuella övergrepp. Vi har lagt fram förslag. Det\r\nstämmer att vi inte har lagt fram förslag om\r\ngrundlagsförändring för att ingripa just här. Det har\r\ninte heller Socialdemokraterna, Vänsterpartiet\r\neller Ny demokrati gjort. Jag moraliserar inte över\r\ndetta. Jag bara konstaterar att det är så.</pre><pre>Vi har alla blivit tagna på sängen av en vidrig\r\nutveckling, som jag inte tror att vi visste var så\r\nvidrig som den var. Jag erkänner gärna själv att jag\r\ninte visste att dessa vidrigheter var så vidriga som\r\nde var. Om någon annan visste det borde\r\nvederbörande ha slagit larm i denna kammare. Det\r\ngjorde ingen. Det slogs larm på annat håll.</pre><pre>Nu skall vi alla utan att försjunka i partipolitisk\r\nträta diskutera vilka medel vi, med utnyttjande av\r\nrättsstatens principer, kan använda för att komma\r\ntill rätta med dessa vidrigheter. I den konstruktiva\r\ndiskussionen hoppas jag att även Thage G Peterson\r\nvill vara med.</pre><pre>Export av trafiksäkerhet</pre><pre>Anf. 66  ELVER JONSSON (fp):</pre><pre>Trafiksäkerheten har glädjande nog förbättrats.\r\nDet var färre döda i trafiken i fjol. Sverige och\r\nNorden har ofta har varit föregångare i dessa\r\nfrågor. Samtidigt kan vi konstatera att kanske en\r\nkvarts miljon människor förgås i trafiken varje år\r\nute i världen.</pre><pre>Min korta och enkla -- möjligen ändå något svåra --\r\nfråga är följande: Förbereder och planerar\r\nregeringen export av trafiksäkerhet?</pre><pre>Anf. 67  Kommunikationsminister MATS\r\nODELL (kds):</pre><pre>Fru talman! Svaret på den frågan är ja. Min\r\nstatssekreterare leder en svensk exportdelegation\r\nsom avreser från Sverige redan på fredag till\r\narabemiratet Abu Dhabi.</pre><pre>Det finns alltså ett samarbete mellan Exportrådet,\r\nKommunikationsdepartementet och ett stort antal\r\nsvenska företag.</pre><pre>Öresundsbron</pre><pre>Anf. 68  GEORG ANDERSSON (s):</pre><pre>Fru talman! Jag vill återgå till den andra viktiga\r\nfråga vi har diskuterat under senare tid, nämligen\r\nfrågan om Öresundsbron. Vi har fått ett besked\r\nfrån statsministern som i vissa avseenden är väldigt\r\nbra. Jag vill gärna säga det, eftersom jag inte fick\r\nreplik i den förra diskussionen.</pre><pre>Vad jag åsyftar är att statsministern säger till\r\nkammaren att det regeringen begär enbart är att\r\nVattendomstolen skall bedöma huruvida de av\r\ndomstolen självt uppsatta förutsättningarna för\r\nförbindelsen nu kan uppfyllas eller ej.</pre><pre>Jag vill ställa en fråga till statsrådet Görel Thurdin.\r\nOm det nu blir så att Miljödepartementet skall\r\nlämna uppdraget till Vattendomstolen, kommer då\r\nMiljödepartementet att begränsa uppdraget på det\r\nsätt som statsministern här har deklarerat?</pre><pre>Anf. 69  Statsrådet GÖREL THURDIN (c):</pre><pre>Fru talman! Miljödepartementet kommer\r\nfortsättningsvis att bereda denna fråga helt öppet.\r\nVi har nu skickat ut ett brev till konsortiet för att vi\r\nskall få in någonting som är konkret och kan\r\nbedömas av Vattendomstolen.</pre><pre>Inte heller de alternativa lösningar som man\r\nlämnade över till Vattendomstolen för yttrande har\r\ngodkänts. Nu vill regeringen ha verifierat att det\r\nfinns någonting i sinnevärlden som uppfyller alla de\r\nvillkor som Vattendomstolen ställde. Det är detta\r\ndet handlar om.</pre><pre>När vi får det material konsortiet kommer in med\r\nskickar vi det så fort som möjligt till\r\nVattendomstolen för yttrande. Vattendomstolen är\r\nnaturligtvis oförhindrad att uttala sig som den\r\ntycker är lämpligt i denna fråga.</pre><pre>Anf. 70  GEORG ANDERSSON (s):</pre><pre>Fru talman! Nu börjar tvetalan igen. Statsministern\r\nsäger att uppdraget begränsas till enbart avsnittet\r\nom nollösningen. Kommer Miljödepartementet att\r\nhålla sig till den begränsningen, eller avser\r\nMiljödepartementet att plötsligt vidga prövningen\r\ntill att bli större och mer omfattande?</pre><pre>Detta är väldigt viktigt om tidsplanen på två\r\nmånader skall hålla och det löfte eller i varje fall\r\nden förutsättning om ett beslut i maj som\r\nstatsministern lämnade till den danska regeringen i\r\ngår skall infrias.</pre><pre>Anf. 71  Statsrådet GÖREL THURDIN (c):</pre><pre>Fru talman! Jag noterar återigen att detta med\r\nÖresund och Östersjön för Socialdemokraterna är\r\nen tidsfråga. Det skall vara exakt datum för ett\r\nbeslut, helst också klockslag, och det anses vara det\r\nviktigaste.</pre><pre>För oss i Miljödepartementet, och för oss i\r\nregeringen, är naturligtvis det viktigaste att det\r\nframgår klart och tydligt att vi kan värna om den\r\nmarina miljön när vi fattar beslut. Det är det vi vill\r\nha verifierat. Det krävs faktiskt ett och annat innan\r\nden verifieringen är klarlagd. Det står också i det\r\nyttrande som Vattendomstolen har lämnat. Vi vill\r\nnu ha en verifiering. Det gäller just de frågor som\r\nVattendomstolen tog upp beträffande villkor som vi\r\nville veta om de uppfylldes. Internationella\r\nexpertpanelen har också uttalat sig i denna fråga.</pre><pre>Vattendomstolen är oförhindrad att yttra sig i\r\ndenna fråga som Vattendomstolen tycker att det är\r\nlämpligast. Vi kan inte tala om för\r\nVattendomstolen exakt vad den skall säga till oss i\r\nregeringen.</pre><pre>Öresundsbron</pre><pre>Anf. 72  KARL-ERIK PERSSON (v):</pre><pre>Fru talman! Jag vill ställa en fråga till\r\nkommunikationsminister Mats Odell.</pre><pre>Om vi nu får en bro över Öresund, som är utformad\r\nför både bil- och tågtrafik, och man efter några år\r\nfinner att lastbils- och bil-trafiken minskar i mängd\r\nmedan tågtrafiken ökar, i och med\r\nsammanlänkningen med övriga Europa, är då bron\r\nutformad så att man kan utöka antalet\r\njärnvägsspår? Som alla vet är tågtrafiken mycket\r\ntyngre än biltrafik. Tar man med detta i\r\nberäkningen vid ett eventuellt byggande av en bro?</pre><pre>Anf. 73  Kommunikationsminister MATS\r\nODELL (kds):</pre><pre>Fru talman! Jag är mycket glad att Karl-Erik\r\nPersson tillhör dem som har uppmärksammat att\r\ndet här faktiskt handlar om en järnvägsförbindelse,\r\nen dubbelspårig järnvägsförbindelse. Jag vet inte\r\nom Karl-Erik Persson har någon aning om hur stor\r\nkapacitet en dubbelspårig järnvägsförbindelse\r\nrepresenterar. Om vi skall räkna i termer av möjlig\r\nförflyttning av personer och gods representerar en\r\ndubbelspårig järnvägsförbindelse i\r\nstorleksordningen sex ordinarie fyrfiliga\r\nmotorvägar. Jag ser naturligtvis fram emot den dag\r\nnär järnvägstrafiken har ökat så mycket att det\r\nskulle bli aktuellt med en utbyggnad. Men det hör\r\nnog till de mer hypotetiska frågorna.</pre><pre>Låt mig konstatera följande. Det kommer att gå att\r\nåka tåg på cirka två timmar från Göteborg över till\r\nKöpenhamn, när den svenska stomnätsplanen är\r\nfullföljd. Det kommer att gå att åka tåg från\r\nJönköping till Köpenhamn på cirka två timmar. Det\r\nkommer att gå att åka tåg från Stockholm till\r\nKöpenhamn på cirka fyra timmar, om man nu vill\r\ndet.</pre><pre>Den största betydelsen ur trafikmiljösynpunkt har\r\nbron nog för godstrafiken. Järnvägens\r\nattraktionskraft för det svenska exportgodset ökar\r\ndramatiskt, när man får en möjlighet att korta ner\r\ntransporttiden med ungefär hälften från låt oss säga\r\nett företag i Mellansverige ner till området runt\r\nHamburg, om man jämför med att sätta godset på\r\nen lastbil, som går direkt till Tyskland med färja och\r\nsedan matas in i den tyska trafikinfarkten, på det\r\ntyska motorvägsnätet.</pre><pre>Detta är en järnvägsförbindelse, och den har\r\ntillräcklig kapacitet.</pre><pre>Brottsofferfond</pre><pre>Anf. 74  LIISA RULANDER (kds):</pre><pre>Fru talman! Jag vill ställa en fråga till\r\njustitieminister Gun Hellsvik angående en\r\nbrottsofferfond och en ny myndighet. Jag har hört\r\natt det pågår en utredning kring detta. Jag vet också\r\natt det hitintills har funnits ett motstånd mot att\r\nskapa nya myndigheter.</pre><pre>Jag vill fråga vad avsikten är med att man eventuellt\r\ntänker på en ny myndighet just i denna fråga och\r\nvad det i så fall är för skillnad gentemot en\r\nmyndighet mot ekonomisk brottslighet. Är det\r\nnågon skillnad i myndighetsform? Jag vill också\r\nfråga om båda eventuellt kommer att ligga under\r\nJustitiedepartementet.</pre><pre>Anf. 75  Justitieminister GUN HELLSVIK\r\n(m):</pre><pre>Fru talman! Jag har förstått att det finns en del\r\nmissuppfattningar när det gäller den framtida\r\nhanteringen av den brottsofferfond som jag hoppas\r\natt riksdagen kommer att besluta om.\r\nBrottsofferfonden måste hanteras av någon\r\nmyndighet. Det utredningsuppdrag som vi har givit\r\ninnebär att vi vill ha ett förslag om hur man kan\r\nkonstruera en myndighet som omfattar\r\nBrottsskadenämndens och en brottsofferfonds\r\nverksamhet. Jag vågar nog påstå att det inte är\r\nfråga om att skapa en ny myndighet, utan det är ett\r\nförsök att utöka verksamheten för\r\nBrottsskadenämnden.</pre><pre>Den muntliga frågestunden var härmed avslutad.</pre><pre>8 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1993/94:86 till trafikutskottet</pre><pre>9 §  Hänvisning av proposition 1993/94:100 till\r\nutskott</pre><pre>Proposition 1993/94:100 Förslag till statsbudget för\r\nbudgetåret 1994/95 föredrogs och hänvisades till\r\nutskott enligt följande:</pre><pre>Statsbudget för budgetåret 1994/95 till\r\nfinansutskottet</pre><pre>Bil. 1 Finansplanen till finansutskottet</pre><pre>Bil. 2 Statschefen och regeringen till\r\nkonstitutionsutskottet</pre><pre>Bil. 3 Justitiedepartementet till justitieutskottet</pre><pre>med undantag för punkterna</pre><pre>A 1 Allmänna val,</pre><pre>A 2 Stöd till politiska partier till\r\nkonstitutionsutskottet</pre><pre>A 6 Bidrag till Stiftelsen för utvecklande av god\r\nredovisningssed till lagutskottet</pre><pre>G 2 Datainspektionen till konstitutionsutskottet</pre><pre>Bil. 4 Utrikesdepartementet till utrikesutskottet</pre><pre>med undantag för punkterna</pre><pre>B 6 Organisationer för internationell handel och\r\nråvarusamarbete m.m.,</pre><pre>B 7 Internationell råvarulagring till\r\nnäringsutskottet</pre><pre>avsnittet</pre><pre>Radioprogramverksamhet för utlandet (s. 205-208)\r\ntill kulturutskottet</pre><pre>punkt</pre><pre>E 1 Kommerskollegium till näringsutskottet</pre><pre>avsnittet</pre><pre>Tullpreferenser till Albanien (s. 211-212) till\r\nskatteutskottet</pre><pre>punkterna</pre><pre>E 2 Exportfrämjande verksamhet</pre><pre>E 3 Exportkreditnämnden, täckande av vissa\r\nutgifter för skadeersättningar,</pre><pre>E 7--9 Kostnader för statsstödd export,\r\nkreditgivning genom AB Svensk exportkredit\r\nErsättning för extra kostnader för förmånlig\r\nkreditgivning till u-länder till näringsutskottet</pre><pre>Bil. 5 Försvarsdepartementet till försvarsutskottet</pre><pre>Bil. 6 Socialdepartementet till socialutskottet</pre><pre>med undantag för punkterna</pre><pre>A 2 Bostadsbidrag till bostadsutskottet</pre><pre>A 3 Bidrag till föräldraförsäkringen,</pre><pre>A 7 Barnpensioner,</pre><pre>A 8 Vårdbidrag för handikappade barn till\r\nsocialförsäkringsutskottet</pre><pre>Litt. B Ekonomisk trygghet vid sjukdom,\r\nhandikapp och ålderdom till\r\nsocialförsäkringsutskottet</pre><pre>punkterna</pre><pre>D 3 Bostadsanpassningsbidrag m.m. till\r\nbostadsutskottet</pre><pre>F 1 Riksförsäkringsverket,</pre><pre>F 2 Allmänna försäkringskassor till\r\nsocialförsäkringsutskottet</pre><pre>Litt. G Jämställdhetsfrågor till\r\narbetsmarknadsutskottet</pre><pre>Bil. 7 Kommunikationsdepartementet till\r\ntrafikutskottet</pre><pre>Bil. 8 Finansdepartementet till finansutskottet</pre><pre>med undantag för punkterna</pre><pre>A 1 Riksskatteverket,</pre><pre>A 2 Skattemyndigheterna till skatteutskottet</pre><pre>A 3 Kronofogdemyndigheterna,</pre><pre>A 4 Förrättningskostnader m.m. till lagutskottet</pre><pre>D 1 Tullverket till skatteutskottet</pre><pre>D 3 Finansinspektionen till näringsutskottet</pre><pre>E 1-5 Statens arbetsgivarverk -- Vissa avtalsstyrda\r\nanslag,</pre><pre>E 7 Tjänstepensioner för skolledare och lärare till\r\narbetsmarknadsutskottet</pre><pre>F 1-8 Boverket -- Statens bostadskreditnämnd till\r\nbostadsutskottet</pre><pre>F 10 Statlig kreditgaranti för\r\nbostadsanskaffningslån till\r\narbetsmarknadsutskottet</pre><pre>Litt. G Bankstödsnämnden och åtgärder för att\r\nstärka det finansiella systemet till näringsutskottet</pre><pre>punkterna</pre><pre>I 1 Bidrag till vissa handikappade ägare av\r\nmotorfordon,</pre><pre>I 2 Exportkreditbidrag till skatteutskottet</pre><pre>I 4 Bokföringsnämnden till lagutskottet</pre><pre>I 5 Stöd till idrotten till kulturutskottet</pre><pre>Bil. 9 Utbildningsdepartementet till\r\nutbildningsutskottet</pre><pre>med undantag för</pre><pre>Litt. B Folkbildning till kulturutskottet</pre><pre>punkt</pre><pre>D 15 Arkivet för ljud och bild till kulturutskottet</pre><pre>Litt. E Studiestöd m.m. till\r\nsocialförsäkringsutskottet</pre><pre>punkterna</pre><pre>F 1 Kostnader för Sveriges medlemskap i Unesco\r\nm.m. till kulturutskottet</pre><pre>F 2 Sametinget till konstitutionsutskottet</pre><pre>Bil. 10 Jordbruksdepartementet till\r\njordbruksutskottet</pre><pre>med undantag för punkterna</pre><pre>E 1-4 Främjande av rennäringen Ersättningar på\r\ngrund av radioaktivt nedfall till bostadsutskottet</pre><pre>H 1 Statens livsmedelsverk,</pre><pre>H 2 Täckande av vissa kostnader för köttbesiktning\r\nm.m. till lagutskottet</pre><pre>Litt. I Utbildning och forskning till\r\nutbildningsutskottet</pre><pre>Litt. J Biobränslen till näringsutskottet</pre><pre>Bil. 11 Arbetsmarknadsdepartementet till\r\narbetsmarknadsutskottet</pre><pre>Bil. 12 Kulturdepartementet till kulturutskottet</pre><pre>med undantag för punkterna</pre><pre>B 4 Stöd till icke-statliga kulturlokaler,</pre><pre>B 20 Bidrag för konstnärlig utsmyckning i\r\nbostadsområden, a</pre><pre>B 30 Kulturstöd vid ombyggnad m.m. till\r\nbostadsutskottet</pre><pre>C 5-10 Presstödsnämnden och\r\nTaltidningsnämnden -- Stöd till radio- och\r\nkassetttidningar,</pre><pre>C 14 Bidrag till Stiftelsen för lättläst\r\nnyhetsinformation och litteratur till\r\nkonstitutionsutskottet</pre><pre>avsnittet</pre><pre>Myndigheter på radio- och TV-området (s. 166), i\r\nvad avser mom. 4 beträffande Styrelsen för\r\nlokalradiotillstånd till konstitutionsutskottet</pre><pre>Litt. D Invandring m.m. till\r\nsocialförsäkringsutskottet</pre><pre>Bil. 13 Näringsdepartementet till näringsutskottet</pre><pre>med undantag för punkterna</pre><pre>A 2 Styrelsen för Sverigebilden till kulturutskottet</pre><pre>C 1 Patent- och registreringsverket,</pre><pre>C 2 Patentbesvärsrätten till lagutskottet</pre><pre>C 12 Bidrag till Fonden för fukt- och mögelskador,</pre><pre>C 13 Bidrag till åtgärder mot radon i bostäder till\r\nbostadsutskottet</pre><pre>D 1 Marknadsdomstolen till lagutskottet</pre><pre>F 9--11 Statens råd för byggnadsforskning --\r\nSärskilda avvecklingskostnader för Statens institut\r\nför byggnadsforskning till bostadsutskottet</pre><pre>Bil. 14 Civildepartementet till kulturutskottet</pre><pre>med undantag för punkterna</pre><pre>A 1 Länsstyrelserna m.m. till bostadsutskottet</pre><pre>A 2 Kammarkollegiet: Myndighetsuppgifter,</pre><pre>A 3 Kammarkollegiet: Uppdragsverksamhet till\r\nfinansutskottet</pre><pre>Litt. C Konsumentfrågor till lagutskottet</pre><pre>punkterna</pre><pre>E 2 Stöd till kooperativ utveckling till\r\nnäringsutskottet</pre><pre>E 3 Bidrag till allmänna samlingslokaler m.m. till\r\nbostadsutskottet</pre><pre>E 5 Bidrag till kvinnoorganisationernas centrala\r\nverksamhet till arbetsmarknadsutskottet</pre><pre>Bil. 15 Miljö- och naturresursdepartementet till\r\njordbruksutskottet</pre><pre>med undantag för punkterna</pre><pre>B 1 Statens strålskyddsinstitut till försvarsutskottet</pre><pre>B 2-4 Statens kärnkraftsinspektion Visst\r\ninternationellt samarbete i fråga om kärnsäkerhet\r\nm.m. till näringsutskottet</pre><pre>Litt.C Fastighetsdataverksamheten till\r\nbostadsutskottet</pre><pre>Litt.D Lantmäteriet till bostadsutskottet</pre><pre>Litt. E Övriga ändamål till bostadsutskottet</pre><pre>Bil. 16 Riksdagen och dess myndigheter m.m. till\r\nkonstitutionsutskottet</pre><pre>med undantag för punkt</pre><pre>B 2 Riksdagens revisorer och deras kansli till\r\nfinansutskottet</pre><pre>Bil. 17 Räntor på statsskulden till finansutskottet</pre><pre>Bil. 18 Oförutsedda utgifter till finansutskottet</pre><pre>Bil. 19 Beredskapsbudget för totalförsvarets civila\r\ndel till försvarsutskottet</pre><pre>10 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1993/94:112 till justitieutskottet</pre><pre>Skrivelse</pre><pre>1993/94:128 till arbetsmarknadsutskottet</pre><pre>Motionerna</pre><pre>1993/94:A34--A36 till arbetsmarknadsutskottet</pre><pre>1993/94:Jo13--Jo15 till jordbruksutskottet</pre><pre>11 §  Bordläggning</pre><pre>Föredrogs och bordlades</pre><pre>Propositionerna</pre><pre>1993/94:119 Kompensation för viss dieseloljeskatt</pre><pre>1993/94:133 Instansordningen m.m. i de allmänna\r\nförvaltningsdomstolarna</pre><pre>12 §  Anmälan om interpellation</pre><pre>Anmäldes att följande interpellation framställts</pre><pre>den 18 januari</pre><pre>1993/94:82 av Birgitta Hambraeus (c) till\r\njordbruksministern om EU:s sockerkvoter:</pre><pre>Roma sockerbruk på Gotland hotas av\r\nnedläggning. Sockerbolaget driver det vidare\r\nåtminstone något år och håller nu på och förhandlar\r\nmed de ekologiska odlarnas kontrollorganisation\r\nKRAV, om att framställa en del ekologiskt odlat\r\nsocker där. 85 av de gotländska jordbrukarna är\r\nenligt uppgift intresserade av att gå över till en\r\nodling utan kemiska bekämpningsmedel eller\r\ndrivande handelsgödsel.</pre><pre>Konsum Stockholm, som har svårt att få råvaror till\r\nsitt Änglamarksortiment av KRAV-märkta\r\nprodukter, är villiga att beställa 1 000 ton per år.\r\nSäkert följs de då av de andra grossisterna, som inte\r\nvill vara sämre. Inte minst till KRAV-märkta sylter\r\noch safter behövs detta socker, som är en stor\r\nbasvara.</pre><pre>Det tycks inte finnas ett enda ekologiskt\r\nsockerbruk i hela Europa! Vilken god affärsidé! Det\r\nborde inte vara svårt att få avsättning för de 30 000\r\nton socker som Roma brukar producera, om de går\r\nin för ekologiskt odlat. Samtidigt är det inte sagt att\r\nSockerbolaget är villigt att inskränka sin\r\nproduktion vid andra bruk.</pre><pre>Är det så att EU:s gemensamma jordbrukspolitik,\r\nCAP, föreskriver hur mycket socker\r\nmedlemsländerna tillåts producera och sälja inom\r\nEU:s område?</pre><pre>Kan socker enligt CAP produceras på A- eller B-\r\nkvoter till garanterade priser i EU, medan det som\r\nproduceras utöver detta kallas C-socker och då\r\nmåste säljas till världsmarknadspris, som är mycket\r\nunder det garanterade priset?</pre><pre>Skulle medlemskap i EU alltså innebära att vi inte\r\nlängre får producera mer än EU bestämmer på vår\r\negen mark och sälja ens inom landet, även om vi\r\ninte frågar efter några subventioner, varken från\r\nEU eller svenska staten? Hur skulle det då gå med\r\nplanerna på att exportera den rena svenska maten?\r\nSkall detta föreställa marknadsekonomi?</pre><pre>Jag ber att få ställa följande frågor till\r\njordbruksministern:</pre><pre>1. Skulle vi som medlemmar i EU lämna ifrån oss\r\nrätten att föra en egen jordbrukspolitik?</pre><pre>2. Är vi beroende av EU:s beslut för hur mycket\r\nsocker och mjölk vi får producera i landet, även om\r\njordbrukarna skulle avstå från statliga och EU-\r\nsubventioner?</pre><pre>Är det sant att man tvingas sälja till\r\nvärldsmarknadspriser om man inte håller sig till de\r\ntilldelade kvoterna?</pre><pre>13 §  Anmälan om frågor</pre><pre>Anmäldes att följande frågor framställts</pre><pre>den 18 januari</pre><pre>1993/94:309 av Georg Andersson (s) till\r\narbetsmarknadsministern om ytterligare medel till\r\nstödområden i Västerbottens län:</pre><pre>I april 1993 beslutade regeringen att utöka\r\nstödområdet i Västerbottens län med Robertsfors\r\nkommun och de delar av Skellefteå kommun som\r\ninte tidigare ingick i stödområdet. En följd av detta\r\när att antalet ansökningar om regionalpolitiskt stöd\r\nhar ökat mycket kraftigt.</pre><pre>Regeringens beslut om utökat stödområde\r\nåtföljdes emellertid inte av tilldelning av ytterligare\r\nmedel. Länsstyrelsen i Västerbotten har därför i\r\nskrivelse till regeringen den 6 december 1993\r\nanhållit om vidgad ram med 80 miljoner kronor\r\nunder innevarande budgetår för att möta den ökade\r\nefterfrågan.</pre><pre>Jag vill med hänvisning till dessa omständigheter\r\nfråga arbetsmarknadsministern om regeringen är\r\nberedd att öka tilldelningen av regionalpolitiska\r\nmedel för Västerbottens län.</pre><pre>den 20 januari</pre><pre>1993/94:310 av Bo Finnkvist (s) till\r\nnäringsministern om försäljningen av Nobel-Kemi:</pre><pre>Förhandlingarna om utförsäljning av Securumägda\r\nNobel-Kemi till holländska Akzo är inne i\r\nslutskedet. Makten och huvudkontoret flyttas till\r\nHolland. Den svenska delen av företaget och\r\nSecurum kommer enligt uppgift att beredas platser\r\ni koncernstyrelsen, men inte de svenska fackliga\r\norganisationerna. Staten äger företaget genom\r\nSecurum. Denna affär har många likheter med den\r\nkapsejsade Volvo--Renault-affären och\r\nösterrikiska Böhlers uppköp av Uddeholm. I\r\nUddeholms fall genomfördes affären med mycket\r\nsvåra följder för sysselsättningen i Sverige. Man\r\nkan på goda grunder befara att något liknande\r\nhåller på att hända med Nobel. Staten som ägare\r\nbör ta initiativ i syfte att stärka den svenska\r\nrepresentationen i styrelsen med också facklig\r\nrepresentation.</pre><pre>Avser näringsministern att ta något initiativ i denna\r\nfråga?</pre><pre>14 §  Kammaren åtskildes kl. 15.16.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 13.45 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}