{"dokumentstatus":{"dokument":{"hangar_id":"2438921","dok_id":"GE0933","rm":"1990/91","beteckning":"33","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"33","slutnummer":"0","datum":"1990-11-27 00:00:00","systemdatum":"2010-02-17 00:00:00","publicerad":"1990-11-27 00:00:00","titel":"Riksdagens snabbprotokoll 1990/91:33 Tisdagen den 27 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{7AB61F68-4FBA-415D-98FE-11B45AA828FE}","dokument_url_text":"http://data.riksdagen.se/dokument/GE0933/text","dokument_url_html":"http://data.riksdagen.se/dokument/GE0933","dokumentstatus_url_xml":"http://data.riksdagen.se/dokumentstatus/GE0933","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:33</div>\r\n<div class=\"sidhuvud_datum\">Tisdagen den 27 november</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>Ändring av partibeteckning</pre><pre>Tredje vice talmannen meddelade att folkpartiet\r\nanmält att partiet på sitt landsmöte den 23--26\r\nnovember beslutat komplettera sitt partinamn till\r\nfolkpartiet liberalerna och att partiets officiella\r\nförkortning liksom tidigare skulle vara fp.</pre><pre>1 § Justering av protokoll</pre><pre>Justerades protokollet för den 21 november.</pre><pre>2 § Svar på fråga  1990/91:201 om de politiska\r\nförhållandena i Nicaragua</pre><pre>Anf. 1 Utrikesminister STEN ANDERSSON\r\n(s):</pre><pre>Herr talman! Kära publik! Annika Åhnberg har\r\nfrågat mig om regeringen avser vidta några åtgärder\r\nför att försöka bidra till en stabilisering av läget i\r\nNicaragua.</pre><pre>Nicaragua har genomgått stora politiska\r\nförändringar under året. Under bl.a. FNs\r\növerinseende genomfördes allmänna val i februari.\r\nEn ny regering under president Violeta Chamorros\r\nledning tillträdde i april och det nio år långa kriget\r\navslutades. Contrasgerillan kunde efter segslitna\r\nförhandlingar slutligen avväpnas under FNs\r\növervakning. Armén har minskat från 96 000 till\r\n34 000 man. Relationerna till USA har\r\nnormaliserats och landet får på nytt amerikanskt\r\nbistånd.</pre><pre>Den politiska utvecklingen sedan regeringsskiftet\r\nhar präglats av stor oro. Regeringens försök att\r\nstabilisera landets ekonomi har mött stora\r\nsvårigheter. Strejker har förekommit, liksom\r\npolitiskt motstånd från såväl FSLN som grupper\r\ninom regeringskoalitionen UNO. Under senare tid\r\nhar också demobiliserade contras manifesterat sitt\r\nmissnöje mot regeringen och våldsamheter har\r\nförekommit mellan polis och delvis beväpnade\r\nexcontras. Resultatet har blivit en påtaglig\r\nförsämring av ekonomin, som ytterligare fördjupat\r\nden ekonomiska krisen och fattigdomen.</pre><pre>Den överenskommelse som träffades den 26\r\noktober mellan regeringen, de fackliga\r\norganisationerna och bondeorganisationen UNAG\r\när därför en viktig framgång för den demokratiska\r\nutvecklingen i Nicaragua. Spelreglerna för den\r\nnärmaste framtiden har lagts fast.\r\nÖverenskommelsen som både till innehåll och\r\ntonläge är väl balanserad, bör kunna utgöra en god\r\ngrund för landets nödvändiga ekonomiska\r\nåterhämtning. Det är Sveriges uppfattning att\r\nlandets egna ansträngningar nu måste följas upp\r\ngenom ett kraftfullt stöd från de internationella\r\nfinansieringsorganen och en ökning av\r\ngåvobiståndet.</pre><pre>Sveriges bistånd till Nicaragua, som under\r\ninnevarande budgetår uppgår till 270 milj.kr., är\r\nutformat som ett stöd till reaktivering av ekonomin.\r\nEn stor del används för import till industri- och\r\njordbruksproduktion samt för utveckling av\r\ngruvindustri, skogsbruk och energiproduktion. Vi\r\nplanerar också att bidra med sociala insatser inom\r\nhälso- och sjukvård samt stöd till särskilt utsatta\r\ngrupper som drabbats hårdast av den ekonomiska\r\nkrisen.</pre><pre>Anf. 2 ANNIKA ÅHNBERG (v):</pre><pre>Herr talman! Jag ber att få tacka för svaret på min\r\nfråga. Jag tycker dock att svaret är en smula\r\nundvikande. Utrikesministern ger i sitt svar en\r\nbeskrivning av vad som har hänt i Nicaragua efter\r\nvalet. Det är en beskrivning som jag inte till alla\r\ndelar kan instämma i, men det är en diskussion som\r\nvi inte har tid att gå in på här.</pre><pre>Min fråga rör den akuta situationen i Nicaragua i\r\ndag. Utrikesministern hänvisar till den uppgörelse\r\nsom har träffats mellan regeringen och\r\nrepresentanter för fackliga organisationer och\r\nbondeorganisationer. Den ingicks i slutet av\r\noktober. Jag delar uppfattningen att det är en\r\nmycket viktig framgång för den demokratiska\r\nutvecklingen i Nicaragua. Överenskommelsen\r\nbiträds av den sandinistiska fronten och jag tycker\r\natt den, genom denna överenskommelse, har visat\r\natt den tar ett stort ansvar för läget i Nicaragua.\r\nDen bedriver en ansvarsfull oppositionspolitik.</pre><pre>Denna mycket bräckliga överenskommelse hotas\r\nnu av den situation som har uppstått i Nicaragua i\r\ndag. Man kan se en ökande tendens till våld, och\r\nmänniskor har dödats. Det förekommer en\r\nupptrappning av våldet som medför en ökande\r\nsocial oro. Det är högerkrafterna som nu går till\r\nangrepp. De är inte nöjda med den här\r\növerenskommelsen.</pre><pre>Min fråga rörde egentligen om det finns någonting\r\nsom vi i Sverige kan göra för att bidra till att läget\r\nstabiliseras och för att värna den här uppgörelsen.\r\nDen ökade sociala oron, våldet och den hotfulla\r\nsituationen drabbar Nicaraguas fattiga, barnen och\r\ncivilbefolkningen.</pre><pre>Nu svarar utrikesministern att det är viktigt att\r\nlandets ansträngningar följs upp av ett kraftfullt\r\nstöd från internationella finansieringsorgan och en\r\nökning av gåvobiståndet. Jag delar den\r\nuppfattningen, men jag undrar hur Sverige arbetar\r\nför att se till att detta blir verklighet.</pre><pre>Min fråga rörde också det akuta läget. Finns det\r\nnågot vi kan göra utöver detta för att stabilisera\r\nsituationen?</pre><pre>Anf. 3 Utrikesminister STEN ANDERSSON\r\n(s):</pre><pre>Herr talman! Mycket av det svenska biståndet har\r\nvarit, och är fortfarande, inriktat på att försöka\r\nstödja den demokratiska utvecklingen i Nicaragua.\r\nDet var därför vi ansåg det vara en självklarhet att\r\nfortsätta stödet till Nicaragua även efter ett\r\nregimskifte -- detta för att visa att det inte är\r\nregimerna vi stöder utan folken. Detta stöd skall nu\r\nfortsätta. Jag kan inte föregå budgetbehandlingen,\r\nmen jag hoppas verkligen att det skall fortsätta.</pre><pre>Det pågår samtal där många givarländer är med,\r\näven USA, som äntligen har gett ett ordentligt\r\nbistånd. Men även om USA nu lämnar ett bistånd\r\npå ca 200 miljoner USA-dollar per år, så är det bara\r\ndubbelt så stort som det samlade nordiska\r\nbiståndet. Jag tycker, och det har vi framfört och\r\nkommer att framföra till amerikanerna, att de\r\nborde lämna ett bistånd som motsvarar\r\nbefolkningstalet och då blir det inte 200 utan 2 000\r\nmiljoner USA-dollar. Detta borde de göra därför\r\natt Nicaragua ligger i deras närområde, och de har\r\nett visst ansvar för vad som händer där.</pre><pre>Vi är dessutom beredda att föra ett resonemang om\r\nhur man skall kunna hejda det som hotar\r\ndemokratin i Nicaragua. Sverige är mycket\r\nverksamt på detta område. Allt kan dock inte\r\nberättas i detta sammanhang.</pre><pre>Anf. 4 ANNIKA ÅHNBERG (v):</pre><pre>Herr talman! Jag delar verkligen utrikesministerns\r\nuppfattning att USA borde göra mer för att stödja\r\nden demokratiska utvecklingen i Nicaragua.\r\nSärskilt som USA har ett mycket stort ansvar för\r\nden långa period av inbördeskrig som Nicaragua\r\nhar tvingats genomleva. USA har ett synnerligen\r\nstort ansvar att se till att en fredlig utveckling kan\r\ngaranteras.</pre><pre>Jag förstår att inte allt som pågår kan sägas till mig\r\nhär i kammaren. Det är tyvärr så att den\r\ninternationella uppmärksamheten kring vad som\r\nhänder i Nicaragua nu är mycket liten. Jag tror att\r\nen ökad information och ett ökat intresse för vad\r\nsom händer i Nicaragua skulle vara betydelsefullt.\r\nDen oro som breder ut sig och våldet från\r\nhögerkrafterna är en utveckling som mycket snabbt\r\nkan hota läget i Nicaragua. Detta är kanske inte\r\nnågonting som vi kan hantera genom att diskutera\r\ndet framtida biståndet nästa år eller året därefter.\r\nDet kan handla om dagar eller veckor.</pre><pre>Överläggningen var härmed avslutad.</pre><pre>3 § Svar på fråga  1990/91:210 om SIPRIs\r\nresurser</pre><pre>Anf. 5 Utrikesminister STEN ANDERSSON\r\n(s):</pre><pre>Herr talman! Marianne Samuelsson har frågat mig\r\nom jag anser det rimligt att SIPRIs behov av ökade\r\nresurser skall tas från fredsorganisationer som\r\nSvenska Freds- och Skiljedomsföreningen, Kristna\r\nFredsrörelsen och Arbetarrörelsens Fredsforum.</pre><pre>SIPRIs verksamhet är internationellt erkänd och\r\nhar stor betydelse, inte minst genom den breda och\r\nallsidiga forskning som institutet bedrivit under nu\r\nsnart 25 år.</pre><pre>Våren 1990 tillsatte regeringen en utredning om\r\nSIPRIs finansiering och arbetsformer.\r\nUtredningsmannen som lade fram sitt förslag i\r\naugusti har bl.a. föreslagit att SIPRI skall erhålla en\r\nreell anslagshöjning om 3,5 milj. kr. Syftet är att\r\nminska institutets beroende av finansiärer som\r\nprioriterar annan verksamhet än den som SIPRI\r\nsjälv vill lyfta fram.</pre><pre>Utredningsmannen har föreslagit att\r\nanslagshöjningen vägs mot riksdagens s.k.\r\nenpromillemål, åberopande att SIPRIs verksamhet\r\när av liknande karaktär som den som täcks av detta\r\nmål.</pre><pre>Förslaget om en anslagshöjning för SIPRI är\r\nkopplat till en rad förslag om institutets\r\norganisation och arbetsformer. Regeringen har för\r\navsikt att samråda ytterligare med SIPRI innan vi\r\ntar ställning till förslagen. Något beslut om kraftigt\r\nökade bidrag till SIPRI kommer inte att fattas\r\ninnan beslut också föreligger om institutets\r\norganisation och arbetsformer.</pre><pre>Jag räknar inte med att regeringen redan i den\r\nbudgetproposition som nu förbereds, skall hinna\r\npresentera sina ställningstaganden rörande SIPRI.\r\nDärmed kommer inte heller budgetpropositionen\r\ninnehålla förslag i enlighet med SIPRI-\r\nutredningens förslag rörande enpromillemålet.</pre><pre>Avslutningsvis, herr talman, vill jag poängtera att\r\nändringar av riktlinjerna för riksdagens\r\nenpromillemål givetvis inte kan göras utan\r\nriksdagens medgivande.</pre><pre>Anf. 6 MARIANNE SAMUELSSON (mp):</pre><pre>Herr talman! Jag tackar så mycket för svaret. Jag\r\när särskilt glad för den sista biten av svaret, att\r\nriktlinjerna inte kan ändras utan riksdagens\r\nmedgivande.</pre><pre>(Sten Andersson: Gäller det bara sista biten?)</pre><pre>Nej, Sten Andersson, jag tycker att det finns vissa\r\nandra positiva delar i svaret också. Men när man\r\nläste det blev man inte så positivt inställd.</pre><pre>Jag ser positivt på SIPRIs verksamhet som sådan,\r\nmen när man börjar prata om att man skall ta\r\npengar både från biståndet och från\r\nfredsorganisationerna, blir jag faktiskt arg. Jag\r\ntycker att det är fel ställen att ta pengar från. Detta\r\när en verksamhet som är klart kopplad till\r\nförsvaret, och det borde naturligtvis finnas ett\r\nförslag om att dessa kostnader skall belasta\r\nförsvarets budget. Detta borde vara ett självklart\r\nmål.</pre><pre>Gång på gång kan man se i biståndsbudgeten, som\r\nockså skall vara enprocentsberäknad, hur\r\nverksamhet som egentligen inte utgör en del av det\r\ndirekta biståndet till de fattiga länderna, inkluderas\r\ni budgeten. När det gäller försvaret tar man bort en\r\ndel av kostnaderna och sprider ut dem på andra sätt\r\nför att kostnaden i budgeten inte skall bli för hög.\r\nDet tycker jag helt klart är osolidariskt.</pre><pre>Jag hoppas verkligen att detta kommer att\r\nuppmärksammas. Kan vi få se i försvarsbudgeten\r\natt SIPRIs verksamhet tas upp där i stället? Det är\r\nju där den hör hemma. Den är väldigt viktig för\r\nSverige -- precis lika viktig som jag tycker att\r\nfredsrörelserna är.</pre><pre>Enpromillemålet får vi definitivt inte röra. Det\r\nbehövs, annars klarar vi aldrig att driva en offensiv\r\nfredsverksamhet i det här landet.</pre><pre>Överläggningen var härmed avslutad.</pre><pre>4 § Svar på fråga  1990/91:211 om\r\nSovjetunionens kärnvapenprov</pre><pre>Anf. 7 Utrikesminister STEN ANDERSSON\r\n(s):</pre><pre>Herr talman! Marianne Samuelsson har frågat mig\r\nvilka åtgärder regeringen tänker vidta med\r\nanledning av att Sovjetunionen den 24 oktober\r\ngenomförde en kärnvapenprovsprängning på\r\nNovaja Semlja.</pre><pre>Regeringen beklagar naturligtvis att Sovjetunionen\r\nefter ett års uppehåll har återupptagit sina\r\nprovsprängningar. Detta väcker djup och\r\nberättigad oro i Sverige och i många andra länder.</pre><pre>Under den senaste tiden har regeringen haft\r\nindikationer på att en sovjetisk provsprängning\r\nkunde vara nära förestående. Inte minst mot\r\nbakgrund av olika sovjetiska initiativ den senaste\r\ntiden angående ett fullständigt provstopp, hade\r\nregeringen dock förhoppningen att Sovjetunionen\r\nskulle avstå från fortsatta prov.</pre><pre>Under året har Sverige och de övriga nordiska\r\nländerna vid upprepade tillfällen tagit upp frågan\r\nom provsprängningar på Novaja Semlja med\r\nsovjetiska representanter, senast i en samnordisk\r\nuppvaktning i Moskva den 28 september i enlighet\r\nmed beslut vid det nordiska utrikesministermötet i\r\nMolde i Norge den 11--12 september i år.</pre><pre>I sammanhanget bör understrykas att Sverige\r\nkräver att samtliga kärnvapenstaters\r\nprovsprängningar upphör och att Sverige i\r\nårtionden har arbetat för att få till stånd ett\r\nfullständigt provstopp.</pre><pre>Den 26 oktober var ministerrådet på\r\nSovjetunionens ambassad uppkallat till\r\nutrikesdepartementet för att motta besked om den\r\nsvenska regeringens beklagande av och djupa oro\r\növer det sovjetiska beslutet att genomföra en\r\nprovsprängning på Novaja Semlja.</pre><pre>Den 29 oktober gjorde de fem nordiska länderna en\r\ngemensam uppvaktning i Moskva hos vice\r\nutrikesminister Karpov. Då framhölls bl.a. att\r\nprovsprängningarna på Novaja Semlja genomförs i\r\nnärheten av befolkade områden och i en sårbar\r\narktisk miljö.</pre><pre>Vidare påpekades att Sovjetunionen hade\r\ngenomfört en provsprängning i området, trots\r\ntalrika hänvändelser från de nordiska länderna.\r\nMed anledning av detta protesterade de nordiska\r\nländerna på det starkaste mot att provsprängningen\r\nhade ägt rum. Samtidigt vädjade de nordiska\r\nländerna till Sovjetunionen att avstå från vidare\r\nprovsprängningar på Novaja Semlja.</pre><pre>De nordiska länderna uttryckte samtidigt en\r\nönskan om att oberoende nordiska experter skulle\r\nges möjlighet att inspektera miljösäkerheten i\r\nprovområdet på Novaja Semlja.</pre><pre>Vidare framhölls att de nordiska länderna skulle\r\narbeta för att ett internationellt vetenskapligt\r\nsymposium hålls beträffande provsprängningars\r\neffekt på miljösäkerheten med särskild tonvikt på\r\ninneslutning av radioaktivitet. Överläggningar\r\npågår mellan nordiska experter om dessa åtgärder.</pre><pre>Regeringen följer alltså med stor uppmärksamhet\r\nden fortsatta utvecklingen i denna fråga, som har\r\nstor betydelse inte bara för Sverige utan även för\r\nvåra grannländer.</pre><pre>Anf. 8 MARIANNE SAMUELSSON (mp):</pre><pre>Herr talman! Jag ber att få tacka utrikesministern\r\nför svaret.</pre><pre>Min fråga föranleddes av att det var väldigt tyst här\r\nhemma i Sverige när kärnvapenprovet utfördes.\r\nJag lyssnade på nyhetssändningarna från våra\r\ngrannländer, och där protesterade man och tog upp\r\nfrågan i flera sändningar. Här hemma hördes\r\ningenting.</pre><pre>Jag tyckte att det var tragiskt att inte regeringen\r\nreagerade kraftfullt och gick ut direkt och sade\r\nnågonting, vilket, vad jag förstår, inte skedde.\r\nDäremot har tydligen personal från ambassaden\r\nblivit uppkallad till regeringen osv. Jag hörde också\r\natt de nordiska ministrarna uttalade sig i denna\r\nfråga, vilket jag tyckte var positivt.</pre><pre>Jag ser fram emot att det här blir en säkerhetsfråga\r\nsom man tar tag i ordentligt framöver, och att\r\nSverige verkligen agerar. I nuläget -- om någonsin --\r\nborde väl Sverige och de nordiska länderna kunna\r\npåverka Sovjetunionen i dessa frågor, som läget i\r\nSovjetunionen är nu.</pre><pre>Jag hoppas verkligen att vi får höra kraftiga\r\nprotester från den svenska regeringen om inte\r\nkärnvapenproven upphör. Detta gäller även andra\r\nsprängningar överallt i världen.</pre><pre>Överläggningen var härmed avslutad.</pre><pre>5 § Svar på fråga  1990/91:209 om tillfällig\r\nstödområdesinplacering av Hallstahammar</pre><pre>Anf. 9 Industriminister RUNE MOLIN (s):</pre><pre>Herr talman! Yngve Wernersson har frågat mig om\r\njag, utöver arbetsmarknadspolitiska åtgärder, är\r\nberedd att medverka till att Hallstahammar\r\ntillfälligt placeras i stödområde?</pre><pre>Bakgrund till frågan är bl.a. ett antal varsel om\r\nminskad sysselsättning vid några företag i\r\nkommunen. Frågeställaren påpekar även att\r\nstålkrisen under 1970- och 1980-talen redan tidigare\r\ninneburit ett bortfall av ca 3 000 arbetstillfällen i\r\nkommunen.</pre><pre>Den stödområdesavgränsning som nu gäller fattade\r\nriksdagen beslut om för knappt ett halvt år sedan.\r\nAvgränsningen grundades på en ingående analys av\r\nde regionalpolitiska problemens omfattning och\r\nsvårighetsgrad i landets samtliga kommuner.</pre><pre>En sammanvägning gjordes bl.a. av befolknings-\r\noch sysselsättningsutvecklingen under de senaste\r\nåren, sysselsättningsgrader bland män resp.\r\nkvinnor, arbetslöshetssituationen samt den lokala\r\narbetsmarknadens omfattning. Den analys som\r\ngjordes har enligt min mening fortfarande relevans.</pre><pre>Avgränsningen av de permanenta stödområdena\r\nsyftar bl.a. till att i dessa lösa regionalpolitiska\r\nproblem av långsiktig natur. En avgränsning av\r\ndenna typ bör därför tillåtas verka över en längre\r\ntidrymd och följaktligen inte ändras för ofta.</pre><pre>Syftet med inplacering av ett område tillfälligt är,\r\nsom jag sade i ett svar på en fråga i förra veckan, att\r\nkunna hantera hastigt uppkomna strukturproblem\r\nsom allvarligt hotar sysselsättningen. Gruppen med\r\ntillfälligt inplacerade områden bör dock inte tillåtas\r\nbli alltför omfattande, eftersom detta kan innebära\r\natt förutsättningarna för att lösa problemen inom\r\nde permanenta stödområdena då kan försämras.</pre><pre>Utanför stödområdena kan regeringen dessutom i\r\nundantagsfall lämna stöd.</pre><pre>Enligt min mening är det för närvarande inte\r\naktuellt att placera Hallstahammars kommun i\r\ntillfälligt stödområde.</pre><pre>Anf. 10 YNGVE WERNERSSON (s):</pre><pre>Herr talman! Jag vill börja med att tacka\r\nindustriministern för svaret på min fråga. Jag är\r\ndäremot inte nöjd med svaret.</pre><pre>Riksdagen har beslutat att ge regeringen möjlighet\r\natt besluta om tillfällig inplacering i stödområde för\r\nutsatta kommuner. Hallstahammars kommun är i\r\nstort behov av stöd, och regeringen har därför ett\r\nansvar att använda de instrument som står till\r\nförfogande.</pre><pre>Hallstahammars kommun har missgynnats på ett\r\nflertal punkter när det gäller närings- och\r\nsysselsättningspolitiken: Etableringen av Mälarply\r\ngick kommunen förbi. Regionkontoret för\r\ninvandrarverket flyttades. AMU-centrum\r\nflyttades.</pre><pre>Utvecklingen under 1990 har inte varit ljusare. Det\r\nhar varit fråga om varsel och uppsägningar för ett\r\nfyrtiotal sömmerskor vid Snickers. 260\r\nmetallarbetare och tjänstemän vid Bulten är\r\nvarslade. Sammanlagt har man i kommunen 390\r\naktuella varsel.</pre><pre>Det är nu dags att ge en mycket utsatt kommun det\r\nstöd människorna där så väl behöver. En tillfällig\r\ninplacering i stödområde löser inte alla problem,\r\nmen det visar ändå att regeringen inte sviker\r\nkommunen i en svår situation. Jag hoppas att\r\nindustriministern kommer att ompröva sitt\r\nställningstagande.</pre><pre>Anf. 11 Industriminister RUNE MOLIN (s):</pre><pre>Herr talman! Den situation som man nu upplever\r\noch under en tid har upplevt i Hallstahammar\r\nskiljer sig dess värre inte från situationen i många\r\nandra orter i vårt land. Vi har vissa\r\nstrukturproblem, branschproblem. Teko är ett\r\nsådant exempel, som också berör Hallstahammar.\r\nMen det finns också problem inom andra grenar,\r\nsåsom verkstadsindustrin och bilindustrin, där man\r\npå grund av strukturförändringar har svårigheter\r\natt upprätthålla sysselsättningen.</pre><pre>Dessutom har också lågkonjunkturen börjat\r\npåverka utvecklingen på många orter. Vi har därför\r\nunder de senaste månaderna kunnat se ett ökat\r\nantal varsel, vilket så småningom kommer att leda\r\ntill en ökad arbetslöshet.</pre><pre>Det medel vi i första hand måste använda är då\r\nnaturligtvis arbetsmarknadspolitiken. Jag tror att vi\r\när överens på den punkten. Men\r\nstrukturförändringar som har effekter på längre\r\nsikt måste naturligtvis åtgärdas genom att man med\r\nolika lokaliseringsåtgärder försöker åstadkomma\r\nny sysselsättning.</pre><pre>Jag skall noggrant följa utvecklingen i\r\nHallstahammar. Jag har tidigare haft\r\növerläggningar med kommunens ledning. Skulle\r\ndet visa sig att problemen blir av en sådan karaktär\r\natt de är svåra att bemästra, skall vi naturligtvis\r\növerväga den möjlighet som finns i form av\r\ninplacering i stödområde. Men för närvarande kan\r\njag inte se att situationen påkallar detta.\r\nHallstahammar ingår också i Västerås lokala\r\narbetsmarknad, och situationen där är fortfarande\r\nganska hyfsad, vilket gör att Hallstahammars\r\nsituation inte är sämre än den är i många andra\r\nkommuner.</pre><pre>Överläggningen var härmed avslutad.</pre><pre>6 § Svar på frågorna 1990/91:214 och 229 om\r\ntypgodkännande av svenska industriprodukter</pre><pre>Anf. 12 Industriminister RUNE MOLIN (s):</pre><pre>Herr talman! Ingrid Ronne-Björkqvist och Ulf\r\nMelin har frågat mig vilka åtgärder jag avser att\r\nvidta för att minska handläggningstiden för\r\ntypgodkännanden av svenska industriprodukter.</pre><pre>Jag vill först framhålla att jag helt instämmer med\r\nfrågeställarnas uppfattning att det är av största vikt\r\nför svensk industri och inte minst för dess\r\ninternationella konkurrenskraft att det i Sverige\r\nfinns en väl fungerande infrastruktur för prövning\r\noch kontroll samt godkännande och certifiering.</pre><pre>I det exempel som frågeställarna tar upp i sina\r\nfrågor rör det sig om ett s.k. frivilligt\r\ntypgodkännande som ett enskilt branschorgan,\r\nSvenska Vatten- och Avloppsverksföreningen,\r\nerbjuder sig att utfärda på begäran av tillverkarna.\r\nFör bedömningar av toxikologiska och hygieniska\r\negenskaper hos va-produkter utnyttjar Vatten- och\r\nAvloppsverksföreningen på uppdragsbasis den\r\nexpertis inom detta område som finns hos\r\nlivsmedelsverket.</pre><pre>Forsheda AB har i förra veckan inkommit med en\r\nskrivelse där man begär min hjälp i ärendet. Jag har\r\növerlämnat ärendet till jordbruksministern, och\r\nenligt vad jag erfarit kommer frågan att tas upp\r\nmed livsmedelsverket.</pre><pre>Att få till stånd väl fungerande och effektiva system\r\nför frivillig provning och godkännande är i första\r\nhand en uppgift för enskilda organ och\r\norganisationer och inte för staten. Internationellt\r\nsamarbete inom detta område pågår i syfte att öka\r\nförtroendet över gränserna för provnings- och\r\ncertifieringsorganens kompetens. Min bedömning\r\när att detta samarbete kommer att leda till ökad\r\neffektivitet även i Sverige och att förfarandet vid\r\nfrivilliga typgodkännanden kommer att\r\nunderlättas.</pre><pre>Frågor om obligatorisk provning, kontroll och t.ex.\r\ntypgodkännanden är mycket viktiga för den\r\ninternationella handeln. Den framtida\r\nutformningen av de svenska systemen för provning\r\noch kontroll är därför i stor utsträckning beroende\r\nav de initiativ som tas i dessa frågor inom ramen för\r\ndet europeiska integrationsarbetet. Jag vill\r\navslutningsvis nämna att regeringen avser att inom\r\nen snar framtid för riksdagen redovisa åtgärder som\r\nsyftar till en Europaharmonisering och som inom\r\ndet obligatoriska området kommer leda till ökad\r\neffektivitet.</pre><pre></pre><pre>Anf. 13 INGRID RONNE-BJÖRKQVIST\r\n(fp):</pre><pre>Herr talman! Jag vill tacka industriministern för\r\nsvaret. Det är för våra industrier livsviktigt att de\r\nfår sina produkter typgodkända, inte bara när de\r\nskall gå ut internationellt utan också för att de skall\r\nkunna få en bra produktutveckling och kunna\r\nmarknadsföra sina produkter i Sverige. Visst är det\r\nändå något av en skandal att det har gått två och ett\r\nhalvt år utan att den statliga myndigheten har\r\nhandlagt ärendet, medan typgodkännande under\r\ntiden har skett i Norge, Danmark, Finland,\r\nEngland, Tyskland, Frankrike och Holland.</pre><pre>Även om det mycket riktigt är fråga om en frivillig\r\nprövning, så borde detta skapa en viss oro hos\r\nregeringen, trots att ett visst ansvar för prövningen\r\nockså ligger hos enskilda organ.</pre><pre>Företagen i våra bygder har det just nu tillräckligt\r\nbekymmersamt ändå med arbetslösheten. Vi hörde\r\npå Ekot i dag att man har beräknat att 200 000\r\npersoner kommer att vara arbetslösa 1991 och att\r\nSmålandslänen kommer att drabbas värst. Detta är\r\nnaturligt, eftersom det där finns så mycket\r\nlegotillverkning för bilindustrin. I det läget är det\r\nviktigt att se till att en trög byråkrati inte får sätta\r\nkäppar i hjulet och hindra den kreativitet som\r\nkännetecknar dessa bygder.</pre><pre>Anf. 14 ULF MELIN (m):</pre><pre>Herr talman! Även jag vill tacka statsrådet för\r\nsvaret på min fråga. Till vissa delar är svaret\r\npositivt, eftersom statsrådet instämmer i vår kritik\r\noch säger att handläggningstiden för\r\ntypgodkännanden måste förkortas så att vi även på\r\ndetta område kan hålla oss på en internationell\r\nnivå. Det är bra. Jag tolkar också svaret så att\r\nstatsrådet inte är nöjd med de långa\r\nhandläggningstiderna för den här typen av\r\närenden.</pre><pre>När man är ute och träffar representanter för både\r\nföretag och organisationer händer det många\r\ngånger att man ställs inför den här typen av\r\närenden, där de berörda anser att myndigheter\r\ntyvärr ibland krånglar mer än de hjälper. I vissa fall\r\när kritiken inte berättigad, men i det här fallet\r\ntycker jag att den är det.</pre><pre>I jämförelse med vår omvärld är ju vi i Sverige\r\nmycket noggrannare när det gäller att pröva\r\ntillstånd, och vi ställer högre krav i olika\r\nsammanhang. I de länder som Ingrid Ronne-\r\nBjörkqvist nämnde är handläggningstiden från fem\r\nmånader och upp till ett år, men i Sverige tar det\r\ntvå och ett halvt år innan man kan få dessa tillstånd.\r\nOkej, statsrådet säger att de är frivilliga. Men\r\nbranschorganet, Svenska Vatten- och\r\nAvloppsföreningen, måste för att kunna ge\r\ntypgodkännandet inhämta uppgifter från\r\nlivsmedelsverket. Vi har också nämnt att det finns\r\nett antal krisbranscher, bl.a. bilbranschen, och\r\nframför allt plast- och gummiindustrin är ju direkt\r\nberoende av bilbranschen och känner av den kris\r\nsom finns i dag. Alltså måste man hitta andra\r\nnischer. Det är då enligt min mening mycket viktigt\r\natt myndigheterna underlättar för företagen i stället\r\nför att motarbeta dem.</pre><pre>Anf. 15 Industriminister RUNE MOLIN (s):</pre><pre>Herr talman! Jag håller med om att det är viktigt\r\natt vi för Sveriges del får en ordning som leder till\r\nsnabba beslut. Den nya europeiska ordningen när\r\ndet gäller obligatorisk provning och kontroll syftar\r\ntill att ett godkännande i ett land skall accepteras\r\ni samtliga övriga länder. Därmed undviker man en\r\nonödig upprepning av provning och kontroll.</pre><pre>Det är önskvärt om vi i Europa kunde uppnå en\r\nmotsvarande ordning när det gäller frivilliga\r\ntypgodkännanden eller certifikat. Industrin skulle\r\ndärmed slippa en sådan ordning som beskrivs i\r\nexemplet, där en tillverkare behöver ansöka om\r\ntypgodkännande för samma produkt i en rad\r\neuropeiska länder. Såväl industrin som\r\nkonsumenter kommer att tjäna på en sådan\r\nordning.</pre><pre>Även om frivillig provning för typgodkännande\r\ninte primärt faller inom regeringens\r\nansvarsområde, vill jag framhålla att regeringen\r\näven har tagit initiativ på detta område. Regeringen\r\nhar inom EFTA understött bildandet av en\r\nEuropeisk organisation för förtroendeskapande\r\nsamarbete kring frågor om frivillig provning och\r\ncertifiering. Denna organisation -- European\r\norganization for testing and certification, EOTC --\r\nkonstituerades för övrigt just i dag.</pre><pre>Anf. 16 INGRID RONNE-BJÖRKQVIST\r\n(fp):</pre><pre>Herr talman! Jag håller med om att också den\r\nobligatoriska provningen är mycket viktig för\r\ninternationell handel. Sedan jag ställde frågan har\r\njag varit i bygderna i Östbo--Västbo där det finns så\r\nmycket positivt och glädjande inom industrin och\r\nen kreativitet. Man har i samtal med mig tagit upp\r\natt en harmonisering och lagändring måste ske. Det\r\nfinns en möjlighet att få dispens, men man anser att\r\ndet är orimligt långa väntetider innan\r\narbetarskyddsstyrelsen eventuellt ger en dispens.\r\nDenna byråkrati behöver alltigenom ses över.</pre><pre>Situationen i dessa bygder är onödigt svår, mycket\r\npå grund av regeringens passivitet under den\r\növerhettning nyss rådde. Industrierna har planerat\r\nför att bygga filialer och expandera utomlands, och\r\ndet kan man inte göra om i ett huj. Den planeringen\r\nfinns tyvärr, och man är där i full gång med att\r\ngenomföra den.</pre><pre>Anf. 17 ULF MELIN (m):</pre><pre>Herr talman! Det är bra att Sverige har tagit detta\r\ninitiativ, och det är bra att man också försöker\r\nharmonisera reglerna för våra exportföretag i den\r\nhär typen av ärenden. Men det hjälper kanske inte\r\nde företag som väntar just nu.</pre><pre>Jag är mycket förvånad över att\r\nlivsmedelsverket, för detta är ju trots allt en statlig\r\nangelägenhet, inte har agerat i denna typ av\r\närenden. Vi vet om att man måste förbättra och\r\nförändra vatten- och avloppssystemen i många\r\nkommuner, och det krävs mycket pengar för att\r\nkunna göra dessa investeringar. Här finns utan\r\ntvivel ett system som skulle förbättra läget i den\r\nsituation som i dag råder. I dag släpps mycket\r\nfärskvatten ut via avloppsnätet. Livsmedelsverket\r\nborde därför se positivt på detta system och snabbt\r\nkomma fram till ett beslut.</pre><pre>Man har nu tagit kontakt med\r\njordbruksdepartementet. Kan nu Forsheda AB\r\nförvänta sig ett snabbt beslut från statsrådet och\r\nverklig hjälp i ärendet?</pre><pre>Anf. 18 Industriminister RUNE MOLIN (s):</pre><pre>Herr talman! Livsmedelsverket sorterar under\r\njordbruksdepartementet, och det är väl rimligt att\r\ndepartementschefen där klarar ut de förhållanden\r\nsom råder inom livsmedelsverket.</pre><pre>Jag anser att man skall avvakta vad\r\nlivsmedelsverket svarar innan man drar alltför\r\nlångtgående slutsatser.</pre><pre>Anf. 19 ULF MELIN (m):</pre><pre>Herr talman! Jag känner väl till att\r\nlivsmedelsverket sorterar under\r\njordbruksdepartementet. Rune Molin var själv\r\ninne på att detta primärt inte är en statlig\r\nangelägenhet. Men jag hoppas verkligen att\r\nlivsmedelsverket inte kommer att ta två och ett\r\nhalvt år på sig när nu jordbruksministern går in i\r\närendet, utan att man klarar av detta på en vecka.</pre><pre>Om vi jämför med våra konkurrentländer kan\r\ndet ändå konstateras att handläggningstiden i\r\nEuropa för denna typ av ärenden ligger på ett halvt\r\når till ett år. I Sverige tar det dess värre två och ett\r\nhalvt år utan att man får ett svar. Det anser jag är\r\nmycket beklagligt.</pre><pre>Överläggningen var härmed avslutad.</pre><pre>7 § Svar på fråga  1990/91:193 om\r\nallemansrätten och EG</pre><pre>Anf. 20 Miljöminister BIRGITTA DAHL\r\n(s):</pre><pre>Herr talman! Görel Thurdin har frågat\r\nstatsministern vad ett medlemskap i EG innebär för\r\nmöjligheterna att bevara allemansrätten. Arbetet i\r\nregeringen är så fördelat att jag skall svara på\r\nfrågan.</pre><pre>Enligt artikel 222 i EG-fördraget skall fördraget\r\ninte påverka medlemsländernas lagstiftning i\r\näganderättsfrågor. Ett villkor som gäller är dock att\r\nden nationella lagstiftningen inte får vara\r\ndiskriminerande för de olika nationaliteterna inom\r\nEG.</pre><pre>Allemansrätten, som saknar motstycke i flertalet\r\nandra länder, är av avgörande betydelse för\r\nmänniskornas möjlighet att få rekreation och\r\navkoppling i det fria. Den uttrycks i\r\nnaturvårdslagen så, att naturen utgör en nationell\r\ntillgång som skall skyddas och vårdas samt att den\r\när tillgänglig för alla enligt allemansrätten.\r\nAllemansrätten gäller både för svenskar och\r\nutlänningar i Sverige.</pre><pre>Mitt svar till Görel Thurdin är därför, att vare sig\r\nett EES-avtal eller ett medlemskap i EG skulle\r\ninnebära någon inskränkning i allemansrätten.</pre><pre>Anf. 21 GÖREL THURDIN (c):</pre><pre>Herr talman! Jag tackar statsrådet för svaret.</pre><pre>Det är dags att i debatten lyfta fram specifika\r\nfrågeställningar kopplade till frågan om ett\r\neventuellt medlemskap och vad det innebär.\r\nOavsett vad man anser i frågan är det viktigt att\r\nskapa en beredskap för ett ställningstagande inte\r\nbara här i riksdagen utan också bland människorna\r\ni vårt land.</pre><pre>Det är därför som jag lyfter fram frågan om\r\nallemansrätten, som ju är något specifikt för\r\nSverige, vilket statsrådet sade i sitt svar. Man kan\r\nföreställa sig att det kan komma påtryckningar om\r\nändringar om vi får dessa friheter. EG-medborgare\r\nkommer att köpa svenska fastigheter, och de\r\nkanske inte anser att de vill ha någon människa\r\ngående över marker och ängar. De kanske inte\r\nheller vill ha någon som plockar bär i deras skog.\r\nAllemansrätten kan ju också lätt missbrukas, och\r\ndetta kan också föranleda att man begär\r\ninskränkningar.</pre><pre>Artikel 222 i EG-fördraget som omnäms i svaret\r\nkan i och för sig verka betryggande. Men jag vill\r\nändå ställa frågan: Kan Birgitta Dahl garantera att\r\ndet i framtiden, om Sverige blir medlem i EG, inte\r\nkommer att ställas krav i något sådant avseende?</pre><pre>Anf. 22 Miljöminister BIRGITTA DAHL\r\n(s):</pre><pre>Herr talman! Mitt svar är att betrakta som ett\r\nauktoritativt besked på regeringens vägnar. Jag vill\r\nför övrigt berätta att vi på annat sätt haft anledning\r\natt hantera frågan. Det har nämligen visat sig --\r\nvilket jag har kunnat konstatera med egna ögon\r\nutefter våra vandringsleder och kanotleder -- att de\r\nsom inte är vana vid allemansrätten behöver\r\ninformation om vilket ansvar den medför.\r\nNaturvårdsverket har framställt\r\ninformationsmaterial på ett antal främmande språk\r\nför att hjälpa till att förhindra de problem som\r\neljest skulle kunna uppstå.</pre><pre>Anf. 23 GÖREL THURDIN (c):</pre><pre>Herr talman! Jag skulle vilja ta upp en\r\nfrågeställning som är kopplad till frågesvaret. Det\r\ntalas om att ett villkor för att artikel 222 skall gälla\r\noch att man inte skall lägga sig i\r\näganderättsfrågorna är att den nationella\r\nlagstiftningen inte får vara diskriminerande. Man\r\nkan då fråga sig: Vad innebär diskriminerande?\r\nKan man eventuellt se det som diskriminerande att\r\nman får sin äganderätt begränsad av\r\nallemansrätten?</pre><pre>Anf. 24 Miljöminister BIRGITTA DAHL\r\n(s):</pre><pre>Herr talman! Lagen gäller lika för alla, och därmed\r\när den inte diskriminerande.</pre><pre>Anf. 25 GÖREL THURDIN (c):</pre><pre>Herr talman! Jag vill bara göra ett förtydligande.\r\nDet handlar alltså inte om att man t.ex. har en\r\nhårdare tillämpning här i Sverige än i ett annat\r\nland.</pre><pre>Överläggningen var härmed avslutad.</pre><pre>8 § Svar på fråga  1990/91:215 om stödet till\r\nlandskapsvård</pre><pre>Anf. 26 Miljöminister BIRGITTA DAHL\r\n(s):</pre><pre>Herr talman! Stina Gustavsson har frågat\r\njordbruksministern vilka åtgärder han ämnar vidta\r\nför att de av riksdagen anvisade medlen för\r\nlandskapsvårdande åtgärder i sin helhet skall\r\nkomma landskapsvården till del. Arbetet i\r\nregeringen är så fördelat att jag skall besvara\r\nfrågan.</pre><pre>För budgetåret 1990/91 har ett reservationsanslag\r\npå 100 milj. kr. anslagits till landskapsvårdande\r\nåtgärder i odlingslandskapet.</pre><pre>Jag kan försäkra Stina Gustavsson att det självfallet\r\när regeringens avsikt att medlen i så stor\r\nutsträckning som det är praktiskt genomförbart\r\nskall användas till konkreta åtgärder.</pre><pre>Jag vill dock i detta sammanhang framhålla att när\r\nregeringen nu skapar förutsättningar för ett\r\nkraftfullt stöd till landskapsvårdande åtgärder, får\r\nlänsstyrelser och berörda centrala myndigheter\r\nytterligare en stor uppgift inom\r\nnaturvårdsområdet. Det är då också nödvändigt att\r\nvissa medel avsätts för administration och\r\nutbildning i syfte att medlen skall kunna användas\r\nså effektivt som möjligt.</pre><pre>Enligt regeringens beslut den 8 november 1990\r\nkommer maximalt 5 milj. kr. -- fördelat mellan\r\nstatens naturvårdsverk, lantbruksstyrelsen och\r\nriksantikvarieämbetet -- att avsättas för central\r\nadministration.</pre><pre>När det gäller länsstyrelsernas roll får högst 8,4\r\nmilj. kr. användas för administration och\r\nutbildningsinsatser.</pre><pre>Anf. 27 STINA GUSTAVSSON (c):</pre><pre>Herr talman! Anledningen till att jag ställde frågan\r\ntill jordbruksministern är att medel för\r\nlandskapsvården anvisades i samband med det\r\nlivsmedelspolitiska beslutet i våras. Jag tackar\r\nnaturligtvis miljöministern, som har att handlägga\r\njust denna typ av frågor, för svaret.</pre><pre>Min reflexion när jag fick kännedom om att inte\r\nhela stödet till landskapsvård skulle utgå till dem\r\nsom ägnar sig åt landskapsvården var: Varför utgår\r\nman inte från de kunskaper som redan finns?\r\nVarför måste man planera ytterligare? Vidare\r\ntyckte jag att det var en rimligt stor del av beloppet\r\nsom kom att utgå till administration.</pre><pre>Under senvåren 1990 genomförde\r\nnaturvårdsverket en enkät angående prioriterade\r\nområden för den nya landskapsvårdsersättningen. I\r\nmitt eget län, Kronobergs län, finns det redan\r\nomfattande naturvårdsprogram,\r\nkulturmiljöprogram, kommunal\r\nkulturlandskapsanalys osv. Det finns alltså planer\r\nför kultur och naturvård med hög aktualitet. Därtill\r\nhar lantbruksnämnderna mycket stor kunskap om\r\nhur jordbruk och jordbrukslandskap ter sig i olika\r\ndelar av länet. Samma typ av kunskaper finns\r\nnaturligtvis även i andra län.</pre><pre>Det är ett allvarligt systemfel när en ny stödform\r\nurholkas genom att man låter byråkratin ta del av\r\nså pass mycket medel. Det hade varit praktiskt\r\ngenomförbart att de 100 miljonerna hade gått\r\ndirekt ut till länen för handläggning och kommit ut\r\ntill de berörda lantbrukarna i landskapsvården.</pre><pre>Anf. 28 Miljöminister BIRGITTA DAHL\r\n(s):</pre><pre>Herr talman! Det här är en pionärinsats där det\r\nmåste vara individuella överenskommelser med de\r\nenskilda brukarna om det skall kunna gå att få i\r\ngång ett system som skall verka under en lång tid\r\nframåt. Anslagen kommer redan nästa år att\r\nfördubblas och därmed också andelen som går till\r\nadministration.</pre><pre>Det är nog första gången någon har anmärkt på att\r\nlänsstyrelsen har fått ökade resurser för\r\nnaturvårdande insatser. De behöver det, och det\r\ntror jag Stina Gustavsson vet. De dignar redan\r\nunder en börda och arbetar fantastiskt hårt. Jag kan\r\nförsäkra att vi inte kommer att slösa några pengar\r\npå onödig administration. Det här är till för att\r\nverksamheten skall få den goda start den förtjänar.</pre><pre>Anf. 29 STINA GUSTAVSSON (c):</pre><pre>Herr talman! Jag tycker som miljöministern att\r\nanslaget till naturvården är bra. Jag känner ganska\r\nväl till, efter många års arbete i länsstyrelsens\r\nförtroendemannastyrelse, hur man har att\r\nhandlägga olika frågor. Men jag vänder mig emot\r\natt det finns en kunskap och kompetens redan ute\r\npå fältet. Det är detta man skall ta till vara på i\r\nfrämsta rummet när denna fördelning görs. På det\r\nsättet skulle mer pengar kunna ges ut än de redan\r\nutlovade.</pre><pre>Överläggningen var härmed avslutad.</pre><pre>9 § Svar på fråga  1990/91:222 om\r\nnaturvårdsverket</pre><pre>Anf. 30 Miljöminister BIRGITTA DAHL\r\n(s):</pre><pre>Herr talman! Ingbritt Irhammar har frågat mig om\r\ninte myndighetsorganisationen på miljöområdet\r\nborde ges en parlamentarisk översyn som sätter\r\nnaturvårdsverkets roll i en helhet för ett nytt och\r\ndynamiskt miljöarbete.</pre><pre>Jag delar Ingbritt Irhammars uppfattning om\r\nbehovet av att i ett helhetsperspektiv se över\r\nnaturvårdsverkets organisation för ett dynamiskt\r\nmiljöarbete.</pre><pre>Regeringen har den 30 mars 1989 fattat beslut om\r\natt verkets nuvarande organisation gäller till den 1\r\njuli 1991. I beslutet angavs att regeringen senare\r\nkommer att ta ställning till övergripande mål och\r\nhuvudsaklig verksamhetsinriktning samt, vad gäller\r\nverkets inre organisation, låta utvärdera verkets\r\ngrundstruktur.</pre><pre>Ett nytt organisationsförslag måste således läggas\r\nfram snabbt. Det var därför naturligt att tillkalla en\r\nsärskild utredare som enligt sina direktiv skall\r\narbeta skyndsamt.</pre><pre>Jag vill erinra Ingbritt Irhammar om att en\r\nparlamentarisk insyn i utredningen kan ske genom\r\nnaturvårdsverkets styrelse.</pre><pre>Anf. 31 INGBRITT IRHAMMAR (c):</pre><pre>Herr talman! Jag tackar för svaret.</pre><pre>Centern har i flera år framfört kravet på en\r\nparlamentarisk översyn av miljövårdens\r\norganisation, dvs. en genomgripande, brett\r\nförankrad översyn som borde se på hela systemet\r\ninom dagens miljövård.</pre><pre>Miljöministern svarar positivt när det gäller hela\r\nsystemet och menar att vi har samma syn på detta.\r\nKravet på en parlamentarisk översyn har även\r\nframförts av centerns ledamöter i\r\nnaturvårdsverkets styrelse. Detta säger jag med\r\ntanke på det svar som har getts i dag. Vi förstår inte\r\natt regeringen väljer att tillsätta den ena\r\nenmansutredningen eller enmansöversynen efter\r\nden andra på olika delansvarsområden som har\r\nmed miljövården att göra i stället för att ta detta\r\nparlamentariska helhetsgrepp.</pre><pre>Visserligen har en tidsgräns till organisationen av\r\nnaturvårdsverket. Men den tiden skulle i stället\r\nkunna förlängas och en mer övergripande översyn\r\nskulle kunna göras och alltså inte bli ett hastverk\r\nsom jag är rädd att det kan bli med denna\r\nenmansutredning. Det har redan funnits\r\nenmansutredningar tidigare, och man kan undra\r\nvarför de inte lett till mera resultat.</pre><pre>Jag har en annan fråga förutom den som gäller\r\nvarför man inte är intresserad av ett\r\nparlamentariskt engagemang. Var blir\r\nmiljöavgifterna av, och var kommer de in i\r\nutredningen?</pre><pre>Anf. 32 Miljöminister BIRGITTA DAHL\r\n(s):</pre><pre>Herr talman! Det förslag som har lagts fram om\r\nmiljöavgifter bereds för närvarande i\r\nregeringskansliet med tanke på den miljöpolitiska\r\npropositionen i vår.</pre><pre>Anf. 33 INGBRITT IRHAMMAR (c):</pre><pre>Herr talman! Men det är ändå något som kommer\r\natt vara en del av miljööversynen och -arbetet. Det\r\ngäller naturvårdsverkets arbete, men också\r\nlänsstyrelsernas naturvårdsenhet och kanske även\r\nkommunerna. Vi menar att man i en sådan\r\nparlamentarisk översyn åtminstone skall se över\r\nom miljöavgifterna kommer att få en roll i det\r\nfortsatta arbetet.</pre><pre>Jag skulle gärna vilja ha svar på varför man inte tar\r\nhänsyn till det politiska miljöengagemang som finns\r\ni de politiska partierna. Man skulle kunna ha nytta\r\nav den erfarenheten i en sådan översyn.</pre><pre>Anf. 34 Miljöminister BIRGITTA DAHL\r\n(s):</pre><pre>Herr talman! Praxis är att riktlinjer för\r\nverksamheten utfärdas av riksdag och regering.\r\nRiksdagens partier har också insyn i de enskilda\r\nverken oftast genom representation i styrelserna.\r\nMen däremot är det normalt att regeringen har\r\nansvaret för myndighetsorganisationen och\r\narbetsordningen.</pre><pre>Anf. 35 INGBRITT IRHAMMAR (c):</pre><pre>Herr talman! När det gäller miljötillsynen och den\r\nframtida rollen och fördelningen och länsstyrelser,\r\nkommuner, naturvårdsverk mellan andra verk,\r\nfinns det en stor erfarenhet på olika håll. Man\r\nborde i översynen ha denna övergripande\r\nhelhetssyn som man inte får om endast ett verk\r\nutreds. Det finns visserligen en annan utredning\r\nsom utreder länsstyrelsernas arbete. I stället borde\r\ndet tillsättas en utredning som utreder med\r\nutgångspunkt i miljövårdens behov och därefter går\r\nner på nivån med kommuner, landsting och olika\r\nverk och på så sätt tillgodose miljövårdens behov.</pre><pre>Överläggningen var härmed avslutad.</pre><pre>10 § Svar på fråga  1990/91:223 om återföringen\r\nav bensinångor</pre><pre>Anf. 36 Miljöminister BIRGITTA DAHL\r\n(s):</pre><pre>Herr talman! Märtha Berglund har frågat mig vad\r\njag är beredd att göra för att skynda på\r\ngenomförandet av återföring av bensinångor.</pre><pre>Flyktiga organiska ämnen har sådana effekter på\r\nmiljö och hälsa att begränsningar är viktiga framför\r\nallt i tätorter. På regeringens uppdrag har därför\r\nnaturvårdsverket tagit fram en strategi för att\r\nminska utsläppen av flyktiga organiska ämnen med\r\n50 % mellan år 1988 och år 2000. Denna strategi\r\nomfattar förutom åtgärder inom bensinhanteringen\r\nviktiga åtgärder inom trafiksektorn,\r\nenergiproduktion, lösningsmedelsutsläpp och\r\nindustriella processutsläpp.</pre><pre>Regeringen avser att i den miljöpolitiska\r\npropositionen, som beräknas föreläggas riksdagen i\r\nbörjan av nästa år, ta upp frågan om flyktiga\r\norganiska ämnen där bensinångor ingår.</pre><pre>Samtidigt vill jag nämna att åtgärder i\r\ndistributionsledet ofta är ekonomiskt lönsamma.\r\nDet gäller t.ex. flytande tak på lagringscisterner,\r\nåtgärder på tankbilar samt\r\nåtervinningsanläggningar. Branschen har åtagit sig\r\natt genomföra de flesta av dessa åtgärder.</pre><pre>Även vid tankning kan åtgärder mot utsläppen av\r\nkolväten minskas. Flera bensinföretag har redan\r\ninstallerat s.k. muffar.</pre><pre>En annan metod som kräver mer tid för\r\ngenomförande är att utrusta alla bilar med s.k.\r\nkolkanistrar vilka adsorberar kolvätena.</pre><pre>Utfärdande av föreskrifter för åtgärder inom\r\nbensindistribution inkl. tidsplaner är\r\nmyndigheternas ansvar.</pre><pre>Naturvårdsverket har också utarbetat förslag till\r\nsådana föreskrifter inom en arbetsgrupp där\r\nförutom naturvårdsverket företrädare för\r\noljebranschen, sprängämnesinspektionen,\r\nbilindustrin och kommunförbundet har varit\r\nrepresenterade.</pre><pre>Förslaget innebär att utrustning skall ha installerats\r\nvid samtliga bensinstationer i Sverige senast den 1\r\njanuari 1995. För bensinstationer med en stor\r\nförsäljningsvolym skall åtgärderna vara\r\ngenomförda senast under år 1993.</pre><pre></pre><pre>Anf. 37 MÄRTHA BERGLUND (s):</pre><pre>Herr talman! Jag tackar statsrådet Birgitta Dahl för\r\nsvaret på min fråga. Det gläder mig att höra att det\r\nbörjar hända saker kring återföring av bensinångor.</pre><pre>I många kommunfullmäktigeförsamlingar runt om\r\ni Sverige har motioner om återföring behandlats\r\npositivt. Sedan har man funnit att det inte har hänt\r\nså mycket. Jag har sett att många motioner i den här\r\nfrågan också har avlämnats till riksdagen.</pre><pre>Det har saknats bindande föreskrifter. När de nu\r\nkommer tycker jag att det är synd att de är så\r\ngenerösa tidsmässigt. Det är märkligt att en reform\r\nsom på lång sikt är lönsam, ur miljösynpunkt är\r\nmycket bra och dessutom är en arbetsmiljöfråga tar\r\nså lång tid att genomföra.</pre><pre>Senast i går läste jag i en av våra kvällstidningar att\r\nmånga yrkeschaufförer drabbas av leukemi,\r\nblodcancer. Ämnet bensen som finns i bensinångor\r\nkan vara en bidragande orsak.</pre><pre>Min fråga kvarstår delvis. Finns det möjligheter att\r\nman i den proposition som kommer kan skynda på\r\nnär det gäller tidsaspekten, så att vi får\r\ngenomförandet tidigare än vad som här har\r\nangivits?</pre><pre>Anf. 38 Miljöminister BIRGITTA DAHL\r\n(s):</pre><pre>Herr talman! Märtha Berglund och jag är överens\r\nom att det här är mycket viktigt att få uträttat. Det\r\nberör många människors närmiljö. Jag kan säga\r\nuppriktigt att också jag önskar att det skulle gå\r\nsnabbare. Det har varit fråga om mycket lidande\r\nunder årens lopp för att driva på det här arbetet.</pre><pre>Jämsides med den här typen av åtgärder kan man\r\ngå på innehållet i bränslena. Det pågår också ett\r\narbete för att få bort farliga och onödiga tillsatser.\r\nFrågor av detta slag kommer att behandlas och\r\nredovisas i den kommande miljöpolitiska\r\npropositionen.</pre><pre>Anf. 39 MÄRTHA BERGLUND (s):</pre><pre>Herr talman! Är det då inte aktuellt att det kan gå\r\nsnabbare?</pre><pre>Anf. 40 Miljöminister BIRGITTA DAHL\r\n(s):</pre><pre>Herr talman! Om det finns någon möjlighet att\r\nåstadkomma ett snabbare genomförande, lovar jag\r\natt vi skall utnyttja den möjligheten. Det här är de\r\nuppgifter som naturvårdsverket har gett oss. Det\r\nvore självfallet roligt om det gick att få fram det\r\nsnabbare.</pre><pre>Överläggningen var härmed avslutad.</pre><pre>11 § Svar på fråga  1990/91:232 om\r\nersättningsreglerna i naturvårdslagen</pre><pre>Anf. 41 Miljöminister BIRGITTA DAHL\r\n(s):</pre><pre>Herr talman! Åsa Domeij har frågat mig om\r\nregeringen är beredd att ändra ersättningsreglerna\r\ni naturvårdslagen till de regler som gällde tidigare.</pre><pre>Riksdagsbeslutet om ändrade ersättningsregler i\r\nnaturvårdslagen trädde i kraft den 1 juli 1987.\r\nMotionsyrkanden om att återigen ändra\r\nersättningsreglerna avslogs så sent som i våras av\r\nriksdagen.</pre><pre>Mot den bakgrunden är det inte aktuellt att\r\növerväga sådana ändringar.</pre><pre>Anf. 42 ÅSA DOMEIJ (mp):</pre><pre>Herr talman! Bakgrunden till frågan är att centern\r\noch socialdemokraterna i samband med att man\r\ngjorde upp om planlagstiftningen kraftigt\r\nförsämrade förutsättningarna för naturvård i\r\nlandet. Man ändrade nämligen ersättningsreglerna\r\nså att formuleringen ''ersättning skall ges om\r\npågående markanvändning avsevärt försvåras''\r\nändrades till ''om pågående markanvändning inom\r\nberörd del av fastigheten försvåras''. Det kan låta\r\nsom om det inte är fråga om en särskilt stor ändring.\r\nDet medförde dock att naturvården blev mycket\r\ndyrare för myndigheterna. Uppgörelsen följdes\r\ninte av mera pengar till myndigheterna.</pre><pre>Jag tycker att det är litet tråkigt att i en sådan här\r\nviktig naturvårdsfråga -- kanske en av de allra\r\nviktigaste, det säger de som jobbar med naturvård\r\ninom länsstyrelserna -- ministern inte kommer med\r\nnågon som helst motivering till varför\r\nersättningsreglerna inte bör ändras så att de regler\r\nsom gällde tidigare åter blir gällande. Att\r\nmotionsyrkandet har avslagits finner jag inte vara\r\nnågot sakargument.</pre><pre>En utredning om naturvårdslagen har ganska\r\nnyligen lämnat sitt betänkande. Där föreslås ingen\r\nändring av ersättningsreglerna. Det finns dock\r\ninget motiv för detta. Jag undrar om miljöministern\r\ninte tänker sig att man i samband med att\r\nnaturvårdslagen görs om ändrar\r\nersättningsreglerna så att de tidigare reglerna åter\r\nblir gällande. Det är väl ändå rimligt att man ser till\r\nhela fastigheten och kostnaderna för denna när\r\nman bedömer skadan av olika regler och\r\ninskränkningar i driften. Man bör inte bara se till\r\nden lilla del som är berörd.</pre><pre>Anf. 43 Miljöminister BIRGITTA DAHL\r\n(s):</pre><pre>Herr talman! Åsa Domeij känner till -- det har vi\r\ndiskuterat i annat sammanhang i offentlig debatt --\r\nbakgrunden till beslutet. Centern ställde detta krav\r\nför att medverka till att naturresurslagen kunde\r\npassera riksdagen. De borgerliga partierna ansåg\r\natt den innebar ett för stort ingrepp i den personliga\r\näganderätten. Naturresurslagen var en oerhört\r\nviktig insats för att skydda skyddsvärd miljö. Det\r\nvar det priset vi fick betala för att få den lagen\r\ngenom riksdagen.</pre><pre>Anf. 44 ÅSA DOMEIJ (mp):</pre><pre>Herr talman! Jag håller inte med om att\r\nnaturresurslagen är en mycket bra skyddslag. De\r\ndelar som handlar om skydd av naturen bör\r\növerföras till en ny miljöbalk och resten kan\r\nskrotas. Såvitt jag minns reserverade sig inte\r\nvänsterpartiet emot naturresurslagen. Folkpartiet\r\noch moderaterna gjorde detta. Jag tycker att det är\r\nett ganska dåligt argument.</pre><pre>För en månad sedan fick jag löftet av Birgitta Dahl\r\natt om bara centern går med på att ändra\r\nersättningsreglerna så att de tidigare reglerna blir\r\ngällande skulle socialdemokraterna inte ha något\r\nemot det. Gäller det löftet fortfarande?</pre><pre>Anf. 45 Miljöminister BIRGITTA DAHL\r\n(s):</pre><pre>Herr talman! Självfallet är det förslag som vi\r\nframlade för riksdagen, och som var bättre i sin\r\nursprungliga form, vårt huvudförslag.</pre><pre>Anf. 46 ÅSA DOMEIJ (mp):</pre><pre>Herr talman! Jag nöjer mig med det svaret. Det är\r\ntydligen så att om bara centern går med på att ändra\r\nersättningsreglerna så att de tidigare reglerna åter\r\nblir gällande, vill socialdemokraterna också göra\r\ndet. Det gäller att i fortsättningen sätta rejäl press\r\npå centern. Om vi får denna ändring, kan vi faktiskt\r\nta ett stort steg framåt i naturvårdsarbetet.</pre><pre>Överläggningen var härmed avslutad.</pre><pre>12 § Svar på fråga  1990/91:238 om ersättningen\r\nför landskapsvård</pre><pre>Anf. 47 Miljöminister BIRGITTA DAHL\r\n(s):</pre><pre>Herr talman! Annika Åhnberg har frågat\r\njordbruksministern om regeringen avser att reda ut\r\noklarheterna beträffande NOLA och den nya\r\nlandskapsvårdande ersättningen. Arbetet i\r\nregeringen är så fördelat att jag skall besvara\r\nfrågan.</pre><pre>Låt mig först göra klart frågan angående NOLA-\r\nanslagets storlek. För budgetåret 1990/91 uppgår\r\nanslaget till 40 milj. kr. Frågan om anslagets storlek\r\nför kommande budgetår bereds för närvarande.</pre><pre>För budgetåret 1990/91 har riksdagen anslagit 100\r\nmilj. kr. till landskapsvårdande åtgärder och för de\r\ntvå nästkommande budgetåren uppgår de av\r\nriksdagen fastlagda anslagen till 200 resp. 250 milj.\r\nkr.</pre><pre>Beträffande momsplikten gäller att\r\nbidragsersättningar är momsbefriade om\r\nersättningen inte avser utförande av en\r\nskattepliktig tjänst eller tillhandahållande av en\r\nskattepliktig vara. Bedömningen av vad som skall\r\ngälla i de enskilda fallen ankommer emellertid på\r\nbeskattningsmyndigheterna och de dömande\r\norganen.</pre><pre>Oavsett momsplikt eller ej kommer emellertid\r\nanslagets storlek inte att påverkas eftersom\r\neventuell moms kommer att ersättas i särskild\r\nordning. På samma sätt kommer den enskilde\r\njordbrukaren att få avdragsrätt för eventuell\r\ningående moms på maskiner och material m.m.</pre><pre>Anf. 48 ANNIKA ÅHNBERG (v):</pre><pre>Herr talman! Den landskapsvårdande ersättning\r\nsom infördes i samband med riksdagens\r\nlivsmedelspolitiska beslut i våras har redan tidigare\r\nunder den här frågestunden varit föremål för\r\ndiskussion. Jag måste säga att jag då fick en av de\r\nfarhågor som vi i vänsterpartiet hade inför det här\r\nbeslutet bekräftad, nämligen att med den\r\nutformning som den här ersättningen fick en alltför\r\nstor del av medlen skulle gå till administrationen.\r\nVi hade från mitt partis sida hellre sett en mer\r\ngenerell ersättning.</pre><pre>Men min fråga om dessa ersättningar handlade\r\nbl.a. om NOLA-anslaget. Miljöministern säger att\r\nhon först skall göra klart frågan angående NOLA-\r\nanslaget. Men så väldigt klargörande blev inte\r\nsvaret. Jag vet att anslaget i år uppgår till 40 milj.\r\nkr. Det var 10 milj. kr. före beslutet om\r\nlivsmedelspolitiken. I och med detta beslut fick vi\r\ntill stånd en överenskommelse som innebar\r\nytterligare 30 milj. kr. Jag skulle gärna vilja\r\npåminna om vad utskottet i sitt betänkande skrev:</pre><pre>Det finns redan i dag ett stort behov av insatser\r\ninom ramen för NOLA-stödet -- det betyder alltså\r\nnaturvårdsåtgärder i odlingslandskapet -- och\r\nomläggningen av livsmedelspolitiken kommer att\r\nförstärka detta behov.</pre><pre>Utskottet skrev även:</pre><pre>Utskottet föreslår därför att detta anslag tillförs\r\nytterligare 30 miljoner.</pre><pre>Jag menar att det i detta betänkande ganska klart\r\nframgår att utskottet inte avsåg, och inte heller\r\nriksdagen i sitt beslut, att detta var en\r\nengångsföreteelse, utan man menade att det\r\nframgent och under den här omställningsperioden\r\nfinns ett behov av ökad ersättning för\r\nnaturvårdsåtgärder i odlingslandskapet.</pre><pre>När det gäller momsplikten säger miljöministern i\r\nsvaret:</pre><pre>''Oavsett momsplikt eller ej kommer emellertid\r\nanslagets storlek inte att påverkas eftersom\r\neventuell moms kommer att ersättas i särskild\r\nordning.''</pre><pre>Jag måste säga att jag inte förstår detta. Jag skulle\r\nvilja ha ett förtydligande av vad det betyder.</pre><pre>Anf. 49 Miljöminister BIRGITTA DAHL\r\n(s):</pre><pre>Herr talman! Först vill jag ta upp anslaget. Jag\r\nhoppas att Annika Åhnberg lade märke till att vi i\r\ndet förra åtstramningspaketet lyckades hålla\r\nmiljöområdet fritt från åtstramningar. Och för\r\ndagen tycker jag att Annika Åhnberg skall nöja sig\r\nmed att jag säger att jag slåss allt jag kan för att\r\nklara det även i det budgetarbete som nu pågår.</pre><pre>Jag kan erkänna att också jag först tyckte att jag\r\ninte riktigt förstod hur momsplikten fungerade. Jag\r\nkände mig förvirrad och inte på något särskilt högt\r\nplan. Men i de genomgångar som vi har gjort har\r\nman redovisat att anslaget inte skall behöva\r\nanvändas för att betala moms om den utgår. Det är\r\ninte självklart att det kommer att utgå moms. Det\r\nberor på hur ersättningen utformas i det enskilda\r\nfallet. Och jag vill inte stå här och undervisa\r\njordbrukare och myndigheter i skatteplanering.\r\nMen vi har alltså fått försäkringar om att eventuell\r\nmoms för den här typen av ersättningar inte skall\r\nbelasta själva det anslag som utgår. Det skall inte\r\nkunna minskas bakvägen.</pre><pre>Anf. 50 ANNIKA ÅHNBERG (v):</pre><pre>Herr talman! Även om jag fortfarande inte riktigt\r\nförstår hur detta skall gå till tycker jag ändå att det\r\nvar ett klargörande. När vi i utskottet diskuterade\r\ndessa ersättningar, som riksdagen sedan fattade\r\nbeslut om, togs inte den här aspekten upp, dvs. om\r\nman i det här anslaget skulle inräkna det som man\r\nsedan så att säga skulle få betala tillbaka till\r\nsamhället i moms. Jag tror att det är viktigt för de\r\nkontrakt som nu skall skrivas mellan enskilda\r\njordbrukare och samhället att man vet vad det i\r\npraktiken innebär. Och momsbeloppen är ju\r\navsevärda. Det är alltså ett väsentligt klargörande\r\natt momsbeloppet inte skall räknas in i\r\nersättningsbeloppet.</pre><pre>När det gäller NOLA-ersättningen förstår jag\r\ngivetvis att jag inte här kan utkräva några\r\nförhandsbesked om vad nästa års statsbudget\r\nkommer att innehålla. Eftersom de här kontrakten\r\när långsiktiga och skrivs över flera år, vill jag\r\nunderstryka att det blir ogörligt att ha ett sådant\r\nanslag ett år och sedan inte följa upp det i det\r\nlångsiktiga arbetet. Jag tror att jag kan lova\r\nåtminstone vårt stöd för en fortsatt hög ambition\r\nnär det gäller detta.</pre><pre>Överläggningen var härmed avslutad.</pre><pre>13 § Svar på fråga  1990/91:240 om svavelhalt i\r\nbunkeroljor</pre><pre>Anf. 51 Miljöminister BIRGITTA DAHL\r\n(s):</pre><pre>Herr talman! Roy Ottosson har frågat mig vad\r\nregeringen gjort för att åstadkomma radikala\r\nbegränsningar av svavelhalten i förbränningsoljor\r\nför färjetrafik i Norden, och när vi kan förvänta oss\r\natt bilaterala eller nordiska avtal kan komma till\r\nstånd.</pre><pre>Sjöfartens utsläpp av luftföroreningar är i dag helt\r\noreglerade. I regel används därför bunkeroljor med\r\nrelativt höga svavelhalter som oljebolagen inte kan\r\nsälja i land, och kväveoxidutsläppen renas inte alls.</pre><pre>Det är riktigt att en stark miljöopinion har\r\ninneburit att ett antal färjerederier under de\r\nsenaste åren börjat använda mer lågsvavlig olja, i\r\nvissa fall längs hela färdsträckan i andra fall i\r\nhamnområden och skärgård.</pre><pre>Både miljöavgiftsutredningen och sjöfartsverket\r\nhar utarbetat förslag till hur man kan begränsa\r\nsvavelutsläppen från sjöfarten.</pre><pre>Förslaget från miljöavgiftsutredningen innebär i\r\nkorthet att ett avgiftssystem införs för bunkeroljor\r\nmed mer än 0,5 % svavelhalt.</pre><pre>Sjöfartsverket konstaterar i sin rapport att frågan\r\nom att få till stånd en reduktion av svavelinnehållet\r\nhelst bör lösas internationellt inom de organ där\r\nfrågan behandlas, dvs. HELCOM\r\n(Helsingforskommissionen) och IMO\r\n(International Maritime Organization).\r\nSjöfartsverket anser även att en unilateral, dvs.\r\nensidig, svavelbegränsning kan övervägas för fartyg\r\nsom ofta går i svenska vatten.</pre><pre>Regeringens arbete är för närvarande inriktat på att\r\nfå till stånd en nordisk samsyn som gör det möjligt\r\natt begränsa svavelhalten i bunkeroljor.</pre><pre>Jag avser att behandla denna fråga i den\r\nmiljöpolitiska propositionen våren 1991. Även i\r\nfrågan om utsläppen av kväveoxider från sjöfarten\r\navser jag att återkomma i samma proposition.</pre><pre>Anf. 52 ROY OTTOSSON (mp):</pre><pre>Herr talman! Bakgrunden till den här frågan är ett\r\nbesök jag gjorde hos sjöfartsverket förra veckan.\r\nJag fick då klart för mig att det finns rederier i\r\nNorden som bedriver färjetrafik, bl.a. på\r\nStockholm, och använder sig av svavelrik\r\nbunkerolja som är betydligt billigare. Dessa\r\nrederier får naturligtvis en stor kostnadsfördel. På\r\nsjöfartsverket menar man att det blir ohållbart för\r\nde svenska rederierna att fortsätta med lågsvavlig\r\nolja om detta fortgår. Jag fick intrycket att det är\r\nganska bråttom när det gäller att förhindra en\r\nytterligare försämring.</pre><pre>Det svar som jag har fått av miljöministern går\r\negentligen bara ut på att man skall vänta till våren\r\n1991 för att se vad som då kommer.</pre><pre>Det är naturligtvis bra om man får till stånd en\r\nnordisk samsyn. Det är väl en förutsättning för ett\r\navtal. Men jag måste ändå fråga miljöministern: Är\r\narbetet inte inriktat på att få till stånd bilaterala\r\navtal just inom Norden, kanske i första hand mellan\r\nSverige och Finland och mellan Sverige och\r\nDanmark som det här angår?</pre><pre>Jag vill också gärna berätta för ministern, om hon\r\ninte redan känner till det, att IMOs ansträningar\r\ninternationellt är mycket blygsamma. IMO tänker\r\nsig en 50-procentig reduktion till år 2000, vilket inte\r\när acceptabelt med tanke på den\r\nförsurningssituation som vi har i Sverige. Som jag\r\nser det måste vi ha en högre ambitionsnivå.</pre><pre>Anf. 53 Miljöminister BIRGITTA DAHL\r\n(s):</pre><pre>Herr talman! Jag delar Roy Ottossons uppfattning\r\natt vi behöver ställa högre krav. Och en del av vårt\r\narbete går ut just på att få enighet kring sådana\r\nhögre krav så att vi även kan driva dem genom\r\nIMO.</pre><pre>Det nordiska arbetet pågår intensivt. Det är ett\r\nnordiskt land som går emot en sådan\r\növerenskommelse, vilket är vårt bekymmer just nu.\r\nVi skulle vilja ha en nordisk samsyn, och vi arbetar\r\nmycket intensivt för det. Men verkligheten är\r\nsådan.</pre><pre>Det är så tydligt för var och en som vet vad det\r\nhandlar om att det är fråga om farvatten som vi\r\nutnyttjar tillsammans. Det är mycket viktigt att vi\r\nfår alla med oss för att undvika att de som bär sig\r\nbra åt blir utkonkurrerade av dem som bär sig illa\r\nåt. Det är ju detta det handlar om. Jag kan försäkra\r\natt vi kommer att göra allt vi kan för att få alla\r\nnordiska länder med oss. I värsta fall får vi nöja oss\r\nmed några.</pre><pre>Anf. 54 ROY OTTOSSON (mp):</pre><pre>Herr talman! Det var ett positivt svar, och vi får se\r\nvad som händer. Jag vill ändå framhålla att det även\r\ni Sverige finns starka krafter som vill invänta\r\ninternationella avtal och inte gå före på det sätt som\r\nbåde jag och miljöministern förespråkar. Det har vi\r\nju sett i remissvaren på miljöavgiftsutredningens\r\nförslag om att ensidigt gå in och lägga miljöavgifter\r\ni Sverige på just svavel i bunkeroljor med mer än\r\n0,5 % svavelhalt. Det är naturligtvis oroväckande\r\natt läsa sådana remissvar, där det helt saknas\r\nförståelse för dessa problem ur miljösynpunkt.\r\nMen om jag har förstått miljöministern rätt kan vi\r\nförvänta oss att det kommer att bli någon typ av\r\navtal eller krav inom det närmaste året.</pre><pre>Anf. 55 Miljöminister BIRGITTA DAHL\r\n(s):</pre><pre>Herr talman! Jag vill påpeka att det finns\r\nytterligare möjligheter som vi kommer att försöka\r\nutnyttja. En sådan är det inledda arbetet mellan\r\nÖstersjöstaterna, som ju startades i Ronneby med\r\nstatsministerkonferens och där en deklaration\r\nutfärdades. Vi skall till januari ha upprättat\r\nnationella planer och före utgången av 1991 ett\r\ngemensamt aktionsprogram för att rädda\r\nÖstersjön. Med den ökning som sjöfarten nu har är\r\ndet naturligtvis väldigt betydelsefullt att vi i tid\r\nangriper den här typen av problem tillsammans.</pre><pre>Överläggningen var härmed avslutad.</pre><pre>14 § Svar på fråga  1990/91:242 om CFC-\r\navvecklingen</pre><pre>Anf. 56 Miljöminister BIRGITTA DAHL\r\n(s):</pre><pre>Herr talman! Lennart Brunander har frågat mig\r\nvad regeringen avser vidta för åtgärder för att tillse\r\natt CFC-avveckling inte leder till ytterligare\r\nmiljöproblem.</pre><pre>Regeringen avser att i den kommande\r\nmiljöpolitiska propositionen i början av år 1991 ta\r\nupp frågan om åtgärder för att begränsa\r\nanvändningen av HCFC- och HFC-föreningar.\r\nRedan i 1988 års miljöpolitiska proposition\r\nfastslogs att CFC-användningen inte får ersättas av\r\nen användning av andra kemikalier som medför\r\nmiljö- eller hälsorisker och att målsättningen är att\r\navveckla användningen av HCFC-föreningar.</pre><pre>Arbetet med att snabbt ersätta CFC på\r\nkemiföretagen runt om i världen har fokuserats\r\nrunt ofullständigt halogenerade klorfluorkarboner,\r\nHCFC, och ofullständigt halogenerade\r\nfluorkarboner, HFC.</pre><pre>Dessa substanser är testade avseende\r\nozonnedbrytande potential och klimatgaseffekt.\r\nMan vet att de inte är helt miljövänliga, men\r\nbetydligt bättre än CFC. I dag är de inom vissa\r\nområden, t.ex. kylskåp, en förutsättning för att\r\nsnabbt kunna stoppa CFC-användningen. Finner\r\nman att de har sådana skadliga effekter att de\r\nendast skapar nya, kanske värre, problem i stället\r\nför att bidra till att lösa problemet med uttunning\r\nav ozonskiktet, skall naturligtvis all användning\r\nstoppas.</pre><pre>Sverige har aktivt arbetat internationellt inom det\r\ns.k. Montrealprotokollet med att användningen av\r\nHCFC skall begränsas till de områden där de\r\nverkligen behövs, för att snabbt kunna ersätta\r\nCFC. Dessutom har Sverige verkat för\r\nrapportering och kontroll av användningen samt\r\nför att sätta ett slutdatum för all användning till år\r\n2010.</pre><pre>Parterna till Montrealprotokollet har i juni 1990\r\nenats om att dessa föreningar endast är\r\növergångssubstanser där användningen skall\r\nbegränsas och så snart som möjligt, men inte senare\r\nän år 2040, ersättas med helt miljöriktiga alternativ.</pre><pre>Självfallet kommer regeringen att noga följa\r\neffekterna av CFC-avvecklingen och vidta åtgärder\r\nom det behövs.</pre><pre>Anf. 57 LENNART BRUNANDER (c):</pre><pre>Herr talman! Jag tackar miljöministern för svaret.\r\nDet var en beskrivning av situationen och litet\r\ngrand en deklaration av att regeringen följer\r\nfrågan. Det kanske inte var ett svar på den fråga\r\nsom jag egentligen hade ställt: Vad gör regeringen\r\noch miljöministern för att ta reda på de bekymmer\r\nsom de nya ersättningsämnena kan orsaka? Det\r\nbeslut som fattades en gång i tiden om att vi skall ta\r\nbort freonerna för att klara ozonskiktet har\r\nbedömts som en väldigt viktig internationell\r\növerenskommelse. Nu börjar glädjen litet grand att\r\ngrumlas, när det kommer propåer om att de ämnen\r\nsom används i stället inte är så bra. De skapar nya\r\nproblem som vi inte hade tänkt på. Egentligen\r\nborde vi ta reda på det innan vi börjar använda\r\ndem.</pre><pre>Nu säger miljöministern att dessa nya ämnen inte\r\nskadar ozonskiktet och att de är undersökta. Men\r\ndet finns andra frågor. Vad händer när dessa ämnen\r\nbryts ner? Vad händer i naturen, jorden och\r\nväxterna? Vi vet att när dessa ämnen bryts ner\r\nbildas triklorfluorättikssyra, som är mycket stark\r\noch som egentligen inte finns i naturligt\r\nsammanhang. Man förmodar att det också bildas\r\nmonofluorättikssyra som är mycket giftig för allt\r\nlevande. Detta har framför allt beskrivits av en\r\nkemiprofessor i England som sysslar med dessa\r\nfrågor. Han har beskyllt industrin för att kasta sig in\r\ni detta utan att egentligen veta vad man gör. Vad jag\r\nhar frågat, och gärna vill ha svar på, är vad vi här i\r\nSverige gör. Vad gör naturvårdsverket,\r\nmiljöministern och regeringen för att ta reda på vad\r\nsom händer med dessa ämnen, så att vi inte åker på\r\nen baksmälla? Den kan ju bli värre än den vi hade\r\ntidigare.</pre><pre></pre><pre>Anf. 58 Miljöminister BIRGITTA DAHL\r\n(s):</pre><pre>Herr talman! Att följa upp är ett naturligt led i\r\nbåde myndigheters och regeringens regelbundet\r\nåterkommande prövning av\r\navvecklingsprogrammet. Vi skall redovisa det för\r\nriksdagen i den miljöpolitiska propositionen om ett\r\npar månader. Det finns inskrivet i både det svenska\r\navvecklingsprogrammet och det internationella\r\nprotokollet att man noggrant måste följa upp för att\r\nförsäkra sig om att vi inte tar i anspråk något som\r\nkan ställa till med nya problem. I varje fall måste\r\ndet vara bättre ämnen än de som ersätts.</pre><pre>Det här området är faktiskt ett bra exempel på hur\r\nman handlar i enlighet med den s.k.\r\nförsiktighetsprincipen, misstanken, utan att ha full\r\nvisshet på alla punkter. Det är väldigt viktigt, därför\r\natt vi har tidigare varit med om att man har skjutit\r\npå nödvändiga beslut under förevändning att vi inte\r\nhar full visshet på alla punkter. Då har man i\r\nonödan förstorat problemen och fördröjt besluten.</pre><pre>Jag för min del är helt övertygad om att även om vi\r\nkan behöva ändra programmet efter hand, så var\r\ndet rätt att lägga fast avvecklingsprogrammet för\r\nCFC och sedan gradvis ersätta CFC med allt bättre\r\nalternativ.</pre><pre>Anf. 59 LENNART BRUNANDER (c):</pre><pre>Herr talman! Jag tycker också att det var rätt att\r\nfatta beslut om att avveckla CFC. Jag tycker\r\ndessutom att det hade varit viktigt att ta reda på hur\r\nde medel som vi använder i stället fungerar.\r\nMiljöministern säger att regeringen följer upp\r\nfrågan. Det räcker inte att följa upp, utan man\r\nmåste ta reda på hur dessa medel fungerar. Vilka\r\nåtgärder har man initierat på forskningsområdet\r\njust för att ta reda på vad dessa nya kemikalier ger\r\nför effekter när de används och sedan bryts ned?\r\nDet går alltså inte att bara följa upp och se efter vad\r\nsom kommer att hända när vi använder dem, utan\r\nvi måste ta reda på effekterna innan vi introducerar\r\ndem fullt ut. Introduktion pågår, så det är ganska\r\nbråttom. Vilka beslut har regeringen fattat i det\r\navseendet?</pre><pre>Anf. 60 Miljöminister BIRGITTA DAHL\r\n(s):</pre><pre>Herr talman! Vi har helt enkelt uppdragit åt de\r\nansvariga myndigheterna att följa arbetet i just det\r\nsyfte som Lennart Brunander är ute efter. Det\r\nligger i deras myndighetsutövning -- det gäller både\r\nkemikalieinspektionen och naturvårdsverket.</pre><pre>Anf. 61 LENNART BRUNANDER (c):</pre><pre>Herr talman! Jag tror när miljöministern säger att\r\nregeringen har uppdragit åt dessa myndigheter att\r\nfölja frågan. Men min fråga är: Vad har de fått i\r\nuppdrag att ta reda på om dessa ersättningsmedels\r\ninverkan på natur och hur de rent kemiskt reagerar\r\ni naturen. Vi måste kunna vidta åtgärder och stoppa\r\nanvändning innan det är för sent, innan vi har\r\nintroducerat dem fullt ut. Det är precis vad som\r\nhåller på att ske nu. När det gäller kylmedel kan vi\r\nåtervinna en del, se till att ämnen inte kommer ut i\r\nnaturen. Har man vidtagit åtgärder när det gäller\r\nåteranvändning?</pre><pre>Överläggningen var härmed avslutad.</pre><pre>15 § Svar på fråga  1990/91:208 om det\r\nbeslutade Östersjölaboratoriet</pre><pre>Anf. 62 Jordbruksminister MATS\r\nHELLSTRÖM (s):</pre><pre>Herr talman! Sven-Olof Petersson har frågat mig\r\nom det är regeringens avsikt att frångå det fattade\r\nbeslutet om inrättande av ett Östersjölaboratorium\r\noch vad i så fall orsaken till detta är.</pre><pre>Riksdagen beslutade i våras att till fiskeristyrelsen\r\nanvisa 1,4 milj. kr. för etablering av en filial till\r\nhavsfiskelaboratoriet.</pre><pre>Regeringen beslutade den 7 juni i år att det\r\nanvisade beloppet får disponeras av fiskeristyrelsen\r\nefter beslut av regeringen då fiskeristyrelsen har\r\npresenterat ett förslag rörande en filial till\r\nhavsfiskelaboratoriet.</pre><pre>Fiskeristyrelsen presenterade den 29 juni ett förslag\r\ntill verksamhet vid en sådan filial. Enligt förslaget\r\nskulle torskundersökningar samt kustrelaterade\r\noch miljörelaterade undersökningar prioriteras.\r\nEnligt fiskeristyrelsens bedömning är en\r\nlokalisering av filialen till Karlskrona det bästa\r\nalternativet med tanke på dels det centrala läget i\r\nförhållande till undersökningsområdet, dels\r\ntillgången till stora landningar av fisk för\r\nprovtagning. Frågan om en filial till\r\nhavsfiskelaboratoriet bereds för närvarande inom\r\nregeringskansliet, och regeringen avser att så snart\r\nsom möjligt ta ställning till denna.</pre><pre>Anf. 63 SVEN-OLOF PETERSSON (c):</pre><pre>Herr talman! Jag tackar jordbruksministern för\r\nsvaret på frågan.</pre><pre>Det var inte utan att vi alla blev väldigt bekymrade\r\nför ungefär en och en halv vecka sedan när det\r\npublicerades uppgifter i lokala tidningar om att\r\nstarten av laboratoriets verksamhet var skjuten på\r\nframtiden. Tanken var ju att verksamheten skulle\r\nha startat i Karlskrona redan i månadsskiftet\r\noktober-november.</pre><pre>Av det svar jag har fått framgår det att\r\nfiskeristyrelsen redan den 29 juli, dvs. för i dagarna\r\nfem månader sedan, presenterade ett förslag till\r\nverksamhet vid filialen. Vi vet att det laboratoriet\r\nkommer att fylla en utomordentligt viktig funktion\r\nför det svenska fisket men också, såvitt vi kan\r\nförstå, i miljöarbetet. 90 % av de svenska\r\nfiskevattnen finns i Östersjön, och ungefär 80 % av\r\nall svensk matfisk kommer från Östersjön och\r\nlandas vid Östersjöhamnar.</pre><pre>Jag skulle vilja fråga statsrådet: Vad är det som gör\r\natt man fortfarande bereder den här frågan i\r\nregeringskansliet, och varför har beslut inte redan\r\nkunnat fattas? Det är ju ändå fem månader sedan\r\npapperen kom från fiskeristyrelsen. Vad är orsaken\r\ntill detta?</pre><pre>Anf. 64 Jordbruksminister MATS\r\nHELLSTRÖM (s):</pre><pre>Herr talman! När fiskeristyrelsen presenterade sitt\r\nförslag, den 29 juni, var hyresförhandlingarna\r\nmellan byggnadsstyrelsen och Karlskrona kommun\r\ninte klara. Hyresavtalet har blivit klart först i\r\noktober. Det visade sig då att hyran var så hög att\r\nden tog en god bit av det anslag som anvisats.\r\nFiskeristyrelsen bedömde då att den hyra man fick\r\nacceptera gick att klara, om medel skjuts till för\r\nverksamheten också från anslaget Främjande av\r\nfiskerinäringen, alltså forskningsmedel på fiskets\r\nområde. Det är det nya som har tillkommit, och\r\nden frågan bereds i vanlig ordning i kanslihuset.</pre><pre>Anf. 65 SVEN-OLOF PETERSSON (c):</pre><pre>Herr talman! Enligt de uppgifter jag har fått skulle\r\nhyresavtalet vara klart -- det verifierar statsrådet\r\nockså. Jag har tidigare hört att alla parter skulle\r\nvara nöjda med detsamma.</pre><pre>Jag skulle då i stället vilja fråga: När kan vi vänta\r\noss att få det positiv besked som vi väntar på och\r\nsom ligger i linje med det tidigare fattade\r\nriksdagsbeslutet? Och när kan vi i så fall förvänta\r\natt verksamheten vid laboratoriet kommer i gång?\r\nAtt den skall i gång är jag övertygad om att\r\njordbruksministern och jag är ense om.</pre><pre>Anf. 66 Jordbruksminister MATS\r\nHELLSTRÖM (s):</pre><pre>Herr talman! Om man är nöjd eller inte med hyran\r\nvet jag inte, och det har jag inte heller någon\r\nanledning att lägga mig i. Jag bara konstaterar att\r\nhyran i varje fall blev sådan att man enligt\r\nfiskeristyrelsen måste lägga till ytterligare medel\r\nför att verksamheten skall kunna bedrivas. Det är\r\ndå medel från Främjande av fiskerinäringen, och\r\ndet är den frågan som i vanlig ordning bereds. Som\r\nvanligt när man bereder frågor inom kanslihuset\r\nkonstaterar man att man så snart som möjligt skall\r\nta ställning till frågan. Det är en vanlig fråga, som\r\nnu är under beredning, och det är de tillkommande\r\nanslagen som vi får diskutera.</pre><pre>Överläggningen var härmed avslutad.</pre><pre>16 § Svar på frågorna 1990/91:233 och 241 om\r\nstöd till försäljning av ekologiskt odlade\r\nprodukter</pre><pre>Anf. 67 Jordbruksminister MATS\r\nHELLSTRÖM (s):</pre><pre>Herr talman! Åsa Domeij har frågat mig om\r\nregeringen är beredd att dels slopa\r\nförmalningsavgiften för ekologiskt odlad\r\nspannmål, dels satsa några miljoner per år på\r\nmarknadsföring av kravmärkta produkter.\r\nMarknadsföringen kan enligt Åsa Domeij\r\nfinansieras genom omdisponering av en del av de\r\nmedel som lantbruksstyrelsen disponerar för att\r\ninformera om omställningen av jordbruket.</pre><pre>Som Åsa Domeij vet är regeringen mycket\r\nintresserad av och engagerad i att främja\r\nutvecklingen av alternativt odlade produkter.</pre><pre>Under flera år har skogs- och jordbrukets\r\nforskningsråd haft särskilda medel för forskning på\r\ndetta område. Vidare ges, som Åsa Domeij själv\r\nnämner, ett stimulansstöd till alternativ odling.\r\nMedel har också avsatts för kontrollen av\r\nprodukterna.</pre><pre>Lantbruksstyrelsen disponerar också särskilda\r\nmedel för rådgivning om alternativ odling samt\r\ninformations- och utvecklingsinsatser för att främja\r\navsättningen av alternativt producerade livsmedel.\r\nUnder innevarande budgetår har 6,3 milj. kr.\r\navsatts för dessa ändamål, vilket är en ökning med\r\n1,0 milj. kr. från det föregående året. Dessa medel\r\nanvänds, förutom för rådgivning, även för\r\nmarknadsföring av och information om alternativt\r\nproducerade livsmedel samt för utbildning av\r\nbutikspersonal i dessa frågor.</pre><pre>Lantbruksstyrelsen förfogar alltså redan över\r\nmedel för bl.a. sådan marknadsföring som Åsa\r\nDomeij efterlyser.</pre><pre>När det gäller förmalningsavgiften delar jag inte\r\nÅsa Domeijs uppfattning. Avgiften är en generell\r\nintern avgift som alla jordbrukare betalar för att\r\ndelta i finansieringen av spannmålsregleringen,\r\noavsett hur eller var spannmålen odlas. Detsamma\r\ngäller övriga interna avgifter. Jag ser ingen\r\nanledning att ändra på detta. Den utvecklingen och\r\nde verksamheter som statsmakterna vill stimulera\r\nbör hellre främjas genom riktade åtgärder än\r\ngenom undantag från generella regler. Det är också\r\nden väg regeringen valt när det gäller alternativ\r\nodling, nämligen att erbjuda ett stimulansbidrag\r\nvid övergång till sådan odling. Även i övrigt har en\r\nsådan utveckling stimulerats, vilket jag nyss\r\nredogjort för.</pre><pre>Slutligen vill jag också påminna om att de interna\r\navgifterna på handelsgödsel och\r\nbekämpningsmedel inte belastar den alternativa\r\nproduktionen.</pre><pre>Anf. 68 ÅSA DOMEIJ (mp):</pre><pre>Herr talman! Jag tackar jordbruksministern för\r\nsvaret.</pre><pre>Jag är givetvis mycket nöjd med att regeringen\r\nsatsade en hel del pengar på omställningsstödet till\r\nalternativ odling. Men det är just mot den\r\nbakgrunden som jag ställt frågan. De pengarna\r\nföljdes inte upp med några medel till just\r\nmarknadsföringsåtgärder. Det kan vara svårt för en\r\nmycket liten men samtidigt mycket kraftigt\r\nväxande näring att själv plocka fram sådana pengar.\r\nHär gjorde Danmark en annorlunda satsning, där\r\nman kombinerade pengar till omställning med\r\npengar till marknadsföring.</pre><pre>I svaret nämner jordbruksministern en del andra\r\nmedel som lantbruksstyrelsen har till sitt\r\nförfogande, bl.a. för rådgivning och även pengar till\r\nkontroll. Men till marknadsföring finns det i dag i\r\npraktiken bara ca 1 miljon som kan användas. Jag\r\ntror att marknadsföringspengar motsvarande 5--6\r\nmilj. kr. per år under en treårsperiod skulle kunna\r\nge mycket bra effekt: Kunder finns, men\r\nprodukterna når inte ut till butikerna. Det är\r\nproblemet. Om vi jämför med Danmark kan vi\r\nockså tydligt se att det faktiskt finns en stor\r\nmarknad.</pre><pre>Jag har också föreslagit en finansiering. Jag förstår\r\natt det kan vara svårt att plocka fram nya pengar i\r\ndet här statsfinansiella läget, men\r\nlantbruksstyrelsen har ju fått mycket stora summor\r\nför att satsa på omställning och information om\r\nomställning av lantbruket till bönderna. Om man\r\nplockade bara några miljoner av de medlen per år\r\nskulle det kunna ha avsedd effekt. Då skulle vi få\r\nmycket större nytta av alla de miljoner som tidigare\r\nhar satsats på omställning till ekologiskt lantbruk.</pre><pre>Anf. 69 Jordbruksminister MATS\r\nHELLSTRÖM (s):</pre><pre>Herr talman! Vi är överens om att det utgår pengar\r\ntill lantbruksstyrelsen i marknadsbefrämjande\r\nsyfte. Jag tror inte att det är klokt att detaljreglera,\r\nvare sig från kammarens talarstol eller från\r\nriksdagen i övrigt, exakt hur de medlen skall\r\nanvändas. Marknadsföring är förvisso en rörlig\r\nverksamhet.</pre><pre>Däremot menar jag att lantbruksstyrelsen har\r\nramar inom vilka man kan omdisponera. Vi har ju\r\ni lantbruksstyrelsen inrättat ett alternativodlarråd,\r\nsom har många olika syften, bl.a. att kunna ge\r\nimpulser i sådana här avseenden. Det är tänkbart\r\natt de idéer som Åsa Domeij här har är kloka -- det\r\nifrågasätter jag inte alls.</pre><pre>Jag konstaterar alltså att det finns pengar och att de\r\npengar som går till direkt marknadsföring också går\r\ntill spannmålsmarknadsföring liksom till\r\nbiodynamiker i allmänhet och till samodlarna.</pre><pre>Sedan vill jag tillägga att de anslag som staten ger\r\ntill KRAV, alltså till själva kontrollmärkningen,\r\nockså har ett slags marknadsföringskaraktär. Att\r\nstaten stöder kontrollstämplingen och den\r\ntrovärdighet som ligger i den är en av de viktigaste\r\nåtgärderna för att just marknadsföra alternativt\r\nodlade livsmedel -- man vet att man kan lita på\r\nKRAV-stämpeln.</pre><pre>Jag vill tillägga -- det tycker jag också är viktigt --\r\natt det går resurser till butikspersonal, så att man i\r\nbutikerna verkligen är aktiva i de här frågorna.</pre><pre>Men det kan finnas många ytterliga idéer, och jag är\r\ninte alls främmande för att det kan finnas goda skäl\r\noch kloka tankar bakom det som Åsa Domeij här\r\nhar sagt. Men vad vi får fram i nästa års budget\r\nkommer naturligtvis i vanlig ordning att\r\npresenteras i januari. Jag menar att\r\nlantbruksstyrelsen bör ha ganska vida ramar att\r\nprioritera inom och att vi inte skall detaljstyra det\r\nhär. Vi har ett råd för alternativ odling som jag\r\nhoppas kan ta fram vettiga ändamål för de pengar\r\nsom anslås.</pre><pre>Anf. 70 ÅSA DOMEIJ (mp):</pre><pre>Herr talman! Om jag fattade jordbruksministern\r\nrätt skulle alltså lantbruksstyrelsen kunna få\r\ndisponera om pengar även ur de medel som är\r\navsatta för information om omställningen av\r\njordbruket. Det låter mycket intressant.</pre><pre>Just när det gäller ekologiskt lantbruk finns inte så\r\nmycket pengar. Det är pengar som framför allt är\r\nuppbundna till rådgivningsinsatser. Till\r\nmarknadsföring finns bara någon enstaka miljon.</pre><pre>Jag vill naturligtvis inte heller att riksdagen skall\r\ndetaljstyra det sätt på vilket\r\nmarknadsföringsåtgärderna skall genomföras. Men\r\njordbruksministern nämnde ju själv möjligheten att\r\ngå ut till butikerna. Jag tror att det allra bästa vore\r\natt satsa det mesta av de 5--6 miljonerna på just\r\nbutikskonsulenter samtidigt som det går mindre\r\npengar till trycksaker. Det skall vi inte bestämma\r\nhär. Jag vill emellertid att regeringen skall trycka på\r\nlantbruksstyrelsen, så att lantbruksstyrelsen\r\nomdisponerar en del av sina pengar till just det här\r\nsom det nu är fråga om.</pre><pre>Anf. 71 Jordbruksminister MATS\r\nHELLSTRÖM (s):</pre><pre>Herr talman! Jag måste rätta Åsa Domeij på en\r\npunkt. Det är inte någon miljon som utgår utan 6,3\r\nmilj.kr. för rådgivning, information och\r\nutvecklingsinsatser, dvs. i marknadsbefrämjande\r\nsyfte. Därutöver kommer den miljon som går till\r\nsjälva kontrollen. Lantbruksstyrelsen har alltså när\r\ndet gäller marknadsfrämjande insatser större\r\nresurser än vad Åsa Domeij hävdar.</pre><pre>Sedan har vi ju skrivit i statsbudgeten under ett\r\nantal år att lantbruksstyrelsen mera allmänt skall\r\nomorientera sin rådgivning till miljöändamål. Det\r\nbehöver inte innebära att enbart de vjust nu\r\nuppräknade anslagen kommer alternativodlingen\r\ntill godo. Inom lantbruksstyrelsen skall man\r\nnaturligtvis också i den allmänna verksamheten\r\nkunna främja alternativodlingen.</pre><pre>Anf. 72 ÅSA DOMEIJ (mp):</pre><pre>Herr talman! Det mesta av de 6,3 milj.kr. som\r\njordbruksministern talade om är direkt uppbundet\r\nför rådgivning och inte för marknadsföring. Det\r\nanvänds bara ungefär 1 milj.kr. för\r\nmarknadsföring. Resten är uppbunden till tjänster\r\nsom riktar sig direkt till lantbrukarna. Framför allt\r\ngäller det då odlingsrådgivning. Det är också en\r\nmycket viktig sak i uppbyggnadsskedet. När vi nu\r\nhar satsat så mycket pengar på omläggning till\r\nekologiskt lantbruk och det krävs så litet pengar för\r\natt det skall bli en god effekt och en utveckling\r\nockså i framtiden, tycker jag att det vore bra om\r\nman under några få år kunde avsätta pengar till just\r\nmarknadsföringssidan. Det är ju inte meningen att\r\ndet här skall bli någonting permanent. När det hela\r\nväl kommer i gång skall ju näringen kunna bära sig\r\nav egen kraft.</pre><pre>Överläggningen var härmed avslutad.</pre><pre>\r\nAjournering</pre><pre>Kammaren beslöt kl. 16.02 på förslag av tredje vice\r\ntalmannen att ajournera frågestunden till kl. 18.00.</pre><pre>\r\nÅterupptagna förhandlingar</pre><pre>Förhandlingarna återupptogs kl. 18.00.</pre><pre></pre><pre>17 § Svar på frågorna 1990/91:182 och 212 om\r\nmotorvägsbron över Södertälje kanal</pre><pre>Anf. 73 Kommunikationsminister GEORG\r\nANDERSSON (s):</pre><pre>Herr talman! Eva Goe s har frågat mig om\r\notillräckliga resurser har avsatts för att snabbt\r\nersätta den havererade bron över Södertälje kanal\r\nmed en ny rörlig bro och påstår att ingenting har\r\nskett när det gäller att återställa bron.</pre><pre>Tom Heyman har frågat om regeringen avser att\r\nvidta några åtgärder för att påskynda reparationen\r\nav bron så att staten kommer att uppfylla\r\nföreskrifterna i vattendomen från år 1962 för\r\npassage till Mälaren.</pre><pre>Jag väljer att besvara frågorna i ett sammanhang.</pre><pre>Sedan brohaveriet inträffade har vägverket,\r\nförutom att på ett föredömligt sätt ordna en\r\nprovisorisk broförbindelse, vidtagit en rad åtgärder\r\nmed syfte att nå en permanent lösning av frågan.</pre><pre>Vägverkets praktiska arbete har genomförts med\r\ninriktningen att återställa bron i rörligt utförande.\r\nHittills har bl.a. en undersökning av det skadade\r\nbrofackverket gjorts för att konstatera eventuella\r\nsprickor, upphandlingsunderlag har tagits fram och\r\nupphandling av reparationen pågår. Brofackverket\r\noch stödbenen till detta beräknas vara på plats till\r\nhalvårsskiftet 1991, då bron kommer att vara\r\nförberedd för att kunna sättas i funktion som en\r\nrörlig bro. Emellertid kan inte ett nytt maskineri\r\nfinnas på plats vid samma tidpunkt eftersom\r\nkonstruktion och tillverkning av detta tar lång tid.\r\nBroarna kan därför inte komma i drift som rörliga\r\nbroar förrän i augusti 1992.</pre><pre>Kostnaden för att återställa bron i rörligt utförande\r\nkommer att bli hög, ca 185 milj. kr., medan en\r\nlösning med en fast bro skulle kosta ca 60 milj. kr.\r\nSkillnaden, 120 milj. kr., är så stor att vägverket har\r\nfunnit skäl att undersöka vad en lösning med en fast\r\nbro skulle få för konsekvenser för sjöfarten. Vidare\r\nvill man ytterligare analysera om en insats med 120\r\nmilj. kr. ger den högsta samhällsekonomiska\r\nnyttan. Denna utredning pågår för närvarande i\r\nsamråd med sjöfartsverket och kan förväntas bli\r\nklar kring årsskiftet. Därefter kan slutlig ställning\r\ntas till vilket alternativ som bör väljas.</pre><pre>När jag för ca 14 dagar sedan sammanträffade med\r\nvägverket och sjöfartsverket och fick information\r\nom det arbete som pågår framhöll jag särskilt\r\nvikten av att erforderligt beslutsunderlag snabbt\r\nfärdigställs så att återställandet av en permanent\r\nbroförbindelse kan genomföras så snart som\r\nmöjligt.</pre><pre>Anf. 74 EVA GOE S (mp):</pre><pre>Herr talman! Jag ber att få tacka för svaret. Jag är\r\nrädd för att permanentningen av den provisoriska\r\nfasta bron kommer att få fortgå. Vattenfalls dom\r\nfrån 1962 skall följas. Vi får nu i svaret höra att det\r\nkan tänkas att vissa delar av bron är färdiga 1991\r\noch att resterande delar blir färdiga 1992. Då har\r\nvi precis kommit fram till utgången av den 30-åriga\r\nrespittiden för vattendomar. Handläggaren\r\nJernberg lär ha sagt att vattendomarna är en ren\r\nformsak. Sådana har ändrats tidigare, och de kan\r\növerprövas efter 30 år. Faktum är att det 1992 har\r\ngått precis 30 år. Frågan är om man fördröjer hela\r\ndenna process för att kunna ändra vattendomen.</pre><pre>Man kan samtidigt fråga sig varför järnvägsbron\r\nhållit i 75 år men inte motorvägsbron, som enligt\r\nuppgift är mellan 20 och 30 år gammal. Är det fråga\r\nom bristande underhåll? Enligt ett referat från TV\r\ni somras har vägförvaltningen i Stockholm i ett\r\nbesiktningsprotokoll framhållit att lyftmekanismen\r\npå den nu helt havererade lyftbron var utsliten. Det\r\nverkar alltså som om man vetat detta på ett tidigt\r\nstadium. Varför har då inte reparation skett\r\ntidigare? Man borde ha insett att ett haveri skulle\r\nkunna ske.</pre><pre>Beträffande upphandlingen vill jag fråga om\r\nskadorna kan bero på en dålig konstruktion. Vilka\r\nhar byggt bron, och skulle skadorna kunna täckas\r\nav någon försäkring? Kostnaderna kommer ju i\r\nförlängningen annars att drabba oss skattebetalare.\r\nVägverket har en önskelista på 100 miljarder, på\r\nsamma sätt som SJ, vars önskelista uppgår till 40\r\nmiljarder. Frågan är varför skadorna inte har\r\nåtgärdats. Skadorna på Tjörnbron gick snabbt att\r\nåtgärda, men här har det dröjt mycket länge.</pre><pre>Anf. 75 TOM HEYMAN (m):</pre><pre>Herr talman! Jag ber att få tacka\r\nkommunikationsministern för svaret.</pre><pre>Det ankommer inte på vägverket att överpröva en\r\nvattendom. Vem har gett vägverket i uppdrag att\r\nfullfölja en sådan utredning? Den i Göteborg\r\ngjorda utredningen har nu framlagts, och\r\nslutsatsen -- tråkigt nog för vägverket -- är ganska\r\nentydig. Jag tillåter mig att återge den:</pre><pre>''En summerad bedömning av de olika effekterna\r\nför sjöfarten och näringslivet -- -- -- är att det i både\r\ni det kortare och det längre tidsperspektivet verkar\r\nmotiverat med en högre höjd än den nu existerande\r\npå 26 meter.''</pre><pre>Det här är inte en investeringsfråga, utan ett\r\nförsäkringsfall. Staten har av hävd aldrig försäkrat\r\nsina egendomar, eftersom det alltid ansetts att\r\nstaten på bättre sätt själv kan täcka de skador som\r\nkan uppstå. Konsekvensen av detta måste vara att\r\nman också skall tillgodose det behov av\r\nreparationer som uppstår på grund av föråldrad\r\nutrustning och misslyckat underhåll. Det är ett\r\nexempel på den offentliga sektorns förfall att man\r\ninte underhåller sin utrustning och inte tar till vara\r\nde utrustningar som man har. Tänk om ett privat\r\nkraftbolag hade visat samma nonchalans mot den\r\nvattendom som vägverket har gjort i det här fallet!\r\nVilket liv det hade blivit!</pre><pre>Anf. 76 Kommunikationsminister GEORG\r\nANDERSSON (s):</pre><pre>Herr talman! Det är lätt att vara efterklok. Eva\r\nGoe s frågor avspeglar ju i viss mån en efterklokhet.\r\nHon säger att man skulle ha varit medveten om\r\nriskerna tidigare och att man skulle ha reparerat\r\ntidigare. Jag är inte kapabel att svara på om det\r\nfanns rimliga möjligheter att bedöma att sådana här\r\nrisker förelåg innan haveriet inträffade.</pre><pre>Nej, vägverket betraktar inte vattendomar som en\r\nformsak, utan tar naturligtvis allvarligt på den.\r\nSamråd sker ju fortlöpande med sjöfartsverket,\r\nsom har att i första hand bevaka sjöfartens intressen\r\ni området.</pre><pre>Det förekommer naturligtvis inte på något sätt en\r\nmedveten fördröjning av det här arbetet, utan man\r\narbetar skyndsamt. Men man arbetar också med\r\nansvar för att hantera våra gemensamma resurser\r\npå ett så ansvarsfullt och effektivt sätt som möjligt.</pre><pre>Tom Heyman finner här anledning att angripa den\r\noffentliga sektorn rent generellt och menar att det\r\ninträffade skulle vara ett tecken på dess förfall. Jag\r\nvet inte om vägväsendet skulle ha varit bättre\r\nutformat i vårt land, med tillgodoseende av olika\r\nintressenters synpunkter och behov, om\r\nvägförvaltningen i landet hade varit privatiserad.\r\nJag tror att det är mycket vanskligt att ge sig in på\r\nden typen av anklagelser som Tom Heyman i det\r\nhär avseendet framför.</pre><pre>Vägverket försöker inte överpröva vattendomen,\r\nutan utgår självfallet från den. Men det tar nu\r\ntyvärr tid, eftersom det måste göras en\r\nspecialbeställning för att åstadkomma en rörlig bro.\r\nDet är rimligt att man under tiden undersöker\r\nockså den samhällsekonomiska effekten.</pre><pre>Anf. 77 EVA GOE S (mp):</pre><pre>Herr talman! En utredning brukar ju vara det bästa\r\nsättet att förhala någonting. Jag ser det så i det här\r\nfallet. Jag vet också att sjöfartsverket gått med på\r\natt göra en egen prövning. Det började med att\r\nvägverket satte i gång en prövning.</pre><pre>Det är enligt vattendomstolen helt klart att man\r\nbehöver en segelfri höjd om 42 m. Om man skulle\r\ntillgodose speciellt miljöpartiets miljökrav, med\r\ndubbla bottnar osv., kommer denna segelfria höjd\r\natt behövas. Den segelfria höjden 26 m, som finns\r\nvid den fasta bron, kan vi glömma.</pre><pre>Det handlar också om vilka möjligheter en ort inne\r\ni landet resp. en sjöstad har i form av\r\nhamntillgänglighet osv. Jag tillhör inte dem som\r\npläderar för enormt stora fartyg, men jag\r\nförespråkar fartyg med dubbla bottnar, fartyg som\r\ngår långsamt in i Mälaren och som möjliggör att\r\nman slipper föra över last till långtradartrafik.</pre><pre>Anf. 78 TOM HEYMAN (m):</pre><pre>Herr talman! Om det här hade varit en privat bro,\r\nskulle detta helt och hållet ha varit ett\r\nförsäkringsfall. Det finns ingen anledning för\r\nvägverket att behandla detta som en\r\nnyinvesteringsfråga. Verket har att fullgöra den\r\nskyldighet det har enligt vattendomen. Trafiken\r\nlider i dag, och det finns en utbredd misstanke om\r\natt vägverket avsiktligt förhalar en lösning för att på\r\ndet sättet åstadkomma någon form av de facto-\r\nsituation, varmed bredden alltjämt skulle vara 26\r\nmeter. Dettta är tämligen uppenbart, och det visar\r\nsig även i andra sammanhang när det kommer\r\npropåer om maximering till 26 meter.</pre><pre>Anf. 79 Kommunikationsminister GEORG\r\nANDERSSON (s):</pre><pre>Om det finns misstankar mot vägverket för att\r\nmedvetet förhala ärendet, så är det Tom Heyman\r\noch i viss mån Eva Goe s som medverkar till att\r\nsprida sådana misstankar. Jag har inte mött sådana\r\nmisstankar i något annat sammanhang.</pre><pre>Avslutningsvis vill jag konstatera att utredningen\r\nom konsekvenserna för sjöfarten har gjorts av\r\nGöteborgs universitet. Kontakter har också tagits\r\nmed berörda intressenter. Samråd har skett med\r\nsjöfartsverket och vägverket. Diskussionerna\r\nmellan de två verken kommer att fortsätta, och\r\navsikten är att man skall försöka finna en\r\ngemensam lösning, som på bästa sätt tillgodoser de\r\nsamhällsekonomiska aspekterna. Enligt min\r\nmening bör vi i slutet av året ha resultatet av de\r\ndiskussionerna.</pre><pre>Anf. 80 EVA GOE S (mp):</pre><pre>Herr talman! Jag vill då upprepa att det gick väldigt\r\nsnabbt att reparera Tjörnbron. Om vägverket anser\r\nsig sakna medel till denna reparation, finns det att\r\nta av på annat håll. Vi kan ju stoppa Öresundsbron\r\nt.ex. -- där finns det ju pengar. Man kan även avstå\r\nfrån de bärighetshöjande åtgärder som man nu\r\nvidtar för att, som det heter, EG-anpassa våra\r\nbroar. Vi kan också ta i anspråk de medel som är\r\navsedda för Vedabron uppe i Västernorrland. Det\r\nfinns alltså medel att ta av.</pre><pre>\r\nVill vi prioritera skall vi naturligtvis prioritera den\r\nhär förbindelsen över Södertälje kanal. Annars tror\r\njag att arbetet kan forceras genom att man tar bort\r\nden fasta bron och låter trafiken ta andra vägar. Det\r\nfinns ju andra sätt att köra förbi Södertälje eller att\r\nlåta trafiken gå genom Södertälje. Men om jag\r\nhade barnvagn skulle jag inte vilja gå på de vägar\r\nsom genomfartstrafiken skulle ta genom staden.</pre><pre>Jag vill än en gång säga att det är konstigt att den\r\n75 år gamla järnvägsbron har hållit.</pre><pre>Anf. 81 Kommunikationsminister GEORG\r\nANDERSSON (s):</pre><pre>Herr talman! Eva Goe s och hennes parti har\r\nverkligen inte medverkat till att ge vägverket mera\r\npengar. Det är precis tvärtom. I sin kamp mot\r\nbilismen har partiet försökt hålla igen på vägverkets\r\nresurser, vilka redan i dag är mycket knappa.</pre><pre>Jag måste säga att Eva Goe s talar mot bättre\r\nvetande eller är utomordentligt dåligt underrättat\r\nnär hon hänvisar till att det finns pengar för\r\nÖresundsbron och Vedabron som skulle kunna\r\nanvändas för det här ändamålet. Till Öresundsbron\r\nfinns det inte några pengar anslagna. Den skall\r\nfinansieras med avgifter från trafikanterna. Med\r\nVedabron uppe i Ångermanland är problemet att\r\ndet ännu inte finns några pengar för att sätta i gång\r\ndet viktiga projektet. Eva Goe s griper alltså sina\r\npengar helt ur luften.</pre><pre>Anf. 82 EVA GOE S (mp):</pre><pre>Herr talman! Det är just det att hur man än vrider\r\noch vänder på problemen så är det individen som\r\nfår buga och bocka för att få pengar. Vi har nu måst\r\ndra in på socialförsäkringar och annat, och jag\r\nanser inte att bilismen i det läget skall gå före sjöfart\r\noch järnväg. Vi vill inte satsa på EG-anpassning av\r\nbroar. Vi vill innan det är för sent stoppa både\r\nÖresundsbron och Vedabron och i stället satsa på\r\njärnvägen. För det ändamålet anslår vi 60 miljarder\r\ntill århundradets slut. Det är det som är skillnaden.\r\nSjöfarten och järnvägen är miljövänliga och\r\nenergieffektiva, vilket långtradartrafiken inte är.</pre><pre>Överläggningen var härmed avslutad.</pre><pre>18 § Svar på frågorna 1990/91:195 och 197 om\r\ninlandsbanan</pre><pre>Anf. 83 Kommunikationsminister GEORG\r\nANDERSSON (s):</pre><pre>Herr talman! Birgitta Hambraeus har frågat mig\r\nom jag ämnar se till att inlandsbanan bevaras i sin\r\nfulla längd så länge riksdagen inte beslutat\r\nannorlunda.</pre><pre>Ragnhild Pohanka har frågat mig hur man kan\r\nmotivera att riva upp en del av rälsen på\r\ninlandsbanan mellan Lesjöfors och Mora.</pre><pre>Jag besvarar frågorna i ett sammanhang.</pre><pre>Bakgrunden till frågorna är att banverket i dagarna\r\nlämnat in en skrivelse till regeringen där det\r\nredogör för resultatet av en anbudsförfrågan som\r\ngjorts för försäljning av bandelen mellan Mora och\r\nLesjöfors. Banverket har i denna skrivelse förordat\r\nen upprivning av spåret.</pre><pre>Den reguljära trafiken på sträckan upphörde för\r\nmer än tre år sedan vilket i normalfallet innebär att\r\nbanverket i dag kan besluta om nedläggning av\r\nbanan. I den trafikpolitiska propositionen nämns\r\ndock möjligheterna att överlåta bandelar där\r\ntrafiken har upphört till intressenter som vill\r\nbedriva turisttrafik. I propositionen nämns också\r\nmöjligheten till en reducering av köpeskillingen vid\r\nett sådant övertagande. Det är då en uppgift för\r\nregeringen att fatta det slutliga beslutet om banans\r\nframtid och om storleken på en eventuell\r\nnedsättning av köpeskillingen.</pre><pre>För den aktuella sträckan har det inkommit flera\r\nanbud både då det gäller turisttrafik och rivning av\r\nspåret. Innan regeringen fattar beslut måste\r\nbedömningar göras av långsiktigheten i de\r\nsatsningar som turistföretagen presenterat i sina\r\nanbud. Detta arbete pågår nu inom\r\nregeringskansliet och jag kan inte i dag uttala mig\r\nom resultatet.</pre><pre>Anf. 84 BIRGITTA HAMBRAEUS (c):</pre><pre>Herr talman! Jag ber att få tacka\r\nkommunikationsministern för svaret på frågan.</pre><pre>Skulle rälsen rivas upp på den aktuella sträckan\r\nförstörs samhällskapital och skadas en lovande\r\nturistnäring. Riksdagen har ju upprepade gånger\r\nbeslutat att satsa på inlandsbanan, och man bör\r\nverkligen tänka sig för noga innan man här fattar\r\noåterkalleliga beslut.</pre><pre>Också de delar av inlandsbanan som inte trafikeras\r\nreguljärt utgör en värdefull tillgång för samhället.\r\nMan förstör det kapitalet om man river upp\r\nrälsen -- skrotvärdet lär ju inte bli mindre med åren.</pre><pre>Banverket skall enligt sin instruktion räkna\r\nsamhällsekonomiskt. Det borde finnas sätt att föra\r\nupp samhällskapital, t.ex. en järnväg, på\r\ntillgångssidan i samhällets redovisning. Nu\r\nexisterar bara skrotvärdet som en tillgång.</pre><pre>Jag hoppas att statsrådet vill tänka över denna\r\nskevhet i riksräkenskaperna, så att kalkyler lättare\r\nkan bli samhällsekonomiskt relevanta. Nu hoppas\r\njag verkligen att regeringen inte gör någonting\r\noåterkalleligt.</pre><pre>Det borde inte vara nödvändigt att sälja banan, om\r\nman befarar att köparen i stället för att använda\r\nden själv skrotar banan och inhöstar vinsten i stället\r\nför att staten gör det. Med litet fantasi måste det gå\r\natt gardera sig mot det, t.ex. genom att hyra ut den\r\nbefintliga trafiken.</pre><pre>Banverkets beslut att göra sig av med banor som\r\ninte trafikerats sedan 1986 kan ju rimligtvis ändras.\r\nDet är viktigt att våra myndigheter inte är\r\nstelbenta.</pre><pre>Inlandsbanan från Lesjöfors uppskattas nu\r\nhögeligen av familjer som trampar dressin och\r\nslipper alla avgaser på sin äventyrssemester i\r\nvildmarken. De bor enkelt och billigt, de fiskar i\r\nsjöarna, plockar bär och strövar omkring i vår\r\nspännande, sköna och fria natur. Från Vansbro\r\nkommun framhåller man att människor i\r\nglesbygden fått arbete genom denna\r\nturistverksamhet, och flera binäringar har skapats,\r\nvilket positivt påverkat servicen för de bofasta i\r\nkommunen. Man har t.ex. ökat underlaget för\r\nrestauranger och livsmedelsaffärer.</pre><pre>Anf. 85 RAGNHILD POHANKA (mp):</pre><pre>Herr talman! Jag vill också tacka för svaret. Det\r\nvar inget slutgiltigt svar, eftersom ärendet är under\r\nbehandling. Vi har som en punkt i vårt\r\ntrafikpolitiska program att vi vill att hela\r\ninlandsbanan skall rustas upp och trafikeras. Nu\r\nföreligger det ett förslag att man skall sälja både\r\nrälsen och marken. Det ger bara en mycket\r\nkortsiktig vinst.</pre><pre>Malungs kommun har varit mycket klok. Man har\r\nbehållit järnvägsmarken upp till Sälen i\r\nkommunens ägo. Därmed har man möjligheten\r\nkvar att åter ta upp trafiken.</pre><pre>Nu har inlandsbanan behandlats särskilt på grund\r\nav sin speciella karaktär. Inlandsbanan tillhör\r\nvarken länsjärnvägarna eller stomjärnvägarna.\r\nDärmed vilar det ett särskilt stort ansvar på\r\nregeringen att behandla denna järnväg efter det\r\nvärde den har.</pre><pre>Turisttrafiken på iInlandsbanan genererar en viktig\r\nlokaltrafik och även en turistnäring, något som\r\nBirgitta Hambraeus nämnde. Det finns alltså en\r\nstor potential när det gäller att rusta upp\r\ninlandsbanan och att hålla den intakt. I förslaget\r\nsägs att det skulle kosta ca 600 milj.kr. Det är ju\r\nungefär vad det kostar att anlägga ett par mil\r\nmotorväg. Det låter som om det vore väldigt\r\nmycket pengar, men det går nog också att pressa\r\nkostnaderna och man kan ju lägga upp det på en\r\nviss tid.</pre><pre>Om man nu river upp dessa banor slår man\r\nsamtidigt sönder de ekonomiska föreningar, från\r\nbörjan intresseföreningar, som 18 eller 20\r\nkommuner har bildat. Om man river upp vissa delar\r\nav banorna, hamnar dessa ekonomiska föreningar\r\nutanför. Och då minskar det intresse som finns --\r\nfrån Mariestad till Gävle. Det tycker jag vore\r\nallvarligt. Man borde i stället göra tvärtom.</pre><pre>Det är väldigt många som åker på denna\r\nsemesterklassiker -- 15 000 tror jag att det var\r\nunder det senaste året.</pre><pre>Anf. 86 Kommunikationsminister GEORG\r\nANDERSSON (s):</pre><pre>Herr talman! Jag uppfattar frågan så att den berör\r\nsträckan Mora--Lesjöfors, och inte inlandsbanan så\r\nsom denna har definierats i riksdagsbeslut. Den\r\nbanan är länsjärnväg. Riksdagen har uttalat sig\r\nbeträffande inlandsbanan på sträckan Mora--\r\nGällivare som en särskild klassificerad järnväg, och\r\nriksdagen har alltså inte bestämt att bandelen\r\nmellan Mora och Lesjöfors skall bevaras.</pre><pre>Trafiken upphörde den 1 januari 1986, och enligt de\r\nregler som gäller kan banverket efter den tiden\r\naktualisera en rivning av spåren. Nu ligger ärendet\r\nhos departementet, och vi får naturligtvis pröva de\r\nanbud och innehållet i de erbjudanden som\r\nintressenterna har ställt i utsikt.</pre><pre>Får jag bara säga att vad miljöpartiet har i sitt\r\ntrafikpolitiska program naturligtvis inte kan läggas\r\ntill grund för regeringens agerande. Vi måste utgå\r\nfrån riksdagsbeslutet. Miljöpartiet talar om att hela\r\ninlandsbanan skall rustas upp och hanterar pengar\r\nväldigt generöst. Jämförelsen med motorväg är\r\nkanske bestickande -- man måste titta på i vilken\r\nutsträckning en investering används i samhället och\r\nvilka pengar olika investeringar genererar.</pre><pre>Den trafik, om jag får vidga svaret något, som\r\nbedrivs på inlandsbanan norr om Mora,\r\nsubventioneras av skattebetalarna med 500 kr. på\r\nvarje biljett.</pre><pre>Anf. 87 BIRGITTA HAMBRAEUS (c):</pre><pre>Herr talman! Det är i alla fall obestridligt att\r\ninlandsbanan börjar i Lesjöfors. Däremot är det ju\r\nriktigt som kommunikationsministern säger att den\r\ninte har trafikerats reguljärt till Mora på ett antal\r\når.</pre><pre>Nu finns en lovande turistsatsning på inlandsbanan.\r\nJag har velat ta upp det samhällsekonomiska\r\ntänkande som jag vet att också\r\nkommunikationsministern är väldigt medveten om\r\ni detta sammanhang. Det är en fälla att tro att ett\r\nskrotvärde som förstör kapitalet är en större\r\ninkomst för staten än det vore att behålla\r\nskrotningsmöjligheten om våra barnbarnsbarn\r\nskulle vilja använda sig av den någon gång på 2000-\r\ntalet. I stället kan man låta turistnäringen dra in\r\npengar kontinuerligt till hela samhället.</pre><pre>Jag hoppas att man vill väga in det oerhört\r\nväsentliga värde som finns i att behålla\r\nturistnäringen, skapa arbetstillfällen i kommuner\r\nrunt omkring och skapa en källa till glädje för alla\r\nfamiljer som vill uppleva denna unika semester --\r\natt trampa dressin ute i vildmarken.</pre><pre>Anf. 88 RAGNHILD POHANKA (mp):</pre><pre>Herr talman! Jag är väl medveten om att våra\r\nförslag inte ligger till grund för regeringens beslut,\r\näven om jag skulle tycka att det vore väldigt bra om\r\nde gjorde det.</pre><pre>Jag vill se detta som en helhet. Därför tog jag också\r\nupp hela inlandsbanan i min fråga. Det som är så\r\ntråkigt är just att man kapar denna enorma bana.\r\nDessutom tycker jag att det är mycket kortsiktigt\r\natt sälja både mark och räls. Marken kan ju vara\r\nmycket värd, men det är ett väldigt kortsiktigt sätt\r\natt se saken på.</pre><pre>Vi vill satsa på turism. Sverige kommer att få en\r\nökad betydelse när det gäller turism i framtiden.\r\nTuristströmmen kommer inte att minska, utan den\r\nkommer att öka. Inlandsbanan borde vi naturligtvis\r\ninvestera i och satsa på -- åtminstone inte förstöra\r\ndess framtida möjligheter.</pre><pre>Någon samhällsekonomisk bedömning har hittills\r\ninte gjorts. Åtminstone har jag inte kunnat få tag i\r\nnågon sådan bedömning som är nedskriven på\r\npapper. Jag skulle vilja förespråka att en sådan\r\nbedömning gjordes. Då skulle kanske vinsterna av\r\nen försäljning vara ytterst små, bara procentuella,\r\nav den vinst samhället kan få av att ha en\r\ninlandsbana för turism och trafik.</pre><pre>Överläggningen var härmed avslutad.</pre><pre></pre><pre>19 § Svar på fråga  1990/91:231 om reflexstolpar\r\noch reflexlinjer</pre><pre>Anf. 89 Kommunikationsminister GEORG\r\nANDERSSON (s):</pre><pre>Herr talman! Alf Wennerfors har frågat mig om jag\r\ni väntan på den definitiva utbyggnaden av\r\nvägsystemet vill medverka till att reflexstolpar och\r\nreflexlinjer ökar trafiksäkerheten.</pre><pre>Ansvaret för byggande, drift och underhåll av de\r\nallmänna vägarna på landsbygden ligger på\r\nvägverket. Regeringen lämnar förslag till riksdagen\r\npå mål och medel för vägverkets verksamhet och\r\nverkställer riksdagens beslut genom generella\r\ndirektiv till vägverket.</pre><pre>Det är därefter vägverket som skall vidta åtgärder\r\nsom kan vara motiverade för att bl.a. höja\r\ntrafiksäkerheten på de allmänna vägarna. I detta\r\narbete ligger även att sätta upp reflexstolpar och att\r\nmåla vägmarkeringar. Vid prioriteringen mellan\r\nolika åtgärder inom driftverksamheten skall\r\nvägverket beakta de riktlinjer som riksdag och\r\nregering har meddelat. I dessa riktlinjer ingår bl.a.\r\natt främja trafiksäkerheten.</pre><pre>Det är därför inte min eller regeringens uppgift att\r\ni olika detaljfrågor ange hur vägverket skall\r\ndisponera sina resurser. Jag förutsätter att\r\nvägverket, med den specialkompetens som verket\r\nbesitter, och inom ramen för de resurser som verket\r\ndisponerar, gör de avvägningar mellan olika\r\ninsatser som är mest ändamålsenliga med hänsyn\r\ntill bl.a. trafiksäkerheten.</pre><pre>Anf. 90 ALF WENNERFORS (m):</pre><pre>Herr talman! Jag ber först att få tacka\r\nkommunikationsministern för svaret. Statsrådet\r\nbegränsar sitt svar till att enbart påminna om den\r\nbeslutsprocess som tillämpas när det gäller\r\nbyggande av vägar och hur trafiksäkerheten skall\r\nfrämjas. Det kan jag i och för sig förstå.</pre><pre>Nu är det emellertid så att vägpengarna har gått\r\nvissa delar av Sverige förbi, särskilt då Roslagen.\r\nDärför är vägarna oerhört dåliga, krokiga och\r\nsmala.</pre><pre>Detta upplevs naturligtvis mer av trafikanterna\r\nunder den årstid det är mörkt och det dessutom\r\nregnar då och då. Statsrådet vet själv hur det är att\r\nmöta stora, väldiga långtradare och, inte minst,\r\nbilar som har felställt ljus.</pre><pre>Det kommer att dröja länge innan vi får den\r\nvägstandard vi skall ha i denna del av landet, och\r\ndärför menar jag att en extra satsning på\r\nreflexstolpar och reflexlinjer under de närmaste\r\nåren skulle medverka till att förbättra\r\ntrafiksäkerheten.</pre><pre>Jag undrar hur statsrådet personligen ser på\r\nriskerna med mörkerkörning när t.o.m. riksvägar\r\när smala och krokiga.</pre><pre>Anf. 91 Kommunikationsminister GEORG\r\nANDERSSON (s):</pre><pre>Herr talman! Mörkerkörning är ett problem,\r\nsärskilt innan snön har fallit och det ljusnar\r\nbetydligt omkring våra vägar. Det är självfallet\r\nviktigt att man vidtar särskilda åtgärder för att\r\nhjälpa trafikanterna. En sådan åtgärd är att sätta\r\nupp kantstolpar med reflexer och måla reflexlinjer.</pre><pre>Enligt de normer som finns sätter man inte upp\r\nkantstolpar på vägar som är smalare än 8 meter. På\r\nsmalare och krokiga vägar kan nämligen\r\nkantstolparna ge vilseledande information till\r\ntrafikanterna.</pre><pre>Med all respekt för dem som har utprovat den här\r\nmetoden måste man konstatera att kantstolparna\r\nfaktiskt kan vara vilseledande och minska\r\ntrafiksäkerheten. Därför används metoden framför\r\nallt på relativt raka och breda vägar. Kantlinjer\r\nmålas på belagda vägar, och mittlinjer målas på\r\nvägar som är mer än 5,5 meter breda. Det här var\r\nlitet saklig information.</pre><pre>Jag förstår Alf Wennerfors reaktion i fråga om\r\nresurser för vägupprustning. Dess värre möter jag\r\nsamma reaktion från alla delar av landet -- man\r\nanser sig vara förfördelad och ha fått för litet i\r\nförhållande till sina behov. Det är ett generellt\r\nproblem som vi i regering och riksdag naturligtvis\r\nbrottas med gemensamt som ansvariga för\r\nmedelstilldelningen.</pre><pre>Anf. 92 ALF WENNERFORS (m):</pre><pre>Herr talman! Jag skulle tro att\r\nkommunikationsministern har åkt runt i Sverige\r\nmycket mer än jag har gjort under de senaste åren.\r\nMen jag har också rest en hel del i Sverige, och jag\r\nvet inte om det finns så dåliga vägar någonstans i\r\ndetta avlånga land som just i Roslagen. Det är\r\ndärför vi är särskilt aktiva för att råda bot på detta.\r\nNu tänker jag speciellt på just extrasatsningen på\r\nreflexstolpar.</pre><pre>Jag är litet förvånad över det som\r\nkommunikationsministern berättar om att\r\nreflexstolpen inte skulle vara lämplig. I andra\r\nländer, inte minst i Tyskland och Österrike,\r\nanvänds den faktiskt, både när det gäller breda\r\nvägar och smala, krokiga vägar.</pre><pre>Trafiksäkerhetsverket gör nu nere i Småland försök\r\nmed reflexlinjer. Tyvärr skrapas det bort av\r\nsnöplogarna. Det är mycket trist.</pre><pre>Jag förstår ändå att kommunikationsministern\r\nkänner trycket både från andra delar av landet och\r\nfrån Roslagen, och det skulle vara bra om vi på sikt\r\neller under de närmaste åren kunde göra någon\r\nform av extrasatsning för att förbättra\r\ntrafiksäkerheten.</pre><pre>Överläggningen var härmed avslutad.</pre><pre>20 § Svar på fråga  1990/91:234 om SJs\r\nlokverkstad i Boden</pre><pre>Anf. 93 Kommunikationsminister GEORG\r\nANDERSSON (s):</pre><pre>Herr talman! Åke Selberg har frågat mig vilka\r\nåtgärder jag är beredd att vidta för att\r\nsysselsättningen och personalstyrkan vid SJs\r\nlokverkstad i Boden skall kunna bibehållas på\r\nnuvarande nivå.</pre><pre>Inom SJ pågår ett arbete med att omstrukturera\r\narbetet vid underhållsverkstäderna. Detta innebär\r\nbl.a. att en översyn görs av verkstäderna i\r\nNotviken, Luleå och Boden. Enligt vad jag har\r\ninhämtat från SJ har något beslut om\r\nneddragningar inte fattats.</pre><pre>I det av riksdagen fattade trafikpolitiska beslutet\r\ngavs SJ stor frihet att organisera de olika delarna av\r\nsin verksamhet på det sätt som bäst främjar de mål\r\nsom satts upp för den totala verksamheten. Jag\r\ntycker att detta är en riktig ordning och utgår från\r\natt SJ kommer att lösa verkstadsfrågorna på ett\r\nsådant sätt att resurserna utnyttjas så effektivt som\r\nmöjligt.</pre><pre>Anf. 94 ÅKE SELBERG (s):</pre><pre>Herr talman! Jag får tacka\r\nkommunikationsministern för svaret.</pre><pre>Upprinnelsen till min fråga är att SJs trafikverkstad\r\ni Boden fick nya direktiv som sade att\r\nverksamheten skulle minskas och delvis också\r\nflyttas. Men verkstadens kostym är i nuvarande\r\nläge inte för stor, utan den är ganska väl anpassad\r\ntill det verkliga behovet, och en minskning av\r\npersonalstyrkan vid lokverkstaden skulle också\r\nkomma att innebära en försämrad service på loken.\r\nOm detta skulle genomföras kommer det med\r\nstörsta sannolikhet att innebära både fördröjningar\r\noch förseningar, enligt de uppgifter jag har kunnat\r\ninhämtat.</pre><pre>Jag är väl medveten om att SJ, sedan frågan\r\nställdes, har dragit tillbaka de ursprungliga\r\ndirektiven som skulle ha inneburit att elva jobb\r\nhade försvunnit.</pre><pre>Kan jag tolka kommunikationsministerns svar som\r\natt verksamheten fortsätter och att det är ett\r\nlugnande besked till personalen?</pre><pre>Anf. 95 Kommunikationsminister GEORG\r\nANDERSSON (s):</pre><pre>Herr talman! Jag kan bara upprepa vad jag redan\r\nhar sagt, dvs. att jag efter att ha inhämtat\r\ninformation från SJ har kunnat konstatera att något\r\nbeslut om en neddragning inte har fattats. Att ett\r\narbete med att omstrukturera verksamheten pågår\r\noch att det är nödvändigt, det är också klart. SJ har\r\nju ett antal verkstäder till sitt förfogande, och man\r\nmåste naturligtvis se till att utnyttja resurserna\r\neffektivt.</pre><pre>Åke Selberg befarar att en neddragning i Boden\r\nskulle medföra en försämrad service. Jag utgår då\r\nfrån att detta är ett uttryck för att verkstaden i\r\nBoden behövs. Självfallet måste SJ, för att kunna\r\nupprätthålla trafiken på ett tillfredsställande sätt,\r\nbedriva verksamheten så att man har en god service\r\npå sin vagnpark och sina lok. Om det som Åke\r\nSelberg hävdar är riktigt, utgår jag från att SJ på ett\r\nrationellt sätt kommer att utnyttja resurserna i\r\nBoden.</pre><pre>Anf. 96 ÅKE SELBERG (s):</pre><pre>Herr talman! Med tanke på att Bodens Central är\r\növre Norrlands järnvägsknut är det naturligtvis\r\nangeläget att också service och översyn av såväl\r\nvagnar som lok fungerar på ett tillfredsställande\r\nsätt. Inte minst med tanke på malmbanans funktion\r\när det viktigt att trafiken där kan flyta med så små\r\nstörningar som möjligt.</pre><pre>Jag besökte för en tid sedan Bodens Central och\r\ndess serviceverkstäder. Jag kunde då konstatera att\r\nmänniskorna som arbetar där har en undermålig\r\narbetsmiljö. Jag vill därför till\r\nkommunikationsministern uttrycka en förhoppning\r\nom att han är beredd att medverka till att de som\r\narbetar i dessa verkstäder också i framtiden får\r\nändamålsenliga lokaler för att kunna göra ett så bra\r\narbete som möjligt. Det är en förutsättning för att\r\nverksamheten skall kunna ge ett bra resultat, och\r\ndet är också en förutsättning för SJs fortsatta\r\nverksamhet och utveckling i det här området.</pre><pre>Anf. 97 Kommunikationsminister GEORG\r\nANDERSSON (s):</pre><pre>Herr talman! Jag är medveten om att en del av SJs\r\nverkstäder har ett eftersatt underhåll och är i behov\r\nav upprustning. Jag är dess bättre också medveten\r\nom att man inom SJ arbetar med den frågan. Jag\r\nkan däremot inte göra några särskilda uttalanden\r\nom situationen i verkstäderna i Boden.</pre><pre>Överläggningen var härmed avslutad.</pre><pre>21 § Svar på fråga  1990/91:163 om Ystads\r\nteater</pre><pre>Anf. 98 Utbildningsminister BENGT\r\nGÖRANSSON (s):</pre><pre>Herr talman! Margitta Edgren har frågat mig om\r\njag är villig att påskynda ett beslut rörande\r\nstatsbidrag för upprustning av Ystads teater.</pre><pre>Vid ett antal tillfällen under senare år har jag för\r\nrepresentanter för Ystads teater förklarat att jag\r\nfinner det angeläget att en upprustning av teatern\r\nkan komma till stånd. Jag har samtidigt redovisat\r\nde regler som gäller för statsbidrag till kulturlokaler\r\nav denna typ, varvid det tydligt framgått att något\r\nomedelbart ekonomiskt stöd från staten inte kunde\r\npåräknas.</pre><pre>Genom beslut av riksdagen våren 1990 har en\r\nekonomisk ram om 25 milj. kr. anvisats över\r\nbostadshuvudtiteln för bl.a. investeringsbidrag till\r\nvissa icke-statliga kulturlokaler. Beslut om bidrag\r\nfattas av plan- och bostadsverket efter hörande av\r\nstatens kulturråd. Ystads teater tillhör den kategori\r\nsom kan komma i fråga för statsbidrag. Regeringen\r\nhar därför till plan- och bostadsverket överlämnat\r\nen ansökan från teatern för prövning och\r\navgörande. Det är inte min uppgift att vare sig\r\npåskynda eller påverka myndighetens beslut i\r\ndenna fråga.</pre><pre>Anf. 99 MARGITTA EDGREN (fp):</pre><pre>Herr talman! Tack för svaret,\r\nutbildningsministern.</pre><pre>Ystads teater är ju en del av vårt gemensamma\r\nkulturarv. Den är snudd på 100 år gammal. Ystad\r\när en av de städer utanför de stora städerna som har\r\nen mycket stark teatertradition. Teatern är\r\ndessutom helt driven på ideella grunder, av helt\r\nfrivilliga krafter, och man saknar resurser för att\r\nsjälv kunna vårda detta kulturarv.</pre><pre>Redan 1985 försökte man på teatern få i gång en\r\nkampanj och ett arbete för att rusta upp teatern,\r\nsom vi i Sverige gemensamt äger. Man har där t.ex.\r\nett värmesystem som är helt antikvariskt och ett\r\nelsystem som är helt ålderdomligt. I somras\r\nramlade t.o.m. en av teaterns scenbilder ner på en\r\nskådespelare så att han fick ett brott på en kota.\r\nTeatern är heller inte handikappanpassad.</pre><pre>När nu den helt ideella styrelsen vill ta hand om\r\ndetta och göra någonting åt det, skrev man första\r\ngången 1985 och bad om att få ett visst ekonomiskt\r\nstöd. Man hade en föreställning om att det just då\r\nfanns en särskild kassa beroende på att vi hade stor\r\narbetslöshet bland byggnadsarbetare. Man fick\r\nbesked om att detta inte fanns och att man fick lov\r\natt ansöka om stöd på något annat sätt. Man kom\r\nigen och sökte bidrag ur en kassa från ett\r\nkulturlotteri, och sedan försvann de pengarna. Och\r\nnu är hela ärendet flyttat från kulturdepartementet\r\ntill bostadsdepartementet.</pre><pre>Efter att ärendet har gått fram och tillbaka på detta\r\nsätt -- och efter många vänliga samtal med\r\nGöransson, det vidimeras -- är det väl inte mer än\r\nrätt att de äntligen får ett besked i stället för att\r\nBengt Göransson bara säger att han tyvärr inte kan\r\ngöra någonting.</pre><pre>Anf. 100 Utbildningsminister BENGT\r\nGÖRANSSON (s):</pre><pre>Herr talman! Det är faktiskt inte fråga om några\r\nbesked hit och dit eller något bollande med\r\nansökningar. Jag hade kontakt med företrädare för\r\nYstads teater vid en tidpunkt då det inte fanns några\r\nstatliga bidrag för den här typen av byggnader. Det\r\nuppstod emellertid då en möjlighet till tillfälligt\r\nbidrag för att på så sätt skapa sysselsättning. Om\r\ndet rådde arbetslöshet bland byggnadsarbetare,\r\nutgjorde dessa lämpliga sysselsättningsobjekt. Den\r\nförordning som då användes anknöt till\r\nbostadsstyrelsens samlingslokalkungörelse. Det\r\nvar alltså fråga om en tillämpning av den\r\nkungörelsen.</pre><pre>Man kom sedan tillbaka och ansåg att staten, utan\r\natt riksdagen har medgivit några sådana beslut,\r\ntrots allt skulle kunna ge statsbidrag. Riksdagen\r\nbehandlade därefter i våras frågan och fann att 25\r\nmilj. kr. om året bör anvisas till boverket för att\r\nanvändas för ickestatliga kulturlokaler med samma\r\nregelsystem som gäller för samlingslokalstödet.\r\nDenna framställning finns nu hos boverket för\r\nbehandling.</pre><pre>Jag anser att detta är en ganska rimlig ordning.\r\nYstads teater är i själva verket ett exempel på hur\r\nett angeläget behov har förmått riksdagen att\r\ninrätta en anslagpost. Men sedan måste självfallet\r\ndetta projekt prövas liksom andra projekt som\r\nockså vill utnyttja anslaget inom denna ram.</pre><pre>Anf. 101 MARGITTA EDGREN (fp):</pre><pre>Herr talman! Är vi då ändå överens om, Bengt\r\nGöransson, att även Ystads teater ingår i\r\nkulturarvet och att den är skyddsvärd på samma\r\nsätt som teatrar i storstäder? Därmed skulle de\r\nmänniskor som arbetar frivilligt med detta och som\r\nverkligen känner för Ystads teater i varje fall kunna\r\nfå litet föshjälp. Ett statligt bidrag kan av andra\r\nbidragsgivare ses som en symbol. Det är därför\r\nangeläget att man nu får ett besked. Dessa\r\nmänniskor har nu väntat i fem år.</pre><pre>Anf. 102 Utbildningsminister BENGT\r\nGÖRANSSON (s):</pre><pre>Herr talman! De har inte väntat i fem år. Det stöd\r\nvi talar om infördes den 1 juli i år. Ystads teater var\r\nett av de mycket angelägna objekt som var motivet\r\nför att detta särskilda stöd har införts. I det stycket\r\nhar Ystads teater varit till glädje för ett stort antal\r\nkulturlokaler runt om i landet.</pre><pre>Anf. 103 MARGITTA EDGREN (fp):</pre><pre>Herr talman! Dessa människor har väntat i fem år.\r\nÅr 1985 lämnade de in sin första ansökan enligt de\r\ndå tillgängliga möjligheterna, som sedan togs bort.\r\nDärefter öppnades nya möjligheter, som sedan\r\nförsvann. Nu är det alltså tredje varvet som dessa\r\nmänniskor skall vänta på att få ett besked om de får\r\nbidrag för att rusta upp sin teater. Dessutom fyller\r\nYstads teater 100 år år 1994. Det vore en fin symbol\r\natt då ha teatern i gott skick. Kan vi inte vara\r\növerens om det?</pre><pre>Anf. 104 Utbildningsminister BENGT\r\nGÖRANSSON (s):</pre><pre>Herr talman! Vi kan vara överens om mycket. Låt\r\nmig bara för ordningens skull konstatera att Ystads\r\nteater har ansökt om anslag från en anslagspost som\r\nkunde användas när det var hög arbetslöshet inom\r\nbyggbranschen. Jag kunde inte ta på mitt ansvar att\r\nsöka medverka till att kasta ut arbetare i\r\narbetslöshet i Skåne för att få tillfälle att ge stöd åt\r\nYstads teater, vilket hade varit den enda\r\nmöjligheten vid den tidpunkten. Därutöver fanns\r\ninga medel att anvisa från kulturlotteriet, eftersom\r\ndet inte de senaste tio åren har haft en sådan volym\r\natt man kunnat anslå pengar till byggen, utan det\r\nhar varit fråga om betydligt blygsammare projekt.</pre><pre>Det är i själva verket det nya stödet som möjliggör\r\nockså för Ystads teater att få sin sak ordentligt\r\nprövad. Jag hoppas naturligtvis att detta skall\r\nkunna prövas på ett sådant sätt att inte bara Ystads\r\nteater utan även andra lokalansvariga kan ha glädje\r\nav det.</pre><pre>Anf. 105 MARGITTA EDGREN (fp):</pre><pre>Herr talman! Kan jag ändå få förvissa mig om att\r\nBengt Göransson ser en upprustning av Ystads\r\nteater som en viktig del av det som dessa nya medel\r\nskall räcka till? Gör Bengt Göransson den\r\nbedömningen efter de kontakter han haft med\r\nteaterledningen vid Ystads teater och efter all den\r\nvälvilja som nu strömmat mot Ystads teater?</pre><pre>Anf. 106 Utbildningminister BENGT\r\nGÖRANSSON (s):</pre><pre>Herr talman! Detta blir mitt allra sista inlägg i den\r\nhär frågan. Jag kan inte uttala mig om huruvida\r\npengarna räcker. Men jag kan naturligtvis uttala\r\nmig om att en upprustning av Ystads teater väl ryms\r\ninom ramen av det system som finns.</pre><pre>Anf. 107 MARGITTA EDGREN (fp):</pre><pre>Tack så mycket.</pre><pre>Överläggningen var härmed avslutad.</pre><pre>22 § Svar på fråga  1990/91:171 om gamla\r\nhästanspända vagnar</pre><pre>Anf. 108 Utbildningsminister BENGT\r\nGÖRANSSON (s):</pre><pre>Herr talman! Lola Björkquist har frågat mig om\r\nregeringen avser att lägga fram förslag som\r\nförhindrar att oersättliga ekipage, värdefulla delar\r\nav vårt kulturarv, försvinner utanför Sveriges\r\ngränser.</pre><pre>Regeringen lämnade sin proposition till riksdagen\r\nmed förslag till lag om skydd mot utförsel av vissa\r\näldre kulturföremål (prop. 1984/85:179, KrU\r\n1985/86:7, rskr. 76) den 21 mars 1985. I min\r\nföredragning till propositionen anförde jag då bl.a.\r\nföljande:</pre><pre>''Den lag som jag föreslår är således mycket\r\nbegränsad och anpassad till dagens situation. Jag\r\nhar valt denna uppläggning för att jag är angelägen\r\natt så långt möjligt begränsa tillståndsprövningen.\r\nHandeln med kulturföremål är emellertid känslig\r\nför olika konjunkturer. Jag utgår därför från att de\r\nblivande tillståndsmyndigheterna noga följer\r\nutvecklingen inom sina resp. ansvarsområden och\r\nvid behov kommer med förslag till förändringar''\r\n(prop. 1984/85:179 s. 14).</pre><pre>Sedan år 1989 ingår den tidigare s.k. utförsellagens\r\nbestämmelser som ett femte kapital i lagen om\r\nkulturminnen m.m. (1988:950). Det är alltså\r\nförutsett att kompletteringar kan behövas av de\r\nbestämmelser som anger vilka föremålskategorier\r\nsom omfattas av prövningen om tillstånd till\r\nutförsel. Jag utgår från att tillståndsmyndigheterna\r\nhandlar i enlighet med citatet jag läste upp.</pre><pre>Anf. 109 LOLA BJÖRKQUIST (fp):</pre><pre>Herr talman! Jag tackar statsrådet för svaret, men\r\njag fick egentligen inget svar på min fråga. Har\r\ntillståndsmyndigheterna uppmärksammat\r\nutbildningsministern på detta problem? Om så är\r\nfallet blir min nästa fråga: Vad gör statsrådet i så fall\r\nför att det som nu sker inte skall ske?</pre><pre>Jag har av Vagnshistoriska sällskapet\r\nuppmärksammats på att många fina ekipage\r\nförsvinner ut i landet antingen hela eller\r\nnedmonterade, och tullmyndigheterna kan bara stå\r\noch se på. Även om lagen är mycket detaljerad\r\nfinns en lucka i lagen som gör detta möjligt.\r\nEftersom det finns en möjlighet till komplettering\r\nav bestämmelserna, precis som statsrådet sade, vill\r\njag gärna ha ett svar på frågan om det inte nu är\r\ndags att omgående komplettera lagen.</pre><pre>Jag har här i min hand ett upprop från en\r\nauktionsfirma där man säger att det i sommar i juni\r\nskall ske en vagnsauktion i Flyinge och att man nu\r\nvill ha in en mängd föremål till denna auktion.\r\nMånga av dessa vagnar är mycket fint hantverk med\r\nsilverbeslag och inredning i intarsia osv. Jag skulle\r\ngärna vilja få ett litet utförligare svar av statsrådet.</pre><pre>Anf. 110 Utbildningsminister BENGT\r\nGÖRANSSON (s):</pre><pre>Herr talman! Jag kan inte ge ett utförligare svar än\r\natt ange vilka förutsättningar som gavs i lagen.\r\nLagen gavs den utformning den fick eftersom det är\r\nfråga om en mängd olika föremål. Varje lag som\r\nblir så detaljerad som man emellanåt har velat ha\r\ndenna lag, möjliggör i själva verket utförsel och\r\nmisshantering av en rad andra föremål som inte\r\nnämns i en sådan lag. Mitt svar på frågan blir\r\nnärmast följande: Jag förutsätter att det\r\nförhållandet att Lola Björkquist ställer denna fråga\r\nger anledning för myndigheten att undersöka om\r\ndet krävs särskilda åtgärder för att tillgodose dessa\r\nönskemål. Detta är naturligtvis en god effekt av\r\nfrågeinstitutet i riksdagen.</pre><pre>Anf. 111 LOLA BJÖRKQUIST (fp):</pre><pre>Herr talman! Jag tackar naturligtvis för detta\r\nbesked, som jag tolkar som positivt. Jag kommer\r\natt följa denna fråga mycket noga i fortsättningen.\r\nJag har under den senaste tiden blivit\r\nuppmärksammad på hur stort detta problem\r\negentligen är. Lagen är som sagt ganska detaljerad\r\nnär det gäller möbler. Det enda som rör dessa\r\nhästekipage är bestämmelser om seldon. Dessa får\r\nman alltså inte föra ut. Men de utgör bara en liten\r\ndetalj i denna hästepok som jag hoppas att\r\nstatsrådet anser är värd att värna om.</pre><pre>Överläggningen var härmed avslutad.</pre><pre>23 § Svar på fråga  1990/91:217 om\r\ndelegationsreglerna inom domstolarna</pre><pre>Anf. 112 Justitieminister LAILA FREIVALDS\r\n(s):</pre><pre>Herr talman! Lars Sundin har frågat mig om jag är\r\nberedd att vidta några åtgärder med anledning av\r\nen hemställan som JO har riktat till regeringen\r\nangående behovet av föreskrifter som närmare\r\nreglerar ansvarsfördelningen mellan domare och\r\nannan personal när det gäller delegerade\r\narbetsuppgifter.</pre><pre>Anledningen till JOs hemställan är ett ärende\r\nangående dröjsmål med expediering i fyra fall av\r\ndomstolsbeslut om rättspsykiatrisk undersökning\r\nsom har granskats av JO. I ett av fallen ansåg JO att\r\nden domare som var rotelinnehavare av\r\noaktsamhet hade åsidosatt sina åligganden på ett\r\nsådant sätt att ärendet skulle överlämnas till statens\r\nansvarsnämnd för avgörande av frågan om\r\ndisciplinansvar.</pre><pre>Ansvarsnämnden ansåg det inte motiverat att\r\nålägga disciplinansvar. Domaren hade varit biträdd\r\nav en rotelsekreterare som enligt gällande regler\r\nhade förordnande att på eget ansvar expediera\r\nrättens beslut. Enligt nämnden hade\r\nrotelinnehavaren haft rätt att lita på att\r\nsekreteraren expedierade beslutet i rätt tid. Skälet\r\ntill det var att det inte finns någon bestämmelse som\r\nålägger en rotelinnehavare att se till att en\r\nsekreterare med ett sådant förordnande fullgör sina\r\nexpeditionella uppgifter på rätt sätt.</pre><pre>Efter JOs framställning uppdrog regeringen åt\r\ndomstolsverket att utreda frågan och lägga fram de\r\nförslag som verket anser nödvändiga.\r\nDomstolsverkets yttrande kommer inom kort in till\r\ndepartementet, och frågan kommer därefter på\r\nvanligt sätt att beredas inom departementet.</pre><pre>Mitt svar på Lars Sundins fråga är alltså att\r\nregeringen är beredd att vidta de åtgärder som visar\r\nsig nödvändiga med anledning av JOs hemställan.</pre><pre></pre><pre>Anf. 113 LARS SUNDIN (fp):</pre><pre>Herr talman! Jag ber att få tacka justitieministern\r\nför det positiva svaret på min fråga.</pre><pre>Mitt parti och jag är naturligtvis för att renodla\r\ndomarrollen så mycket som möjligt. Men det får\r\ninte gå ut över rättssäkerheten. Det måste\r\nnaturligtvis vara glasklart vem som har ansvaret.\r\nDet är bra att regeringen nu har för avsikt att på\r\nhemställan av JO ge föreskrifter om\r\ndelegationsreglerna inom domstolarna. Men när,\r\njustitieministern, kommer föreskrifterna, och går\r\ndet att säga något om innehållet? Blir det t.ex. fråga\r\nom stickprovskontroller såsom ansvarsnämnden\r\nföreslår?</pre><pre>Anf. 114 Justitieminister LAILA FREIVALDS\r\n(s):</pre><pre>Herr talman! Den frågan övervägs för närvarande\r\ni departementet. Det är en angelägen fråga mot\r\nbakgrund av det omfattande reformarbete som\r\npågår med en renodling av domstolarnas och\r\ndomarnas arbete.</pre><pre>Det har skett försök med delegering av\r\narbetsuppgifter från domare till annan personal\r\nunder drygt tio år, och det har gjorts en hel del\r\nutvärderingar. Frågan har nu fått en aktualitet, och\r\nregeringen överväger på vilket sätt frågan skall\r\nhanteras. Någon tidsaspekt vill jag inte för dagen\r\nange.</pre><pre>Anf. 115 LARS SUNDIN (fp):</pre><pre>Herr talman! Kan det bli fråga om att hänskjuta\r\nfrågan till domstolsutredningen, justitieministern?</pre><pre>Anf. 116 Justitieminister LAILA FREIVALDS\r\n(s):</pre><pre>Herr talman! Jag tror att vi i första hand skall\r\nförsöka klara frågan inom departementet.</pre><pre>Överläggningen var härmed avslutad.</pre><pre>24 § Svar på fråga  1990/91:180 om\r\nfängelsestraffkommitténs betänkande</pre><pre>Anf. 117 Justitieminister LAILA FREIVALDS\r\n(s):</pre><pre>Herr talman! Ingbritt Irhammar har frågat mig om\r\nregeringen ämnar att inom en snar framtid\r\nförelägga riksdagen en proposition i enlighet med\r\nfängelsestraffkommitténs betänkande. Frågan är\r\nställd mot bakgrund av en nyligen avkunnad dom\r\nav Svea hovrätt i vilken en medborgare från\r\nSomalia frikänts från ansvar för narkotikabrott och\r\nvarusmuggling.</pre><pre>Jag vill först framhålla att jag som justitieminister\r\nhär i kammaren inte vill diskutera enskilda\r\ndomstolsavgöranden. Den aktuella domen har inte\r\nens vunnit laga kraft.</pre><pre>Den fråga som Ingbritt Irhammar tar upp gäller\r\nutrymmet för ansvarsfrihet på grund av s.k.\r\negentlig rättsvillfarelse. Fängelsestraffkommittén\r\nhar valt uttrycket straffrättsvillfarelse som\r\nbeteckning för att någon svävar i villfarelse om\r\ninnehållet i strafflagstiftningen. Principen är att\r\nokunnighet om innehållet i lag inte friar från\r\nansvar. Under vissa speciella omständigheter kan\r\nemellertid villfarelsen eller okunnigheten bedömas\r\nsom ursäktlig och föranleda att gärningen bedöms\r\nsom mindre straffvärd. Gärningsmannen kan då få\r\nett lindrigare straff eller bli fri från ansvar.</pre><pre>Fängelsestraffkommitténs slutbetänkande (SOU\r\n1987:7) innehåller en förtjänstfull belysning av bl.a.\r\nrättsvillfarelse som grund för ansvarsfrihet.\r\nKommittén, som var parlamentariskt sammansatt,\r\nhar enhälligt föreslagit att en särskild bestämmelse\r\nom rättsvillfarelse förs in i brottsbalken.\r\nBetänkandet bereds nu inom\r\njustitiedepartementet, och jag kan i dag inte säga\r\nnär förslag kan lämnas till riksdagen.</pre><pre>Jag vill i sammanhanget också hänvisa till vad\r\njustitieutskottet nyligen uttalat om kulturella och\r\netniska olikheters betydelse för straffbestämning.\r\nMed avslag på ett par motioner om åtgärder i syfte\r\natt förhindra att kulturella och etniska olikheter\r\nläggs till grund för straffmätning, uttalade\r\njustitieutskottet att det inte etablerats någon sådan\r\nrättspraxis som motionärerna utgått från och inte\r\nheller erfordras några lagstiftningsåtgärder på\r\nstraffrättens område för att få till stånd den ordning\r\nsom motionärerna önskade (1990/91:JuU3).\r\nUtskottets inställning i sakfrågan kommer givetvis\r\natt beaktas vid beredningen av nya lagförslag.</pre><pre>Anf. 118 INGBRITT IRHAMMAR (c):</pre><pre>Herr talman! Jag vill tacka för svaret som jag\r\nupplever som positivt.</pre><pre>Bl.a. får jag veta att regeringen planerar ett\r\nlagförslag på området vad gäller rättsvillfarelse och\r\nursäktlighetsrekvisitet. Det har rått en brist på\r\nlagreglering på området, och man har fått vända sig\r\ntill praxis. Jag tycker att det är positivt att det\r\nplaneras att lämnas ett förslag till riksdagen.</pre><pre>Dessutom tycker jag att det är positivt att\r\njustitieministern framhåller uttalandet från\r\njustitieutskottet. Utskottet påtalar att inga speciella\r\nhänsyn i olika domar skall tas till kulturella och\r\netniska olikheters betydelse, särskilda kulturella\r\nregler och vanor från ett annat hemland. I Sverige\r\nskall alla dömas efter svensk lag och efter samma\r\nrekvisit. Jag tycker att svaret var mycket positivt.</pre><pre>Att jag har tagit upp ett enskilt fall beror\r\nnaturligtvis på att jag vill belysa denna\r\ngrundläggande princip. Det har oroat mig att denna\r\nsyn har frångåtts i domen och att hänsyn har tagits\r\ntill kulturella mönster i hemlandet i det här fallet.</pre><pre>Jag tackar än en gång för svaret.</pre><pre>Överläggningen var härmed avslutad.</pre><pre>25 § Svar på fråga  1990/91:181 om EES-avtalet\r\noch grundlagen</pre><pre>Anf. 119 Justitieminister LAILA FREIVALDS\r\n(s):</pre><pre>Herr talman! Gudrun Schyman har frågat\r\nstatsrådet Anita Gradin om regeringen avser att\r\nvidta några åtgärder för att förhindra att riksdagen\r\nskall behöva fatta beslut om EES-avtalet kommer\r\natt föranleda grundlagsändring eller inte innan\r\nEES-avtalet är klart.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>De förhandlingar som nu förs mellan EFTA-\r\nländerna och EG beträffande ett europeiskt\r\nekonomiskt samarbetsområde syftar till ett avtal\r\nsom skall kunna träda i kraft den 1 januari 1993, då\r\nEGs s.k. inre marknad skall vara fullbordad.</pre><pre>Grundlag kan ändras endast i samband med val till\r\nriksdagen. Skulle ett avtal fordra grundlagsändring,\r\nmåste sådan därför ske redan i anslutning till\r\nriksdagsvalet 1991, om avtalet skall kunna träda i\r\nkraft som planerat.</pre><pre>Mot denna bakgrund har inom\r\njustitiedepartementet utarbetats promemorian (Ds\r\n1990:58) Ett europeiskt ekonomiskt\r\nsamarbetsområde och den svenska grundlagen.\r\nSlutsatsen i promemorian är att ett EES-avtal --\r\nsådant det kan förutses komma att gestalta sig sig --\r\nskulle vara förenligt med regeringsformen utan att\r\ndenna behöver ändras. Promemorian har\r\nremissbehandlats, och remisstiden gick ut i\r\ndagarna.</pre><pre>Flertalet instanser ansluter sig till promemorians\r\nbedömningar medan några anser att\r\ngrundlagsändring krävs. I departementet håller vi\r\nnu på med att sammanställa och analysera\r\nremissvaren, varav det sista kom in så sent som i\r\ntorsdags. Någon slutlig ställning till om en\r\nproposition skall föreläggas riksdagen eller ej, har\r\ndärför ännu inte tagits. Om en sådan skall\r\nföreläggas riksdagen, skall den enligt huvudregeln\r\nanmälas här i kammaren senast nio månader före\r\nvalet, dvs. senast fredagen den 14 december.</pre><pre>Anf. 120 GUDRUN SCHYMAN (v):</pre><pre>Herr talman! Jag ber att få tacka för svaret.</pre><pre>Jag känner naturligtvis till denna promemoria, och\r\njag vet att den har varit ute på remiss. Jag tycker att\r\ndet var föredömligt att den skickades ut över huvud\r\ntaget. Jag vet också att man i en hel del av\r\nremissvaren som har kommit in ställer sig mycket\r\ntveksam till detta. Huvudfrågan i remissvaren är:\r\nHur skall det vara möjligt att ta ställning till detta\r\nnär man inte vet hur avtalet kommer att se ut? Det\r\när just den absurda situation jag har försökt att\r\npeka på, dvs. att riksdagen tydligen skall ta\r\nställning till om ett avtal strider mot grundlagen\r\nutan att veta om hur avtalet slutgiltigt kommer att\r\nse ut. Den frågan kvarstår naturligtvis.</pre><pre>Bland de remissinstanser som har yttrat sig, och\r\nsom jag har tagit del av, finns det tunga instanser\r\nsom är mycket tveksamma. Allmänt gäller att de är\r\ntveksamma till att ta ställning till något de inte\r\nkänner till. T.ex. regeringsrätten, som man väl får\r\nbetrakta som en tung instans, menar att de\r\nbindande förhandsbeskeden och att EG-domstolen\r\nskall kunna göra tolkningar som är bindande för\r\nSverige klart strider mot grundlagen. Jag vet att\r\nockså Uppsala universitets juridiska fakultet är av\r\nden åsikten. Högsta domstolen, som också\r\nbetraktas som en tung instans, är mycket tveksam\r\ntill allt. Jag vet att Stockholms universitet har yttrat\r\natt detta nog skall kunna gå bra. Men dessa\r\ninstanser går stick i stäv. Det visar på hur svår\r\nfrågan är att hantera och hur svårt det kommer att\r\nbli att fatta beslut.</pre><pre>Det förs också diskussioner om företrädesrätten --\r\nhur man skall göra med lagar och förordningar,\r\nhuruvida EG-förordningar skall styra över svensk\r\nlagstiftning och hur regeringen skall förfara i dessa\r\nsammanhang.</pre><pre>Det finns alltså fortfarande många oklarheter, och\r\nden största är naturligtvis att vi faktiskt inte vet hur\r\navtalet kommer att se ut. Jag undrar fortfarande:\r\nHur skall det vara möjligt för riksdagen att fatta ett\r\nbeslut, om detta strider mot grundlagen?</pre><pre>Anf. 121 Justitieminister LAILA FREIVALDS\r\n(s):</pre><pre>Herr talman! Jag känner det angeläget att säga att\r\njag inte på något sätt kan vidimera den beskrivning\r\nsom Gudrun Schyman här lämnar av\r\nremissinstansernas inställning i frågan. Som jag\r\nsade i mitt svar finns det remissinstanser som anser\r\natt en grundlagsändring inte är nödvändig, medan\r\nandra framför en tveksamhet härvidlag och någon\r\näven anser att en grundlagsändring bör ske. Därför\r\növerväger vi nu i regeringskansliet huruvida vi skall\r\nlägga fram ett förslag om en grundlagsändring. Om\r\nvi kommer fram till att vi skall göra det, skall det\r\nske före den 14 december.</pre><pre>Anf. 122 GUDRUN SCHYMAN (v):</pre><pre>Herr talman! Jag finner det litet märkligt att\r\njustitieministern inte kan vidimera det som jag\r\nsäger. Eftersom det är så bråttom med det här\r\närendet förmodar jag att man kastar sig över\r\nremissvaren när de kommer och läser dem febrilt\r\nför att kunna bilda sig en uppfattning om det här.</pre><pre>Jag skulle ändå vilja veta på vilket sätt man skall\r\nkunna göra denna bedömning i regeringen. Och på\r\nvilket material? Vi vet faktiskt inte hur ett\r\neventuellt avtal kommer att se ut. Jag kan inte med\r\nden förhandlingsgång som nu är aktuell se att det\r\nblir möjligt att få detta klart för sig före detta\r\nmagiska datum i december.</pre><pre>Anf. 123 Justitieminister LAILA FREIVALDS\r\n(s):</pre><pre>Herr talman! Vad jag menade med att säga att jag\r\ninte kan vidimera Gudrun Schymans beskrivning av\r\nremissinstansernas inställning var att jag inte ansåg\r\natt den beskrivningen var riktigt korrekt.</pre><pre>Vad gäller möjligheterna att ta ställning till\r\ngrundlagsfrågan i förhållande till EES-avtalets\r\ninnehåll vill jag nog ändå säga att vi har en mycket\r\ngod uppfattning om vad ett EES-avtal kan komma\r\natt omfatta. Vi arbetar med ett mycket konkret\r\nmaterial och har en mycket bra föreställning om\r\nvad ett EES-avtal kommer att kunna innehålla.</pre><pre>Anf. 124 GUDRUN SCHYMAN (v):</pre><pre>Herr talman! Jag trodde att jag var ganska väl\r\ninformerad om förhandlingsläget, om vilka frågor\r\nsom finns på dagordningen och om vilka frågor som\r\när olösta, eftersom jag sitter i den utökade EFTA-\r\ndelegationen. Jag har där fått ganska klart för mig,\r\nockså genom kontakter direkt med Bryssel, att de\r\nkonstitutionella frågorna fortfarande är olösta. Där\r\nhar man en bra bit kvar att gå. Dessutom börjar\r\nman numera tvivla på vår medverkan i hela EES-\r\navtalet efter de senaste politiska utspelen.</pre><pre>Det är naturligtvis en annan fråga, men jag måste\r\nsäga att det förvånar mig att justitieministern tror\r\natt det skall vara möjligt att redan i december\r\nmånad göra en beskrivning av hur avtalet kommer\r\natt se ut och utifrån det begära att riksdagen skall\r\nfatta ett beslut.</pre><pre>Överläggningen var härmed avslutad.</pre><pre>26 § Svar på fråga  1990/91:216 om\r\nfamiljerådgivningen</pre><pre>Anf. 125 Statsrådet BENGT LINDQVIST\r\n(s):</pre><pre>Herr talman! Daniel Tarschys har frågat mig när\r\nregeringen avser att vidta de åtgärder för att trygga\r\nfamiljerådgivningen som riksdagen har efterlyst.</pre><pre>Socialstyrelsen föreslog i rapporten (SoS-rapport\r\n1989:10) Familjerådgivning -- Samarbetssamtal en\r\nändring i socialtjänstlagen med innebörd att\r\nkommunerna tilldelades huvudmannaskapet för\r\nfamiljerådgivningen.</pre><pre>Rapporten har remissbehandlats. Svenska\r\nkommunförbundet och några kommuner som\r\nbesvarade remissen ställde sig avvisande till\r\nförslaget.</pre><pre>Frågan om hur familjerådgivningen skall tryggas är\r\nföremål för fortsatt prövning inom\r\nsocialdepartementet.</pre><pre>Anf. 126 DANIEL TARSCHYS (fp):</pre><pre>Herr talman! Jag ber att få tacka Bengt Lindqvist\r\nför svaret på min fråga. Jag känner igen svaret -- det\r\när nämligen ungefär det samma som jag fick när jag\r\nställde samma fråga i januari i år.</pre><pre>Riksdagen har uttalat ett stort intresse för\r\nfamiljerådgivningen. Vi är i socialutskottet överens\r\nom att förbyggande åtgärder är oerhört viktiga och\r\nockså oerhört billiga för samhället i jämförelse med\r\nde åtgärder som måste sättas in, när människor\r\nhamnar i missbruk, när ungdomar kommer på glid\r\noch när vi får kriminalitet och andra typer av sociala\r\nproblem. Därför har riksdagen två gånger vänt sig\r\ntill regeringen och sagt att man skyndsamt vill ha\r\nåtgärder för att trygga familjerådgivningen. Det\r\nhände 1987 och åter 1988. Då fanns redan en\r\ngammal utredning, som rekommenderade\r\nregeringen att vidta åtgärder.</pre><pre>Sedan dess har regeringen tillsatt en ny utredning,\r\nsom återigen visat att familjerådgivning är\r\nsamhällsekonomiskt mycket lönsam och som\r\nföreslagit konkreta åtgärder. När jag ställde frågan\r\ni januari sade statsrådet Lindqvist att man fr.o.m.\r\ndå skulle sätta i gång med att bereda frågorna.\r\nInriktningen var att lägga fram förslag så snart sig\r\ngöra lät. Jag blir litet deprimerad över att jag tio till\r\nelva månader senare får precis samma svar från\r\nstatsrådet Bengt Lindqvist.</pre><pre>När, Bengt Lindqvist, kan det bli resultat?</pre><pre>Anf. 127 Statsrådet BENGT LINDQVIST\r\n(s):</pre><pre>Herr talman! Allra först vill jag understryka att\r\nockså för mig och för regeringen är\r\nfamiljerådgivningen en mycket viktig insats till stöd\r\nför människor som hamnar i besvärliga situationer\r\ninom familjen. Det är naturligtvis för att förhindra\r\natt sådana konflikter utvecklar sig till separationer\r\nsom familjerådgivningen är så viktig. Vi arbetar\r\nockså verkligen för att finna en lösning.</pre><pre>En av de handikappande omständigheterna i\r\nsammanhanget är att vi har haft svårigheter att\r\npeka ut en av huvudmännen som den som\r\nnaturligen borde vara ansvarig för denna\r\nverksamhet. Innan man har gjort det tror jag inte\r\natt vi får ordning på denna verksamhet. Nu har\r\nsocialstyrelsen tagit det steget att uttala att\r\nkommunerna bör ansvara för detta och att det då\r\nbör samordnas med övriga insatser, t.ex.\r\nsamarbetssamtal och andra familjepolitiska\r\nåtgärder.</pre><pre>Jag delar den uppfattningen. Jag tycker att det är åt\r\ndet hållet som vi skall gå. Men samtidigt skall jag\r\nerkänna att det har känts svårt i detta läge att ålägga\r\nkommunerna ytterligare en uppgift, i en situation\r\nnär vi vet att det är ett ganska besvärligt läge för\r\ndem både ekonomisk och resursmässigt i övrigt.</pre><pre>Samtidigt är jag bekymrad över att behöva notera\r\nsignaler från en del håll om att man nu på grund av\r\ndiskussionerna om huvudmannaskapet drar ned på\r\nfamiljerådgivningen. Det vore verkligen trist och\r\nnäst intill katastrofalt, om vi skulle förlora\r\nkompetent personal på det här området på grund\r\nav denna diskussion. Den är nödvändig för att vi\r\nskall komma fram till en organisation, men jag\r\nhoppas att när vi är framme vid slutpunkten på den\r\noch har ett konkret förslag, skall vi också ha\r\npersonal att tillgå för att bygga upp en verksamhet\r\nsom omfattar alla.</pre><pre>Anf. 128 DANIEL TARSCHYS (fp):</pre><pre>Herr talman! Det är lättast att få sådan personal,\r\nom den inte försvinner på vägen. Också jag har\r\nnåtts av signalerna om att det i kommuner och\r\nlandsting har varit oerhört svårt att försvara\r\nfamiljerådgivningen. Det har på en del håll funnits\r\nkonkreta nedläggningsplaner. Jag är inte säker på\r\natt de har verkställts, men jag vet att det har funnits\r\nmycket långt gångna planer på att lägga ned\r\nfamiljerådgivningen.</pre><pre>Man kan självfallet säga att detta är förklarligt i ett\r\nläge där landstingen och kommunerna har en svag\r\nekonomi. Men den rapport som socialstyrelsen\r\nutarbetade visade att denna verksamhet inte är\r\nnågon belastning för samhällets ekonomi, utan\r\ntvärtom innebär besparingar. De kostnader som\r\nman har för familjerådgivningen är relativt\r\nbeskedliga, och de uppvägs mer än väl av de\r\nbesparingar som görs i form av förhindrande av\r\nmissbruk, kriminalitet, ungdomsproblem och annat\r\nsom är följden av splittrade familjer. Jag tycker att\r\ndet borde leda till slutsatsen att man inte av\r\nekonomiska skäl skall hesitera för att mycket\r\nsnabbt ta itu med denna fråga.</pre><pre>Anf. 129 Statsrådet BENGT LINDQVIST\r\n(s):</pre><pre>Herr talman! Jag tar det som ett löfte om att i varje\r\nfall folkpartiet för sin del är berett att acceptera\r\nökade kostnader för familjerådgivning, om ett\r\nsådant förslag skulle komma. Det ena problemet är\r\noklarheter med huvudmannaskapet. Det andra är\r\natt om vi kommunaliserar den verksamhet som\r\nfinns, skulle ändå ojämnheterna i verksamheten\r\nvara mycket påtagliga. Det skulle bli stora vita\r\nfläckar på den svenska kartan vad gäller tillgången\r\ntill familjrådgivning. Därför måste det\r\nkompletteras med ett uppbyggnadsarbete. Och det\r\när det som har varit vårt rena budgetproblem i detta\r\nsammanhang.</pre><pre>Jag vill passa på att ställa en fråga till Daniel\r\nTarschys, även om det är det omvända som skall\r\ngälla. Jag blev nyfiken på om socialutskottets\r\nordförande delar min uppfattning att det är\r\nkommunerna som bör ta över huvudmannaskapet\r\nför familjerådgivningen, eftersom det skulle\r\nunderlätta på olika sätt?</pre><pre>Anf. 130 DANIEL TARSCHYS (fp):</pre><pre>Herr talman! Den här lilla frågan på slutet är också\r\nen tradition i våra meningsutbyten i det här\r\närendet. Samma fråga ställdes förra gången. Jag\r\nmåste då bekänna att vi inte har haft möjlighet att\r\ntränga in i frågan om huruvida kommuner eller\r\nlandsting är bäst skickade. Det är precis som\r\nstatsrådet säger att det självfallet finns vissa\r\nkommuner som är ganska små när det gäller att\r\nbära den här uppgiften. Det är svårt att tänka sig\r\natt Bjurholms kommun eller andra kommuner i den\r\nstorleksklassen själva skall kunna ha en\r\nkvalificerad familjerådgivning. Någon typ av\r\növerkommunal bas måste väl åtminstone finnas för\r\nvissa kommuner. Men jag vill svara på frågan att vi\r\ninte har någon konkret uppfattning.</pre><pre>Vad vi däremot är övertygade om är att\r\nskyndsamma åtgärder måste vidtas för att trygga\r\nfamiljerådgivningen. Det måste i hela landet finnas\r\ntillgång till familjerådgivning. Och det är vår\r\nförhoppning att regeringen nu skall sätta fart.\r\nFramställningar från riksdagen har, som jag har\r\nsagt, gjorts 1987 och 1988, och jag har ställt två\r\nfrågor i år. Jag hoppas att jag inte skall behöva\r\nställa fler frågor.</pre><pre>Överläggningen var härmed avslutad.</pre><pre>27 § Svar på fråga  1990/91:218 om villkoren för\r\nhandikappade barn och ungdomar</pre><pre>Anf. 131 Statsrådet BENGT LINDQVIST\r\n(s):</pre><pre>Herr talman! Eva Zetterberg har frågat mig om\r\nregeringen tänker ha partiöverläggningar för att\r\ntillmötesgå de krav och önskemål om förbättrade\r\nvillkor för handikappade barn och ungdomar som\r\nframfördes vid RBUs kongress, dvs. Riksförbundet\r\nför rörelsehindrade barn och ungdomar.</pre><pre>Regeringens strävan är att fortlöpande vidta\r\nåtgärder som leder till förbättrade villkor för barn\r\noch ungdomar med handikapp. Steg för steg har\r\nockså samhällsstödet till handikappade barn och\r\nderas familjer kunnat utvecklas. Under de allra\r\nsenaste åren har bl.a. genomförandet av\r\nbilstödsreformen och utbyggnaden av\r\nföräldraförsäkringen och vårdbidraget haft stor\r\nbetydelse.</pre><pre>Trots dessa och andra insatser är alltjämt\r\nsamhällsstödet till handikappade barn och deras\r\nföräldrar på vissa punkter otillräckligt.\r\nRegeringens ambition är därför att fortsätta\r\nutvecklingsarbetet, och i det sammanhanget spelar\r\n1989 års handikapputredning en mycket viktig roll.\r\nDess främsta uppgift är att bedöma hur svårt\r\nhandikappade i framtiden skall kunna tillförsäkras\r\nett väl fungerande samhällsstöd när det gäller\r\nsocialtjänst samt habilitering och rehabilitering. En\r\nav de mest centrala frågorna är att bedöma hur\r\nstödet till handikappade barn och ungdomar skall\r\nkunna stärkas.</pre><pre>Konventionen om barnets rättigheter, som Sverige\r\nvar ett av de allra första länderna att ratificera,\r\ninnehåller viktiga regler om handikappade barns\r\noch ungdomars rätt till stöd.</pre><pre>Den uppmärksamhet som barnens rätt och villkor\r\nhar fått till följd av konventionen är givetvis ett stöd\r\näven för det svenska reformarbetet på området.</pre><pre>De svenska handikapporganisationerna har haft\r\noch har alltjämt en stor betydelse både för synen på\r\nhandikapp och för utformningen av olika\r\nsamhällsinsatser inom området. Regeringen\r\nkommer därför även i framtiden att ha nära\r\nkontakter med handikapporganisationerna vid\r\nplanering och genomförande av olika\r\nhandikappinsatser. Med hänsyn bl.a. till det arbete\r\nsom för närvarande bedrivs i\r\nhandikapputredningen bedömer jag dock inte att\r\nregeringen kommer att kalla till särskilda\r\npartiöverläggningar i frågan. I\r\nhandikapputredningen ingår som bekant\r\nföreträdare för samtliga riksdagspartier och\r\nhandikapprörelsen.</pre><pre></pre><pre>Anf. 132 EVA ZETTERBERG (v):</pre><pre>Herr talman! Jag vill tacka statsrådet för svaret på\r\nmin fråga. Jag vill också inledningsvis konstatera\r\natt jag är glad över att vi i mångt och mycket har en\r\ngemensam syn på hur viktigt det är att frågor som\r\ngäller handikappade barn och ungdomar löses.\r\nDäremot måste jag uttrycka besvikelse över att\r\nstatsrådet inte är beredd att gå längre och utföra\r\nmer konkreta handlingar i dag på detta område.</pre><pre>På RBUs kongress i maj och vid en rad andra\r\ntillfällen redovisades de behov som man måste\r\ntillgodose på mycket kort sikt för att underlätta\r\nvardagen i dag. Det finns forskningsresultat som\r\nman har använt sig av. Bl.a. har statsministern\r\nanfört Köhlers forskningsresultat, som visar hur\r\nsvenska barn befinner sig i topp i de flesta\r\navseenden. Men detta gäller inte flyktingbarn och\r\nhandikappade barn.</pre><pre>Det fanns på RBUs kongress en enighet över\r\npartigränserna om att situationen måste förändras i\r\ndag. Jag är därför besviken över att regeringen inte\r\nvill manifestera detta genom att kalla till en\r\ngemensam partiöverläggning med partiledarna.</pre><pre>Jag tycker att det är viktigt att Sverige, som har\r\nanslutit sig till barnkonventionen, också lever upp\r\ntill och går ännu längre än vad man kan göra i andra\r\nländer, eftersom Sverige är ett rikt land. Det är\r\nväsentligt att Sverige tar initiativ till sådana här\r\növerläggningar. Jag tror att det är det som alla som\r\nvar med på RBUs kongress i våras förväntar sig och\r\ntrodde att statsrådet avsåg i sina inlägg där. Det\r\ngäller förbättringar i dag och inte på mycket lång\r\nsikt, även om detta naturligtvis också måste ske.</pre><pre>Anf. 133 Statsrådet BENGT LINDQVIST\r\n(s):</pre><pre>Herr talman! När det gäller ambitionen att\r\nförbättra villkoren för handikappade barn och\r\nungdomar hoppas jag att Eva Zetterberg och jag är\r\növerens om att det finns ganska tydliga uttryck för\r\ndet i mitt svar. Jag säger ju flera gånger att vi har\r\ndessa ambitioner, och det stämmer verkligen.</pre><pre>Frågan om partiöverläggningar eller inte tycker jag\r\nhänger mycket nära samman med\r\nhandikapputredningens arbete. Det skulle vara\r\nmycket underligt även för vänsterpartiet om Lars\r\nWerner skulle gå in i särskilda överläggningar över\r\nhuvudet på Rolf L Nilson i handikapputredningen,\r\ndär man sysslar med oerhört viktiga frågor om\r\nhabilitering, om tekniska hjälpmedel för barn och\r\nmånga andra insatser som är nödvändiga att göra\r\noch där det krävs ett utredningsarbete, en grund att\r\nstå på. Jag kan inte förstå varför vi skulle frångå den\r\nför landet normala vägen att bedriva reformarbete,\r\ni synnerhet som handikapputredningen är på väg\r\natt lägga fram ett viktigt betänkande någon gång i\r\nbörjan av nästa år. Det har sagts mig att det skall\r\nske i mars månad. Jag tror att det bästa sättet att gå\r\nvidare är att ge stöd åt de ambitioner som finns\r\ninom handikapputredningen att göra livet bättre\r\nför handikappade barn och ungdomar.</pre><pre>Anf. 134 EVA ZETTERBERG (v):</pre><pre>Herr talman! Vi är överens om att det är oerhört\r\nviktiga frågor som tas upp i handikapputredningen\r\noch att de måste få sin lösning. Då tänker jag bl.a.\r\npå lagstiftningsfrågan, hur en rättighetslagstiftning\r\nför alla handikappgrupper skall kunna se ut. Där är\r\nvi överens om att det krävs ett omfattande arbete.\r\nMen när det gäller att komma fram till akuta\r\ninsatser i dag tror jag inte att man behöver vänta på\r\ndet. Handikapputredningen har ju först till hösten\r\natt komma att fatta några beslut. Och det har ju\r\nklart fastlagts hur svårt den här gruppen barn och\r\nungdomar har i dag att över huvud taget överleva\r\nsin vardag. Där behövs det inte kortsiktiga projekt\r\nutan permanenta lösningar som kommer fram på\r\nmycket kort tid. Därför tror jag inte att Lars\r\nWerner skulle tycka att det var fel att gå in i sådana\r\npartiöverläggningar nu.</pre><pre>Överläggningen var härmed avslutad.</pre><pre>28 § Svar på fråga  1990/91:203 om statsbidraget\r\ntill skolsektorn</pre><pre>Anf. 135 Statsrådet GÖRAN PERSSON (s):</pre><pre>Herr talman! Ylva Johansson har frågat\r\nfinansministern om det är regeringens avsikt att stå\r\nfast vid uppgörelsen med vänsterpartiet och inte\r\ngenomföra nedskärningar av statsbidraget till\r\nskolsektorn.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Regeringen står fast vid överenskommelsen. Ett\r\nåtagande som detta innebär givetvis inte att\r\nbidragen till kommunerna skall ligga på en och\r\nsamma nivå när förutsättningar som ligger till grund\r\nför bidragsgivningen förändras i något avseende.</pre><pre>I skrivelsen till riksdagen aviserades att bidragen till\r\nskolan skulle minskas. En del av den minskningen\r\nberor på strukturella ändringar i reglerna för\r\nhemspråksundervisningen, som regeringen avser\r\natt föreslå i budgetpropositionen. Vad det gäller är\r\nbl.a. att förlägga undervisningen i hemspråk\r\nutanför schemalagd tid för att kommunerna skall\r\nkunna bedriva verksamheten i större\r\nundervisningsgrupper än för närvarande.</pre><pre>Även i övrigt är minskningen av skolbidragen\r\nmotiverade av förändringar i sådana förhållanden\r\nsom utgör grunden för bidragsgivningen.</pre><pre>En närmare redovisning av förslagen och\r\nbakgrunden till dem kommer i\r\nbudgetpropositionen.</pre><pre>Anf. 136 YLVA JOHANSSON (v):</pre><pre>Herr talman! Jag vill tacka skolministern för\r\nsvaret. Jag vill först säga att jag delar skolministerns\r\ntolkning av vår uppgörelse i den meningen att det är\r\nrimligt att eventuella riksdagsbeslut som förändrar\r\nregler eller målsättningar för skolans verksamhet\r\nmotsvaras av förändringar i bidragsnivån. Jag\r\ntänker inte här gå in på någon sakdiskussion om det\r\nlämpliga i att minska statsbidraget till\r\nhemspråksundervisningen -- den diskussionen får\r\nvänta. Men jag ställer mig litet frågande till så\r\nomfattande förändringar att det skulle resultera i\r\nminskat bidrag med 1 miljard kronor. Regeringens\r\nproposition om ansvaret för skolan, som\r\nvänsterpartiet i väsentliga delar ställer sig bakom,\r\nsyftar just till en ökad kommunal frihet och en\r\ndecentraliserad skola, som förhoppningsvis skall\r\nleda till en effektivare resursanvändning. Det vore\r\nfel, anser jag, om staten i förväg drar in dessa\r\nförväntade effektivitetsvinster. Om verksamheten\r\ngenom de föreslagna reformerna kan effektiviseras,\r\nskall besparingarna givetvis tillfalla kommunerna.</pre><pre>Jag vill poängtera att det är mycket viktigt att\r\nriksdagens majoritet bestående av\r\nsocialdemokrater och vänsterpartiet visar stabilitet\r\noch trovärdighet i den uppgörelse som träffades\r\nförra hösten, inte minst mot bakgrund av det\r\nagerande som en del partier visar prov på. Det är\r\nnaturligtvis inte obekant för skolministern att den\r\nuppgörelse som träffades mellan våra två partier är\r\nutsatt för misstänkliggörande från borgerligt håll.\r\nDet insinueras att förra årets uppgörelse var ett\r\ntaktiskt spel. Därför vore det väldigt skönt om\r\nGöran Persson här nu i riksdagens talarstol kunde\r\ndementera detta.</pre><pre>Anf. 137 Statsrådet GÖRAN PERSSON (s):</pre><pre>Herr talman! Jag dementerar gärna att det skulle\r\nha varit ett taktiskt spel -- det var det självfallet\r\ninte. Vad vi åstadkom vid det tillfället, Ylva\r\nJohanssons partikamrater och mina, med stöd av\r\nnågon centerpartist och om jag inte missminner mig\r\nnågon miljöpartist, var att vi faktiskt fick till stånd\r\nen förändring av den grundläggande fråga som i sin\r\ntur är förutsättningen för att förändra\r\nstatsbidragssystem, regelverk och\r\nskoladministration, något som riksdagen nu\r\nbehandlar och som jag tror att riksdagen kommer\r\natt ställa sig bakom i betydande samstämmighet.\r\nDet måste kännas skönt för både Ylva Johansson\r\noch mig att kunna konstatera att det som för ett år\r\nsedan var en katastrof enligt många i dag är\r\naccepterat också av dem som utmålade det som ett\r\növergrepp. Där tycker jag att vi har kommit en bra\r\nbit på vägen.</pre><pre>Låt mig sedan säga att jag delar Ylva Johanssons\r\nuppfattning att vinsterna av de effektiviseringar och\r\nförenklingar som skall göras i systemet naturligtvis\r\npå något vis måste tillfalla dem som driver\r\nverksamheten ute i kommunerna. Där har jag\r\ningen annnan mening. Om det däremot är så att\r\nstaten genom sitt regelverk ändrar kraven på\r\nkommunerna, sänker ambitionsnivån eller genom\r\nen avtalsuppgörelse förändrar lönekostnaderna,\r\nskall man naturligtvis justera statsbidraget i\r\nanledning av detta. Det är just vad som sker. Av\r\nden miljard som vi talar om faller 800 milj. kr. på\r\nskolsektorn, en del till hemspråksundervisningen\r\noch en del är en förändring och anpassning till det\r\nnya avtal som vi har fått. När kommunerna har fått\r\nlägre kostnader för sådant som läkarbesök, medicin\r\noch tjänstledigheter, då skall inte staten naturligtvis\r\nbetala för något kommunerna inte längre har som\r\nkostnader. Det är den typen av anpassningar som vi\r\ngör. I övrigt är det naturligtvis så att vi står fast vid\r\ndet resonemang som låg till grund för den\r\növerenskommelse som vi träffade för ett år sedan.</pre><pre>Anf. 138 YLVA JOHANSSON (v):</pre><pre>Herr talman! Jag är väldigt nöjd med\r\nskolministerns svar och garantierna om att\r\nregeringen står fast vid överenskommelsen. Jag har\r\ninte särskilt mycket att tillägga. Jag vill bara\r\npoängtera att jag i min inledning sade att också vi\r\ndelar uppfattningen att förändrade målsättningar\r\noch regler motsvaras av förändringar i\r\nbidragsnivån. Naturligtvis måste det vara så.</pre><pre>Hur dessa förändringar i målsättningar och\r\nregelverk kommer att se ut har regeringen lovat\r\npresentera i budgetpropositionen. Då får vi\r\nåterkomma till det. Jag vill än en gång tacka för ett\r\nmycket bra svar.</pre><pre>Överläggningen var härmed avslutad.</pre><pre>29 § Meddelande om svar på interpellation\r\n1990/91:86</pre><pre>Anf. 139 Statsrådet GÖRAN PERSSON (s):</pre><pre>Herr talman! Med hänvisning till\r\nriksdagsordningens 6 kap. 1 § får jag meddela att då\r\nYlva Johansson på grund av enskild angelägenhet\r\ninte kan ta emot svaret på interpellation om\r\nläroplanernas framtida roll i skolan inom\r\nföreskriven tid, avser jag att besvara\r\ninterpellationen fredagen den 11 januari 1991.</pre><pre>30 § Svar på fråga  1990/91:220 om\r\narbetstillfällen i Hallstahammarregionen</pre><pre>Anf. 140 Arbetsmarknadsminister MONA\r\nSAHLIN (s):</pre><pre>Herr talman! Birger Andersson har frågat mig om\r\nvilka åtgärder regeringen är beredd att vidta för att\r\nlindra effekterna av lågkonjunkturen och för att\r\nskapa nya arbetstillfällen i\r\nHallstahammarregionen.</pre><pre>Den ekonomiska utvecklingen leder nu till att\r\narbetsmarknaden försämras, vilket inger oro.\r\nSamtidigt måste vi komma ihåg att utgångsläget är\r\ngott. Vi har under en lång följd av år i Sverige haft\r\nen ökande sysselsättning och låg arbetslöshet. Jag\r\när medveten om de varsel som föreligger i\r\nHallstahammars kommun och att dessa kan\r\nmedföra ökade svårigheter under våren. Jag anser\r\nemellertid inte att Hallstahammarregionen och\r\nVästmanlands län tillhör de mest utsatta delarna av\r\nlandet. Arbetslösheten i Hallstahammar ligger för\r\nnärvarande i nivå med riksgenomsnittet och i  länet\r\nsom helhet något lägre.</pre><pre>Regeringen håller dock en hög beredskap för att\r\nkunna möta en snabb försämring av\r\narbetsmarknaden i olika regioner.</pre><pre>Regeringen bedömer att den omdisponering av\r\narbetsmarknadsverkets medel som vi har föreslagit\r\nriksdagen skall öka effektiviteten när det gäller de\r\narbetsmarknadspolitiska åtgärderna. AMS\r\nansvarar för att fördelningen av resurserna sker\r\nmed hänsyn till behovet i olika delar av landet.\r\nArbetsmarknadsverket kan genom detta möta en\r\nökning i arbetslösheten med aktiva åtgärder.</pre><pre>Vad gäller statliga insatser för att skapa nya\r\narbetstillfällen i Hallstahammars kommun vill jag\r\nhänvisa till industriministerns svar tidigare i dag till\r\nYngve Wernersson om att det för närvarande inte\r\när aktuellt att placera kommunen i tillfälligt\r\nstödområde.</pre><pre>Anf. 141 BIRGER ANDERSSON (c):</pre><pre>Herr talman! Jag ber att få tacka\r\narbetsmarknadsministern för svaret.</pre><pre>I dag har arbetsmarknadsutskottet haft en offentlig\r\nutfrågning. Där har det kommit fram en hel del\r\nskrämmande siffror. Arbetslösheten kommer att\r\nstiga snabbt. Jag för min del är väldigt orolig för den\r\nnärmaste framtiden. Det är också\r\narbetsmarknadsministern enligt sitt svar.</pre><pre>Jag har ställt min fråga eftersom orosmolnen börjar\r\nhopa sig över Hallstahammars kommun på nytt.\r\nHallstahammars kommun har varit hårt drabbad\r\nunder de senaste 15 åren. Här säger nu\r\narbetsmarknadsministern att hon är medveten om\r\nde varsel som föreligger i Hallstahammars\r\nkommun. Det tycker jag är värdefullt. Enligt den\r\nstatistik jag har fått från länsarbetsnämnden har\r\nhittills i år 426 varsel lagts i Hallstahammars\r\nkommun. Under 1989 var det 607 inkl.\r\nkorttidspermitteringar. Som framgår också av\r\nsvaret har arbetsmarknadsministern funderat litet\r\ngrand på om Hallstahammar skulle kunna\r\ninplaceras i tillfälligt stödområde. Här säger\r\narbetsmarknadsministern nu nej, om jag har\r\nuppfattat svaret rätt. Jag för min del tycker att det\r\nfinns mycket starka skäl till att göra denna\r\ninplacering nu. Hallstahammar har varit inplacerad\r\ni stödområdet från 1968 till den 1 juli 1990.</pre><pre>Jag förmodar att arbetsmarknadsministern och jag\r\när helt överens om att företag och sysselsättning\r\nhänger nära samman. Det behövs alltså nya företag\r\ntill kommunen, både inom tillverkningsindustrin\r\noch inom tjänstesektorn.\r\nArbetsmarknadsministern framhåller i sitt svar att\r\nregeringen håller en hög beredskap. Då skulle jag\r\nvilja ställa ett par frågor: Hur ser regeringens höga\r\nberedskap ut? Innebär regeringens höga beredskap\r\natt arbetsmarknadsministern för sin del är beredd\r\natt verka för att Hallstahammars kommun\r\ninplaceras i tillfälligt stödområde, om situationen\r\nytterligare förvärras?</pre><pre>Anf. 142 Arbetsmarknadsminister MONA\r\nSAHLIN (s):</pre><pre>Herr talman! Jag vill understryka att jag inte bara\r\när orolig nu utan har varit det under det nästan år\r\njag har varit arbetsmarknadsminister. Jag vill också\r\nunderstryka att hade regeringen fått dela med sig\r\ndenna oro till fler partier här i kammaren och fått\r\nigenom det krispaket som presenterades i februari\r\ni år, hade situationen varit annorlunda på\r\narbetsmarknaden redan i dag. Jag tycker därför att\r\ndet är synd att den oro som nu kommer till uttryck,\r\nmånga gånger här i kammaren, inte var större i\r\nvintras, när åtgärder hade behövt sättas in.</pre><pre>Som jag framhållit flera gånger här i kammaren är\r\ndet dessutom så, att om vi inte kommer till rätta\r\nmed de grundläggande problemen i vår ekonomi --\r\nom vi inte får ned vår inflation, om vi inte får ned\r\nvåra kostnadsökningar, om vi inte får till stånd ett\r\nstabiliseringsavtal med arbetsmarknadens parter --\r\nförsämras läget nästa år. Det är alltså avgörande\r\nförutsättningar för om vi skall klara målet om\r\nsysselsättningen, såväl i Hallstahammar som i\r\nandra delar av landet.</pre><pre>Därutöver har jag här liksom tidigare givit uttryck\r\nför att vi behöver kunna öka åtgärderna redan\r\nunder våren. Jag tänker på det förslag som vi har\r\nlagt fram i riksdagen om hur arbetsmarknadsverket\r\nmer effektivt skall kunna använda de möjligheter\r\nman har.</pre><pre>Jag vill igen understryka att det är förmågan att få\r\nned framför allt kostnadsutvecklingen som är det\r\navgörande. Jag är inte beredd att nu lämna något\r\nannat besked om stödområdesindelningen än det\r\nsom industriministern har lämnat här i kammaren\r\ntidigare i dag.</pre><pre>Anf. 143 BIRGER ANDERSSON (c):</pre><pre>Herr talman! Vi är helt överens om det sista som\r\nstatsrådet här sade -- att vi måste hålla\r\nkostnadsutvecklingen i schack. Jag vill gärna ge\r\nstatsrådet det berömmet -- det är väl inte så ofta\r\nman får beröm som statsråd? -- att statsrådet\r\nverkligen följer arbetsmarknadens utveckling\r\nmycket noga.</pre><pre>Jag har ställt den här frågan för att göra\r\narbetsmarknadsministern uppmärksam på att läget\r\nkan bli mycket allvarligt även i ett län som ligger\r\nganska nära Stockholm. Vi i Västmanland\r\nbetraktar oss nog i många avseenden som det\r\nbortglömda länet.</pre><pre>Jag vill bara visa på att vi inte under mycket lång\r\ntid -- inte över huvud taget, tror jag -- fått något\r\nstatligt verk omlokaliserat till länet. Vi behöver\r\nbredda vår arbetsmarknad. Hallstahammar har\r\nsom jag sade tidigare en ensidig arbetsmarknad.\r\nHallstahammar är av typisk bruksortskaraktär. Vi\r\ntycker från länet sida att det skulle vara mycket\r\nvärdefullt om vi kunde få vara med och ta del av\r\nnågon omlokalisering av statlig verksamhet för att\r\nrädda arbetsmarknaden i länet, i regionen, och i\r\nsynnerhet i Hallstahammars kommun. Kan jag få\r\nett löfte från arbetsmarknadsministern om att\r\narbetsmarknadsministern är beredd att hjälpa till\r\nmed en sådan uppgift?</pre><pre>Överläggningen var härmed avslutad.</pre><pre>31 § Svar på fråga  1990/91:225 om\r\narbetsmarknaden i Norrbottens län</pre><pre>Anf. 144 Arbetsmarknadsminister MONA\r\nSAHLIN (s):</pre><pre>Herr talman! Sten-Ove Sundström har frågat mig\r\nvilka åtgärder jag är beredd att vidta för att trygga\r\nsysselsättningen i Luleå kommun och Norrbottens\r\nlän.</pre><pre>I dagsläget är jag inte beredd att vidta några andra\r\nåtgärder än att noga följa utvecklingen på\r\narbetsmarknaden såväl i Norrbotten som i övriga\r\ndelar av landet. Arbetslösheten i Norrbottens län\r\nuppgick till 3,3 % i oktober månad, vilket innebär\r\natt den är ungefär dubbelt så hög som\r\nriksgenomsnittet.</pre><pre>För att långsiktigt värna sysselsättning och välfärd\r\nmåste den svenska ekonomins pris- och\r\nlönekostnadsutveckling brytas. Inflationen måste\r\nbekämpas och de strukturella problemen i\r\nekonomin angripas. Produktivitetstillväxten måste\r\nstimuleras, sparandet öka och de offentliga\r\nutgifternas expansion dämpas.</pre><pre>Avgörande för möjligheterna att bekämpa\r\ninflationen är att ett stabiliseringsavtal snabbt\r\nkommer till stånd. För att varaktigt pressa ned\r\ntakten i prisstegringarna måste lönebildningen\r\nanpassas till den rådande\r\nproduktivitetsutvecklingen. Ansvaret för ett\r\nstabiliseringsavtal vilar på arbetsmarknadens\r\nparter.</pre><pre>Ett stabiliseringsavtal och sänkt inflation är\r\nnödvändiga förutsättningar för att långsiktigt\r\ntrygga sysselsättningen och motverka hotet om\r\nökad arbetslöshet. Lyckas vi med gemensamma\r\nkrafter att bekämpa inflationen behöver AMS\r\ndystra spådom aldrig slå in.</pre><pre>Regeringen kan i nuvarande ekonomiska läge inte\r\nmotverka en uppgång i arbetslösheten med en\r\ngenerell efterfrågepolitik. Men regeringen håller en\r\nhög beredskap för att i tid kunna möta en snabb\r\nförändring av läget på arbetsmarknaden såväl i\r\nNorrbottens län som i övriga utsatta regioner.</pre><pre>Som jag nämnde i mitt svar till Birger Andersson\r\nangående situationen i Hallstahammar är det AMS\r\nansvar att fördela resurserna för de\r\narbetsmarknadspolitiska åtgärderna med hänsyn\r\ntill behovet i olika delar av landet.</pre><pre>Arbetsmarknadsverket kommer liksom tidigare att\r\nmöta en ökning av arbetslösheten med aktiva\r\nåtgärder för att mildra effekterna för de individer\r\nsom drabbas.</pre><pre>Anf. 145 STEN-OVE SUNDSTRÖM (s):</pre><pre>Herr talman! Jag ber att få tacka\r\narbetsmarknadsministern för svaret på min fråga.</pre><pre>Som socialdemokrat och ledamot av denna\r\nkammare är jag naturligtvis helt överens med\r\nstatsrådet om huvuddelen av svaret, beträffande\r\nstabiliseringavtal, sänkt inflation och alla de andra\r\nförutsättningar som statsrådet nämnde. Åtgärder i\r\ndet syftet är till för att långsiktigt trygga\r\nsysselsättningen och motverka hotet om en snabbt\r\nökad arbetslöshet. Självfallet instämmer jag i de\r\ndelarna av svaret.</pre><pre>Vad jag är särskilt intresserad av -- det är\r\nanledningen till att jag har ställt den här frågan -- är\r\nden speciella situation som redan nu råder i\r\nNorrbottens län, och framför allt i Luleå kommun.\r\nTre stora statliga företag har nu varslat nära 700\r\npersoner om att de har för mycket personal. Det är\r\nmänniskor som kommer att bli över på\r\narbetsmarknaden i en relativt liten kommun. Det är\r\nmot den bakgrunden jag har ställt frågan.</pre><pre>Är det då på det sättet att arbetsmarknadsministern\r\ngenom sina rader i svaret lovar att särskilt följa den\r\nsituationen? Det är mycket svårt nu att klara vissa\r\nåtgärder. T.ex. är 58,3-pensionärerna inte lika\r\nlättillgängliga numera som tidigare. Ochså många\r\nandra åtgärder gör det mycket oroande för\r\nmyndigheter och för kommunens representanter\r\nnär man nu relativt snabbt skall förbereda sig för en\r\nkommande, relativt snabb ökning av\r\narbetslösheten. Är statsrådet mot den bakgrunden\r\nberedd att särskilt uppmärksamma den här\r\nnegativa utvecklingen i Luleå kommun och i\r\nNorrbottens län?</pre><pre>Anf. 146 Arbetsmarknadsminister MONA\r\nSAHLIN (s):</pre><pre>Herr talman! Jag håller ett starkt vakande öga på\r\nNorrbottens län, inte bara beroende på Sten-Ove\r\nSundströms fråga utan beroende på hur\r\narbetsmarknadsläget har utvecklats i Norrbotten\r\nden senaste tiden. Vi kan nog vara överens om att\r\nNorrbottens län under 1980-talet varit ganska\r\nframgångsrikt med att bredda sin arbetsmarknad,\r\nvilket har betytt att man i dag på sina håll har\r\nrelativt goda förutsättningar att möta delar av den\r\nförsämring som nu sker. Men jag är också\r\nmedveten om att det stora beroendet av den\r\noffentliga sektorn i regionen kommer att betyda\r\nstora svårigheter. Jag är också medveten om att det\r\nfinns stora strukturella problem i de näringsgrenar\r\nsom Norrbotten är så beroende av.</pre><pre>Jag nämnde AMS fördelning. Jag vet att\r\nNorrbotten redan i den fördelning som i dag görs\r\nfår nära 8 % av medlen, medan man har litet drygt\r\n3 % av landets befolkning. Jag följer mycket noga\r\nutvecklingen i de norra delarna av landet, som i dag\r\nhör till de värst drabbade. Jag kan lova att jag\r\nspeciellt håller ett öga på Norrbottens län och\r\nkommer att ta hänsyn till det vid de diskussioner vi\r\nhar med AMS nu och inför nästa års\r\nbudgetproposition.</pre><pre>Anf. 147 STEN-OVE SUNDSTRÖM (s):</pre><pre>Herr talman! Jag får tacka statsrådet för den\r\nkompletteringen av svaret. Visserligen har vår\r\narbetsmarknad förbättrats under senare år, men vi\r\när trots allt mycket beroende av våra basindustrier,\r\nvilket tyvärr kan ge den här typen av negativa\r\neffekter vid lågkonjunkturer.</pre><pre>Det är naturligtvis glädjande att statsrådet nogrant\r\nföljer situationen -- vi kan minnsann behöva\r\nregeringens hjälp om lågkonjunkturen fortsätter att\r\nutvecklas i samma takt som hittills.</pre><pre>Överläggningen var härmed avslutad.</pre><pre></pre><pre>32 § Bordläggning</pre><pre>Anmäldes och bordlades</pre><pre>Proposition</pre><pre>1990/91:55 Statlig garanti för anordnande av\r\nolympiska vinterspel i Sverige år 1998</pre><pre>Motionerna</pre><pre>med anledning av prop. 1990/91:59 Vissa ändringar\r\ni sjukförsäkringen m.m.:</pre><pre>1990/91:Sf12 av Mona Saint Cyr (m)</pre><pre>1990/91:Sf13 av Lars Werner m.fl. (v)</pre><pre>1990/91:Sf14 av Anita Modin m.fl. (s)</pre><pre>1990/91:Sf15 av Anita Modin m.fl. (s)</pre><pre>1990/91:Sf16 av Carl Bildt m.fl. (m)</pre><pre>1990/91:Sf17 av Karin Israelsson m.fl. (c)</pre><pre>1990/91:Sf18 av Sigge Godin m.fl. (fp)</pre><pre>1990/91:Sf19 av Claes Roxbergh m.fl. (mp)</pre><pre>med anledning av redog. 1990/91:3 från Sveriges\r\ndelegation vid Europarådets parlamentariska\r\n(rådgivande) församling:</pre><pre>1990/91:U5 av Bengt Hurtig och Berith Eriksson\r\n(v)</pre><pre>Konstitutionsutskottets betänkande</pre><pre>1990/91:KU17 Ytterligare försöksverksamhet för\r\nförnyelse av den offentliga sektorn</pre><pre>Socialutskottets betänkanden</pre><pre>1990/91:SoU6 Socialtjänst</pre><pre>1990/91:SoU7 Barn och ungdom</pre><pre>1990/91:SoU8 Statsbidrag till personalkooperativ\r\nbarnomsorg</pre><pre>Utbildningsutskottets betänkanden</pre><pre>1990/91:UbU1 Vissa skolfrågor</pre><pre>1990/91:UbU2 Vissa högskolefrågor</pre><pre>Näringsutskottets betänkanden</pre><pre>1990/91:NU2 Bankrörelse m.m.</pre><pre>1990/91:NU8 Försäkringsrörelse</pre><pre>33 § Kammaren åtskildes kl. 19.38.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. ajourneringen kl. 16.02 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}