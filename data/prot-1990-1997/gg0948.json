{"dokumentstatus":{"dokument":{"hangar_id":"2387688","dok_id":"GG0948","rm":"1992/93","beteckning":"48","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"48","slutnummer":"0","datum":"1992-12-18 00:00:00","systemdatum":"2005-10-27 13:54:07","publicerad":"1992-12-18 00:00:00","titel":"Riksdagens snabbprotokoll 1992/93:48 Fredagen den 18 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{DC28AAE9-11F2-4385-A9FE-41BAC8D22B6A}","dokument_url_text":"http://data.riksdagen.se/dokument/GG0948/text","dokument_url_html":"http://data.riksdagen.se/dokument/GG0948","dokumentstatus_url_xml":"http://data.riksdagen.se/dokumentstatus/GG0948","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:48</div>\r\n<div class=\"sidhuvud_datum\">Fredagen den 18 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Partiledardebatt</pre><pre>Anf. 1  INGVAR CARLSSON (s):</pre><pre>Fru talman! Jag vill på riksdagens sista arbetsdag\r\nnågot kommentera det gångna politiska året.</pre><pre>Det började med att statsminister Carl Bildt i sin\r\nnyårsbetraktelse inför 1992 förklarade att han nu\r\nhade lyft politiken från ''det rutinartade\r\nförvaltandets till den skapande statskonstens nivå''.\r\nDet ''rutinartade förvaltandet'' stod för mig, medan\r\nden ''skapande statskonsten'' stod för honom själv.</pre><pre>Året slutade med att samme statsminister\r\nkonstaterade: ''Jag tror att det vore fel att inte kalla\r\nett misslyckande ett misslyckande, för det är det''.</pre><pre>Dagens djupa lågkonjunktur hade skapat problem\r\nför varje regering.</pre><pre>Men att det gick så illa på så kort tid för regeringen\r\nBildt beror på att regeringen så hårt och så tidigt\r\nlåste sig vid en ideologi och en politik som förvärrat\r\nkrisen.</pre><pre>Det första misstaget var rivstarten, tron på att stora\r\nskattelättnader för förmögna och kapitalägare samt\r\nprivatiseringar skulle sätta fart på tillväxten.</pre><pre>Det andra misstaget var att regeringen inte fick i\r\ngång investeringar.</pre><pre>Och det tredje var att man så kraftigt försvagat den\r\ninhemska efterfrågan att företag nu slås ut och\r\nmånga blir arbetslösa helt i onödan.</pre><pre>Dessa tre misstag har inte mycket att göra med\r\nskapande statskonst.</pre><pre>För knappt en månad sedan frågade jag\r\nstatsministern här i kammaren vilken ekonomisk\r\npolitik regeringen kommer att föra, när den ''enda\r\nvägen'' inte längre existerar. Carl Bildt svarade att\r\nregeringen avser att föra samma politik som\r\ntidigare.</pre><pre>Och han upprepade det som regeringen lovade i sin\r\nregeringsförklaring förra hösten: ''att avbryta den\r\nekonomiska stagnationen och att återupprätta\r\nSverige som en tillväxt- och företagarnation -- -- --\r\n''.</pre><pre>Men problemet är ju att den moderata politiken\r\nfört Sverige bakåt i stället för framåt på dessa\r\nområden.</pre><pre>-- Tillväxten ökar inte, den blir negativ i år och\r\nnästa år.</pre><pre>-- Investeringarna skjuter inte fart, de minskar\r\n1992, 1993 och 1994.</pre><pre>-- Företag nybildas inte, de slås ut i allt snabbare\r\ntakt.</pre><pre>-- Arbetslösheten ökar.</pre><pre>-- Budgetunderskottet skenar i väg.</pre><pre>Inflationsbekäpningen måste sättas främst, säger\r\nregeringen. Men det är ju den krympande\r\nproduktionen som på sikt utgör det verkliga\r\ninflationshotet.</pre><pre>Regeringen vägrar att inse att den negativa\r\ntillväxten, bristen på investeringar och de allt fler\r\nutslagna företagen är orsaken till problemen.</pre><pre>Gör vi ingenting redan nästa år, riskerar vi att\r\ndrabbas av samma problem som t.ex. Danmark och\r\nStorbritannien, där inflationen tar fart redan när\r\narbetslösheten kommer ner mot 7 %.</pre><pre>Därför har vi socialdemokrater uppmanat\r\nregeringen att vara varsam med åtstramningen\r\n1993. Jag beklagar djupt -- av hänsyn till landet och\r\ntill enskilda medborgare -- att detta inte har mött\r\nnågot gensvar.</pre><pre>''Jag står fast'', säger finansministern.</pre><pre>''Planlös opportunism'' och ''bluff'', skrev\r\nstatsministern i ett ilsket pressmeddelande förra\r\nveckan.</pre><pre>Med sådana ord avfärdade Carl Bildt vår önskan att\r\ndiskutera de i och för sig svåra avvägningar som nu\r\nmåste göras för att inte år 1993 skall bli det år då\r\nSverige med politiska beslut kör ned produktionen\r\ni botten.</pre><pre>Men det var inte bara om den ekonomiska\r\nutvecklingen som Carl Bildt använde stora ord före\r\nvalet. Också på den internationella arenan ville han\r\nse sig själv som en stor aktör.</pre><pre>Sverige får inte bli en randstat, sade Carl Bildt,\r\ngång på gång som oppositionsledare. Men det är\r\njust det som han som statsminister nu håller på att\r\nomvandla vårt land till.</pre><pre>-- Sverige förlorade den viktiga och prestigefyllda\r\nomröstningen om en plats i FN:s säkerhetsråd.</pre><pre>-- Regeringens ambition att Sverige skall vara ett av\r\nde länder i Europa som har en stabil ekonomi --\r\nEuropas A-lag, som Carl Bildt brukar säga -- har\r\nkommit på skam.</pre><pre>-- Sedan regeringen Bildt tillträdde har anhängarna\r\nav ett svenskt medlemskap i EG bara blivit färre\r\noch färre. Ibland undrar jag om Carl Bildt är klar\r\növer vidden av sitt ansvar i denna svåra men viktiga\r\nfråga. Det är ju inte Moderata samlingspartiet som\r\nstatsministern skall föra in i EG utan hela nationen.</pre><pre>Det är inte bara kronan som har devalverats.\r\nSveriges internationella anseende har också\r\nnaggats i kanten.</pre><pre>Fru talman! De senaste åren har två ideologier\r\nmisslyckats med sina projekt.</pre><pre>Kommunismen har brutit samman. Den skapade\r\ninte bara ofrihet, den var också ekonomiskt oduglig\r\noch socialt förödande.</pre><pre>Mot bakgrund av detta är det naturligt att\r\nVänsterpartiets ledare tar sin hatt och går.\r\nPersonligen kan Lars Werner känna sig nöjd. Han\r\nhar, trots allt, lyckats hålla sitt parti kvar i\r\nriksdagen, trots de omvälvningar som har skett och\r\nden misär som har blottats i de länder där\r\nkommunismen har fått styra.</pre><pre>Det andra ideologiska projektet som nu är på\r\nreträtt är nyliberalismen. Inte heller den ideologin\r\nlever upp till sina löften.</pre><pre>Där de nyliberala idéerna har prövats syns inga\r\nframsteg. I stället har de lämnat efter sig ekonomisk\r\nstagnation, arbetslöshet och ökade orättvisor som\r\nskapar ett otryggt och konfliktfyllt samhälle.</pre><pre>I Sverige är det Moderaterna under Carl Bildts\r\nledning som med stor entusiasm förespråkat\r\nnyliberalismens idéer och värderingar.</pre><pre>De mest extrema nyliberalerna kräver\r\ninkomstgraderad rösträtt, de förespråkar att\r\nnarkotikan skall släppas fri och de vill slopa all\r\nskattefinansierad välfärd.</pre><pre>Ännu allvarligare är att de nyliberala moderaterna\r\nefter förra valet har fått ett så stort inflytande ute i\r\nvåra svenska kommuner. Där är de nu i full gång\r\nmed att genomföra ett systemskifte inom\r\nbarnomsorgen, skolan, sjukården och\r\näldreomsorgen.</pre><pre>De moderata makthavarna skyller på ekonomin\r\noch på behovet av anpassning till EG, när de nu\r\nrustar ned. Men de skulle göra precis samma sak\r\näven om ekonomin var god.</pre><pre>Nedskärningar av offentlig verksamhet, som skapar\r\nökade ekonomiska och sociala skillnader mellan\r\nmänniskor, är en vital del av den nyliberala\r\nideologin.</pre><pre>Runt om i världen flyr man nu de nyliberala\r\nskansarna. Jag tror att allt fler svenskar frågar sig:\r\nVarför skall då vårt land utsättas för detta\r\nhopplösa, nyliberala experiment?</pre><pre>Kommunister och nyliberaler har det gemensamt,\r\natt de tror att det finns en lösning på alla\r\nsamhälleliga och mänskliga problem: total\r\nreglering resp. fullständig frihet för de starkaste att\r\nta för sig och bestämma över andra.</pre><pre>Nu blåser det nya vindar i världen och i Europa. En\r\nav dem är en iskall vind ur det förflutna, som skär\r\ngenom märg och ben. Där den drar fram lämnar\r\nden efter sig skändade judiska begravningsplatser,\r\nmordbränder, våld och rädsla.</pre><pre>Främlingsfientligheten, rasismen, antisemitismen,\r\nnationalismen och föraktet för demokratin och för\r\npolitiken sprids inte enbart av små skränande\r\ngrupper. Samma budskap framförs av partier på\r\nden yttersta högerkanten, vilka finns\r\nrepresenterade i flertalet europeiska parlament.</pre><pre>Den ekonomiska stagnationen, arbetslösheten och\r\nde ökade sociala skillnaderna skapar osäkerhet,\r\nhopplöshet och uppgivenhet som tar sig allt\r\nbrutalare och omänskligare uttryck.</pre><pre>Det blåser också en annan vind -- en hoppfull vind.\r\nDen vinden förde Bill Clinton till seger i\r\npresidentvalet i USA. Den manar till handling och\r\ntill framtidstro.</pre><pre>Regeringar kan inte sitta med armarna i kors och\r\nhänvisa till marknaden när arbetslösheten sprider\r\nsig som en farsot. Vi måste aktivt bekämpa\r\narbetslösheten och de orättvisor som hotar allas\r\ntrygghet och frihet. Politiker måste ta ansvar och ta\r\ninitiativ, leda investeringsprogram, underlätta\r\nindustriutveckling och stimulera tillväxten.</pre><pre>Fler och fler inser också att det krävs politiska\r\ninsatser för att lösa problem och få i gång hjulen\r\nigen. Jag anser att det inger hopp för framtiden,\r\ndärför att det i själva verket handlar om ökad tilltro\r\ntill demokratin.</pre><pre>De idéer som Moderaterna så sent som i valrörelsen\r\n1991 påstod var stendöda växer sig nu allt starkare.\r\nSocialdemokratin väcker respekt. Vi\r\nsocialdemokrater tar ansvar, vare sig vi är i\r\nregeringsställning eller i opposition -- det har vi\r\nvisat denna höst.</pre><pre>Vi socialdemokrater har lagt fram ett brett program\r\nhär i riksdagen för att få i gång tillväxten och\r\nbekämpa arbetslösheten.</pre><pre>För det första: Vi vill satsa på omfattande\r\ninvesteringar i infrastruktur, på reparation och\r\nupprustning av skolor, ålderdomshem, nedslitna\r\nbostadsområden och vi vill utöka utbildningen på\r\nalla nivåer.</pre><pre>För det andra: Vi vill ha en ytterligare\r\nräntesänkning, och vi vill att den kommer till stånd\r\nså snabbt som möjligt. Det är den viktigaste\r\nförutsättningen för att vi skall få i gång industrins\r\ninvesteringar.</pre><pre>För det tredje: Vi vill undvika att dra ned\r\nefterfrågan så kraftigt nästa år att mängder av i\r\ngrunden sunda företag slås ut med ökad\r\narbetslöshet som följd. Mot regeringens defensiva\r\noch ensidiga inflationsbekämpning ställer vi en\r\noffensiv politik, där ökad tillväxt för att värna om\r\nsysselsättning och välfärd överordnas andra\r\nambitioner och krav.</pre><pre>Mer långsiktigt är vårt mål att få upp tillväxten till\r\növer 3 %, pressa ned arbetslösheten till ca 3 % och\r\nhålla inflationen kring 3 %, samtidigt som vi måste\r\nfå ned budgetunderskottet.</pre><pre>Människor vet att det blir kärvt ett tag framöver.\r\nDå är det viktigt hur bördorna fördelas. Vi menar\r\natt det främst är vi som är friska och som har jobb\r\nsom skall bära krisens bördor. Jag tror att det kan\r\nskapas en bred uppslutning runt en sådan\r\nrättvisepolitik.</pre><pre>Jag vill uppmana statsministern att använda årets\r\nsista veckor till att tänka om. Låt inte 1993 bli ett år\r\ndå Sverige fullständigt förlorar sina möjligheter att\r\nta sig ur krisen! Sätt fart på investeringar! Satsa på\r\nutbildning och arbete! Ge företag och människor en\r\nchans!</pre><pre>Det går att skapa tillväxt, optimism och framtidstro\r\nigen. Det finns en politik för utveckling och\r\ntrygghet, också i en tid av osäkerhet och snabba\r\nförändringar.</pre><pre>Med dessa ord, fru talman, vill jag önska\r\nregeringens och riksdagens ledamöter samt all\r\npersonal i riksdagen en god helg, en vilsam helg.\r\nJag har en känsla av att det kommer att behövas\r\ninför 1993.</pre><pre>\r\n(Applåder)</pre><pre>Anf. 2  Socialminister BENGT\r\nWESTERBERG (fp):</pre><pre>Fru talman! Det fanns mycket i Ingvar Carlssons\r\nanförande som jag kan instämma i, inte minst\r\nbeskrivningen av oron för utvecklingen som vi kan\r\nse ute i Europa. Men anförandet föranleder också\r\nnågra frågor.</pre><pre>Det var intressant att höra Ingvar Carlsson säga att\r\nkommunismen är ekonomiskt oduglig. Det är litet\r\nandra tongångar än i den bok som han skrev för\r\nnågra år sedan. Den hette, om jag minns rätt, Vad\r\när socialdemokrati? I den hävdade Ingvar Carlsson\r\nvisserligen att kommunismen var odemokratisk,\r\nmen att den dock var ganska ekonomiskt\r\nkompetent. Det var kanske inte så klarsynt att ens\r\ndå hävda det, men uppenbarligen har Ingvar\r\nCarlsson nu kommit till insikt på den punkten. Det\r\ntycker jag är ett stort framsteg.</pre><pre>När det gäller den aktuella ekonomiska politiken är\r\ndet naturligtvis utomordentligt svåra avvägningar vi\r\nstår inför. Vi har att hantera ett stort\r\nbudgetunderskott, ett strukturellt underskott, som\r\nvi har släpat med oss under hela 80-talet och som nu\r\nförstärks av ett konjunkturellt motiverat\r\nunderskott.</pre><pre>Vi har fortfarande mycket höga räntor. Vi har\r\nvisserligen en låg inflation, men det är klart att den\r\nflytande kronan innebär ett hot om en ökande\r\ninflationstakt framöver. Vi har en mycket hög, och\r\nän så länge stigande, arbetslöshet.</pre><pre>I en sådan här situation är det naturligtvis frestande\r\natt satsa på en efterfrågestimulerande politik. Jag\r\nkan förstå det, särskilt när man sitter i\r\noppositionsställning. Men det finns skäl att varna\r\nför detta, därför att många av dessa indikatorer\r\nskulle med en sådan politik utvecklas åt fel håll.\r\nRisken för ett snabbare ökande budgetunderskott,\r\nför att inflationstakten går upp, för att räntorna\r\nstiger i stället för att fortsätta att falla är betydande.</pre><pre>OECD varnar i sin nya rapport ''Economic\r\nOutlook'', som kom häromdagen, just för att i det\r\nhär läget kraftigt stimulera efterfrågan och för att\r\nbortse från de långsiktiga målen för den\r\nekonomiska politiken.</pre><pre>Jag tror att den avvägning som regeringen har gjort\r\när korrekt, men självfallet måste man alltid ha\r\nberedskap att korrigera kursen ifall verkligheten\r\nkräver det.</pre><pre>Jag har dock en fråga till Ingvar Carlsson som gäller\r\nden mer långsiktiga politiken. Vi har fått litet olika\r\nbesked från Socialdemokraterna under de senaste\r\nmånaderna, i synnerhet tiden efter\r\nkrisuppgörelsen. Det handlar om\r\nSocialdemokraternas vilja att samverka med\r\nregeringen för att nå de långsiktiga målen, för att\r\nverkligen göra någonting åt t.ex. det strukturella\r\nbudgetunderskottet. Socialdemokraterna vet lika\r\nväl som regeringen att det kommer att krävas en hel\r\ndel obehagliga beslut framöver för att vi skall kunna\r\nhantera de här frågorna. Det kommer att krävas\r\nnedskärningar i budgeten, utflyttning av\r\nutgiftsposter och mycket annat för att vi skall kunna\r\nhantera det strukturella budgetunderskottet.</pre><pre>Min konkreta fråga till Ingvar Carlsson är: Är\r\nSocialdemokraterna, efter höstens krisuppgörelse,\r\nberedda att fortsätta samverka med regeringen om\r\nde nödvändiga åtgärder som krävs för att vi på\r\nnågra års sikt skall kunna eliminera det strukturella\r\nbudgetunderskottet?</pre><pre>Anf. 3  INGVAR CARLSSON (s) replik:</pre><pre>Fru talman! Prognoser är ett farligt ämne för\r\nregeringen just nu. Men Bengt Westerberg tog\r\nändå upp frågan.</pre><pre>Den bok som Bengt Westerberg åberopar skrev jag\r\npå 1970-talet, och då trodde jag, liksom CIA i\r\nUSA, att den sovjetiska ekonomin var betydligt\r\nstarkare än den var.</pre><pre>Det var inte något särskilt starkt argument. Men jag\r\nkan lova att jag i fortsättningen inte skall basera\r\nmina ekonomiska bedömningar på CIA, om det\r\nlugnar Bengt Westerberg.</pre><pre>De prognoser som regeringen gör och gjorde för\r\nbara några månader sedan, står sig däremot inte,\r\nvare sig när det gäller budgetunderskott eller annat.\r\nDet är nog betydligt allvarligare.</pre><pre>I den socialdemokratiska riksdagsgruppen började\r\nvi arbeta med det strukturella budgetunderskottet\r\nredan på försommaren när vi såg vart det skenade.\r\nVi kommer att fortsätta med det i januari. Vi anser\r\natt detta är ett allvarligt problem för Sverige.</pre><pre>Det som gör samarbetet med regeringen svårt är att\r\nregeringen har strulat så med med en lång rad av\r\nde överenskommelser som vi träffade i höstas. Det\r\ngäller framför allt de moderata statsråden på olika\r\nområden. Jag kan redovisa att det har skapat\r\nmycket stor irritation i min riksdagsgrupp, och jag\r\nhar därför stora problem att försvara idén att träffa\r\nnya överenskommelser. Men jag kan till Bengt\r\nWesterberg säga att om ni klarar ut de återstående\r\nfrågorna på ett någorlunda anständigt sätt ökar\r\nförutsättningarna.</pre><pre>Så till sakfrågan. Skillnaden mellan situationen i\r\ndag och situationen för några år sedan är att vi då\r\nhade en hög inflation och en låg arbetslöshet och att\r\nvi nu har låg inflation och hög arbetslöshet. Då är\r\ndet rimligt att politiken blir en annan. Man kör ju\r\ninte på samma växel i nedförsbacke som i\r\nuppförsbacke, Bengt Westerberg.</pre><pre>Om ni nu inte tror på oss och tycker att vi gör en\r\nriktig bedömning, och om ni inte tror på\r\nIndustriförbundet och på fackföreningsrörelsen,\r\nfinns det ju en lång rad andra personer med god\r\ninsikt i ekonomi som faktiskt säger precis samma\r\nsak som vi. Assar Lindbeck, som har regeringens\r\nöra, befarar att den kraftiga neddragningen av\r\nhushållens köpkraft 1993 kommer att skapa\r\nmassarbetslöshet, och han ger regeringen rådet att\r\ninte strama åt så hårt.</pre><pre>I Dagens Nyheter skrev Hans Bergström nyligen:\r\nAtt visst måste vi motverka\r\ninflationsförväntningarna, men att maximera en\r\nenda princip i all ekonomisk politik för alla tider\r\noch under alla omständigheter leder till idioti.</pre><pre>Jag vill inte ta så starka ord i min mun. Men i sak\r\nhar jag samma uppfattning som Hans Bergström.</pre><pre>Jag har en fråga till Bengt Westerberg. Nu sitter\r\nFolkpartiet i direkta förhandlingar med Ny\r\ndemokrati om viktiga massmediafrågor. Hur känns\r\ndet, Bengt Westerberg?</pre><pre>Anf. 4  Socialminister BENGT\r\nWESTERBERG (fp):</pre><pre>Fru talman! Jag tycker att det var ett ganska\r\nuppseendeväckande avslöjande att källan för\r\nIngvar Carlssons analys i boken Vad är\r\nsocialdemokrati? var CIA. Det har aldrig tidigare\r\nsagts, så det blir väl dagens nyhet från en annars\r\nkanske ganska nyhetsfattig debatt. Vi får väl se.</pre><pre>Det strukturella budgetunderskottet är ett stort\r\nproblem. Ingvar Carlsson säger att\r\nSocialdemokraterna började analysera det redan i\r\nsomras och skulle ha kommit till de diskussioner\r\nsom vi hade på förhösten eller sensommaren med\r\nen massa konkreta förslag. Detta är ju inte sant.\r\nDet vet både Ingvar Carlsson och jag. När vi\r\nträffades vid dessa förhandlingar, visade det sig att\r\nSocialdemokraterna hade några ganska vaga\r\nuppslag om nedskärningar på några olika\r\ndepartement. När vi bad om konkretiseringar gick\r\ndet inte att få dessa konkretiseringar. I verkligheten\r\nhade ni möjligen börjat tänka men verkligen inte\r\nkommit särskilt långt i ert tänkande. Det finns\r\ndärför mycket som återstår.</pre><pre>Samtidigt är det självklart att jag välkomnar att\r\nman också inom socialdemokratin analyserar detta\r\nstrukturella budgetunderskott och funderar på hur\r\nman skall kunna attackera det. Då kommer ni i\r\nslutänden naturligtvis att komma fram till samma\r\nslutsats som varje analytiker måste komma fram\r\ntill, nämligen att vi inte kommer att kunna\r\neliminera det strukturella budgetunderskottet om\r\nvi inte är beredda till ett antal ytterligare\r\nsmärtsamma åtgärder som rör den statliga\r\nbudgeten. Det kan handla både om\r\nutgiftsnedskärningar och om\r\ninkomstförstärkningar av olika slag.</pre><pre>Detta är beslut som kommer att vara tuffa att fatta\r\nför varje regering, oavsett vilken regering som vi\r\nhar. Det kommer att krävas samverkan över parti-\r\noch blockgränser, oavsett vilken regering som vi\r\nhar under resten av 90-talet. Det är därför som min\r\nkonkreta fråga till Ingvar Carlsson fortfarande är:\r\nÄr Socialdemokraterna beredda till en fortsatt\r\nkonstruktiv dialog med regeringen på denna\r\npunkt?</pre><pre>Avvägningen mellan inflation och arbetslöshet är\r\nsvår. Jag vågar inte säga vad som är den exakt rätta\r\navvägningen att göra. Om man lyssnar på\r\nekonomerna får man verkligen inte några entydiga\r\nrekommendationer. Det går självklart att lyfta fram\r\nen och annan ekonom och en och annan\r\nledarskribent som säger en sak, men det är inte\r\nsvårt att peka på andra som har en helt annan\r\nuppfattning.</pre><pre>Jag nämnde OECD-ekonomerna, som nu går ut i\r\nen ganska entydig rekommendation till olika länder\r\ndär de säger att man skall akta sig för att stimulera\r\nefterfrågan på ett sätt som gör att man försvagar\r\nden långsiktiga ekonomiska utvecklingen. Jag kan i\r\ndag inte stå och säga att det bara finns ett sätt att\r\ngöra denna avvägning. Den kan göras på många\r\nolika sätt. Men jag tror att den avvägning som\r\nregeringen har gjort är den bästa möjliga i\r\ndagsläget. Men vi skall självfallet följa utvecklingen\r\noch vara beredda till korrigeringar om sådana\r\nskulla krävas.</pre><pre>Sedan frågade Ingvar Carlsson hur det känns att\r\nförhandla med Ny demokrati. Jag vet inte,\r\neftersom jag inte själv har deltagit i dessa\r\nförhandlingar. Men jag vill samtidigt säga att vi\r\nnaturligtvis inte har några invändningar mot att\r\ndiskutera med personer från Ny demokrati. Vi har\r\nmycket skilda värderingar när det gäller en rad\r\nolika frågor. Men om det skulle vara möjligt att nå\r\nfram till en gemensam uppfattning när det gäller\r\nmediafrågorna, tycker jag att det är helt\r\nacceptabelt.</pre><pre>(Applåder)</pre><pre>Anf. 5  INGVAR CARLSSON (s) replik:</pre><pre>Fru talman! Jag tror nog att de som före valet\r\nlyssnade på Bengt Westerbergs bestämda besked\r\nom att inte ha några som helst kontakter med Ny\r\ndemokrati och som nu hör på det som han uttalar\r\nfrån denna talarstol, upplever att det var en\r\nbetydande skillnad i karskhet och i principfasthet.\r\nJag skall inte riva mer i öppna sår.</pre><pre>Vi kom, i motsats till regeringspartierna, väl\r\nförberedda till förhandlingarna i höstas. Jag hade\r\nförankrat mitt förhandlingsupplägg, i motsats till\r\nregeringspartierna som inte ens hade gjort en\r\nsamordning mellan sig, än mindre haft de\r\nsammanträden med riksdagsgruppen som vi hade\r\nhaft. Vi kom t.ex. med ett förslag om en strukturell\r\nförändring av budgeten, som skulle avlyfta\r\nbudgeten med 45 miljarder. Har regeringen\r\nkommit med ett enda förslag till budgetsanering\r\nsom ligger i närheten av detta? Vi kom också med\r\nen rad andra förslag, och det vet Bengt Westerberg.</pre><pre>Problemet är att regeringen, flera månader efter\r\ndenna överenskommelse, fortfarande strular med\r\nbostadsuppgörelsen. Den strular med\r\nprivatiseringarna. Senast i dag går Bengt\r\nWesterberg, förlåt, jag menar Per Westerberg -- det\r\när en betydande skillnad -- ut och säger: Vi skall\r\nsätta i gång och privatisera i vår.</pre><pre>Fortfarande är försvarsuppgörelsen inte klar. Den\r\när svår, och den är alltså fortfarande inte klar.</pre><pre>I fråga om pengarna till AP-fonderna, har vi\r\nstatsministerns ord från Ekot inspelade. Men vi har\r\nfortfarande inte fått några klara besked.</pre><pre>Om regeringen missköter förhandlingar med\r\nsocialdemokratin på detta sätt, blir det mycket\r\nsvårt för mig att komma tillbaka till min\r\nriksdagsgrupp och säga att vi skall träffa nya\r\nuppgörelser. Den första förutsättningen är att detta\r\nklaras ut snabbt och effektivt. Då kommer\r\nåtminstone dessa hinder att vara borta.</pre><pre>Jag anser att det måste till en helt annan regering\r\nför att klara detta. Det har jag sagt tidigare. Det\r\nborde vara en majoritetsregering. Det är alltid svårt\r\nför en minoritetsregering. Med den\r\nsammansättning som kammaren nu har, finns det\r\nbara ett sådant alternativ, nämligen\r\nSocialdemokraterna, Folkpartiet och Centern. Jag\r\ninser att det inte är möjligt omedelbart. Men det\r\nskulle enligt min mening skapa mycket bättre\r\nförutsättningar i realiteten för att man skulle klara\r\nav Sveriges ekonomiska problem.</pre><pre>Till slut skall jag beträffande CIA säga följande.\r\nSovjetunionen var ett slutet samhälle. Jag hade som\r\nsocialdemokratisk regeringsledamot väldigt små\r\nmöjligheter att tränga in och bedöma hur det\r\nsovjetiska samhället i realiteten fungerade. Det\r\nsom man i allmänhet byggde sina bedömningar på\r\nvar CIA:s bedömningar. CIA bedömde att\r\nSovjetunionens ekonomi var betydligt starkare än\r\nden var. Även jag förleddes av detta. En lång rad\r\nekonomer förleddes av detta. Det har jag erkänt.\r\nDet är inte så dumt att som politiker erkänna att\r\nman har förletts vid något tillfälle. Det skall Bengt\r\nWesterberg tänka på.</pre><pre>Anf. 6  Miljöminister OLOF JOHANSSON\r\n(c):</pre><pre>Fru talman! Först vill jag gratulera Ingvar Carlsson\r\ntill metamorfosen efter valet. Det är en helt annan\r\npartiledare som vi kan skåda här i dag jämfört med\r\ndå. Det finns naturligtvis förklaringar.\r\nAnsvarsbördan har väl känts något lättare under\r\nsenare tid.</pre><pre>Sedan är frågan hur ett parti kan göra en så kapital\r\nomsvängning som Socialdemokraterna har gjort\r\nsedan vi sågs vid förhandlingsbordet. Det är ju inte\r\nså, att de grundläggande förhållandena i ekonomin\r\nhar förändrats under den här tiden -- utom i ett\r\nenda avseende, att vi missade att hålla den fasta\r\nväxelkursen.</pre><pre>Jag kan förstå att Socialdemokraterna har svårt att\r\ninternt motivera samarbetet med Moderaterna\r\nefter de anateman som slungas ut här med jämna\r\nmellanrum i varje politisk debatt där Moderaterna\r\nfinns, medan andra partier inte finns. Det är klart\r\natt det inte ökar möjligheterna till samarbete.</pre><pre>En annan sak, som är ännu allvarligare, är att det\r\nfinns en så klar skillnad i budskap -- med avseende\r\npå hur ni agerade under förhandlingarna och hur ni\r\nagerat efteråt. Jag kan inte komma bort från tanken\r\natt det är en rent taktisk uppläggning avsedd att\r\nröstmaximera och ingenting annat.</pre><pre>I förra partiledardebatten berömde jag Ingvar\r\nCarlsson för agerandet under septemberkriserna.\r\nDet finns inte skäl att på det personliga planet\r\nångra de orden i dag. Men både nu och i mitt\r\nhuvudanförande är jag mycket sparsam med dylikt\r\nberöm.</pre><pre>Jag är förvånad över den frenesi med vilken\r\nSocialdemokraterna försökt att sprida dubbla\r\nbudskap under den senaste tiden. Valserna kring\r\nbensinskattehöjningen och den höjda momsen är\r\ntvå exempel. Ingvar Carlsson vet exakt vad jag talar\r\nom och hur dessa skatteförslag under\r\nförhandlingarna framfördes av\r\nSocialdemokraterna. Men nu efteråt försöker man\r\nsäga till allmänheten: Det var inte vi.</pre><pre>Jo, det är precis vad det var. Det var just ni som\r\ndrev de frågorna. Jag tycker att det är dålig stil i den\r\npolitiska debatten att försöka ge ett intryck av att\r\nman har en sorts begränsat ansvar, eller t.o.m. inte\r\nnågot personligt ansvar, på den punkten. Det är det\r\nintryck som ni under den senaste tiden har skapat,\r\noch det bör svenska folket känna till. Ingvar\r\nCarlsson får gärna gå upp och bekräfta.</pre><pre>Anf. 7  INGVAR CARLSSON (s) replik:</pre><pre>Fru talman! Ja, Olof Johansson, jag skall redovisa\r\nför kammaren precis hur det gick till. När vi var\r\nklara med det första krispaketet, och Bengt\r\nWesterberg och jag som skötte slutförhandlingarna\r\nreste oss, sade jag till Bengt Westerberg: Det här\r\nhar vi inte kunnat räkna ut hur det slår på\r\nefterfrågan. Vi vet inte hur det här slår på\r\nförsörjningsbalansen. Men jag förutsätter att om vi\r\när överens om att skjuta på vissa saker, om\r\nefterfrågan blir för svag 1993, skall vi kunna göra\r\ndet -- och detta tog vi i hand på. Det är viktigt om\r\nvi båda är överens om detta.</pre><pre>Vi blev överens på en punkt. Vi ville gå längre. Det\r\när inte, Olof Johansson, grundat på taktiska\r\nspekulationer. Jag kan redovisa en lång rad\r\nekonomer och experter av olika slag långt utanför\r\nvåra egna led som har precis samma uppfattning.\r\nJag tycker att regeringen skall kunna respektera\r\ndet. Det finns säkerligen politiker som skulle ha\r\nanvänt devalveringen som skäl för att hoppa av\r\nuppgörelsen -- om de hade varit ute efter taktiska\r\nspekulationer. Men vi har stått fast vid uppgörelsen\r\noch röstat igenom den.</pre><pre>Sedan tänker jag inte delta i en fortsatt\r\nsandlådediskussion om vem det var som först\r\nföreslog bensinskattehöjningen. Jag har min\r\nbedömning. Vi står för det här nu, och vi har röstat\r\nför det. Men vi har redovisat att vi tycker att det\r\nblir en för stark indragning av köpkraften. Detta är\r\ngrundat på sakliga bedömningar och ingenting\r\nannat.</pre><pre>Jag kan t.ex. läsa upp vad Kjell Olsson helt nyligen\r\nskrev i Veckans Affärer: Finansministern bör\r\nfundera mer på lättnader i åtstramningarna än på\r\nrisken för en stigande inflation.</pre><pre>Jag tycker att regeringen bör ta till sig detta.</pre><pre>Sedan skulle jag ändå vilja ställa en motfråga till\r\nOlof Johansson. Centern har ju i alla tider varit en\r\nlågräntepolitikens förespråkare. Enligt vår\r\nbedömning är just den höga räntan nu ett av de\r\nstora bekymren för företagare, och inte minst\r\nsmåföretagare. Den är ett allvarligt hinder för den\r\ninvesteringsuppgång som är önskvärd. Därför\r\nfrågar jag Olof Johansson: Delar Centern och\r\ncenterregeringsledamöterna finansminister Anne\r\nWibbles uppfattning om räntepolitiken, att\r\ninflationen är en så stor fara i dag att vi inte skulle\r\norka pressa räntan ytterligare en bra bit ner?</pre><pre>Anf. 8  Miljöminister OLOF JOHANSSON\r\n(c):</pre><pre>Fru talman! Det blev inga riktigt tydliga svar.\r\nIngvar Carlsson ville inte diskutera det här med\r\nbensinskattehöjningen. Men det gör jag gärna. Det\r\när riktigt att enskilda regeringsledamöter i slutet av\r\nsommaren gick ut och talade för\r\nbensinskattehöjningar -- dock inte från Centerns\r\nsida.</pre><pre>Därefter föreslog jag -- det var för övrigt vid ett\r\nregeringssammanträde på Haga -- en ram på ca 5\r\nmiljarder kronor för miljöskatter. Den ramen\r\nföreslog jag skulle fyllas med\r\nbensinskattehöjningar. Ja, så var det -- men\r\ndifferentierad, av miljöskäl. Det är det första.</pre><pre>För det andra skulle nedsättningsskatten på\r\nkraftvärme tas bort. Vidare gällde det höjd\r\nsvavelskatt och höjd koldioxidskatt för att få en\r\nbättre bredd och bättre struktur på\r\nskatteförändringarna.</pre><pre>Under de förhandlingar som sedan fördes är det i\r\nförsta hand Socialdemokraterna som har gått emot\r\nde miljöskatter som jag föreslog. Det tycker jag\r\ntalar för att det är ni som har försökt höja\r\nbensinskatteandelen av denna ram om 5 miljarder,\r\nsom alltså blev 5,5 miljarder. Det tycker jag skall\r\nklarläggas här för att undvika missförstånd på den\r\npunkten.</pre><pre>Därefter har jag sagt att det är rimligt att människor\r\nsom har långa transportvägar hålls skadeslösa när\r\nvi får den ena höjningen efter den andra av\r\nbensinskatter eller bensinpriser av ett eller annat\r\nskäl. Det gäller alltså höjt reseavdrag.</pre><pre>När det gäller frågan om lågräntan instämmer jag\r\ngärna i vad Ingvar Carlsson säger. Jag lyckönskar\r\nnaturligtvis riksdagen och riksdagens organ,\r\nRiksbanken, till att den politiken stegvis drivs mot\r\nen allt lägre ränta. Jag talar å hela Centerpartiets\r\nvägnar när jag säger att vi kommer att göra vårt\r\nyttersta via våra representanter i\r\nRiksbanksfullmäktige för att den utvecklingen skall\r\nkunna drivas vidare mot en låg ränta.</pre><pre>Jag delar nämligen Ingvar Carlssons uppfattning.\r\nOm vi inte får ner räntan, kommer vi inte heller att\r\nfå den naturliga investeringsutveckling som är\r\nnödvändig för att bryta den stagnation som för\r\nnärvarande råder.</pre><pre>Under de senaste dagarna har vi kunnat konstatera\r\natt det ändå finns ljus i mörkret. Det ljuset kommer\r\nfrån norr. Jag avser då, och det tycker jag är värt att\r\nuppmärksamma i dagens debatt, den stora satsning\r\nsom LKAB:s styrelse i går beslutade om, nämligen\r\natt satsa på ett nytt pelletverk och en ny nivå för\r\ninvesteringar om sammanlagt 4 miljarder kronor i\r\nNorrbotten.</pre><pre>Anf. 9  INGVAR CARLSSON (s) replik:</pre><pre>Fru talman! Ja, Olof Johansson, tänk vad bra det är\r\nmed statliga företag, som vågar satsa på framtiden.</pre><pre>(Applåder)</pre><pre>Jag förutsätter att Centern definitivt medverkar till\r\natt vi begraver alla privatiseringsplaner när det\r\ngäller LKAB och flertalet övriga statliga företag.\r\nDet kommer att ge stabilitet, styrka och framtidstro\r\ni svenskt näringsliv.</pre><pre>Det Olof Johansson sade om räntan var bra. Jag\r\nförutsätter att Olof Johansson också i regeringen\r\nmedverkar till att vi kan åstadkomma ett sådant\r\nförtroende och en sådan jämnhet i politiken att vi\r\nfår ned räntorna. Jag tror faktiskt att det är viktigt\r\nför Sverige och för svenskt näringsliv.</pre><pre>Däremot tycker jag att bensinskatten var betydligt\r\nsämre, om jag får sätta betyg så här i slutet av året.\r\nDet var enskilda regeringsledamöter som var ute\r\noch talade om bensinskattehöjningar, sade Olof\r\nJohansson. På min tid fick jag finna mig i att stå för\r\ndet mina regeringsledamöter var ute och talade om,\r\nspeciellt om det var finansministern. Det skulle\r\nmycket till om jag skulle desavouera honom eller\r\nhenne.</pre><pre>Det är riktigt att Olof Johansson, när vi satt vid\r\nförhandlingsbordet, presenterade ett sorts\r\nmiljöskatteprogram, som jag satte mina\r\nmedarbetare på att försöka analysera. Olof\r\nJohansson vet att jag sade att vi skulle göra vad vi\r\nkunde för att genomskåda förslaget. Men jag\r\nupptäckte att de övriga regeringsledamöterna inte\r\nstödde det. Jag kunde liksom inte träffa en\r\nseparatöverenskommelse med Olof Johansson den\r\ndär natten, hur gärna jag än hade velat. Det\r\növersteg min förmåga.</pre><pre>Men jag sade att vi i fortsättningen var beredda att\r\ndiskutera vidare på den här punkten. För vi måste\r\nav olika skäl lägga om energipolitiken. Vi har vår\r\ntrepartiöverenskommelse mellan Folkpartiet,\r\nCentern och Socialdemokraterna om hur vi skall\r\navveckla kärnkraften. Vi har jätteproblem\r\ntillsammans på det området. Jag är beredd att\r\nfortsätta den diskussionen. Att vi skulle ha klarat\r\nav detta den där natten bedömde jag som helt\r\notänkbart.</pre><pre>Jag återkommer till att vi inte sade att vi inte skall\r\ngenomföra inkomstförstärkningarna. Vi sade\r\nframför allt inte att vi skall stoppa\r\nutgiftsnedskärningarna. Det är av omsorg om\r\nefterfrågan 1993 och inför risken att vi pressar upp\r\narbetslösheten ännu mer som vi säger att vi bör vara\r\nförsiktiga med neddragningar detta år.</pre><pre>Nu har jag ändå fått vissa besked om att regeringen,\r\nom det här visar sig gå alltför illa, är beredd att\r\nompröva och släppa på konsumtionen. Det är ett\r\nhalmstrå, men jag vill ändå, så här nära jul, säga att\r\njag tar fasta på det. Kunde vi under året, om vår\r\nbedömning är riktig och om alla experters\r\nbedömningar är riktiga, träffa en överenskommelse\r\nom justeringar på inkomstsidan, tycker vi att det\r\nskulle vara en stor fördel.</pre><pre>Anf. 10  Statsrådet ALF SVENSSON (kds):</pre><pre>Fru talman! Det kanske är förmätet av mig att\r\nblanda mig i den här CIA-debatten, men jag kan\r\ninte låta bli. Nog tycker man att det skulle gå att\r\nräkna ut att ett slutet land som Sovjetunionen, i\r\nvilket inte ens Ingvar Carlsson kan tränga in, måste\r\nha en dålig ekonomi. God ekonomi fordrar väl\r\nändå så pass mycket öppenhet att man vet vad som\r\nhänder där.</pre><pre>Jag har alltid tyckt och tycker fortfarande att Ingvar\r\nCarlsson är en hedersman. Därför blir man\r\nförvånad när han tar i så väldigt som han gör här i\r\ndag. Om det ginge att med de här bryska tonfallen,\r\nlikt en rektor i klassrummet på 30-talet,\r\nkommendera fram en ändring, eller varför inte en\r\nvändpunkt, borde detta ha skett för 20 år sedan, då\r\ndet började gå utför.</pre><pre>Jag vet mycket väl att regeringen, det vet vi alla, har\r\nansvar för politiken och skall lägga förslag. Men om\r\nnågon går ut så här väldans tufft är det klart att man\r\nväntar sig att de konkreta förslagen skall komma\r\nnågonstans i talet. Här har vi hört vad\r\nSocialdemokraterna säger:Vi vill satsa på\r\nomfattande investeringar. Vi vill att en ytterligare\r\nräntesänkning kommer till stånd. Vi vill undvika...\r\nJa, det vill vi alla. Viljan har vi alla. Men tror Ingvar\r\nCarlsson att de här uttalade satserna likt någon\r\nslags trollformler åstadkommer detta, utan att\r\nåtgärder vidtas?</pre><pre>Jag vill upprepa den fråga som jag tror ställdes här\r\ntidigare: Tror Ingvar Carlsson att vi behöver göra\r\nnågot åt det strukturella underskottet och, i så fall,\r\npå vilket sätt?</pre><pre>Anf. 11  INGVAR CARLSSON (s) replik:</pre><pre>Fru talman! Ja, jag anser att det strukturella\r\nbudgetunderskottet är ett utomordentligt allvarligt\r\nproblem. Eftersom jag har suttit i en regering som\r\nen gång tidigare har fått ta tag i ett\r\nbudgetunderskott på 13 % av BNP, vet jag precis\r\nhur jobbigt det är att år efter år sitta med ett\r\nbudgetarbete i regeringskansliet och beta av det\r\nunderskottet.</pre><pre>Man måste gå fram två vägar. Den ena är att\r\ngranska varenda utgiftspost i budgeten. Men det\r\nbehövs en sak till. Man måste se vad man kan göra\r\nför att få fart på inkomsterna. Precis som med en\r\nfamiljebudget finns det två sidor, den ena är\r\nutgifterna och den andra är inkomsterna.</pre><pre>Min allvarliga kritik mot regeringen är att man gör\r\nför litet för att få fart på tillväxten. Då är en av de\r\nviktiga sakerna investeringssidan. Där lade vi i vår\r\nekonomiska motion redan i våras, Alf Svensson,\r\nfram ett investeringsprogram på ungefär 40\r\nmiljarder kronor. Vår riksdagsgrupp har gått\r\nigenom varenda kommun i landet och granskat\r\nvilka investeringsprojekt som finns att sätta i gång.\r\nDet handlar om tidigareläggning av projekt som\r\nskulle komma senare. Den nettokostnad det\r\nhandlar om är möjligen räntekostnaderna för dessa\r\nutgifter.</pre><pre>Jag tycker kanske att Alf Svensson är litet oförsiktig\r\nnär han talar om allmänna runda löften på\r\ninvesteringsområdet. Kds är ändå ansvarig för\r\nkommunikationsområdet. Vi har hört herr Odell i\r\ndenna talarstol ulova i runda siffror och tal\r\ninvesteringar och investeringar. Ett av problemen\r\när uppriktigt sagt att kommunikationsministern\r\ninte orkar ta tag i och driva sina frågor ordentligt\r\nför att få fram de här investeringarna.</pre><pre>Jag tycker nog att Alf Svensson, i stället för att\r\nbekymra sig om att jag använder en\r\nkommenderande ton för att få fram investeringar,\r\nbör inse att det är just det som en\r\nkommunikationsminister behöver göra. Det\r\nbehövs en kommunikationsminister som tar tag i\r\ndet här. Han har investeringsprogrammen. Han har\r\nt.o.m. i viss utsträckning pengar anvisade. Men det\r\nhänder ingenting, och det är bekymret.</pre><pre>Jag har också en liten fråga till Alf Svensson. Kds\r\ntalade, tycker jag, engagerat och väldigt fint om\r\nsjukvård och om äldreomsorg i valrörelsen. Nu tror\r\njag att väldigt många gamla är utomordentligt\r\noroade över vad som händer inom vår sjukvård och\r\nvår äldreomsorg. Hur ser Alf Svensson på att\r\nsamverka med högerkrafter i det här landet, som\r\nprivatiserar, rustar ned och försämrar på de här\r\nområdena? Tänker kds verkligen fortsätta denna\r\nhögersamverkan?</pre><pre>Anf. 12  Statsrådet ALF SVENSSON (kds):</pre><pre>Fru talman! Ingvar Carlsson säger att han ser\r\nutomordentligt allvarligt på det strukturella\r\nbudgetunderskottet. Men han talar inte om vad han\r\nvill göra med det. Det förändrar inte det\r\nstrukturella budgetunderskottet att man bara tittar\r\npå det.</pre><pre>Det är tydligen så att Socialdemokraterna bedriver\r\nnågon slags kampanj mot\r\nkommunikationsministern. Det är inte särskilt\r\nsympatiskt. Det satsas ändå tre gånger mer i\r\ninvesteringar, och de slutförs, än vad som skedde\r\nunder socialdemokratiskt 80-tal. Men det är i och\r\nför sig uppmuntrande att Ingvar Carlsson inte\r\ntycker att tre gånger mer än socialdemokratisk\r\nkommunikationsministerpolitik är mycket värd.</pre><pre>Jag har läst exempelvis Göran Perssons artikel i\r\nAftonbladet i måndags. Där hyllas\r\nsmåföretagsamheten. Det tycker jag är klokt. Det\r\när utomordentligt angeläget att den typen av\r\nverksamheter stimuleras, om vi skall få fart på\r\ntillväxten. Vi måste väl vara rörande överens om att\r\ndet inte kan vara någon rim och reson i att stimulera\r\nden offentliga sektorn år efter år, decennium efter\r\ndecennium samtidigt som den producerande delen\r\nminskar. Sedan skulle Göran Persson berätta vad\r\nsom skall ske. Ja, det handlar om att få bort skatt\r\npå arbetande kapital. Det är Socialdemokraternas\r\nförslag. Välkomna med på vagnen, kommunisterna\r\nkom faktiskt före.</pre><pre>Fru talman! Jag tror att mycket av det som\r\nSocialdemokraterna föreslår i och för sig sätter i\r\ngång verksamheter, men det blir så som i historien\r\nom den som klagade över att råttorna åt upp för\r\nmiljarder och som till tröst fick: Ja, men de stannar\r\nändå inom landet.</pre><pre>Anf. 13  INGVAR CARLSSON (s) replik:</pre><pre>Fru talman! Vi har redovisat i vår ekonomiska\r\nmotion vad vi ansåg skulle göras åt\r\nbudgetunderskottet så som det såg ut tidigare. Nu\r\nhör vi rykten om att budgetunderskottet skall ha\r\nstigit till 200 miljarder kronor, trots regeringens\r\nförsäkringar om att man skall bromsa upp ökningen\r\noch få underskottet att stanna vid 120-130 miljarder\r\nkronor. Då är det väl rimligt, Alf Svensson, att vi\r\nfår se regeringens budgetförslag och finansplan\r\ninnan vi redovisar vår uppfattning. Så har det alltid\r\ngått till tidigare här i riksdagen. Nu tycker tydligen\r\nAlf Svensson att oppositionen, socialdemokratin,\r\nförst skall redovisa sina förslag och att regeringen\r\nsedan skall opponera på grund av\r\nSocialdemokraternas förslag.</pre><pre>Statsministern sade här för ett år sedan att han skall\r\nfortsätta att vara oppositionspolitiker. Det tycker\r\njag också. Men då kräver jag faktiskt att få ta över\r\nstatsministerposten, så att det blir ordning och reda\r\nbåde i riksdagen och i landet. (Applåder)</pre><pre>Vi bedriver inte någon kampanj mot\r\nkommunikationsministern, den sköter han själv. Så\r\ndet behöver vi inte alls bekymra oss om. Men jag\r\ntycker det är allvarligt att de investeringsprogram\r\nsom riksdagen delvis har beslutat om inte kan\r\nfullföljas såsom var tänkt. Till en del vet jag att\r\nkommunikationsministern har sakliga problem --\r\nstränga miljöproblem t.ex. bromsar upp det hela.\r\nMen jag tror ändå att det måste vara något\r\ngrundläggande fel när det tar så oerhört lång tid att\r\nfå fram t.ex. projektet Arlandabanan, för att ta ett\r\nkonkret exempel. Där tror jag faktiskt att\r\nregeringen och kommunikationsministern har ett\r\nkonkret ansvar för fördröjningen.</pre><pre>Det blir väldigt svårt för både kammarens\r\nledamöter och andra att få grepp om vem som är\r\neffektivast när det gäller att göra investeringar. Jag\r\nkan bara konstatera att de samlade investeringarna\r\nunder 80-talet, som ni nu kritiserar, ökade med\r\n25 %. Nu rasar investeringarna. Precis som det\r\nkommer att bli i USA under Bill Clinton, som det\r\nför närvarande är inom EG och i Japan, bör svensk\r\nekonomi stöttas upp av en betydande\r\ninvesteringskampanj.</pre><pre>Vi resonerade om detta i\r\npartiledaröverläggningarna om krispaket. Vi ville\r\nha med sådana förslag. Vi lyckades inte komma\r\növerens. Jag tror det är en felbedömning om\r\nregeringen tror att investeringarna i dag leder till\r\nrisken för inflation och innebär en ekonomisk\r\npåfrestning. Jag tycker att vi i fortsättningen skall\r\ngöra en mycket klar skillnad mellan de utgifter som\r\nvi drar på oss genom investeringar och de utgifter\r\nsom vi drar på oss genom konsumtion. När det\r\ngäller konsumtion måste vi vara mycket\r\nåterhållsamma. När det gäller investeringar skall vi\r\nvara mycket djärva. Det är min grundinställning.</pre><pre>Anf. 14  LARS WERNER (v) replik:</pre><pre>Fru talman! Jag skall inte lägga mig i den i och för\r\nsig intressanta debatt som Ingvar Carlsson som\r\nledare för det största oppostionspartiet för med fyra\r\nregeringspartier. Den är delvis intressant, men jag\r\nskall ta upp en annan fråga som jag trodde att\r\nIngvar Carlsson skulle beröra litet mer, och det är\r\nvårt förhållande till EG/EU. Jag förstår att han inte\r\nmed den debattordning som gäller hann ta upp alla\r\nfrågor. Jag vill ändå ställa en konkret fråga till\r\nIngvar Carlsson.</pre><pre>Nu är det klart att Danmark åtminstone tillfälligt\r\nslipper undan en del av överenskommelsen i\r\nMaastricht. De viktigaste undantagen innebär att\r\nDanmark inte deltar i några överläggningar eller\r\nbeslut om försvarssamarbete, inte deltar i den\r\nmonetära unionen, gemensam valuta, det tredje\r\nsteget, eller överenskommelsen om\r\nunionsmedlemskap. På den punkten innebär\r\nnaturligtvis Edinburghmötet en framgång för de\r\nunionskristiska danskarna. Det är riktigt att 95 %\r\nhär i riksdagen -- om man räknar mandatvis -- är för\r\natt Sverige skall förhandla om den europeiska\r\nunionen. Men vi vet alla att siffrorna utanför det\r\nhär huset inte är exakt lika. Det gäller särskilt dem\r\nsom brukar rösta på vårt parti, Socialdemokraterna\r\noch Centern. Jag skall inte tala om nivån, men\r\nsiffrorna är helt annorlunda än i riksdagens 95 %\r\nför och 5 % emot.</pre><pre>Ett regeringsparti, Centern, har tagit upp frågan\r\nom hur förhandlingarna skall skötas och hur\r\nmycket hänsyn som i de kommande\r\nförhandlingarna skall tas till de EG-kritiska\r\nväljarna och EG-kristiska tongångarna. Det är bra\r\natt dessa frågor kommer upp. Jag tror att också\r\nmånga socialdemokratiska sympatisörer vill att\r\nSocialdemokraterna talar om huruvida de vill att\r\nSverige skall förhandla om att t.ex. få igenom\r\nsamma krav som danskarna. Allan Larsson har\r\nredan tidigare flaggat för att han inte tror på den\r\nmonetära unionen. Inte vore det helt orimligt att\r\nockså få reda på vad en partiledare anser och var\r\nhan står i fråga om de svenska kraven vid\r\nförhandlingarna, som skall inledas i slutet av\r\njanuari.</pre><pre>Jag skall självfallet ställa samma fråga till\r\nstatsministern och Olof Johansson senare, men jag\r\ntycker att det vore bra om Ingvar Carlsson kunde\r\nlätta på förlåten litet grand och tala om var\r\nSocialdemokraterna står i fråga om\r\nförhandlingarna om EG/EU-medlemskap.</pre><pre>Anf. 15  INGVAR CARLSSON (s) replik:</pre><pre>Fru talman! Jag har från första stund sagt att\r\nförhandlingarna inte är någon formalitet för mig,\r\nde är realitet, delvis i polemik med Carl Bildt. Jag\r\nanser att förhandlingarnas är utomordentligt\r\nviktiga. Där skall vi t.ex. klargöra vad riksdagen\r\nhar beslutat: vi är militärt alliansfria syftande till\r\nneutralitet i händelse av krig i vårt närområde.</pre><pre>Jag tror att vi faktiskt inte kommer att ha så särskilt\r\nsvårt att få förståelse för detta, om vi sköter våra\r\nkort någorlunda väl.</pre><pre>Vi har sagt att vi särskilt vill analysera en lång rad\r\nandra områden, t.ex. den monetära unionen. När\r\ndet gäller regionalpolitik, miljöfrågor, arbetsrätt\r\nskall vi realförhandla.</pre><pre>Men just nu, Lars Werner, är det en sak som\r\nbekymrar mig akut. Det är att Schweiz har sagt nej\r\ntill EES-avtalet, att det finns de som har uttalat att\r\nman kanske skall strunta i hela överenskommelsen\r\nmellan EFTA och EG. Den 1 januari 1993 träder\r\ninte avtalet i kraft. Det innebär i praktiken att våra\r\nföretag diskrimineras, i ett läge då vi har en\r\narbetslöshet som är vad den är, en pessimism i vårt\r\nnäringsliv som är oerhört farlig.</pre><pre></pre><pre>Jag skulle vilja säga till dem som är litet stöddiga på\r\nnej-sidan att de kanske ändå skall tänka sig in i den\r\nsituation som uppstår, om Sverige hamnar helt\r\nutanför. Då kommer våra företag att ha svårt att\r\nkonkurrera med EG-länderna. De företag som i\r\ndag finns i Sverige kanske då säger: Nej, vi gör\r\ninvesteringen i Holland, Belgien eller Tyskland i\r\nstället. Jag tror att en och annan som i den här\r\nlågkonjunkturen av någon sorts inneboende rädsla\r\nför utåtriktade kontakter menar att vi skall isolera\r\noss då kommer att säga: Lösningen på våra problem\r\navseende sysselsättningen, jämställdheten och\r\ntryggheten låg inte i att gå tillbaka till ett årtionde\r\nsom vi har lämnat bakom oss.</pre><pre>Jag är som socialdemokrat fullständigt övertygad\r\nom att om vi skall klara sysselsättningen i vårt land,\r\nom vi skall klara den långsiktiga tryggheten, om vi\r\nskall klara jämställdhetsfrågorna och gå vidare\r\nframåt, ligger för vår del lösningen i ett samarbete\r\nmed socialdemokrater i Holland, i Belgien, i\r\nTyskland, i Spanien, i Grekland, i Italien och i\r\nStorbritannien. Vi kan från den plattformen kämpa\r\nför våra idéer.</pre><pre>Jag vet hur det är att sitta som statsminister i ett\r\nland där man från den egna nationens\r\nutgångspunkter skall försöka värja sig mot\r\narbetslösheten. Det blev allt svårare under 80-talet,\r\noch jag tror, fru talman, att det blir mycket svårt\r\nunder 90-talet och på andra sidan om år 2000.</pre><pre>(Applåder)</pre><pre>Anf. 16  LARS WERNER (v) replik:</pre><pre>Fru talman! I den skrift som det socialdemokratiska\r\npartiet har gett ut med rubriken ''Stå upp för vad\r\nSverige kan bidra med i det nya Europa'' lämnas\r\negentligen bara allmänna svar på vad\r\nMaastrichtavtalet skall innehålla för Sveriges del.\r\nMin fråga är fortfarande vad ni konkret vill att vi\r\nskall förhandla om. Nu har Ingvar Carlsson sagt en\r\ndel, men kan vi inte få ett klart besked om\r\ninställningen till EG-kommissionens krav på\r\nsärskilda och bindande försäkringar om Sveriges\r\nmöjligheter att politiskt och legalt fullfölja de\r\nåtaganden som gäller om EU upprättar ett\r\ngemensamt försvar?</pre><pre>Jag tror mig veta att en del socialdemokrater tolkar\r\ndet här så, att Sverige skall ge försäkringar om att\r\nvi inte motsätter oss att andra EU-stater upprättar\r\nett gemensamt försvar, men var står den svenska\r\nsocialdemokratin i den här frågan?</pre><pre>Jag instämmer i delar av en ledarartikel i\r\nAftonbladet häromdagen där man ungefär säger att\r\nSocialdemokraterna inför EG-förhandlingarna\r\nmåste klargöra sina förhandlingskrav. De måste\r\nockså redovisas för väljarna.</pre><pre>Partiets ambitioner i Europapolitiken skiljer sig\r\nfrån Moderaternas. Om Socialdemokraterna\r\npreciserar sina förhandlingskrav, visar man på ett\r\nkonkret sätt var skiljelinjerna går. Det är på de här\r\npunkterna som jag tycker att ni måste vara klarare.</pre><pre>Menar ni verkligen att ni går i takt med opinionen\r\nutanför det här huset? Vilka slutsatser drar ni av\r\nomröstningarna i Danmark, i Schweiz, i\r\nStorbritannien och i Frankrike? Måste man inte,\r\näven om man har en bestämd uppfattning, dra en\r\nviss slutsats av motståndet, nämligen att\r\netablissemanget -- för att använda det ordet -- dvs.\r\nparlamenten och övriga anhängare av EG, inte går\r\ni takt med folkopinionerna? Drar ni inga slutsatser\r\nav detta?</pre><pre>Anf. 17  INGVAR CARLSSON (s) replik:</pre><pre>Fru talman! Låt mig vad beträffar att gå i takt med\r\nfolkopinionen, Lars Werner, säga att jag visserligen\r\ninte vill övervärdera socialdemokratins roll men att\r\nvi ändå har 48 % enligt den senaste SIFO-\r\nundersökningen. Vänsterpartiet ligger en bit under\r\ndetta -- låt mig uttrycka det så. Vi känner oss alltså\r\ninte oroliga för att inte vara i takt med\r\nfolkopinionen. Men vi kommer å andra sidan inte\r\natt låta opinionsundersökningar styra oss i\r\nsakfrågor på kort sikt.</pre><pre>När vi lämnade in en ansökan om medlemskap var\r\ndet en stor majoritet för detta. I dag är enligt\r\nopinionsundersökningar en betydande majoritet\r\nemot det. Vi måste sakligt diskutera och analysera\r\ndessa frågor, och det gör vi inom socialdemokratin.\r\nVi har en stor studiecirkelkampanj i gång, och vi\r\ntycker att det är så som man skall hantera en så här\r\nviktig fråga.</pre><pre>Regeringen skall förmodligen i slutet på januari\r\nsätta i gång förhandlingar, och jag förutsätter att\r\nregeringen då kommer att vilja höra vår mening.\r\nJag kommer då, som jag alltid gör i sådana här\r\nsammanhang, att kalla samman partistyrelse och\r\nriksdagsgrupp för att utforma våra konkreta\r\nståndpunkter.</pre><pre>På den fråga som Lars Werner upprepade gav jag\r\nett svar. Jag sade att vi är för militär alliansfrihet\r\nsyftande till neutralitet i krig. Då kan vi naturligtvis\r\ninte delta i en militärallians. Jag trodde att Lars\r\nWerner var klar över sådana mera grundläggande\r\ndelar i vår utrikespolitik.</pre><pre>Jag har också sagt att vi när det gäller den monetära\r\nunionen från första stund har förbehållit oss att\r\nanalysera den i särskild ordning. Om Lars Werner\r\nvill ha uppgift om vår förhandlingsuppläggning, vill\r\njag säga att det fungerar så inom socialdemokratin\r\natt den skall förankras i våra beslutande organ. Jag\r\ntänker inte i en treminutersreplik ge besked om\r\nden. Jag tar betydligt allvarligare på den frågan.</pre><pre>Anf. 18  TALMANNEN:</pre><pre>Ian Wachtmeister anhåller att till protokollet få\r\nantecknat att han inte äger rätt till replik på Ingvar\r\nCarlssons anförande. Anledningen till det är dock\r\natt replik är ett inlägg som bryter talarordningen,\r\noch Ian Wachtmeister står närmast på tur på\r\ntalarlistan.</pre><pre>Anf. 19  IAN WACHTMEISTER (nyd):</pre><pre>Fru talman! Jag ber först att få protestera mot den\r\navsiktligt fåniga debattordning som gäller här. Det\r\nhar pågått en debatt i över en timme, där\r\nexempelvis inte Ny demokrati fått vara med vare sig\r\nvi nämnts eller inte. Detta måste ändras, och det\r\ngår att ändra. Talmanskonferensen kan göra det,\r\nom den så vill. Gör den inte det, kommer vi kanske\r\natt börja bete oss så som ni påstår att vi beter oss.</pre><pre>Sedan vill jag säga till Bengt Westerberg att jag inte\r\nalltid blir glad när Bengt Westerberg talar, men i\r\ndag blev jag faktiskt det. Undrens tid är inte förbi.\r\nJag tackar för de vänliga saker som han sade om\r\noss, bl.a. att man i vissa lägen kan tala med Ny\r\ndemokrati. Det kommer att bli klart även för\r\nIngvar Carlsson när verkligheten tränger sig på.</pre><pre>Jag skulle nu vilja tala om Sverige, eftersom det var\r\ndet som jag trodde att den här debatten skulle\r\nhandla om.</pre><pre>Produktionen sjunker, och industrins produktion\r\nligger i dag på samma nivå som år 1970.\r\nBostadspriserna faller, medan hyrorna däremot\r\nstiger. Hushållen drar in på sina utgifter.\r\nRealräntan är så hög att man i det närmaste kan tala\r\nom vansinne. Kreditförlusterna är jättestora,\r\nkonkurserna rekordmånga, och bankutlåningen\r\nminskar.</pre><pre>Köpkraften väntas minska nästa år med 5 %.\r\nBudgetunderskottet blir inte 100, inte 120, inte 150\r\noch inte 180 miljarder, utan nu sägs det bli 195\r\nmiljarder. Jag vågar påstå att det innan budgetåret\r\när slut är uppe i 250 miljarder.</pre><pre>Regering, socialdemokrati och Riksbank har kört\r\nin i väggen så att det ryker om det. Ändå har de alla\r\ntre haft rätt, att döma av kommentarerna efteråt.\r\nDen karta som de tillsammans hade ritat var riktig,\r\nmen terrängen var fel.</pre><pre>Statsministern medger att han föll med flaggan i\r\ntopp. Jag hoppas att statsministern inte gör det till\r\nen vana och tycker att det är ståtligt att falla med\r\nflaggan i topp. Det är bättre om han på något sätt\r\nhåller sig och framför allt Sverige vid liv.</pre><pre>Verk och myndigheter tjänstgör i detta den stora\r\nrundgångens rike, som är alltmer rundgående.\r\nRiksbankschefen tjänstgör i minst ett par styrelser,\r\nvilket en del tycker varit åtminstone en för mycket.</pre><pre>Behovet av kompetens och av en nationell samling\r\nsom bara siktar på Sverige och svenskarnas bästa är\r\nstörre än någonsin.</pre><pre>Vad sysslar vi då med? Jag skulle vilja säga att vi\r\nförst bör se på vad vi sysslar med i bemärkelsen\r\narbetar med. Knappt 1 1/2 miljon människor sysslar\r\ninom den offentliga sektorn. 2,9 miljoner\r\nmänniskor är bidragsförsörjda. Än så länge är det\r\n2,65 miljoner som arbetar i den privata sektorn,\r\nmen det antalet är på väg nedåt. Arbetslösheten är\r\npå väg att bli rekordhög.</pre><pre>Den politikerfinansierade delen av ekonomin\r\nsysselsätter eller försörjer 4,3 miljoner människor\r\ni vårt land. Hälften av vår produktion är avsiktligt\r\nineffektiv, dvs. den sker inom den offentliga\r\nsektorns monopol eller inom andra monopol och\r\nkarteller. Av dessa 50 % ligger 10 procentenheter\r\ninom livsmedelskomplexet, vilket förklarar varför\r\nvår mat är bland världens dyraste. 15\r\nprocentenheter ligger inom bostads- och\r\nbyggnadskomplexet, vilket förklarar varför vi har\r\nvärldens dyraste bostäder.</pre><pre>Om vi till detta lägger en serie allvarliga politiska\r\nmisstag har vi orsaken till Sverigen problem. Detta\r\när, fru talman, viktigt och hör till dagens frågor,\r\nvilket jag hoppas att jag får nämna denna gång utan\r\natt bli avbruten. Politikerna ger sig själva\r\nutnämningar, fallskärmsavtal, pensioner, garantier,\r\narvoden och löner, och det bara fortsätter.</pre><pre>Tänk om en gruvarbetare fick pension när han\r\növergår från gruvarbete till ett jobb vid järnvägen\r\noch sedan ytterligare en när han övergår till posten\r\neller något annat! Den politiska sektorn måste\r\nrensas upp i det här läget. Benämningen politiskt\r\nträsk kommer annars att visa sig vara i allra högsta\r\ngrad relevant.</pre><pre>Vidare: När vi nu behöver mer kompetens, mer\r\nerfarenhet och mer expertis än någonsin för att få\r\nrätsida på Sveriges affärer börjar man litet lätt från\r\nregeringens sida -- vilket är rätt -- bolagisera,\r\neffektivisera och tala om större effektivitet. Men\r\nsamtidigt säger man när man tillsätter befattningar\r\natt man måste ''skilja på sak och person''. Är det\r\nnågon av er här som tror att det inte har någon\r\nbetydelse vilken person som är chef för Electrolux,\r\nEricsson eller Procordia? Samma sak gäller givetvis\r\növerallt.</pre><pre>Hur fungerar verk och myndigheter? Vi håller på\r\natt undersöka det och kommer att fortsätta med\r\ndet. Men jag menar att regeringen nu är skyldig att\r\ngranska Invandrarverket, SIDA, AMS -- allihop.\r\nTiotals miljarder kronor rinner för närvarande\r\ngenom händerna på dem som sitter där och ut i vårt\r\nsamhälle.</pre><pre>Är kompetensen vad den skall vara? Är kontrollen\r\nriktig? Är uppföljningen riktig? Det är kanske lika\r\nbra att man börjar bränna pappren på de här\r\nställena, sida efter sida, så att säga.</pre><pre>Förresten: Om nu Volvoarbetarna kan\r\nrekommenderas starta eget, borde det också vara\r\nmycket lätt för höga verkschefer att göra det --\r\n''Thams Angola Invest AB'' eller något sådant. Det\r\nfinns stora möjligheter till detta, om han får det\r\nfinansierat.</pre><pre>Det görs stora besparingar i budgeten, och det är\r\nbra, men regeringen och riksdagen vägrar\r\nfortfarande att sopa framför sin egen dörr. Jag har\r\ntagit upp det här exemplet gång på gång och\r\nkommer att fortsätta med det. Ni vägrar\r\nfortfarande att ta upp det som berör er själva. Det\r\nhandlar om organisationsstöd, partistöd och\r\npresstöd. Dessa stödformer kostar 15 miljarder\r\nkronor. Snart låter det som småbelopp, eftersom vi\r\nhåller på att torska på hundra miljarder kronor och\r\nmer på andra ställen.</pre><pre>Det är för mig en gåta att man ens vågar göra något\r\nsådant, samtidigt som vi nu -- jag vill inte överdriva,\r\nmen så är det -- börjar få uteliggare på grund av ren\r\nekonomisk misär. Då måste väl vi här inne ändå\r\nföregå med gott exempel.</pre><pre>Vems är felet? Vem har ställt till det här? Ja, vi har\r\nhört det förut: Det är ingens fel -- eller hur? Det\r\när ju inte regeringens fel, och det är inte den förra\r\nregeringens fel. Inte ens när man talade om\r\nbensinskatten sade någon någonting.</pre><pre>Ingen har gjort fel, eller hur? Men det är ju löjligt.\r\nGivetvis har det gjorts felaktigheter. Jag tycker att\r\ntidigare socialdemokratiska regeringar och även\r\nfacken, som nu låtsas förnärmade och står vid sidan\r\nom och kräver en massa saker -- kräver med tre\r\nä:n --, inte borde kräva utan faktiskt borde\r\nskämmas i det här läget. En kedjebrevsekonomi\r\nmed tomma löften och ofinansierade reformer, där\r\nman lånar pengar av sina barn och barnbarn, har nu\r\navslöjats.</pre><pre>Ingvar Carlsson! Vad gäller systemen behöver man\r\ninte vända sig till CIA för att fråga. Det hade varit\r\nenklare att fråga KGB, och ni hade väl också bättre\r\nkontakt där. Där kan man tala om hur det går till.\r\nDet var inte kommunismen som gick åt skogen,\r\nutan socialismen.</pre><pre>Clintons sak är dessutom inte Carlssons, även om\r\ndenna kammare tycks inbilla sig det. Jag har\r\nfaktiskt inte hört någon säga det i Amerika.</pre><pre>Nu till företagen. Nu gäller det att skapa\r\nmöjligheter för företagen. Det är de som skall göra\r\nnågot. Här inne görs det ingenting på det viset, men\r\nhär fattas beslut. Det går att ge ramar för att\r\nkomma vidare.</pre><pre>Vi får inte vara klåfingriga. Vi skall inte göra\r\naffärer. Regeringen skall inte skicka iväg oljelaster,\r\nosv. Jag skall inte reta er för det.</pre><pre>Skapa förutsättningar! Vad är då det första som\r\nskall göras? Sänk räntan! Kom överens med\r\nRiksbanksrambo -- Förlåt! Riksbankschefen.\r\nRäntan måste sänkas. Regeringen och\r\nSocialdemokraterna och den ofelbare\r\nRiksbankschefen körde rakt in i väggen med den\r\npolitik de förde. Det kostade massor av miljarder!\r\nIngen vågar räkna ut hur stor den notan är.</pre><pre>När man nu blev tvingad att motvilligt släppa\r\nkronan, fanns det en möjlighet att sänka räntan.\r\nMen nu gör man inte det. Jag tycker nästan att det\r\när som om man sitter i en sandhög och säger: ''Det\r\nhär är min hink och spade. Rör inte dem, annars\r\nskall jag förstöra hela sandhögen!'' Det är på något\r\nsätt fråga om att obstruera.</pre><pre>Det är inte jag som säger att räntan skall sänkas.\r\nVarenda klok ekonom runtomkring och överallt\r\nsäger det!</pre><pre>När man studerar regeringens politik vad gäller\r\nräntan och tillväxten, skulle man kunna tro att det\r\nvar Miljöpartiet som vann valet. Det som händer nu\r\nblir ju precis tvärtom, dvs. tillväxten främjas inte\r\noch räntan sänks inte. Det måste göras!</pre><pre>Man brukar alltid vifta med tidningar här i\r\nkammaren, och man åberopar ofta vad andra har\r\nsagt. Det är litet skönare att gömma sig bakom\r\nandras ord. Man kan även ha brev och annat i\r\nhanden!</pre><pre>Jag har läst ett brev daterat den 15 december från\r\nFöretagarnas Riksorganisation. Vet ni vad de\r\nsäger?! Ni har alla fått brevet -- om ni nu har orkat\r\nläsa det! Där står: ''Sänk räntan, så att företag och\r\nprivatpersoner kan få låna pengar till en ränta av\r\n8 %.''</pre><pre>Vad kostar det i dag att låna pengar? Ja, man\r\nsvamlar om räntenivåer och hävdar att de är nere i\r\n10 %. Men gå in på en bank för att låna pengar!\r\nKolla med era företag -- om ni har några -- till vilken\r\nränta ni får låna. 16 % om ni är riktigt duktiga! Det\r\när där räntenivån ligger.</pre><pre>Företagarna säger alltså att räntan måste sänkas.\r\nInget annat kan ersätta den åtgärden. Räntan\r\nmåste sänkas. Man skriver också, mycket riktigt, i\r\ndet brevet att regeringens och riksdagens agerande\r\nkännetecknas av ''för litet och för sent''. Det går\r\ninte att agera på det sättet i en krissituation.</pre><pre>Jag skall nu nämna några åtgärder som inte verkar\r\nså viktiga för denna högt intelligenta församling.\r\nMen ta t.ex. en sådan sak som att renovera vatten-\r\noch avloppssystemet i Sverige. Det är väl ingen\r\nfråga för oss, eller hur? Ja, den frågan togs upp till\r\nbeslut i förrgår. Då röstade ni alla nej! Förslaget\r\nkom ju från Ny demokrati. Det var förfärligt!\r\n''Tryck ner det!''</pre><pre>Vad var det för något ni tryckte ner? 30 000 jobb\r\nute i verkligheten! I stället måste 30 000 gubbar få\r\narbetslöshetsunderstöd, och de kostar därmed lika\r\nmycket för samhället som om de hade arbetat. Det\r\när sådant sanslöst politiskt agerande som måste ta\r\nslut!</pre><pre>Arbetsrättslagstiftningen tillämpas nu. Vi måste\r\nalla skärpa oss och förstå att den arbetsrätt som nu\r\nfinns hindrar skapandet av arbeten. Den skapar\r\ninte trygghet. Fråga alla företagare! De anställer\r\nfaktiskt inte folk längre. Det är för att de skulle ta\r\nen för stor risk.</pre><pre>Vi är överens om att det skall skapas arbeten. Se då\r\ntill att företagarna får förutsättningarna! Sätt fart\r\npå de riskkapitalbolag som vi i Ny demokrati\r\nlyckades driva igenom med hjälp av hot och slag.\r\nDet var det enda som blev kvar av hela\r\nlöntagarfondsavvecklingen. Sätt tomtebloss under\r\nstolarna så att företagen kommer igång.\r\nRiskkapitalet behövs nu!</pre><pre>Snälla regeringen och ni andra! Jag lovar er att jag\r\nskall tacka er. Jag skall ligga ned på mina knän och\r\ntala om att ni är underbara, inkl. Bengt\r\nWesterberg, om ni bara avskaffar turistmomsen!\r\nDen är så dum att det bara skriker om det!</pre><pre>Nu har t.o.m. NUTEK undersökt saken och\r\nkonstaterat att det hela är en ren förlustaffär. Ändå\r\nskall man fortsätta med en dumhet som går med\r\nförlust och skapar arbetslöshet! Hur är detta\r\nmöjligt? Jag lovar att göra vad som helst i gengäld,\r\nom ni bara avskaffar turistmomsen -- utom mot\r\ndenna riksdag!</pre><pre>Vidare har vi frågan om bensinskatten.\r\nTuristmomsen är samma sak som bensinskatten. Vi\r\nhar föreslagit något annat i stället för bensinskatt.\r\nVi har inte sagt att man inte måste spara. Det måste\r\nman. Men vi har sagt att i stället för att spara med\r\nhjälp av bensinskatten skall det införas en\r\nfordonsavgift. Då blir det en dynamisk effekt.\r\nSamhället är fullt av dynamik. Den blir inte lika\r\nnegativ som en höjning av bensinskatten. Men det\r\nhär förslaget vill ingen lyssna till.</pre><pre>Oj!</pre><pre>Stick ut huvudet! Inte bara jag, utan ni alla! Rikta\r\nhjälpen till Baltikum. ''Vad har nu det här med\r\ndagens debatt att göra?'' Låt svenska staten\r\ngarantera exportkrediter och se till att det blir fart\r\ndär borta. Det är otroligt viktigt! Ni behöver inte\r\nåka dit själva. Företagen gör resten. Men\r\nexportkrediterna är viktiga. De ger jobb här, och de\r\nger utveckling där. De förbättrar miljön, och det är\r\nmycket förståndigt.</pre><pre>Ge egenföretagarna samma villkor som\r\naktiebolagen. Att hälla pengar över AMS skapar\r\ninga jobb. Det skapar ett förakt för jobb och\r\nutbildning, osv. Det gäller att ge folk riktiga\r\narbeten. Ge avdragsmöjligheter för dem som\r\nreparerar sina villor. Ge avdragsmöjligheter för\r\ndem som anställer folk i hemmet. Då får folk betalt\r\nför att de jobbar åt någon. Det är inte meningen att\r\nde skall säga: ''Du skall hålla tyst, din gubbjävel!\r\nJag får nämligen betalt av staten. Jag går på\r\nungdomsbidrag.''</pre><pre>Det här är inte bra. Det finns tillräckligt många\r\nbidragstagare i Sverige. Vi behöver inte uppfostra\r\nvåra barn till att bli det!</pre><pre>Näste man till rakning är bankerna. Jag vet inte om\r\njag hinner på den taletid som är kvar, dvs. 1 minut\r\noch 19 sekunder. Bankerna borde verkligen rakas.\r\nStäll nu hårda villkor! Bankerna är duktiga. Ni tror\r\ninte att de är duktiga, eftersom de har förstört både\r\nsina egna och Sveriges affärer. Men det är de visst.\r\nDe är jätteduktiga, framför allt på att ta pengar! De\r\ntror att ''a dollar borrowed is a dollar earned'', dvs.\r\nen lånad peng är en förtjänt peng. De kommer att\r\nfortsätta att agera på det sättet.</pre><pre>Se till att ni är kloka och skriver in stenhårda\r\nvillkor. Stödet skall villkoras. Man skall inte ge folk\r\ngarantier för att de skall kunna fortsätta att döda\r\nsina egna kunder. Sätt tummen på ögat på dem! De\r\nskriker. Men jag känner de där gökarna. Låt dem\r\nskrika. Tryck på! De juridiska aspekterna, liksom\r\nde ekonomiska, är väldigt viktiga.</pre><pre>Uppmuntra utländska banker att etablera sig i\r\nSverige. Ställ krav på effektivitet. Sätt nyckeltal.\r\nSätt villkor!</pre><pre>Vi kan inte gå ut med 100 miljarder kronor och\r\nsäga: ''Ja, det var meningen att det skulle göras\r\nnågot med pengarna.'' Det hela måste vara\r\nknallhårt! Bankerna har 600 man som läster\r\ntexterna och säger: ''Det här är enkelt. Det här kör\r\nvi igenom på nolltid!''</pre><pre>Fru talman! Nu är det 8 sekunder kvar på detta\r\nanförande! Jag vill säga en sak till, om jag inte\r\nskulle få återkomma i replikerna. Det är väl inte\r\nmeningen heller.</pre><pre>Jag föreslår att ett ekonomiskt säkerhetsråd\r\ninrättas. Det hela fungerar inte nu, och vi är i och\r\nför sig överens om att något måste göras. Det finns\r\nså många experter. Lås in dem, precis som vid ett\r\npåveval. Låt dem sitta där tills de sedan kan lägga\r\nfram förslag som inte syftar till att rädda LO:s eller\r\nSAF:s ekonomi, utan som syftar till att rädda\r\nSveriges och svenskarnas ekonomi. När de släpper\r\nut litet vit rök ur skorsstenen är de klara med\r\nförslagen. Då kan ni alla skylla på dem. Det är väl\r\nhärligt!</pre><pre>(Applåder)</pre><pre>Anf. 20  LARS WERNER (v):</pre><pre>Fru talman! Oj, sade Wachtmeister. Det sade också\r\nvi. Till dessa oratoriska höjder lär man väl aldrig\r\nkomma upp till, även om man har varit 27 år i detta\r\nhus. Lycka till!</pre><pre>Fru talman! När vi diskuterar den svenska krisen --\r\nsom ju är ett faktum -- finns det all anledning att\r\nlyfta blicken mot andra krishärdar utanför det här\r\nlandet.</pre><pre>Vi kan inte begränsa oss till att enbart bekymra oss\r\nför de, trots allt, ganska välmående svenskarna\r\nutan att tänka litet grand på gatubarnen i Brasilien.\r\nMedia ägnade dem några dagars förströdd\r\nuppmärksamhet under sommarens nyhetstorka.</pre><pre>Krisen är också ett faktum för de u-länder i\r\nSydostasien, som nu har fått en enorm explosion av\r\nantalet aids-smittade. I t.ex. Indien finns det redan\r\növer en miljon smittade. Totalt smittas ungefär\r\n5 000 personer om dagen i världen. Det tillhör\r\nockså verkligheten.</pre><pre>Krisen är också ett faktum för dem som fryser och\r\nsvälter i ett sönderskjutet Sarajevo. Det är en stad\r\nsom bara för några år sedan höll olympiska spel i\r\nförbrödringens tecken.</pre><pre>I dag blir vi påminda om den akuta kris för de 400\r\nmänniskor i de libanesiska bergen som Israel\r\nförsöker att deportera.</pre><pre>Då frågar naturligtvis vän av ordning hur detta\r\nhänger ihop med Sverige. Jag tror att det finns ett\r\ndirekt samband. När man lyckades skära ned det\r\nsvenska u-landsbiståndet utan någon egentlig\r\noffentlig diskussion, först till följd av politiska\r\nbeslut, sedan till följd av devalveringen, då är\r\nSverige också i kris. I en kris ökar människors vilja\r\natt endast se till sig själva. Det vet vi sedan tidigare.\r\nDet är därför en aktiv krisbekämpning också är en\r\nkamp mot egoismen.</pre><pre>Jag förstår Alf Svensson på ett sätt. Det kan inte\r\nvara lätt att i den här regeringen tala för solidaritet\r\nmed de fattiga i världen -- det gäller i alla fall delar\r\nav regeringen. Svensson är ändå en rätt garvad\r\npartiledare och kan både sjunga och spela. Men han\r\nhar nog en övermäktig uppgift när han skall försöka\r\nförklara innebörden av ordet solidaritet för Per\r\nWesterberg, som naturligtvis är duktig på andra\r\nområden. Han jobbar och sliter och har redan vid\r\nunga år fått ihop 50 miljoner på hög. Han har\r\nmöjligen haft skifttillägg i regeringen -- jag vet inte.\r\nMen inom det fack jag kan bäst, Byggnads, ligger\r\nvi inte på sådana nivåer.</pre><pre>Jag skulle vilja fråga det här blåkornet i regeringen,\r\nkraftkornet, vad han svarar Jonas 19 år, som jag\r\nträffade i Norrbotten häromdagen. Till våren går\r\nJonas ut gymnasiet som färdigutbildad\r\nbyggnadsarbetare. Vad han vet i dag har han inget\r\narbete -- han som har längtat efter att få arbeta\r\nsedan den dag han började skolan.</pre><pre>Per Westerberg har ett hyggligt startkapital för att\r\nstarta eget. Det är inte många av de arbetslösa som\r\nhar sådana förutsättningar.</pre><pre>Av Ny start för Sverige, den enda vägens politik,\r\nblev det en sällan skådad arbetslöshet. För inte var\r\ndet väl meningen att en massa människor skulle\r\nställas utan arbete, för att få ta emot käcka tillrop\r\nom att starta eget? Det är ungefär lika cyniskt som\r\nnär Per Ahlmark som arbetsmarknadsminister på\r\n70-talet vid ett besök på Volvo i Olofström önskade\r\nde anställda lycka till. Veckan efter var 300 utan\r\njobb. Det är som när John Major i Edinburgh\r\nuppmanar övriga EG-länder att bekämpa\r\narbetslösheten lika hårt som hans regering har\r\ngjort. Det är klart att man får läsa i tidningarna att\r\njournalisterna skrattar rått. De vet att var sjätte\r\nengelsk medborgare är utan arbete.</pre><pre>Problemet för regeringen är delvis statsministerns\r\ntvärsäkra uttalanden. I valrörelsen var han alldeles\r\nsäker på den egna politikens undergörande\r\nverkan -- inte bara i det sammanhanget för övrigt.\r\nDet är inte blygsamhet han är känd för. Han har\r\nandra förtjänster, men inte på den punkten. Hans\r\nproblem är i hög grad att framställa regeringens\r\npolitik som trovärdig, när han ständigt tvingas\r\nbacka. Det är naturligtvis extra smärtsamt med så\r\nsnabba kursändringar för en regering som började\r\nmed högtidliga tal om etik i politiken.</pre><pre>För att hålla priserna i schack efter den de facto-\r\ndevalvering som enligt regeringen aldrig skulle bli\r\naktuell, ligger fortfarande räntan på en nivå som är\r\nhelt förödande för inflationsbekämpning och\r\nsvensk industri. Det är faktiskt inte de höga lönerna\r\nsom är industrins problem utan bristen på\r\ninvesteringar på grund av den höga räntan. Vart\r\nfemte industrijobb har redan försvunnit, och\r\nytterligare 50 000 riskerar att försvinna under det\r\nnärmaste året.</pre><pre>Den höga räntan och problemet med att över huvud\r\ntaget få bankerna att ge företagen krediter efter\r\nderas svindlande utlåningsaffärer i slutet på 80-talet\r\ngör att många små och medelstora företag är på väg\r\natt förblöda. Jag är inte lika insatt som\r\nWachtmeister, men jag tror att han har rätt på den\r\npunkten. De små och medelstora företagen kan ju\r\ninte som de stora exportföretagen dra nytta av\r\nkronans fall. 1993 blir ett mycket kritiskt år för\r\nindustrin.</pre><pre>Ni som sitter i regeringen talar om att starta eget\r\noch allmänt om att hålla tillbaka arbetslösheten.\r\nMen hur många av er på regeringsbänken har\r\nnågon gång besökt en arbetsförmedling, mer än\r\nmöjligen i studiesyfte, eller en arbetslöshetskassa,\r\ndärför att ni har varit utan jobb? Förstår ni över\r\nhuvud taget vad de här människorna känner av\r\notillräcklighet och utanförskap?</pre><pre>För statsbudgeten finns det inget dyrare än att\r\nacceptera en hög öppen arbetslöshet. Det minskar\r\nskatteinkomsterna och höjer utgifterna. Om inte\r\nkraftfulla åtgärder sätts in nu, när nästan en halv\r\nmiljon eller 10 % står utanför den reguljära\r\narbetsmarknaden, riskerar Sverige att utvecklas till\r\nett tvåtredjedelssamhälle med en stor minoritet av\r\nutanförstående.</pre><pre>Vi har sagt att vi vill ha fart på de offentliga\r\ninvesteringarna. Vi har redovisat flera paket av\r\nkonkreta åtgärder utöver vad regeringen har\r\nföreslagit.</pre><pre>Utgångspunkten är att en satsning på fler jobb inte\r\nskulle behöva innebära någon större belastning av\r\nde offentliga utgifterna, eftersom det leder till en\r\nbesparing på bidragssidan. Trots det kräver en\r\ntrovärdig politik att man på sikt tar itu med statens\r\nstora budgetunderskott, som inte är beroende av\r\nden nuvarande lågkonjunkturen. Att i längden ha\r\nett budgetunderskott av nuvarande storlek är helt\r\norealistiskt, eftersom varje år med underskott leder\r\ntill ökade räntor på statsskulden.</pre><pre>I viss utsträckning kan skatterna höjas, menar vi .\r\nDet gäller t.ex. skatterna på företag, där Sverige\r\nhar en internationellt sett låg beskattning. Men det\r\nkräver också besparingar. Kanske skulle det vara\r\nmöjligt att göra besparingar genom att skärpa den\r\nfördelningspolitiska träffsäkerheten i\r\nbidragssystemet. När det gäller försvaret är vi dock,\r\ntror jag, ensamma om att vilja spara ordentligt.</pre><pre>En ansvarsfull ekonomisk politik innebär också i\r\ndagsläget att statsmakterna måste sluta dra in\r\npengar från kommunerna. Ytterligare besparingar\r\npå kommunsektorn betyder självklart en våg av\r\nuppsägningar, uppsägningar i kommunerna som\r\ndrabbar framför allt kvinnorna. Vad säger\r\nSocialdemokraterna om fortsatta besparingar på\r\nkommunerna?</pre><pre>Så sent som i dag eller i går har vi fått nya uppgifter\r\nom vad det innebär för kommunerna när det gäller\r\nbarnen.</pre><pre>En strypning av kulturlivet och nedlagda\r\nbibliotek -- det drabbar barnen.</pre><pre>Skolans anslag urholkas alltmer -- det drabbar\r\nbarnen.</pre><pre>Nedlagda dagis och s.k. förtätning, dvs. en\r\növerinskrivning -- det drabbar barnen.</pre><pre>Förslaget om husläkare innebär att\r\nbarnavårdscentralerna tvingas slå igen -- det\r\ndrabbar barnen.</pre><pre>Uppräkningen kunde fortsätta.</pre><pre>Fru talman! Jag vill också ta upp en annan fråga. I\r\nBosnien i det forna Jugoslavien hålls krigsfångar i\r\nomänskliga läger. Det är viktigt att snarast befria\r\ndessa lidande människor. Det är trots denna\r\nuppenbart akuta situation svårt att hitta platser i\r\nolika länder för dessa människor. Sverige har\r\nbeslutat ta emot 150 fångar och deras familjer. Vårt\r\ngrannland Norge har beslutat att ta emot omkring\r\n900 krigsfångar med familjer. Fortfarande väntar\r\nmånga på att bli placerade. Jag tycker att någon\r\nfrån regeringen borde kommentera detta och\r\nlämna en förklaring till varför vi är så njugga. Vi har\r\nfaktiskt goda traditioner.</pre><pre>Jag vill avslutningsvis summera den första\r\nhalvleken efter ett och ett halvt år med Carl Bildt\r\nsom lagkapten. I halvtidspaus brukar man ju alltid\r\nfundera på om taktiken har varit framgångsrik eller\r\nom det finns skäl att lägga om spelstil eller\r\nuppställning av regeringslaget.</pre><pre>Jag var nyligen uppe i Norrbotten. Då hörde jag\r\nvad delar av den norrbottniska befolkningen hade\r\natt säga. Det var inga vackra ord om er. Mest\r\nbekymrade var de naturligtvis över regeringens\r\nhögerytter Per Westerberg. De sade: ''Han håller\r\npå att rasera hela näringspolitiken.'' Det var ett\r\nordagrant citat från ett möte.</pre><pre>Men jag tycker att det var ännu värre för er att inte\r\nens företagarna trodde på regeringspolitiken.\r\nDärför borde Carl Bildt egentligen förvisa\r\nWesterberg till avbytarbänken. Jag hoppas att\r\nväljarna ger honom rött kort vid nästa val, men det\r\ngår ju att köra med avbytare.</pre><pre>Nyliberalismen med sin övertro på\r\nskattesänkningar och marknadsmekanismer är\r\növerspelad.</pre><pre>Låt mig till sist, fru talman, eftersom det nästan är\r\njul, säga att jag tror att det är på dagen 50 år sedan\r\njag för första gången fick stå upp och deklamera i\r\nskolan på skolavslutningen. Det var i första klass.\r\nJag blir så nostalgisk varje gång jag hör och ser Per\r\nWesterberg. Jag fick lära mig en dikt ur Folkskolans\r\nläsebok -- en liten orange bok. Den dikten börjar så\r\nhär:</pre><pre>Nu går jag bort sa lille Per,</pre><pre>nu går jag bort dit stigen bär.</pre><pre>För att söka slottet Silvertopp,</pre><pre>och få prinsessan Rosenknopp.</pre><pre>Sedan kan jag inte mer. Men tänk så vackert att få\r\nse lille Per lämna den enda vägen och vandra ensam\r\nbort på stigen med sina guldmynt i en näverkont på\r\nryggen.</pre><pre>God jul, trots allt regeringen!</pre><pre>(Applåder)</pre><pre>Anf. 21  Statsminister CARL BILDT (m):</pre><pre>Fru talman! Låt mig börja med att säga att jag inte\r\nhar några blommor till Lars Werner. När Lars\r\nWerner nu efter 17 år, tror jag det är, som\r\npartiordförande lämnar denna post och därmed gör\r\nsitt sista framträdande i riksdagen i denna\r\negenskap, finns det anledning att rikta några ord\r\nvid sidan av den politiska polemiken till honom för\r\nde insatser som han har gjort, inte som politiker,\r\nutan som person.</pre><pre>Att vara partiledare för ett kommunistiskt parti i 17\r\når är med alla rimliga mått en närmast\r\növermänsklig uppgift. Han har haft att\r\nadministrera ett elände till ideologi. Den har fallit\r\nsamman. Han har haft att sköta om vänner ute i\r\nvärlden, av vilka det bara kommit elände. Han har\r\nhaft ett eget parti som jag inte skall beskriva. Det\r\nbrukar de göra själva.</pre><pre>Mitt i allt detta har Lars Werner i partiledarkretsen\r\noch bland dem som suttit i riksdagen -- Alf\r\nSvensson har ju varit ute och vilat sig i verkligheten\r\ni några omgångar -- varit den uppskattade nestorn.\r\nHan har alltid haft förmågan till den kvicka\r\nelakheten, men också förmågan till det vänliga\r\nordet, det nyanserade omdömet och\r\nverklighetssinnet. I partiledarkretsen kommer vi\r\natt sakna möjligheten att diskutera med\r\nkommunismen. Den förlorade vi för ett tag sedan.\r\nVi kommer också att sakna den värme, den\r\ngenerositet och den vidsyn som utmärkt Lars\r\nWerner under hans år som partiledare för detta\r\nvarierande parti.</pre><pre>Tack Lars för de insatser du gjort, från en av dina\r\nmest hängivna politiska motståndare!</pre><pre>(Applåder)</pre><pre>Låt mig sedan gå över till det egentliga ämnet för\r\ndagens debatt, nämligen att blicka bakåt på det som\r\nvarit under det gångna året och att blicka framåt på\r\ndet som skall komma härefter.</pre><pre>Höstriksdagen har förvisso varit dramatisk och\r\nbjudit på snabba scenväxlingar och oväntade\r\nutmaningar. Det har varit en betydelsefull politisk\r\noch ekonomisk höst för Sverige.</pre><pre>För ett år sedan förde vi fortfarande en debatt om\r\nhuruvida Sverige hade några djupgående\r\nstrukturella ekonomiska problem eller ej. Jag\r\ntillhörde dem som före valrörelsen, i valrörelsen\r\noch efter valrörelsen sade att vi står inför en\r\nomfattande strukturkris och en mycket besvärlig\r\nomställning. Jag varnade för dem som skönmålade\r\noch sade att verkligheten kommer att bli\r\nannorlunda. I dag vet vi vem som fick rätt.</pre><pre>Jag vet inte om det var CIA som låg bakom Allan\r\nLarssons försök till skönmålning av svensk\r\nekonomi, men vi vet alldeles säkert att det som\r\nsocialdemokratin hade att säga om tillståndet i\r\nsvensk ekonomi hade mycket ringa kontakt med\r\nverkligheten.</pre><pre>I går presenterade OECD sin stora ekonomiska\r\nbedömning med dystra siffror för världen och\r\nkanske främst för Sverige. Den analysen är värd att\r\nta på allvar, inte minst när OECD konstaterar:\r\n''Djupet och längden på den ekonomiska\r\nnedgången är till större delen konsekvensen av den\r\noundvikliga omställning som följer av\r\növerhettningen under andra hälften av 1980-talet.''</pre><pre>Så är det. Jag säger det inte för att framför allt\r\nfördela den partipolitiska skuldbördan. Det ägnar\r\nvi oss förvisso mycket åt. Jag säger det därför att\r\ningen ekonomisk politik som inte förstår krisens\r\nursprung kommer någonsin att kunna ta oss ur\r\nkrisen. Det är därför som vi har varit så\r\nmålmedvetna i våra ansträngningar att identifiera\r\nkrisens ursprung och därmed lägga fast en\r\nlångsiktig ekonomisk politik som har förmågan att\r\nockså ta oss igenom denna besvärliga period.</pre><pre>Under hösten lyckades vi som ett led i försvaret av\r\nkronan, men också som ett led i ansträngningarna\r\natt långsiktigt sanera ekonomin, att få till stånd\r\nviktiga överenskommelser med\r\nSocialdemokraterna på viktiga punkter för den\r\nlångsiktiga utvecklingen. Det fanns tre viktiga\r\ninslag i det vi då gjorde gemensamt.</pre><pre>Det gällde att genom främst besparingar bidra till\r\natt sanera statens finanser och att genom främst\r\nskattesänkningar försöka få fart på näringslivet och\r\nföretagsamheten. Det är bara så som vi kan\r\nåstadkomma trygga och varaktiga jobb.</pre><pre>Dessutom gällde det att med gemensamma\r\nansträngningar sanera och stabilisera det finansiella\r\nsystemet efter effekten av den kasinoekonomi som\r\nadministrerades fram i Sverige i slutet på 1980-\r\ntalet.</pre><pre>På alla dessa tre punkter, och allra tydligast på de\r\ntvå första, innebar denna politik en fortsättning och\r\nen förstärkning av de insatser som regeringen hade\r\ninlett redan förra hösten och i budgeten i januari i\r\når. Den väg som vi har gått är att spara för att\r\nsanera statens affärer och att sänka skatter för att\r\nstimulera tillväxt och företagande. Det är den väg\r\nsom låg till grund för krisuppgörelserna under\r\nhösten. Det är den väg som vi måste fortsätta att gå\r\nom vi skall kunna ta oss ur den kris vars rötter ligger\r\ni 1980-talets misslyckanden.</pre><pre>Jag lyssnade med uppmärksamhet, som sig bör, på\r\nvad Ingvar Carlsson hade att säga om den\r\nekonomiska politiken och den ekonomiska\r\nsituationen. Jag blev litet besviken, eftersom det\r\nvar ett historielöst och framtidslöst perspektiv på\r\nden ekonomiska politiken.</pre><pre>Jag är fullt beredd att föra en inträngande\r\ndiskussion om efterfrågeutvecklingen 1993. Vi har\r\nfört sådana resonemang, och det har lett till vissa\r\nkorrigeringar av krisuppgörelsen. Ingvar Carlsson\r\nvet också väl att jag och regeringen är beredd till\r\nfortsatta sådana resonemang.</pre><pre>Men den som reducerar hela frågan om Sveriges\r\nekonomiska problem, varifrån de kommer och vart\r\nvi skall gå, till bara en fråga om\r\nefterfrågeutvecklingen 1993 förlorar alldeles\r\nförmågan att bidra till att vi varaktigt löser den.</pre><pre>Jag skulle vilja fråga Ingvar Carlsson en sak. Varför\r\nhamnade vi i dessa problem? Om OECD nu säger\r\natt rötterna ligger i 1980-talet och om Ingvar\r\nCarlsson säger att socialdemokratin har lösningen\r\npå alla de ekonomiska problemen, varför\r\nutnyttjade ni inte mandatperioderna 1982--1985,\r\n1985--1988 och framför allt mandatperioden 1988--\r\n1991 för att lösa dem? Varför överlämnade ni till oss\r\nen ekonomi som de facto befann sig i ett tillstånd av\r\nnärmast fritt fall när det gäller arbetslösheten,\r\ntillståndet i den finansiella sektorn och den\r\naccelererande upplösningen av de offentliga\r\nfinanserna?</pre><pre>Är man historielös är man också framtidslös, och\r\ndet gäller även i den ekonomiska politiken. Det kan\r\ninte skyllas på CIA. Det måste skyllas på SAP. Det\r\nvar ni som gjorde fel, och det är på er som också en\r\ndel av ansvaret ligger för att ta oss tillbaka till den\r\ntillväxt som är en förutsättning för att vi skall kunna\r\nklara välfärden på sikt.</pre><pre>Jag har många gånger sagt att åren i början av 1990-\r\ntalet är av helt avgörande betydelse för vårt lands\r\nutveckling under en längre tidsperiod. Det gäller\r\nden ekonomiska politiken, efter 20 år av\r\nmisslyckanden, och det gäller Europapolitiken, där\r\nvi också under mer än två decennier stått utanför\r\noch successivt marginaliserats.</pre><pre>Det går att se en väg där Sverige kommer igenom\r\nkrisen påtagligt stärkt i sin ekonomi. Vi leder med\r\ntillförsikt och framtidstro in Sverige i det öppna\r\neuropeiska samarbetet. Men det är också självfallet\r\natt se de risker som finns för en utveckling där\r\nunderskott, statsskuld och räntor leder till att vi inte\r\nklarar arbetslöshet och där rädslan för framtiden\r\noch pessimism leder till att vi stänger dörren till det\r\neuropeiska samarbetet.</pre><pre>Jag är övertygad om att vi har mycket goda\r\nmöjligheter att klara det goda scenariot. Men jag\r\ntycker att det är klokt att hela tiden vara medveten\r\nom de risker för att vi hamnar i det mörka, det onda\r\nscenariot som ligger i tendenser till återfall i\r\ngammal politik, i tendenser till kortsiktighet och i\r\ntendenser att inte vilja se verkligheten som den är\r\neller tala om det som faktiskt kommer att krävas.</pre><pre>Vad är det då som skall göras? Låt mig nämna ett\r\nkonkret problemområde som vi måste ta oss an.\r\nDet gäller statsfinanserna och budgetunderskottet.\r\nBudgetunderskottet är i grunden gapet mellan å\r\nden ena sidan orealistiska politiska löften och\r\nföreställningar vad gäller utgifterna och å den andra\r\nsidan en verklighet med sviktande ekonomi som\r\ndrabbar företagare, tillväxttro och inkomster.</pre><pre>Vi kan aldrig komma åt det budetunderskott som\r\nnu accelerar, och som genom effekter på skuld och\r\npå ränta riskerar att förhindra den ekonomiska\r\nuppgång som annars förutsättningarna börjar bli\r\ngoda för, enbart genom att spara i de offentliga\r\nutgifterna. Vi kommer inte att klara det enbart\r\ngenom att satsa på tillväxten. Vi måste både spara\r\noch arbeta oss ur denna kris. Men det kräver en\r\nrealistisk politik.</pre><pre>Med spara menas spara. Jag är väl medveten om att\r\nde argument som möter varje förslag som\r\nregeringen lägger fram för att spara i de offentliga\r\nutgifterna ofta är riktiga. Det finns problem med\r\ndetta. Men invändningarna mot att låna, som är\r\nalternativet, är alltid tyngre. Vi måste spara mer,\r\noch vi måste låna mindre. Annars sätter vi oss\r\nsjälva, våra barn och vår nations framtid i allt större\r\nskuld, kanske i en så stor skuld att vi inte klarar av\r\ndet.</pre><pre>Vi måste satsa på företagande, tillväxt och\r\nframtidstro. Vi kan inte hålla på att säga att vi skall\r\nreglera fram denna. Vi måste vara beredda att\r\nsänka skatter för de små och medelstora företagen\r\noch ge dem rimliga möjligheter att ge sysselsättning\r\nåt alla dem som vill ha sysselsättning, inte minst\r\nunga människor. Regeringen är beredd till en\r\nöppen och förtroendefull dialog om den\r\nekonomiska vägen framöver och om hur politiken\r\nskall utformas.</pre><pre>Socialdemokraterna säger: Nej, vi skall skjuta på\r\nhöjningen av bensinskatten och ytterligare något\r\nannat, och vi skall inte sänka löneskatterna. När\r\nman räknar på detta och ser vad det ger för effekter\r\npå ekonomin, finner man att det ger ökad\r\narbetslöshet -- inte dramatiskt, men dock en ökad\r\narbetslöshet -- 1993 och 1994. Det stramar åt mer\r\nför hushållen och ekonomin både 1993 och 1994.\r\nDå kan inte vi ta ansvar för en sådan politik.</pre><pre>När ni de facto vill öka löneskatterna för företagen\r\ni förhållande till hur det annars skulle bli, ökar ni\r\narbetslösheten. Det kompenserar man inte genom\r\natt skjuta på bensinskattehöjningen ett år. Vi kan\r\nresonera, och det skall vi göra, men den politiken\r\nleder åt fel håll. Vi skall minska arbetslösheten och\r\nöka tillväxten, inte tvärtom. Det är bara genom att\r\ngöra detta som vi skapar förutsättningar för att få\r\nner räntorna. Det är Riksbankens ansvar, men det\r\när också marknadens förtroende som avgör om\r\ndenna Riksbankens uppgift kommer att vara\r\nmöjlig.</pre><pre>Så till slut några ord om Europapolitiken och den\r\nstora utmaning vi där står inför. Edinburghmötet\r\nblev en stor framgång. Det var en framgång för ett\r\nEG som är mer öppet, mer inriktat på ekonomisk\r\ntillväxt och mer mottagligt för nationella\r\nsynpunkter än vad som kanske tidigare har varit\r\nfallet. Det var en framgång för Danmark, vilket\r\nvisar att den lilla nationen har en möjlighet att\r\nhävda sin rätt och sina intressen kring bordet i det\r\neuropeiska rådet. Det var en framgång för Sverige\r\ngenom att vi så tydligt och så snabbt välkomnas i\r\nden europeiska kretsen.</pre><pre>Nu skall vi går vidare. Det skall vi göra så snabbt\r\nsom möjligt, och vi skall göra det i ett så brett\r\nnationellt samförstånd som över huvud taget är\r\nmöjligt. Vi eftersträvar inte en dansk lösning, utan\r\nen svensk lösning. Det eftersträvar vi på basen av\r\nde krav vi har diskuterat här i riksdagen den 8\r\noktober. Det fanns då en bred uppslutning kring\r\ndessa krav som jag utgår från finns också i dag och\r\nsom kommer att finnas i morgon. Vi skall göra\r\ndetta i medvetande om att det är enbart med en\r\nplats kring det europeiska rådsbordet som vi har\r\nmöjlighet att i framtiden hävda det vi själva\r\nbedömer som svenska intressen.</pre><pre>Men den europapolitiska uppgiften stannar inte vid\r\ndetta under det viktiga året 1993. Sverige tar över\r\nsom första ordförandeland i det förnyade och\r\nfördjupade nordiska samarbetet. Det gör vi under\r\nde närmaste veckorna. Sverige har som\r\nordförandeland fått ansvaret att föra det viktiga\r\nefterarbetet med EES-avtalet i hamn. Det har, som\r\nIngvar Carlsson sade, mycket stor betydelse för\r\nSveriges välfärd och ekonomi.</pre><pre>Vi har sedan början av denna vecka det viktiga\r\nansvaret för hela den europeiska säkerhets- och\r\nsamarbetsprocessen. Utrikesminister Margaretha\r\naf Ugglas möter just i denna stund den serbiske\r\npresidenten Milosevic för att inte bara på Sveriges\r\nvägnar utan på hela Europas vägnar framföra våra\r\nprotester mot den oacceptabla, grymma och delvis\r\nbestialiska folkfördrivningspolitik som bedrivs i\r\nBosnien-Hercegovina.</pre><pre>Det är Sverige som är det europeiska samfundets\r\nröst och för dess talan när vi nu står upp mot den\r\nrödbruna politik som orsakar så mycket lidande.\r\nVår europapolitiska uppgift är bred, viktig och en\r\ncentral del i våra ansträngningar att ge oss den ljusa\r\nframtid som nu 1990-talet -- efter krisen, efter alla\r\nproblemen och efter 1980-talet -- innebär\r\nmöjligheter till.</pre><pre>(Applåder)</pre><pre>Anf. 22  INGVAR CARLSSON (s) replik:</pre><pre>Fru talman! Jag skall börja med att rikta en alldeles\r\nspeciell fråga till statsministern. I somras krävde jag\r\natt en invandrarminister skulle tillsättas på heltid.\r\nEfter höstens händelser vill jag ställa den direkta\r\nfrågan till statsminister Carl Bildt: Är det inte dags\r\natt någon på heltid får ägna sig åt denna mycket\r\nsvåra och besvärliga uppgift?</pre><pre>Jag kan instämma i allt det Carl Bildt sade till Lars\r\nWerner. Jag är en försiktig person, och jag tänker\r\nnog för säkerhets skull vänta till Lars Werner avgått\r\ninnan jag håller hyllningstal.</pre><pre>Till dagens huvudfråga. Det går inte att utforma en\r\nekonomisk politik utan kontakt med verkligheten.\r\nFör några år sedan hade vi hög inflation och låg\r\narbetslöshet. Nu har vi låg inflation och hög\r\narbetslöshet. Jag hävdar att det finns en betydande\r\nlikhet mellan att inte köra på samma växel i\r\nuppförsbacke som i nedförsbacke. Det är beklagligt\r\natt vi inte har kunnat komma fram till en samsyn på\r\nden här punkten.</pre><pre>Jag envisas med att åberopa andras bedömingar än\r\nvår egen. Mats Svegfors säger i Svenska Dagbladet\r\nså här: Visst kan allting underordnas kampen mot\r\ninflationen. Men vad händer om detta innebär att\r\npraktiskt taget alla finansiella institutioner och\r\nstora delar av produktionskapaciteten i den\r\nsvenska ekonomin slås ut?</pre><pre>Om ni inte vill lyssna på oss, så läs ändå Svenska\r\nDagbladet, Carl Bildt. Det gör jag på morgnarna.\r\nJag vaknar hur sömnig jag än är och blir glasklar när\r\njag läser Svenska Dagbladet. Om litet av samma\r\nklarsyn drabbade Carl Bildt, fastän åt andra hållet,\r\nskulle det vara ett framsteg för Sverige.</pre><pre>Framställ det inte som att det inte hände någonting,\r\nCarl Bildt, under den senare delen av vår\r\nregeringsperiod. Det var då vi med den förträfflige\r\nBengt Westerberg genomförde den stora\r\nskattereformen. Det var då vi fick till stånd en\r\ntrepartiöverenskommelse om energin med den\r\npålitlige Olof Johansson och återigen Bengt\r\nWesterberg. Det var då vi möjliggjorde\r\nRehnbergavtalet som växlade ner inflationen på ett\r\nhistoriskt sätt. Det var då vi förändrade\r\nsjukförsäkringen. Vi decentraliserade skolan och\r\nlade om livmedelspolitiken. Vi fattade beslut om\r\natt bygga Öresundsbron, satte i gång förhandlingar\r\nom EES-avtalet och lämnade in en ansökan om ett\r\nsvenskt medlemskap i EG. Vilka projekt av\r\nmotsvarande slag kan den moderatledda\r\nregeringen redovisa under det senaste året?</pre><pre>Detta är den faktiska verkligheten. När det började\r\nkärva till med överhettning, på vilka punkter gick\r\ndå Moderaterna in och stödde den\r\nsocialdemokratiska regeringen, på samma sätt som\r\nvi nu har gjort? Carl Bildt sade: Vi stöder inte en\r\nregering på fallrepet. Jag vill inte säga att vi stöder\r\nen regering på fallrepet, men vi stöder en regering\r\nsom har det ganska skakigt. Det gör vi inte för att\r\nrädda Carl Bildt, utan för att rädda landet. Det är\r\nen annan avgörande skillnad mellan moderater och\r\nsocialdemokrater.</pre><pre>(Applåder)</pre><pre>Anf. 23  Statsminister CARL BILDT (m):</pre><pre>Fru talman! Först till invandrarpolitiken,\r\nflyktingpolitiken och frågan om ett särskilt statsråd.\r\nJag tycker att detta är en fråga som borde göras till\r\nföremål för seriös diskussion. Det är min bestämda\r\nuppfattning att det är ett misstag att göra invandrar-\r\noch flyktingpolitiken till ett reservat för enbart ett\r\nstatsråd. Det säger jag inte polemiskt. Jag tror att\r\ndet är så.</pre><pre>Detta är frågor som nu griper in i nästan varje\r\nstatsråds ämbetsutövning. När vi engagerar oss för\r\natt lösa krisen i Jugoslavien är sambandet mycket\r\nuppenbart. När jag åker ner till våra FN-styrkor nu\r\npå onsdag har jag också med mig dem som arbetar\r\nmed dessa frågor på Kulturdepartementet. När\r\nBengt Westerberg ägnar sig åt de sociala problemen\r\nhandlar det också mycket om de effekter vi får av\r\natt vi nu går mot ett mer mångkulturellt och\r\nmångfasetterat samhälle. Det går inte att klara\r\ndetta genom att göra det till ett reservat för bara ett\r\nenda statsråd.</pre><pre>Så till historieskrivningen. Det finns, Ingvar\r\nCarlsson, inte en enda ekonom i detta land som inte\r\när beredd att skriva under på att krisens rötter\r\nligger i 1980-talets misslyckanden. Det var\r\nmisslyckandet med eftervården vid\r\ndevalveringarna och misslyckandet med\r\növerhettningspolitiken i slutet av 1980-talet. Jag\r\ntror alldeles säkert -- det har jag sagt tidigare, och\r\ndet kommer jag att fortsätta att säga -- att det också\r\nbegicks misstag från de borgerliga partierna. Men\r\ndet är alldeles självklart att huvudansvaret för den\r\nekonomiska politiken på 1980-talet vilar på\r\nSocialdemokraterna. Därmed har ni skyldighet att\r\nforma er ekonomiska politik med utgångspunkt\r\nfrån insikten om era egna misstag.</pre><pre>Det var Kjell-Olof Feldt som började att tala om\r\n''stålbadet'' som skulle följa efter den tredje vägens\r\nmisslyckande. Han skrev en stor tjock bestseller på\r\nenbart detta tema. Den förtjänar att läsas om.</pre><pre></pre><pre>Men det är inte med strid om det förgångna som vi\r\nskall föra det hela framåt. Vi är fortsatt öppna för\r\nen dialog med socialdemokratin om hur den\r\nekonomiska politiken, sparpolitiken och\r\nsaneringspolitiken skall utformas. När ni emellertid\r\nlägger fram förslag om att skjuta på bensinskatten,\r\natt möjligtvis skjuta på matmomsen och att inte\r\ngenomföra löneskattesänkningar, något som våra\r\nkalkyler säger leder till ökad arbetslöshet och\r\nsämre ekonomi för hushållen både 1993 och 1994,\r\när det alldeles självklart att vi är skeptiska. Det\r\nfinns förvisso ekonomer som är oroade för\r\nefterfrågeutvecklingen, men samtliga dessa\r\nekonomer säger också: Håll\r\ninflationsförväntningarna nere, se till att\r\ntillväxtpolitiken hålls på kurs och se till att genom\r\nbesparingar sanera de offentliga finanserna.</pre><pre>Det är sparpolitiken: att sanera de offentliga\r\nfinanserna och att ha förmågan att ompröva när det\r\ngäller de offentliga utgifterna. Det är nyckeln till att\r\nfå ned räntan, att få upp tillväxten och att klara de\r\nekonomiska och politiska uppgifter som ligger\r\nframför oss. Det är svårt med sparpolitik, speciellt\r\nför en socialdemokrati som har sett som hela sin\r\npolitiska uppgift att bara vräka på med\r\nmyndigheter, utgifter, bidrag och subventioner.\r\n1990-talet erbjuder emellertid inget alternativ. Ju\r\nförr socialdemokratin inser det desto bättre.</pre><pre>Anf. 24  INGVAR CARLSSON (s) replik:</pre><pre>Fru talman! Jag beklagar att statsministern\r\nfortfarande inte inser att det viktiga\r\ninvandrarområdet kräver en person som på heltid\r\nägnar sig åt dess frågor. Jag tycker att\r\nerfarenheterna under hösten visar att jag hade rätt\r\ni min bedömning i somras, och jag tror att det är\r\nett stort misstag av regeringen att inte göra denna\r\nbedömning till sin.</pre><pre>Under borgerliga regeringar ökar statsutgifternas\r\nandel av bruttonationalprodukten. Under\r\nsocialdemokratiska regeringar minskar andelen\r\nstatsutgifter av BNP. Tänk på det Carl Bildt! Så var\r\ndet under åren 1976 till 1982, och så är det nu också.\r\nDet beror nog på att Socialdemokraterna har litet\r\nbättre hand med statsutgifterna, än en borgerlig\r\nregering.</pre><pre>Problemet var inte finanspolitiken under 1980-\r\ntalet. Problemet var avregleringen av\r\nkreditmarknaden, vilken ledde till en våldsam\r\nlånefinansierad konsumtion. I det avseendet skall\r\nModeraterna inte svära sig fria. Om det var några\r\nsom krävde avreglering och liberalisering av\r\nkapitalmarknaden, så var det Moderaterna.</pre><pre>Men det var tre partier som försökte göra något åt\r\ndetta. Det var Centern, Folkpartiet och\r\nSocialdemokraterna, som gick in och tog ansvar för\r\nåtstramningar. Alla dessa tre partier gick tillbaka i\r\nvalet 1991. Vi fick faktiskt en negativ dom av\r\nväljarna då. När väljarna i dag ser tillbaka, tror jag\r\nemellertid att de inser att det var riktigt av dessa tre\r\npartier att fatta dessa impopulära beslut. Det\r\nförhållandet försökte faktiskt Moderaterna\r\nutnyttja. Moderaterna attackerade Folkpartiet och\r\nCentern för att de gjorde upp med\r\nSocialdemokraterna och för att vi gick in med de\r\nhär åtstramningspaketen.</pre><pre>Carl Bildt attackerar Allan Larsson när det gäller\r\nprognoser och bedömningar. Alla har vi väl svårt\r\nmed att ställa prognoser. Men en gång har Carl\r\nBildt faktiskt träffat rätt. Jag läste i Resumé, där\r\nCarl Bildt gjorde ett uttalande för några år sedan.\r\nCarl Bildt sade att Thatcher inte skulle fungera i\r\nVästtyskland, att Kohl inte skulle fungera i\r\nStorbritannien -- det är jag ganska övertygad om --,\r\natt ingen av dem skulle fungera i Sverige och att jag,\r\nIngvar Carlsson, nog skulle vara en katastrof i båda\r\nländerna, kanske i alla tre. Det var en prognos som\r\ninte slog alldeles fel.</pre><pre>Till slut vill jag ta upp de överenskommelser som vi\r\nhar träffat. I dagens Svenska Dagblad finner man\r\natt Per Westerberg har tappat -- som jag ser det --\r\nrespekten för uppgörelsen. Han säger att det nu\r\nåterigen är dags att sälja företag och att regeringen\r\ntänker återuppta denna verksamhet oavsett vad\r\nSocialdemokraterna har för uppfattning. Jag vill\r\nställa en direkt fråga, och jag hoppas att Carl Bildt\r\nutnyttjar tillfället. Det här är viktigt, och vi har\r\nutestående frågor. Kan Carl Bildt nu ge mig ett\r\nklart besked om huruvida uppgörelsen i fråga om\r\nutförsäljningar fortfarande gäller, eller inte? Vi\r\nskall ju, som Bengt Westerberg här har antytt,\r\nförhandla om eller tala om allvarliga problem för\r\nlandet i framtiden. Det här är viktigt när det gäller\r\nhur jag skall kunna agera mot min riksdagsgrupp.</pre><pre>Anf. 25  Statsminister CARL BILDT (m):</pre><pre>Fru talman! Det blev väl kanske så, att luften\r\nbörjade gå ur oppositionsledaren när debatten\r\nbörjade handla om de konkreta problemen i den\r\nekonomiska politiken. Det går bra att stå i\r\ntalarstolen och vara allmänt orerande, så länge\r\ntalarordningen gör att man kan vara ensam på\r\nplanen. Men när det krävs litet mer konkreta\r\nbesked, blir det hela lätt litet futtigare.</pre><pre>Jag skall inte i oändlighet föra debatten om 1980-\r\ntalet. Det är bara litet tragiskt för socialdemokratin\r\nsjälvt att man saknar denna förmåga till självinsikt\r\nom felet i den egna politiken. Som Ingvar Carlsson,\r\nmed citatet ur en gammal intervju i Resumé, väl\r\nillustrerade tillhör jag inte dem som saknar förmåga\r\ntill självironi, självkritik och ibland självinsikt.\r\nInsikten om och behovet av att också värdera sin\r\negen politik är nyckeln för framgång för framtiden.</pre><pre>Så länge socialdemokratin inte förmår att ta itu med\r\nsitt förflutna, kommer den heller aldrig att kunna\r\nforma framtiden. Jag skall inte göra ett större\r\nnummer av detta än vad som redan är gjort. Jag\r\ntyckte dock att det var närmast skakande att höra\r\nden här diskussionen, som Bengt Westerberg också\r\ntog upp -- och som i och för sig inte är ny -- om\r\nIngvar Carlssons felbedömning av kommunismen\r\noch Sovjetväldet, där CIA beskylls. Har ett svagare\r\nförsök till försvar av en allvarligare felbedömning\r\nnågonsin presenterats i denna kammare?</pre><pre>När vi skall gå framåt skall vi gå framåt med\r\ninsikten om var problemen ligger, men också med\r\nöppenheten om hur vi skall gå vidare. Ingvar\r\nCarlsson ställde en konkret fråga till mig om hur det\r\nförhåller sig med de uppgörelser som vi har träffat.\r\nHan har ställt frågan många gånger tidigare, och\r\nhan får samma svar: Regeringen står för dessa\r\nuppgörelser, för varje bokstav och varje ord -- inte\r\nmindre, men heller inte mer. Det vi har upplevt är\r\nnågot av socialdemokratiska försök att ständigt\r\nflytta fram positionerna, att tolka in i\r\nuppgörelserna något som inte ligger däri. Jag\r\nmoraliserar inte över detta. Förmodligen hade jag\r\nuppträtt på exakt samma sätt såsom\r\noppositionsledare. Jag vet att socialdemokratin via\r\nflygblad och internt har marknadsfört uppgörelsen\r\npå ett sätt som inte överensstämmer i alla delar med\r\nvad vi faktiskt har kommit överens om. Jag vet\r\nvilka problem som detta kan skapa i en\r\nriksdagsgrupp, i en partistyrelse och för en\r\npartiordförande.</pre><pre>Mitt besked är entydigt: Regeringen står för varje\r\nbokstav, varje ord och varje mening. Regeringen\r\nstår alltså för alla bokstäver, inte mindre men inte\r\nheller mer. Så sluter vi uppgörelser, och det tänker\r\nvi fortsätta att sträva efter. Allvaret i de problem\r\nsom vi har när vi går över från 1980-talets\r\nmisslyckande till 1990-talets möjligher är så stort att\r\ndet också kräver öppenheten för samverkan.</pre><pre>Anf. 26  IAN WACHTMEISTER (nyd)\r\nreplik:</pre><pre>Herr talman! Jag hoppas inte att fru talmannen\r\navgår.</pre><pre>Medan budgetunderskottet och arbetslösheten\r\nökar dyker den ena efter den andra upp och räddar\r\nlandet. Det är på något sätt rörande, men det tycks\r\ninte hjälpa. Det är bara att läsa i tidningen dag för\r\ndag vad som sker.</pre><pre>Jag har några frågor till statsministern. Jag tycker\r\natt regeringens Europapolitik är bra -- den behöver\r\ninte diskuteras. Men vi lever i en annan verklighet\r\nockså, och vi lever famför allt i en värld. I vårt hörn\r\nav denna värld finns Östersjön, och på andra sidan\r\nÖstersjön finns en del länder.</pre><pre>Jag tror att vår Östeuropapolitik är utomordentligt\r\nviktig och väl i klass med Europapolitiken. De\r\nländer som ligger på andra sidan Östersjön är för all\r\nframtid våra grannländer -- vi glömde det ett tag.\r\nDet är inte alls bara problem, även om problemen\r\när jättestora just nu. Det finns mycket stora\r\nmöjligheter. De baltiska staterna plus Polen och\r\nRyssland borde i förlängningen vara större\r\nhandelspartner för Sverige än vad de nordiska\r\nländerna är. Vi skulle kunna exportera i\r\nstorleksordningen 20 % till de länderna.</pre><pre>Framtiden är alltså otroligt spännande och\r\nintressant där.</pre><pre>Vad kan vi göra nu? Ja, vi kan aktivera vår hjälp dit\r\noch se till att de får exportkreditgarantier. Jag vill\r\nhöra statsministerns kommentar på den punkten.</pre><pre>Sedan skall jag ta upp en annan sak. Tänk så tyst\r\ndet blir så fort man talar om partistöd och\r\norganisationsstöd, som berör hela gänget här! De\r\nsom inte redan har gått ut blir alldeles tysta när man\r\ntalar om det. Även om det inte är fråga om belopp\r\npå 100 miljarder kronor, finns det någonting som\r\nheter att föregå med gott exempel. Jag skulle vilja\r\nhöra vad statsministern säger om den saken.</pre><pre>Jag kan ge ett litet tips i all välmening. Nu ryker,\r\nflyter eller rullar jättebelopp ut via vissa kanaler,\r\nvia SIDA, Invandrarverket och AMS. Vad det nu\r\nhandlar om är ''management'' från regeringens\r\nsida. Det gäller att verkligen se upp. Vi talar om\r\nbelopp i storleksordningen 100 miljarder kronor, i\r\nhänderna på folk som inte alltid är så vana att\r\nadministrera så mycket pengar.</pre><pre>Till sist vill jag kommentera dialogen mellan\r\nCarlsson och Bildt, om det skall vara ett statsråd\r\neller inte för invandrarpolitiken. Varför kan det\r\ninte vara ett statsråd som har hand om katastrofer\r\noch katastrofhjälp, både där och här, dvs.\r\nflyktinghjälp, FN-koordinering osv.?</pre><pre>Därmed skulle man också uppnå något annat,\r\nnämligen att en person skulle kunna syssla med\r\nkulturen. Jag tror inte att det är så nu. Det kommer\r\natt bli mycket viktigt en vacker dag, när vi närmar\r\noss Europa, att ta upp just kulturfrågorna på ett\r\nannat sätt än att baka ihop dem med någonting\r\nannat.</pre><pre>Anf. 27  Statsminister CARL BILDT (m):</pre><pre>Herr talman! Jag skall snabbt göra några\r\nkommentarer till det som Ian Wachtmeister hade\r\natt säga.</pre><pre>Det är trevligt att se honom iklädd propra\r\ngångkläder här i kammaren, i motsats till under en\r\ndel uppträden som vi har haft den tveksamma\r\nförmånen att bevittna den senaste veckan.</pre><pre>Jag delar helt och fullt uppfattningen att\r\nöstpolitiken i vidaste bemärkelse är mycket viktig\r\nför Sveriges framtid. En av de saker som vi gjorde\r\nförst var att sluta frihandelsavtal med Estland,\r\nLettland och Litauen. Det gjorde vi som första\r\nvästeuropeiska nation. Ingen annan var snabbare\r\nän Sverige att sluta frihandelsavtal. Ingen annan\r\nvar generösare än Sverige när det gällde denna\r\npolitik.</pre><pre>Vi får då och då på regeringens bord ansökningar\r\nfrån olika företag, som säger att de är utsatta för\r\nillojal konkurrens då det dyker upp\r\nkonkurrenskraftiga företag i Estland, Lettland och\r\nLitauen. De tycker att det är dumpning, att dessa\r\nländer har låga löner, att det är det ena eller andra.\r\nDe vill att regeringen skall vidta åtgärder. Vi säger\r\nmed stor konsekvens nej; detta är fri konkurrens.\r\nDet som är problem här är möjligheter för dem,\r\noch det är på sikt också möjligheter för\r\nutvecklingen av svensk industri och svensk\r\nföretagsamhet.</pre><pre>Jag kan nämna något om vad vi konkret gör. Den\r\nlettiske premiärministern Godmanis kommer hit på\r\nett snabbt arbetsbesök på måndag -- sådana\r\nförekommer ofta -- och vi skall då diskutera bl.a.\r\nkreditgivning av olika slag. På den punkten\r\nkommer det att bli vissa intressanta öppningar\r\nunder det kommande året, som jag hoppas skall\r\nvara av betydelse.</pre><pre>Ian Wachtmeister säger att det behövs mer\r\n''management'' när det gäller AMS och\r\nInvandrarverket. Det är inte helt fel. Det är viktigt\r\natt inse att varje verksamhet som vi tvingas\r\nexpandera så snabbt som både\r\narbetsmarknadspolitiken -- det är en exempellös\r\nexpansion -- och flyktingmottagningen -- också det\r\nen exempellös expansion -- ställer strukturer och de\r\npersoner som arbetar med detta inför ibland helt\r\növermänskliga utmaningar. Det begås misstag, och\r\nde misstagen skall rättas till. När en verksamhet\r\nexpanderar blir kraven ibland så stora att man\r\nhamnar i sådana här situationer.</pre><pre>Jag vill gärna säga det, därför att jag har viss\r\nförståelse för Ian Wachtmeisters synpunkt,\r\nsamtidigt som jag känner en betydande motvilja\r\nmot den personförföljelse mot Christina Rogestam\r\nsom vi har sett från Ny demokratis sida under de\r\nsenaste veckorna. Hon har på Sveriges svåraste och\r\ntuffaste jobb gjort en bra och hedervärd insats,\r\nlängre än man kanske hade anledning att förvänta\r\nsig. Hon förtjänar säkert kritik på någon punkt --\r\ndet gör vi alla -- men hon förtjänar också åskilligt\r\nav uppskattning och av tack.</pre><pre>(Applåder)</pre><pre>Anf. 28  IAN WACHTMEISTER (nyd)\r\nreplik:</pre><pre>Herr talman! Jag måste nog komplettera mina\r\ntidigare vänligheter till statsministern med en\r\nmindre vänlig kommentar. Jag tycker att hans\r\nuttalande om kläderna var dumt. Bildt är en\r\ninternationell person, och jag hoppas att han inte\r\ngör sådana här uttalanden i Europaparlamentet\r\neller på andra ställen, där folk går omkring klädda\r\ni kilt och allt möjligt. Det kunde se mycket illa ut.</pre><pre>Jag beklagar givetvis om jag inte är tillräckligt grå\r\noch trist. Jag tänker inte bli det, så ni får väl ta upp\r\ndetta omigen.</pre><pre>Jag skall ta upp en fråga som är väsentlig, som inte\r\nhar diskuterats här. I debatterna verkar det alltid\r\nsom om allting kostar så mycket. Allting man skall\r\ngöra kostar pengar. Då kallas det för reform.\r\nAllright!</pre><pre>Jag vill påstå att ''the best things in life are free''.\r\nDet skall översättas i riksdagen, och det betyder att\r\nde bästa sakerna i världen är gratis.</pre><pre>Vad är det då? Ja, det är t.ex. att ingripa mot det\r\nvåld som förekommer i samhället. Det kostar\r\ningenting. Att förbjuda vapeninnehav och tillåta\r\npolisen att granska detta kostar ingenting, men det\r\nräddar människoliv. Med den typiska attityd som\r\npolitiker har måste det först dö 15--20 människor i\r\nköer till diskotek innan man gör någonting. Jag\r\nmenar att man skall ingripa.</pre><pre>Att ändra på praxis, t.ex. i fråga om något så\r\nperverst som att det hela tiden utdöms lägsta straff\r\nvid sexbrott, kostar heller ingenting. Jag vet att det\r\ninte är statsministern som gör det, men jag pekar\r\nbara på att det är en massa saker som inte kostar\r\nnågonting.</pre><pre>Att ingripa och att försvara demokratin, t.ex.\r\nförbjuda rasistiska organisationer, kostar heller\r\ningenting, utom litet kurage att göra det. Vi har sett\r\natt kampen mot narkotikan var rätt framgångsrik i\r\nSverige, därför att man tog i förhållandevis\r\nordentligt. Det skall man göra i det här fallet också,\r\ninnan det är för sent.</pre><pre>Att sluta upp med dumheter, som folk- och\r\nbostadsräkningar -- ni borde rodna, alla ni som\r\nhittade på det en gång i tiden -- och FAS 90, kostar\r\ningenting. Man sparar.</pre><pre>Att utarbeta planer för hur man skall förhindra en\r\nokontrollerad invasion av ekonomiska flyktingar --\r\nsom är på väg nu igen, denna gång från f.d.\r\nSovjetunionen -- kostar nästan ingenting. Däremot\r\nkostar det hur mycket som helst att inte vidta\r\nsådana planerade åtgärder.</pre><pre>Jag skulle vilja be statsministern att, utan att\r\nkommentera mina kläder, min slips eller mina\r\nkjolar, svara på dessa frågor.</pre><pre>(Applåder)</pre><pre>Anf. 29  Statsminister CARL BILDT (m):</pre><pre>Herr talman! Jag förstår inte att Ian Wachtmeister\r\nblir så upprörd bara för att jag ger honom en\r\nkomplimang för de eleganta kläder som han är\r\niklädd i dag. Vänlighet är något som jag tycker att\r\nvi skall anstränga oss för att ha mera av från denna\r\ntalarstol.</pre><pre>Ian Wachtmeister ber mig att kommentera en lång\r\nrad olika fenomen som gäller rättstryggheten och\r\nrättssäkerheten. Jag vill bara säga att jag och\r\nföreträdare för det parti för vilket jag är partiledare\r\nhar stått i denna talarstol och talat om vikten av lag\r\noch ordning, av återupprättandet av rättssamhället\r\noch av rättsstaten som grund för individens frihet\r\noch för demokrati, långt innan Ny demokrati var\r\npåtänkt som politiskt parti. Men detta är inte det\r\nenda svaret på frågan.</pre><pre>En sak är att kräva åtgärder, och en annan är att\r\nfaktiskt genomföra dem. Under Gun Hellsvik\r\nhåller vi nu på med att steg för steg vidta åtgärder\r\nför att återupprätta respekten för rättsstaten och\r\nrättssamhället i detta ords vidare bemärkelse. Det\r\ninnebär inte att jag eller någon annan kan lova att\r\navskaffa brottsligheten i morgon. Det har jag inte\r\nlovat. Om någon skulle göra det, går det inte att tro\r\npå sådana löften. Jag tror dock inte att någon\r\nsvävar i tvivelsmål om att vi har fått en annan kurs\r\ni politiken på den här punkten.</pre><pre>Ian Wachtmeister säger att det finns många\r\ndumheter som vi borde ta itu med och att vi inte har\r\ngjort. Jag kan säga att regeringen bedriver ett\r\ndagligt arbete mot olika typer av mer eller mindre\r\nmärkliga påfund, som vi stöter på när vi har att ta\r\nansvar för Sverige. I går fattade vi, som bekant,\r\nbeslut om att ge dispens för renen, härken, känd\r\nfrån TV, och ytterligare fyra tama renar att\r\nuppträda på Zinkensdamm i Stockholm i helgen.\r\nEnligt § 35 djurskyddsförordningen får man inte\r\noffentligt förevisa krokodiler, apor eller hjortar i\r\nstäder. Lantbruksverket hade beslutat att renen är\r\natt anse som en hjort och därmed inte kunde få\r\nframföras offentligt.</pre><pre>Frågan hänsköts till regeringen. Efter en ganska\r\nomfattande diskussion efter föredragning av\r\njordbruksministern, beslöt vi att med ett separat\r\nregeringsbeslut ge tillstånd för renen, härken, och\r\nfyra andra tama renar att förevisas på\r\nZinkensdamm i helgen. Jag kan också avslöja för\r\ndenna kammare att vi handlade med stor\r\nvidsynthet. Vi upptäckte nämligen samtidigt att en\r\nbrottslig gärning sannolikt hade begåtts. I\r\nskrivelsen med ansökan om tillstånd från\r\nStockholms slakthushållningssällskap, som jag tror\r\nsköter dessa frågor, stod att renarna tidigare har\r\nuppträtt på marknad. Detta måste uppenbarligen\r\nha skett i strid med gällande lag. Men vi beslutade\r\noss för att se genom fingrarna med detta och låta\r\nrenarna träda fram och julen få sitt. Det krävde en\r\nbestämd insats mot svensk byråkrati. Men\r\nregeringen vek inte på den punkten.</pre><pre>(Applåder)</pre><pre>Anf. 30  LARS WERNER (v) replik:</pre><pre>Herr talman! Det börjar bli en viss nivå på debatten\r\nnu. Jag skall bara förlänga den litet grand. Jag har\r\nfått hjälp över blockgränserna när det gäller slutet\r\npå dikten om prinsessan Rosenknopp. De två sista\r\nraderna lyder: Om jag här länge stannar, jag tror att\r\nhon mig bannar. Det tror jag också. Jag tror att hon\r\när lika klok som svenska folket. Därför bör Bengt\r\nWesterberg få gå. Han skall ha korgen, men han får\r\nbehålla konten.</pre><pre>Tack för de varma orden, Carl Bildt. Jag tänkte ett\r\ntag att man kanske skulle avgå litet oftare. Och ett\r\ntag när jag kände blomdofterna trodde jag att jag\r\nlåg på lit de parade på Skogskyrkogården. Men så\r\nilla är det inte. Det kan jag garantera. Skämt\r\nåsido -- varmt tack!</pre><pre>Carl Bildt säger att jag bara har administrerat\r\neländes elände. Jag förstår att Carl Bildt känner sig\r\nsärskilt hemma i det sammanhanget i dessa dagar.\r\nHan talar med stor erfarenhet, men man kan bli\r\navtackad så också.</pre><pre>Jag har en konkret fråga om EG-samarbetet som\r\njag tidigare ställde till Ingvar Carlsson. Nu ställer\r\njag den till Carl Bildt såsom regeringschef.\r\nEftersom danskarna har fått igenom sina undantag\r\nhar Centerpartiet tagit upp frågan och sagt att\r\nSverige bör ställa vissa bestämda krav i\r\nmedlemsförhandlingarna. Det gäller bl.a. att\r\nSverige skall säga bestämt nej till\r\nförsvarssamarbetet. Centern kallar sin\r\nförhandlingslinje för en kravlinje och påstår att de\r\növriga partierna i regeringen står för en\r\nanpassningslinje. Delar Carl Bildt den\r\nuppfattningen?</pre><pre>För några dagar sedan läste jag en intervju med Ulf\r\nDinkelspiel, där han säger att Centerns krav vad\r\ngäller försvarspolitiken inte utgör något problem,\r\neftersom detta inte regleras av Maastrichtavtalet.\r\nÄr det inte litet aningslöst uttryckt? Carl Bildt\r\nkänner Poul Schlüter i Danmark mycket väl. Är det\r\ninte anmärkningsvärt att Poul Schlüter har\r\nförhandlat sig till detta undantag i\r\nMaastrichtavtalet om det inte fanns någon orsak?\r\nHar han gjort det bara för att han tyckte att det var\r\nroligt? Poul Schlüter och Uffe Ellemann-Jensen har\r\ndessutom visat sig vara glädjestrålande glada för att\r\nde har fått igenom detta krav.</pre><pre>I sin drygt 13-sidiga kravlista ifrågasätter Centern\r\nockså det monetära samarbetet. Det tycker jag att\r\nman gör rätt i. Men jag tycker att det är rimligt att\r\nstatsministern berättar vilken linje regeringen\r\ntänker följa i dessa förhandlingar. Är det Centerns\r\nkravlinje eller är det den anpassningslinje som\r\nCentern påstår att ett par andra partier följer?</pre><pre>Anf. 31  Statsminister CARL BILDT (m):</pre><pre>Herr talman! Jag vill bara säga till Lars Werner att\r\njag inte har några som helst krav på att han skall\r\navgå vare sig nu eller litet oftare. De kraven kan\r\nsom bekant framför allt hänföras till andra delar av\r\ndet politiska spektrat. Lars Werner vet mycket väl\r\nvad jag talar om.</pre><pre>Lars Werner ställde några frågor angående EG-\r\npolitiken. Ärliga frågor förtjänar ärliga svar. Jag\r\nskall försöka svara på frågorna så långt tiden\r\ntillåter.</pre><pre>Det är helt självklart att vi skall ställa krav. Det\r\nhandlar inte bara om att ställa krav under\r\nmedlemskapsförhandlingarna. Vi måste också vara\r\nberedda att ställa krav när Sverige har blivit\r\nmedlem. Vi går in i detta samarbete just för att vi\r\nskall få bättre möjligheter att tillgodose våra\r\nnationella intressen i olika sammanhang. Gränslösa\r\nproblem -- arbetslöshet, miljöförstöring och en del\r\nsociala problem --, kräver gränslösa lösningar inför\r\nmorgondagen. För att kunna åstadkomma sådana\r\nlösningar krävs det ofta att man ställer krav, innan\r\nman har blivit medlem och framför allt efter det att\r\nman har blivit medlem.</pre><pre>Vi har fört omfattande samtal mellan riksdagens\r\npartier om detta. Ulf Dinkelspiel redovisade från\r\ndenna talarstol den 8 oktober å regeringens vägnar\r\noch efter samråd med framför allt\r\nSocialdemokraterna inriktningen av\r\nförhandlingsuppläggningen och de krav som vi\r\navser att ställa. Detta är och förblir basen för den\r\nsvenska politiken inför de förhandlingar som nu\r\nförestår.</pre><pre>Jag tycker att det finns all anledning att gratulera\r\nDanmark, Poul Schlüter och de partier som står\r\nbakom den s.k. nationella kompromissen till att\r\nman har lyckats få förklaringar och beslut som\r\nmöter den oro som fanns och finns i Danmark och\r\nsom kom till uttryck i folkomröstningsresultatet\r\nden 2 juni. Det är en dansk lösning för Danmark\r\nutifrån danska önskemål. Vi skall ha en svensk\r\nlösning utifrån svenska önskemål.</pre><pre>När detta är sagt, är det också viktigt att påpeka att\r\nen del av de förklaringar som Danmark har fått\r\nsjälvfallet också påverkar oss. Det gäller t.ex.\r\nförsvarspolitiken. Låt mig med talmannens tillstånd\r\ncitera på engelska, om försvaret, ur det beslut som\r\nhar fattats: ''The heads of state and government\r\nnote that in response to the invitation from the\r\nWestern European Union, Denmark has become\r\nobserver to that organisation. They also note that\r\nnothing in the treaty on the European Union\r\ncommits Denmark to become a member of the\r\nWestern European Union.''</pre><pre>Det gäller för Danmark, och det gäller för oss.\r\nValet -- hur vi skall göra denna anknytning -- ligger\r\nhelt och hållet på oss själva.</pre><pre>När det gäller det ekonomiska och monetära\r\nsamarbetet vill jag säga: Låt oss föra den\r\ndiskussionen vidare! Men det har varit vår politik,\r\noch är min uppfattning, att vi om några -- som litet\r\nutsatt land -- har allt intresse av att söka den\r\ntrygghet som ligger i stabiliteten i ett monetärt\r\nsamarbete i Europa.</pre><pre>Har vi inte upplevt något annat denna höst, så har\r\nvi upplevt de negativa effekterna av monetär\r\ninstabilitet i Västeuropa. Allt vi kan göra för att\r\nbidra till framväxten av en ekonomisk och monetär\r\nunion bör vi göra. Det är där vi kan få den\r\nekonomiska och valutamässiga stabilitet och\r\ntrygghet som vi nog alla under hösten har längtat\r\nefter.</pre><pre>Anf. 32  TREDJE VICE TALMANNEN:</pre><pre>Citatet kommer i enlighet med praxis inom EG att\r\növersättas i protokollet.</pre><pre>Översättning: ''Stats- och regeringscheferna\r\nnoterar att som svar på inbjudan från\r\nVästeuropeiska Unionen har Danmark blivit\r\nobservatör i organisationen. De noterar också att\r\ningenting i avtalet om Europeiska Unionen --\r\nMaastrichtavtalet -- tvingar Danmark eller något\r\nannat land att bli medlem i Västeuropeiska\r\nUnionen.''</pre><pre>Anf. 33  LARS WERNER (v) replik:</pre><pre>Herr talman! Litet klarare blev det efter\r\nstatsministerns senaste inlägg, men inte så mycket.\r\nJag anser fortfarande att regeringen med Carl Bildt\r\ni spetsen har valt -- och väljer -- att ligga lågt, på\r\ngränsen till underkastelse. Man bortser från, eller\r\nlåtsas inte om, de reella problem som ju finns även\r\nför de mest entusiastiska EG-anhängarna.</pre><pre>Finns det inte skrivet att det skall vara särskilda och\r\nbindande försäkringar om Sveriges möjligheter att\r\npolitiskt och legalt fullfölja de åtaganden som gäller\r\nom EU upprättar ett gemensamt försvar? Jo, visst\r\nfinns det skrivet, och det kan väl inte vara alldeles\r\nenkelt att komma förbi detta. De här kraven\r\nexisterar och fungerar.</pre><pre>Så säger statsministern: Vi skall ha en svensk\r\nlösning. Då måste jag ställa frågan: Innebär det att\r\nDanmark, som tillhör NATO, skall ha mindre\r\nbindande regler än det alliansfria Sverige skall ha i\r\nförhållande till EG eller EU? Är det detta, Carl\r\nBildt, som är den svenska linjen?</pre><pre>Anf. 34  Statsminister CARL BILDT (m):</pre><pre>Herr talman! Nej, det är inte den svenska linjen, av\r\nlätt insedda skäl. Men jag tror, Lars Werner, att det\r\när farligt att dra för mycket paralleller mellan\r\nDanmark och Sverige. Danmark är de facto\r\nmedlem i ett gemensamt försvar, medlem i en\r\norganisation som heter NATO, där man har totalt\r\nintegrerade stridskrafter, totalt integrerad operativ\r\nplanläggning, totalt integrerade stabs- och\r\nkommandosystem. Det är, med alla rimliga mått,\r\nett gemensamt försvar.</pre><pre>Sedan har det funnits -- och finns -- i Danmark en\r\nvilja att ta det litet långsamt när det gäller\r\nframväxten av den västeuropeiska unionen. EG har\r\nsagt att detta är ett beslut som Danmark har att\r\nfatta självt.</pre><pre>Det beskedet från EG är inte bara\r\nsäkerhetspolitiskt betydelsefullt utan visar ånyo att\r\nEG är en sammanslutning av nationalstater, där det\r\nfinns starka överstatliga inslag men där det ytterst\r\när nationalstaterna som runt det europeiska\r\nrådsbordet fattar besluten. Där kan Danmark\r\nhävda sin rätt, och där kan vi hävda vår rätt. Men\r\nvill vi inte vara med runt det europeiska rådsbordet\r\noch hävda Sveriges intressen, då skall vi inte inbilla\r\noss att någon annan kommer att göra det.</pre><pre>Låt mig sedan säga, när det gäller utrikes- och\r\nsäkerhetspolitiken, att det är alldeles självklart att\r\nSverige i det nya europeiska läge som vi kommit in\r\ni har all anledning att aktivt delta i utformningen av\r\nen gemensam utrikes- och säkerhetspolitik. Vi kan\r\ninte isolera oss från sammanbrottet och\r\nbestialiteten nere i Jugoslavien. Vi kan inte isolera\r\noss från sociala problem och flyktingvågor som kan\r\nkomma från Östeuropa, eller från social och\r\nekonomisk misär i de länder som följde de råd Lars\r\nWerner i början av sin politiska karriär stod bakom.\r\nVi har en skyldighet att vara med och gemensamt ta\r\nansvar, och därför också att vara med i gemensam\r\neuropeisk utrikes- och säkerhetspolitik. Därvidlag\r\när det värt att notera att Sverige nu spelar en\r\npåtaglig central och viktig roll.</pre><pre>Nu skall jag inte, i denna Lars Werners sista\r\nriksdagsdebatt, ställa den fråga jag annars så gärna\r\nskulle vilja ställa, nämligen: Har Vänsterpartiet\r\növer huvud taget något alternativ för Sveriges\r\nframtid annat än isolering, marginalisering och\r\nställning som randstat som sjunker ner i allt djupare\r\nekonomiska problem? Den debatten kommer vi att\r\nha all anledning att föra med Lars Werners\r\nefterträdare. Nu tackar vi för denna debatt, och jag\r\nhoppas att Lars Werner blir nöjd med beskedet.</pre><pre>Anf. 35  Socialminister BENGT\r\nWESTERBERG (fp):</pre><pre>Herr talman! Sverige är för närvarande inne i ett\r\nhistoriskt skede. Jag är övertygad om att man i\r\nhistorieböckerna i framtiden kommer att beskriva\r\nslutet av 80-talet och början av 90-talet som ett\r\navgörande brytningsskede i den svenska\r\nutvecklingen. Då tänker jag inte så mycket på det\r\nregeringsskifte som vi hade förra året och vad som\r\nkan komma att hända i det avseendet på den\r\npolitiska arenan framöver, utan på de stora\r\nförändringar som är på gång i det svenska\r\nsamhället. Vi har stora ekonomiska problem, som\r\nkommer att framtvinga mycket stora förändringar.\r\nVi står inför EG-medlemskap. Stora förändringar\r\när på gång inom hela välfärdssystemet.</pre><pre>Jag skulle vilja påstå att det är tre utmaningar som\r\nvi politiker står inför och som är viktigare och större\r\nän andra.</pre><pre>Den första är naturligtvis det som har dominerat\r\ndagens debatt, nämligen att sanera svensk\r\nekonomi, att se till att vi långsiktigt kan klara\r\nsysselsättning och välfärd i Sverige.</pre><pre>Den svåraste delen i den här uppgiften för oss\r\npolitiker är givetvis att få balans i de offentliga\r\nfinanserna. Vi släpar med oss betydande problem\r\nfrån 80-talet in i 90-talet, problem som kommer att\r\nvisa sig vara utomordentligt svåra att lösa. Det\r\nkommer att krävas både fantasi och kompetens från\r\npolitiskt håll för att vi skall kunna klara det. Vi tog\r\nen del viktiga steg i samband med\r\nkrisuppgörelserna i höstas med\r\nSocialdemokraterna, men det kommer att visa sig\r\natt de inte räcker för att vi skall nå den balans som\r\nvi alla eftersträvar.</pre><pre>En annan del i uppgiften är naturligtvis att skapa\r\nförutsättningar för ett expanderande näringsliv.\r\nNär man ser tillbaka på politiken under 70- och 80-\r\ntal och funderar över vad som var felet, varför det\r\ninte gick bättre än det gjorde för de svenska\r\nföretagen under den här perioden, så tror jag att en\r\nviktig faktor är att svensk socialdemokrati, under\r\nlång tid i varje fall, hade utomordentligt svårt att\r\nacceptera att näringsliv -- företag -- för att fungera\r\nmåste få ge vinst. Vi vet hur varje period av\r\nhyggliga vinster för näringslivet har lett till att man\r\nhar skapat speciella fonder, sytt in vinsterna eller\r\nlagt beslag på vinsterna genom engångsbeskattning\r\noch s.k. frivilliga bidrag från banker till forskning\r\nosv. Jag tror att vi måste acceptera att det går upp\r\noch ner i näringslivet. Just nu är det stora problem.\r\nMen nästa gång det går bra för näringslivet -- och\r\nsådana perioder kommer naturligtvis också -- skall\r\nvi låta näringslivet förvalta sina vinster för att skapa\r\nbättre beredskap för nya perioder av nedgångar.</pre><pre>Den andra utmaningen är att trots de ekonomiska\r\nsvårigheterna förnya välfärden. Det är i dag många\r\nmänniskor som hör av sig till mig i min egenskap av\r\nsocialminister och uttrycker sin starka oro för det\r\nsom nu sker i landet, inte minst ute i våra\r\nkommuner. Och jag förstår dem, för det är kärvt\r\nute i kommunerna; det är besvärligt för många\r\nmänniskor. Men det handlar naturligtvis inte bara\r\nom vilja eller ovilja. Vi kan inte trolla bort de här\r\nproblemen. Sverige har på grund av den\r\nekonomiska utvecklingen, och nu också på grund\r\nav nedskrivningen av kronan, blivit fattigare. Det\r\när många som känner av det, och det måste dess\r\nvärre vara på det sättet.</pre><pre>Men trots svårigheterna vill jag påstå att\r\nvisionernas tid inte är förbi när det gäller\r\nvälfärdspolitiken. Det går att förbättra och förnya\r\nvälfärden genom att använda resurserna\r\neffektivare. Det går att få mer valuta för\r\nskattepengarna.</pre><pre>Ingvar Carlsson nämnde tidigare sjukvård och\r\näldreomsorg och att många människor känner oro\r\nför utvecklingen på dessa områden. Ja, det finns\r\nsäkert många som gör det. Men samtidigt vill jag\r\npeka på att det trots den ekonomiska krisen också\r\nsker stora förbättringar på de här områdena.</pre><pre>Vi införde vid förra årsskiftet en särskild\r\nvårdgaranti på sjukvårdens område för ett antal\r\ndiagnoser. Det har fungerat mycket bra under det\r\nhär året. En del av de problem som sysselsatte oss\r\nför ett år sedan, operationsköer och\r\nbehandlingsköer, finns praktiskt taget inte i dag på\r\nde här olika områdena.</pre><pre>Samma sak gäller för äldreomsorgen. Det sker,\r\ntrots svårigheterna i kommunerna, en väldig\r\nexpansion inom äldreomsorgen. Fler människor får\r\nbättre boendealternativ, och detta är en positiv\r\nutveckling, även om väldigt mycket självfallet\r\nåterstår att göra.</pre><pre>Välfärdsstatens utbyggnad i Sverige under de\r\nsenaste 20 åren är nära förknippad med kvinnornas\r\nfrigörelse. I dag finns det också många kvinnor som\r\nkänner sig hotade. Det är ingen tillfällighet att det\r\nhar bildats ett kvinnoparti och att det skapas\r\nkvinnliga nätverk på olika håll runt om i landet.</pre><pre>De hot som dessa kvinnor ser framför sig är av olika\r\nslag. Ett hot är naturligtvis verkligheten, de\r\nekonomiska problemen. Kvinnorna känner stark\r\noro för att de nödvändiga nedskärningarna,\r\nbesparingarna och budgetförstärkningarna skall gå\r\nut över dem, att de skall skada deras intressen. Det\r\nhotet kan vi undanröja genom att genomföra\r\nnödvändiga åtgärder och på nytt få balans och god\r\nutveckling i svensk ekonomi.</pre><pre>Det finns också ett annat hot, nämligen den\r\nideologiska konservatismen, som inte\r\nnödvändigtvis är bunden till något visst parti utan\r\nfinns på ganska många håll, både i Sverige och i\r\nandra länder. I USA pågår t.ex. just nu en mycket\r\nintensiv debatt om detta.</pre><pre>Det finns i dag allt fler, enskilda personer och\r\ndebattörer, som mer eller mindre öppet talar om att\r\nvi inte har råd att ha en välfärdsstat i Sverige och i\r\nandra länder. Många av dem förutsätter, mer eller\r\nmindra öppet, att det är kvinnorna som åter genom\r\nobetalt arbete skall ta över ansvaret för barn,\r\näldreomsorg och mycket annat.</pre><pre>Kvinnornas frigörelse tillhör enligt min mening de\r\nstörsta och viktigaste framstegen i den mänskliga\r\ncivilisationens utveckling. Vi liberaler kommer inte\r\natt acceptera några steg tillbaka i denna utveckling.\r\nVisst har vi råd med välfärd, i synnerhet i ett av\r\nvärldens allra rikaste länder. Jag menar att det nu,\r\ni början på 90-talet, tvärtom är dags för en ny\r\noffensiv för jämställdhet.</pre><pre>Den tredje utmaningen som vi står inför är\r\nnaturligtvis utvecklingen i Europa och Sveriges\r\nrelationer till den europeiska gemenskapen.\r\nSverige bör enligt vår uppfattning bli medlem i EG.\r\nVi som tycker det är i dag i ett opinionsmässigt\r\nunderläge. Det största problemet i det\r\nsammanhanget -- det är ingen hemlighet -- är\r\nnaturligtvis situationen inom socialdemokratin, där\r\nungefär 85 % av väljarna har en annan uppfattning\r\nän partiledningen. Ingvar Carlsson har trots sina\r\nförtjänstfulla insatser på detta område inte\r\nförmått -- i varje fall inte ännu -- att få de sina med\r\nsig. Det är väldigt viktigt att han lyckas med det.\r\nKan vi i någon mån hjälpa till från andra partier\r\nskall vi naturligtvis också försöka göra det.</pre><pre>Jag menar att en central uppgift under de\r\nkommande två åren för oss som förespråkar\r\nsvenskt medlemskap i EG är att övertyga en\r\nmajoritet i Sverige om att det är bättre att Sverige\r\när med än att vi står utanför. Att jag säger det beror\r\ninte på att vi tycker att allting är bra i EG eller i de\r\nenskilda EG-länderna. Det finns mycket vi är\r\nkritiska emot, mycket vi vill ändra på, både i EG-\r\nländer och i EG som sådant.</pre><pre>Det är två andra skäl som gör att vi tycker att\r\nSverige skall bli medlem i EG. Dels handlar det om\r\njobben, att vi i framtiden skall kunna konkurrera\r\nom investeringar. Det är svårt att föreställa sig\r\nvarför ett japanskt företag, ett amerikanskt\r\nföretag, ett företag från något europeiskt land inom\r\nGemenskapen eller för den delen ett svenskt\r\ninternationellt företag i framtiden skulle välja att\r\ngöra investeringar i Sverige om vi står utanför EG.\r\nJag tror att det pris vi skulle få betala för ett\r\nutanförskap skulle bli utomordentligt högt, och det\r\nskulle naturligtvis ytterst, på det ena eller andra\r\nsättet, gå ut över jobben och välfärden i Sverige.\r\nDe ekonomiska skälen talar alltså klart för ett\r\nsvenskt EG-medlemskap.</pre><pre>Det andra viktiga skälet är demokratin. Det är\r\nviktigt för oss i Sverige att kunna påverka\r\nutvecklingen i Europa. Det är viktigt, eftersom de\r\nbeslut som kommer att fattas i EG berör oss.\r\nDärför skall vi påverka besluten. Det är också\r\nviktigt att vi, som ett avancerat välfärds- och\r\nindustriland, har möjlighet att påverka beslut som\r\nberör hela Europa, att vi inte sitter vid sidan om och\r\nser de besluten fattas. Det är det andra tunga skälet\r\nför att Sverige skall söka medlemskap i EG.</pre><pre>Herr talman! Alla dessa tre utmaningar gör det\r\nrimligt att säga att Sverige står inför ett historiskt\r\noerhört viktigt skede. Jag skulle vilja påstå att det\r\när ett avgörande skede. Man kommer när man skall\r\nbeskriva vår historia att konstatera att de vägval vi\r\ngjorde under de här åren var av helt avgörande\r\nbetydelse.</pre><pre>Det ligger kanske i politiska partiers natur att ägna\r\nsig väldigt mycket åt internt arbete, att förnya\r\nprogram, att söka nya utmaningar, se de problem\r\nsom ligger bakom knuten, upptäcka nya problem\r\noch kanske ibland att söka strid med andra partier\r\nför stridens egen skull, därför att just debatten är\r\nen del av livsluften i en demokrati och också för de\r\npolitiska partierna.</pre><pre>Men just nu är detta kanske det vi minst av allt\r\nbehöver. De uppgifter som ligger framför oss och\r\nsom redan står på dagordningen är så otroligt stora,\r\natt de kommer att kräva all koncentration och allt\r\nengagemang och -- vill jag hävda -- en bred\r\nsamverkan mellan krafter med likartade\r\nvärderingar. Men självfallet är det också viktiga\r\nsteg, som kan komma att inbjuda till mycket av\r\nideologisk kamp och ideologisk debatt. Tro därför\r\ningalunda att mitt tal om samverkan leder till\r\nslutsatsen att ideologierna nu skulle vara döda.</pre><pre>Samverkan behövs mellan de krafter som är\r\nberedda att göra de nödvändiga och -- det vet vi\r\nalla -- mycket svåra ekonomisk-politiska\r\nprioriteringarna. Att prioritera är just ett uttryck\r\nför värderingar. Att upprätta långa önskelistor på\r\nvad man vill uträtta eller att säga att allting skall\r\nvara precis som det är, det är ganska lätt, och det\r\nkräver heller inte särskilt mycket av värderingar.\r\nMen att eliminera ett strukturellt\r\nbudgetunderskott, som är 50 miljarder eller 100\r\nmiljarder eller någonstans däremellan, det kommer\r\natt kräva mycket tydliga värderingar.</pre><pre>Det kommer -- som vi skrev på en valaffisch för\r\nnågra år sedan -- att krävas ''både hjärta och\r\nhjärna'' för att klara den här uppgiften. Det\r\nkommer att krävas tuffa nedskärningar. Jag tror att\r\ndet också kommer att krävas\r\ninkomstförstärkningar. Men mitt i allt detta krävs\r\nockså förmågan att peka ut de satsningar som är\r\nnödvändiga för att få i gång näringslivet --\r\nnaturligtvis -- men också för att skydda de\r\nmänniskor som är i störst behov av skydd, de mest\r\nutsatta, t.ex. de funktionshindrade och en del\r\nutsatta barn.</pre><pre>För oss liberaler känns det tillfredsställande att få\r\nmedverka i en regering som i mycket hög grad delar\r\ndenna ambition.</pre><pre>Samverkan behövs också mellan dem som vill\r\narbeta för ökad och inte minskad jämställdhet. Som\r\njag sade, ser jag på den punkten framför mig att vi\r\nframöver kommer att få en mycket tydlig ideologisk\r\ndebatt. Jag för i all blygsamhet just nu en diskussion\r\nmed en ledarskribent i Svenska Dagbladet, som\r\nbara är en exponent för vad jag skulle vilja den\r\nkalla den svartsyn i fråga om kvinnor och\r\njämställdhet som vi börjar se allt fler tecken på i\r\ndebatten också i Sverige.</pre><pre>Samverkan behövs mellan dem som vill utsträcka\r\nsolidariteten till att inte bara gälla svenskar\r\nemellan, i försvaret för svenskt medlemskap i EG\r\noch för en generös biståndspolitik. Samverkan\r\nbehövs inte minst i försvaret för grundläggande\r\ndemokratiska värden, som tolerans mot dem som\r\npå olika sätt är annorlunda.</pre><pre>Låt mig i det sammanhanget bemöta Ingvar\r\nCarlsson, som tyckte att det behövs en person som\r\när invandrarminister på heltid. Bakom hans ord låg\r\nett slags förtäckt anklagelse, att den\r\ninvandrarminister vi har, Birgit Friggebo, av\r\ntidsskäl eller andra prioriteringsskäl inte skulle ha\r\ngjort allt det som skulle kunna göras för att hantera\r\nden situation vi nu har i Sverige när det gäller\r\nflyktingarna. Jag vill med all bestämdhet säga att så\r\ninte är fallet. All den tid som har behövts för detta\r\njobb har Birgit Friggebo lagt ner på det jobbet. Har\r\nhon försummat någonting, så har det möjligen varit\r\nnågot annat område. Men detta område har hon\r\nlagt ner all tid som behövs på. Hon har också\r\nåstadkommit väldigt mycket, och ännu mer\r\nkommer i form av utredningar och förslag från\r\nregeringens sida.</pre><pre>För oss liberaler, herr talman, känns 1990-talet som\r\nett ovanligt spännande och viktigt årtionde. För\r\nmin egen del är jag helt övertygad om att liberala\r\nvärderingar och liberal politik, marknadsekonomi,\r\nansvarsfull ekonomisk politik, generell välfärd,\r\njämställdhet, solidaritet och tolerans hör framtiden\r\ntill. Men jag vet också att det finns krafter som drar\r\nåt andra håll och som gör att de här liberala värdena\r\när hotade. Det manar oss till kamp.</pre><pre>Låt mig till sist, herr talman, få önska mina\r\nkamrater här i riksdagen en riktigt god jul. Det är\r\nnaturligtvis inte alldeles lätt att fira jul i ett läge när\r\nsituationen i Jugoslavien, Somalia och på andra håll\r\ni världen når ända in i vardagsrummen. Det manar\r\ntill ödmjukhet och tacksamhet och till att vi efter\r\nvår egen julvila skall fortsätta att göra allt vi kan för\r\natt människorna också där skall få en fridfullare\r\ntillvaro.</pre><pre>(Applåder)</pre><pre>Anf. 36  IAN WACHTMEISTER (nyd)\r\nreplik:</pre><pre>Herr talman! I nästa kapitel i fallet Bengt\r\nWesterberg kan jag konstatera att vi är överens vad\r\ngäller EG-frågorna, att vi tydligen båda vill ha en\r\nfri radio och att vi vill stärka Sveriges ekonomi. Det\r\när ju bra.</pre><pre>Jag skulle dock vilja höra Bengt Westerbergs egen\r\nsyn på räntepolitiken, för den är det viktigaste av\r\nalltihop i det här sammanhanget, om vi inte skall få\r\nse att Sverige stannar.</pre><pre>Amiral Bildt, som gärna brukar uttala sig i marina\r\ntermer, kommer att då kunna ställa sig frågan: Var\r\ngår den här båten på grund av?</pre><pre>Men jag skulle vilja komma in på det som måste bli\r\nett systemskifte. De s.k. reformer, som tidigare\r\nregeringar och riksdagar genomfört under stort\r\nsjälvberöm och med stor självgodhet, avslöjas ju\r\nnu.</pre><pre>Det blev inte pensionsbrev -- det blev kedjebrev i\r\nstället. Nu arbetar man med ett nytt\r\npensionssystem, och det kommer att krävas en\r\nutomordentlig realism, som jag inte är säker på\r\nexisterar hos dagens politiker. Jag är däremot,\r\ntyvärr, helt säker på att den inte existerar hos de\r\nkravmaskiner som tror att välstånd uppstår genom\r\natt man kräver det.</pre><pre>Sedan har vi socialförsäkringssystemen, som måste\r\nslås ihop, vilket vi föreslog i ett mycket väl\r\ngenomtänkt förslag för cirka ett år sedan.\r\nSjukskrivning, vård av sjukt barn, arbetsskada,\r\narbetslöshet, garantilön vid konkurser -- alltihop\r\nmåste in i samma system, där det inte finns en\r\nmöjlighet att få full ersättning utom när man\r\narbetar, och där man skiljer på dem som är passivt\r\nfrånvarande och dem som aktivt försöker komma\r\ntillbaka. Det är sådana här trappor som man nu\r\nbörjar tala om.</pre><pre>Jag är övertygad om att folk är med på att ge mer\r\ntill dem som arbetar, att det finns en morot. Det är\r\nväl inte så särskilt märkvärdigt. Även en sjuk\r\nmänniska, tror jag, unnar den som arbetar något\r\nslags dricks för det -- 10--20% är vad det handlar\r\nom.</pre><pre>Långsamt verkar regeringen vara på väg åt vårt\r\nhåll. Givetvis väntar jag mig inte att man medger\r\ndet. Vi kommer förmodligen att få en dementi här.</pre><pre>Vi själva kommer dock att utarbeta en budget och\r\nvisa hur det skulle se ut om man balanserade\r\nbudgeten i dag, dvs. hur det egentligen skulle se ut\r\nom vi levde efter våra tillgångar här i Sverige. Jag\r\nskall be att få återkomma till det i januari. Det blir\r\nnog inte så roligt att se.</pre><pre>I en framtida svensk modell måste vi ha raka rör till\r\nplånboken, på det viset att om man betalar till\r\npensionen så betalar man just till pensionen, som är\r\nen pension till en själv. Men det måste också vara\r\ngaranterat att de som har det sämst ställt får hjälp --\r\ngamla, sjuka, handikappade. Därför måste vi skilja\r\npå avgifter och skatter.</pre><pre>De som har det hyggligt skall givetvis inte ha\r\nbidrag. Barnbidragen måste behovsprövas. Och vi\r\nkan inte ha föräldrapenning, kommunal\r\nbarnomsorg, vårdnadsersättning, ersättning för\r\nvård av sjukt barn och barnbidrag. Vi måste även\r\ndär ha ett enda system, och jag vill gärna höra vad\r\nBengt Westerberg säger om detta.</pre><pre>Anf. 37  Socialminister BENGT\r\nWESTERBERG (fp):</pre><pre>Herr talman! Jag är inte helt på det klara med vad\r\nIan Wachtmeister frågade om förutom\r\nräntepolitiken, där min uppfattning naturligtvis\r\nsammanfaller med regeringens.</pre><pre>Jag uppfattade ändå att han på slutet försökte\r\nkomma in på frågan om vi skall ha en generell\r\nvälfärdspolitik eller en som är mer selektiv, mer\r\nriktad. Där är mitt svar att jag tycker det är oerhört\r\ncentralt att slå vakt om en generell välfärdspolitik.</pre><pre>Det finns många nackdelar med en riktad politik.\r\nJag var i Paris på ett socialministermöte med\r\nOECD för ett par veckor sedan. Där diskuterades\r\ndenna fråga en hel del. Det var intressant att höra\r\nde socialministrar som kom från länder med en mer\r\nselektiv välfärdspolitik berätta vilka problem det\r\ninnebär i t.ex. Australien och Nya Zeeland.</pre><pre>De var mycket förvånade när en del\r\narbetsgivarrepresentanter som vi träffade talade\r\nom det och sade, att ett av de mål de ville uppnå\r\nvar ett enklare system. De sade att det kan finnas\r\nförtjänster med en mer selektiv politik av det slag\r\nman har i Nya Zeeland och Australien, men\r\nenklare är det inte. Det kräver mer byråkrati, mer\r\nadministration. Man måste ha folk som tar reda på\r\nvilka som skall få bidragen, hur mycket de skall få\r\noch när bidragen skall trappas av. Det kräver\r\noerhört mycket kontroller för att utöva den här\r\nselektiva välfärdspolitiken.</pre><pre>Men det har också andra nackdelar. Jag har lagt ned\r\nen mycket stor del av min politiskt aktiva tid på att\r\nförsöka driva fram en skattereform i Sverige. Jag\r\ntyckte det var ett mycket allvarligt problem i det\r\ngamla skattesystemet att vi hade höga\r\nmarginalskatter. Jag tror nämligen att det är\r\nnegativt i en rad olika avseenden för människors\r\nlust och benägenhet att arbeta. Jag tror att det\r\npåverkar lönerörelsen negativt osv. Därför vill jag\r\ninte ha ett välfärdssystem som bakvägen ger oss\r\ntillbaka de höga marginaleffekterna. Men det är\r\nprecis vad resultatet blir om man börjar\r\nbehovspröva barnbidrag och en rad andra\r\nförmåner, som Ian Wachtmeister talar om. Det blir\r\nökade marginaleffekter, som då skall läggas ovanpå\r\nde marginaleffekter som naturligtvis fortfarande\r\nfinns kvar i skattesystemet.</pre><pre>Vi har haft ett förslag om stödet till ensamföräldrar\r\nute på remiss under den gångna sommaren. Det är\r\nett av de mera tekniskt komplicerade systemen,\r\nmed problem som vi måste kunna lösa på något\r\nsätt.</pre><pre>Utredningen hade förslagit ett inkomstprövat stöd\r\nför att man skulle kunna koncentrera stödet till de\r\npersoner som har mycket låga inkomster. Men\r\nmycket riktigt blir följden mycket höga\r\nmarginaleffekter. Om man skulle följa\r\nutredningens förslag skulle t.ex. ensamstående\r\nmammor få marginaleffekter på 75 %, kanske\r\nibland 80 %. Detta sker genom att man på en enda\r\npunkt genomför ett inkomstprövat system. Skulle\r\nman ovanpå det behovspröva barnbidragen skulle\r\nsituationen ytterligare förvärras.</pre><pre>Av alla dessa skäl -- att det blir administrativt\r\nbyråkratiskt krångligt och marginaleffekterna -- så\r\navvisar vi bestämt detta förslag och tänker fortsätta\r\natt föra en generell välfärdspolitik.</pre><pre>Anf. 38  IAN WACHTMEISTER (nyd)\r\nreplik:</pre><pre>Herr talman! Vad jag vill påpeka är bl.a. följande.\r\nVi lever över våra tillgångar. Det vet vi alla nu.</pre><pre>Jag kan ta tre fall. Vi måste ha ett nytt\r\npensionssystem, eller hur? Min fråga är: Blir det då\r\npensionsbrev som folk kommer att få, eller blir det\r\nett nytt kedjebrev? Jag tror att Bengt Westerberg\r\nförstår vad jag menar, dvs. att man har sin egen\r\ngaranterade pension. Detta är mycket viktigt.</pre><pre>Den andra frågan gäller den här trappan, att man\r\nalltså sammanför alla socialförsäkringar i ett\r\nsystem, där man har olika trappsteg. Det högsta\r\ntrappsteget gäller bara när man arbetar. Sedan\r\nfinns olika steg för aktivitet, passivitet osv. Bengt\r\nWesterberg känner till också det.</pre><pre>Den tredje frågan gällde detta: Alla de här sakerna\r\nsom finns och är på väg att komma, som\r\nvårdnadsersättning, barnbidrag, bidrag till vård av\r\nsjukt barn och allt som har att göra med\r\nbarnfamiljerna -- även där måste man ta ett grepp\r\noch göra ett enda system.</pre><pre>Jag tror att detta är nödvändigt. Det har ingenting\r\nmed ideologi att göra, vad jag förstår. Det har att\r\ngöra med praktiskt handlag och att leva inom de\r\ntillgångar man har.</pre><pre>Anf. 39  Socialminister BENGT\r\nWESTERBERG (fp):</pre><pre>Fru talman! Jag tycker nog att det är mera ord än\r\nrealitet bakom det som Ian Wachtmeister säger. Vi\r\nhåller nu på att titta på ett nytt pensionssystem, och\r\nNy demokrati deltar i det utredningsarbetet. Så\r\nsmåningom kommer konkreta förslag att\r\nframläggas, men utredningen har redan presenterat\r\nen skiss som visar vilka tankar man har. Ett av\r\ninslagen i denna skiss är att man vill införa ett\r\naktuariskt system, dvs. ett system där det finns ett\r\ndirekt samband mellan inbetalda avgifter och\r\nutgående pensioner. Jag tror att vi alla är överens\r\nom att vi skall ta ett steg i den riktningen. Men vi\r\nkan inte ha ett system som bygger bara på den\r\nprincipen, utan vi måste naturligtvis också ha\r\ngaranterad pension i botten för de människor som\r\ninte har tjänat in en pension som det går att leva på\r\nefter pensionsåldern.</pre><pre>Ian Wachtmeister sade att man skall sammanföra\r\nalla system till ett. Jag vet inte riktigt vad poängen\r\nskulle vara med det. Samordning av systemen är ju\r\ninget nytt förslag. Vi ser redan i dag på\r\nersättningsnivåer i olika system och försöker att på\r\nett vettigt sätt få till stånd en samordning, t.ex.\r\nmellan sjukförsäkring och arbetslöshetsförsäkring.\r\nMen systemen fyller ju olika funktioner. Det måste\r\nman också ta hänsyn till. Det är inte samma\r\nproblem som skall lösas i varje situation, så det går\r\ninte ju att ha en enda regel. En person som skall bli\r\narbetslös varslas sex månader innan arbetslösheten\r\nblir aktuell. Därför kan det behövas andra regler\r\nmed karensdagar än vad som behövs i ett\r\nsjukförsäkringssystem, eftersom man blir sjuk från\r\nen dag till en annan. Föräldraförsäkringen, t.ex.,\r\nskall täcka in en helt annan sitution, dvs. när man\r\nföder barn. Det finns ingen utbytbarhet mellan\r\ndetta försäkringssystem å ena sidan och\r\narbeslöshets- eller sjukförsäkring och å andra\r\nsidan. Ingen människa som känner sig krasslig\r\nskaffar sig barn -- i alla fall inte omedelbart -- för att\r\npå det sättet kunna få ersättning från det\r\nförsäkringssytemet i stället för från\r\nsjukförsäkringen.</pre><pre>Det där med att sammanföra alla system till ett är\r\nmest ord. Självfallet skall systemen utformas så, att\r\nde fyller den funktion som de skall fylla, men vi\r\nskall undvika en överströmning mellan systemen,\r\nsom inte är avsiktlig.</pre><pre>Sedan sade Ian Wachtmeister att man på något\r\nsätt -- jag förstod inte riktigt hur han menade -- skall\r\nsammanföra hela det familjepolitiska stödet till ett\r\nenda stöd. Men också på det området handlar det\r\nom olika stöd som fyller olika funktioner. Vi kan ju\r\ninte slå ihop barnbidragen med bidragen till\r\nbarnomsorgen och säga att det är precis samma sak.\r\nDet behövs ett konsumtionsstöd till barnfamiljer,\r\neftersom de har en större försörjningsbörda än\r\nandra. Därför har vi i Sverige valt en form med\r\nbarnbidrag i stället för barnavdrag för att det skall\r\nbli rättvist för alla. Det behövs naturligtvis också\r\nbarnomsorg för de föräldrar som förvärvsarbetar.\r\nDet behövs en föräldraförsäkring för att\r\nföräldrarna skall kunna vara hemma när barnen är\r\nsmå. Alla dessa instrument behövs. Det är fel tänkt\r\natt man skulle kunna sammanföra alla dessa\r\ninstrument till ett enda system. Det kan möjligen\r\nlåta slagkraftigt, men det är inte det minsta\r\nslagkraftigt.</pre><pre>Anf. 40  INGVAR CARLSSON (s) replik:</pre><pre>Herr talman! Jag vill ta upp en fråga med Bengt\r\nWesterberg i hans egenskap av biträdande\r\nstatsminister. Riksdagspartierna har i dag\r\nuppvaktats av LO-sektionen i Uddevalla med\r\nanledning av den starka oron för sysselsättningen i\r\nden regionen.</pre><pre>1993 beräknas uppemot 20 %vara arbetslösa.\r\nVolvo stänger i maj. Då förlorar 800 anställda --\r\nvarav 40 % är kvinnor -- sina jobb. Situationen är\r\nalltså oerhört svår och allvarlig. Vi har fått\r\npresenterat för oss elva konkreta krav från de\r\nanställda i Uddevallaregionen.</pre><pre>Näringsminister Per Westerberg har tidigare uttalat\r\natt det inte skall föras någon näringspolitik i det här\r\nlandet. Han har uppmanat Volvoarbetarna att i\r\nstället starta eget. Jag tycker uppriktigt att det vore\r\nbättre om Per Westerberg själv startade eget och\r\növerlämnade åt någon annan att sköta detta viktiga\r\nområde, nu när Sverige befinner sig i kris. Jag kan\r\ninte tänka mig att regeringen i dess helhet delar\r\nnäringsministerns uppfattning på den här punkten.\r\nJag vill ställa en direkt fråga till Bengt Westerbeg i\r\nhans egenskap både av folkpartiledare och av\r\nbiträdande statsminister: Bedömer Bengt\r\nWesterberg det som att regeringen tänker gå in och\r\ngöra någonting för att stödja utvecklingen i\r\nUddevallaregionen?</pre><pre>Anf. 41  Socialminister BENGT\r\nWESTERBERG (fp):</pre><pre>Herr talman! Situationen i Uddevalla är\r\nnaturligtvis utomordentligt svår, liksom på många\r\nandra håll i Sverige för närvarande. Det finns dess\r\nvärre inga enkla lösningar på den här situationen.\r\nDet som nu havererar i Uddevalla är ju resultatet\r\nav socialdemokratisk näringspolitik, då man skulle\r\nförsöka skaffa ersättningsindustri för det nedlagda\r\nvarvet. Jag tror inte att det är så lätt att hitta en\r\nliknade stor investering. Dessutom är riskerna\r\nbetydande för att vi hamnar i en liknande situation\r\nigen, om vi nu skulle kunna få fram en liknande stor\r\ninvestering till Uddevalla.</pre><pre>Jag tror inte att det finns någon enkel lösning på\r\ndetta problem. Det sätt på vilket vi skall hantera\r\nproblemen i Uddevalla och problemen på alla\r\nandra orter i Sverige -- som också skulle kunna ha\r\nnämnts, även om det inte finns lika många\r\ndeltagare från andra orter på åhörarläktaren just\r\nnu; det var väl därför som Ingvar Carlsson avstod\r\nfrån att nämna alla andra orter med liknande\r\nproblem -- är att vi skall föra en bra ekonomisk\r\npolitik. Innan vi kan se uppgången och se\r\nproblemen lösta kommer vi dess värre att få\r\nuppleva en period under 1993 med stora\r\nsvårigheter. Jag vågar inte ställa i utsikt att vi kan\r\nkomma undan dessa svårigheter, utan det kommer\r\natt bli problem. Under den tiden skall vi göra allt\r\nsom står i vår makt för att hjälpa de enskilda\r\nmänniskor som berörs att hitta nya jobb, erbjuda\r\nomskolning, beredskapsarbeten eller vad det nu\r\nkan vara fråga om. Vi skall naturligtvis stötta de\r\nföretag som mitt under denna djupa nedgång är\r\nberedda att göra investeringar och\r\nframtidssatsningar. Vi skall, som sagt, göra allt som\r\nstår i vår makt, inkl. hjälpa dem som vill starta eget.\r\nIngen människa -- inte heller min namne Per\r\nWesterberg -- tror dock att det är någon lösning för\r\nalla de människor i Uddevalla, som blir arbetslösa.\r\nMen om det är någon som har idéer och förslag, som\r\nhan/hon vill pröva på egen hand, skall vi självfallet\r\nge vårt stöd.</pre><pre>Anf. 42  INGVAR CARLSSON (s) replik:</pre><pre>Herr talman! Jag tror inte att Volvos styrelse, som\r\nfattade beslutet om lokalisering till Uddevalla,\r\nbestår av några obegåvade personer. Det som har\r\nhänt sedan lokaliseringsbeslutet fattades är att\r\nefterfrågan på bilar i Sverige har ungefär halverats.\r\nDet är klart att detta påverkar de båda svenska\r\nbilföretagen Volvo och Saab.</pre><pre>När det nu inträffar en sådan här nedläggning är det\r\nutomordentligt viktigt att regeringen är beredd att\r\nanvända alla medel -- från arbetsmarknadspolitik,\r\nnäringspolitik till utbildning -- för att stötta denna\r\nregion. Det har vi Socialdemokrater tidigare gjort\r\nmed betydande framgång.</pre><pre>Jag tror inte att jag är ensam om att uppleva det\r\nsom att näringsministern säger: Nej, vi skall inte\r\nbedriva någon näringspolitik, eftersom det får\r\nskadliga verkningar. Företagsamheten skall sköta\r\nsig helt själv.</pre><pre>I världen i övrigt håller man nu på att överge denna\r\npolitik.</pre><pre>Bengt Westerberg, jag bryr mig om andra orter. Jag\r\nhar debatterat i flera timmar här i dag på\r\nförmiddagen om den generella ekonomiska\r\npolitiken, om behovet av räntesänkningar för att få\r\ntill stånd industriella investeringar och om\r\nsatsningar på infrastruktur för att stödja\r\nnäringslivet. Men just nu befinner sig en\r\nuppvaktning från denna region här, som tydliggör\r\nhela problematiken. Jag vill då ställa den enkla och\r\ngrundläggande frågan: Är det Per Westerbergs ord\r\nsom gäller, att regeringen ingenting kan göra, eller\r\nfinns det en vilja hos regeringen att använda sig av\r\nde medel som inte alls är obetydliga för att gå in och\r\nge denna region litet optimism och framtidstro?</pre><pre>Det handlar inte bara om den eller den åtgärden,\r\nutan det handlar om att återge landet en tro på att\r\ndet faktiskt går att lösa problemen, att det finns en\r\nmöjlighet att få i gång företag och investeringar\r\nigen. Ett sådant besked som Per Westerberg gav\r\nlägger en förlamande hand över näringslivet. Jag\r\nkan försäkra regeringens ledamöter att det inte\r\nbara är vi övertygade socialdemokrater eller\r\nfackliga företrädare som är av den här åsikten, utan\r\ndenna uppfattning går långt in i det svenska\r\nnäringslivet, att den politik som nu bedrivs från\r\nNäringsdepartementet är förödande i detta\r\nkonjunkturläge, och den blir inte heller mycket\r\nbättre om konjunturen vänder uppåt.</pre><pre>Anf. 43  Socialminister BENGT\r\nWESTERBERG (fp):</pre><pre>Herr talman! Jag har verkligen inte anklagat\r\npersoner i Volvos styrelse för att på något sätt vara\r\nobegåvade. Jag känner många av dem och vet att\r\ndet är högt begåvade personer. Jag tror inte ens att\r\nIngvar Carlsson och hans medarbetare i den\r\nsocialdemokratiska regeringen, som genom\r\ngenerösa bidrag medverkade till lokaliseringen av\r\ndenna investering, var obegåvade. Det var inte\r\nheller de riksdagsledamöter som medverkade till\r\natt dessa bidrag kunde ges.</pre><pre>Det är alldeles självklart att problemen hänger ihop\r\nmed att det blivit svårare att sälja bilar inte bara i\r\nSverige utan också på världsmarknaden. Tanken\r\nmed Uddevallafabriken var ju framför allt att man\r\nskulle kunna sälja på export. Om inte exporten\r\nutan bara den svenska marknaden hade sviktat\r\nhade inte problemen varit så stora för Volvo eller\r\nför flertalet andra svenska företag.</pre><pre>Per Westerberg har nästan fungerat som spottkopp\r\nunder dagens debatt och inte själv haft möjlighet att\r\nförsvara sig. Hela detta tilltag tycker jag är\r\nmärkligt. Det är i klass med Ny demokratis\r\nförföljelse av Christina Rogestam. Jag har inte vid\r\nnågot enda tillfälle under regeringens\r\növerläggningar under det gångna året hört Per\r\nWesterberg säga att han inte skulle stödja t.ex.\r\narbetsmarknadspolitiska insatser.</pre><pre>Det jag -- utan att ha hört det själv -- kan tänka mig\r\natt Per Westerberg har sagt är att han är misstrogen\r\nmot de industripolitiska satsningar som vi gjorde\r\nunder lågkonjunkturen i slutet på 70-talet och i\r\nbörjan på 80-talet. Det har förekommit exempel på\r\nsådana satsningar också senare.</pre><pre>Jag delar denna uppfattning. Mot bakgrund av de\r\nerfarenheter vi har av t.ex. varvssatningarna, vilka\r\njag själv som statssekreterare aktivt medverkade\r\ntill i slutet på 70-talet, tror jag -- precis som Per\r\nWesterberg -- att detta inte var en bra politik för att\r\nskapa jobb åt människor. Det är längs andra vägar\r\nvi skall gå fram.</pre><pre>Det är en helt annan sak att säga så, och det är\r\nockså en helt annan sak att säga att vi nu skall\r\nhjälpa de människor som drabbas med alla till buds\r\nstående medel. Det är min uppfattning att vi skall\r\ngöra så, det är Per Westerbergs uppfattning och det\r\när hela regeringens uppfattning. Det är beskedet till\r\nIngvar Carlsson.</pre><pre>Anf. 44  Miljöminister OLOF JOHANSSON\r\n(c):</pre><pre>Herr talman! Den gångna hösten har präglats av en\r\neuropeisk valutaoro i den internationella\r\nlågkonjunkturens kölvatten. En bred politisk\r\nmajoritet samlades vid två tillfällen till uppgörelser\r\nför att försvara den fasta växelkursen. Trots det föll\r\nkronan för spekulationstrycket.</pre><pre>En lärdom man kan dra av det här är att resultatet\r\nlätt blir folkligt missnöje när ekonomin sätter\r\nskalan för demokratin.</pre><pre>En av våra stora författare har nyligen lagt ned sin\r\npenna för gott. Jag tänker på Sven Delblanc. Han\r\nuttrycker i boken Livets ax att vi förlorat demokrati\r\ni form av delaktighet. Han uttrycker det på följande\r\nsätt:</pre><pre>''Politikerförakt fanns det inte plats för, eftersom\r\nalla hade eller kunde vänta sig politiska uppdrag.\r\nVad som skulle göras gjorde man upp i\r\nhandelsboden eller i köket hos Stor-Sven i Väsby.\r\nDet var gammaldags folkvälde.''</pre><pre>Just detta är motsatsen till den avart av demokrati\r\nsom präglat den här hösten. De strida strömmarna\r\nav pengar, biljoner varje dag, över alla gränser\r\nföder en ny ekonomi och en ny politik med snabba\r\nklipp som gemensam nämnare. Bara en stark\r\nekonomi i balans kan motverka krisdemokrati, där\r\nett fåtal bestämmer på mycket kort tid, och\r\nklippekonomi. Det krävs dessutom självklart\r\ndecentralisering och delaktighet i processen.</pre><pre>Den svenska krisen som skapades genom rader av\r\nfelaktiga beslut under flera decennier -- vi har\r\nnaturligtvis alla större eller mindre ansvar för den --\r\nskall inte jämföras med det närmast bottenlösa\r\nelände som når oss genom TV-bilder från framför\r\nallt Somalia och det forna Jugoslavien. På något\r\nsätt ger det ändå relief åt vår verklighet.</pre><pre>Verkligheten är även i vårt land svår för många.\r\nArbetslösheten är ett gissel, som ofta drabbar de\r\nsom redan är svaga. Finansmarknadskrisen är ett\r\nsvart hål. Företagen får inte låna. Underskotten i\r\nde offentliga affärerna är en börda.</pre><pre>Framtidstro kan naturligtvis skapas, men det tar\r\ntid, och det måste ske via en politik för ekonomisk\r\nbalans, en aktiv industripolitik och samhällsnyttiga\r\ninvesteringar.</pre><pre>Det behövs goda exempel, och jag nämnde den\r\ninvestering som LKAB i går bestämde sig för.\r\nIngvar Carlsson försökte göra sig lustig över att\r\nLKAB är statligt. I det här fallet råkar det vara så\r\natt det handlar om en kommersiell investering. Det\r\när inte fråga om något Stålverk 80, och det är det\r\nhoppfulla.</pre><pre>Två nyckelord när ekonomin måste hållas i\r\nstramare tyglar är också rättvisa och miljöhänsyn.\r\nDe som har smala ekonomiska marginaler har i\r\nförsta hand rätt till samhällets skydd. Att glömma\r\nmiljöhänsynen, när det är kärva ekonomiska tider,\r\när att glömma den ökande miljöskulden och\r\nkommande generationer.</pre><pre>Att i en allvarlig situation ta ansvar för landet är för\r\nCentern en självklarhet. Det har vi visat också när\r\nvi var i opposition.</pre><pre>Ingvar Carlsson har, i sin egenskap av\r\nSocialdemokraternas partiordförande, i några\r\nuttalanden friat till Centern och Folkpartiet. Jag\r\ntror nog att vi i Centern klarar den omfamningen.\r\nDärmed vill jag ha sagt två saker.</pre><pre>För det första saknar en regeringskonstellation\r\nbestående av s, c och fp aktualitet. Väljarna gav\r\nförra året ett klart besked. Regeringen fullföljer det\r\nmandat som väljarna för drygt ett år sedan gav.\r\nSvenska folket valde faktiskt bort\r\nsocialdemokratin.</pre><pre>För det andra försöker Socialdemokraterna, efter\r\ndet politiska ansvarstagandet i höstas, komma ifrån\r\nden skuld som partiet har till dagens ekonomiska\r\nkris. Ledande aktör i den pjäsen är Allan Larsson.</pre><pre>Det finns en sak till som gör att jag har skärpt\r\ntonen, nämligen att Socialdemokraterna agerar\r\nsom om Centern och Folkpartiet skulle vara något\r\nslags stödpartier. T.o.m. i riksdagens talarstol har ni\r\nförsökt att ''monopolisera'' era debatter för enbart\r\nModeraterna. Jag förstår den taktiska\r\nutgångspunkten, men jag ber er att sluta upp med\r\nden sortens egna lagar för demokratin.</pre><pre>För att återgå till det ekonomiska vill jag säga att\r\nden grundläggande orsaken till det stigande\r\nbudgetunderskottet inte är att statens inkomster\r\nminskar, även om det är naturligt under en\r\nlågkonjunktur. Nej, den avgörande orsaken är att\r\nstatens utgifter för ökande arbetslöshet, finanskris\r\noch konkurser rusar i höjden. Bakom detta ligger\r\nen sedan tidigare felaktig ekonomisk politik.</pre><pre>Det är klart att det är lockande att fråga Ingvar\r\nCarlsson var han hittade den av Allan Larsson\r\nomtalade vändpunkten. Inte ens med radioteleskop\r\när det möjligt att upptäcka någon sådan. I stället är\r\ndet nästan enbart svarta hål på den\r\nsocialdemokratiska himlen.</pre><pre>Ett av dessa är definitivt Nordbanken, statens egen\r\nbank. Den slukar enorma summor ur statskassan.\r\nNär det gick snett var den dessutom ledd av\r\npersoner med stort förtroende hos\r\nSocialdemokraterna.</pre><pre>Jag har noterat att det på just denna punkt,\r\ngarantin för det finansiella systemet, knappast\r\nriktats någon kritik från socialdemokratin förrän\r\nAllan Larsson vaknade till liv i kammaren i\r\nonsdagens debatt.</pre><pre>För egen del har jag markerat att banker utan\r\nintjänandeförmåga skall kunna avvecklas, utan att\r\nman för den skull använder konkursinstitutet. Det\r\nligger i sakens natur när staten ställer ute en garanti\r\nför insättarnas pengar. Dessutom skall\r\nskattebetalarnas kostnader minimeras. Det\r\nkommer i det här fallet inte att bli några enkla\r\nakutmottagningar och inte några\r\nbedövningssprutor, i varje fall inte såvitt det\r\nankommer på oss.</pre><pre>Jag kan se en förklaring till att Socialdemokraterna\r\nhar intagit en betydande tystnad på detta område,\r\nnämligen att de själva sedan tidigare har haft hela\r\narmen i syltkrukan.</pre><pre>Den ekonomiska verkligheten är bister. Rader av\r\ntuffa beslut om förändringar har fattats, och fler\r\nmåste ske. Det strukturella underskottet i budgeten\r\nskall bekämpas för att återskapa uthållig tillväxt\r\nmed trygga jobb och med fler jobb.</pre><pre>Vi för vår del ryggar inte för denna bistra\r\nverklighet. Att ta ansvar för landets ekonomi och\r\natt rätta mun efter matsäcken är det enda som\r\nhåller, annars blir krisen bara värre. Det innebär att\r\nde svagaste i samhället blir ännu mer utsatta. Det\r\nför i dag, som jag uppfattar det, en ganska märklig\r\noch ynklig propaganda -- jag vill inte partiadressera\r\nden -- om att regeringen skulle önska denna\r\nutveckling för att kunna vrida politiken åt höger.\r\nDet är en helt felaktig bild av verkligheten. Det är\r\ninte bättre när ett sådant budskap förs fram av\r\npersoner från det parti som har haft mer ansvar\r\ntidigare.</pre><pre>Lika litet som Rom byggdes på en dag, lika litet har\r\nden djupa krisen i den svenska ekonomin skapats\r\nunder det senaste året. Orsakerna är många och\r\nstår delvis att finna flera decennier tillbaka. Det\r\nfinns en del som inte förstår detta samband. Därför\r\nskall jag redogöra för det en gång till. Jag gjorde\r\ndet i början av denna riksdagssession. Då fick jag\r\nen förståsigpåarkommentar om att man trodde att\r\njag hade varit utomlands under krisveckorna. Men\r\nbakgrunden till den svenska utvecklingen under\r\nden senaste tiden står att finna även i det som hände\r\nunder 70- och 80-talen.</pre><pre>Man kan börja med att nämna den energipolitik\r\nsom en gång ledde Sverige in i ett betydande\r\noljeberoende. När oljeprischockerna uppstod blev\r\nde ett hårt slag mot samhällsekonomin. Vem drev\r\nupp oljeberoendet till över 70 % i mitten av 70-\r\ntalet? Jo, det var de som tyckte att det var viktigt\r\natt importera mesta möjliga olja till den tidens låga\r\npriser, och sedan satt man fast i detta beroende.\r\nSedan steg oljepriset från 3 miljarder till 30\r\nmiljarder under 70-talet. Ingen ville bära den\r\nbördan. Det var en anledning till att staten den\r\ngången fick problem med både finanser och\r\nunderskott mot omvärlden. Samtidigt hade vi\r\nkostnadchocken på ca 45 % 1975--1976, som helt\r\nurholkade den svenska konkurrenskraften.</pre><pre>När socialdemokratin återkom till regeringsmakten\r\n1982 slog man till med konkurrensdevalveringen på\r\n16 %. Det skadade förtroendet för att Sverige\r\nsenare skulle kunna hålla en fast växelkurs.\r\nEftervården uteblev.</pre><pre>1980-talet blev ett förlorat årtionde när det gäller\r\nproduktiviteten i industrin. Det fanns inte ett\r\ntillräckligt omvandlingstryck, som det brukar heta i\r\ndag. Den offentliga verksamheten utsattes inte\r\nheller för något effektiviseringstryck.</pre><pre>I stället ledde devalveringen till snabbt stigande\r\nvinster i exporterande storföretag, våldsam\r\ninflation, överhettning -- framför allt på\r\nbyggmarknaden och i storstadsområdena -- banker\r\noch kreditinstitut som formligen kastade pengar\r\nefter svenska folket, spekulation i fastigheter och\r\nlöneglidning långt från den ekonomiska\r\nverkligheten.</pre><pre>Industriproduktionen tappade farten redan 1988,\r\näven om det definitiva raset väntade till 1989. Mot\r\nden bakgrunden tycker jag att det är riktigt att säga\r\ntill dagens arbetslösa industriarbetare, och kanske\r\nframför allt till byggjobbarna, att det är 80-talets\r\nmisslyckade socialdemokratiska politik som nu\r\nkräver sin tribut i form av arbetslöshet.</pre><pre>Socialdemokratin gjorde inget för att förhindra den\r\nutvecklingen. Vi från Centern varnade för\r\növerhettningen, men vi möttes av hån. Då som\r\ntidigare kallades vi för storstadsfiender, när vi\r\ntalade om att det var en orimlig situation att så att\r\nsäga blåsa upp byggmarknaden på det sätt som\r\nskedde t.ex. i denna region. När väl en\r\ninvesteringsavgift mot överhettningen infördes var\r\nden för sen och för liten. Men vi fick tyvärr rätt.\r\nDetta är ett av de stora problem som vi nu bär\r\nbördorna av -- upphaussade priser på fastigheter,\r\nvilka belånades, men lånen kan sedan inte betalas\r\ntillbaka.</pre><pre>Sanningen är att under 80-talet raserades grunden\r\nför balans i samhällsekonomin under 90-talet. I\r\nstället är det nu som företagens\r\nproduktivitetsökningar kommer. Det belastar\r\nytterligare arbetsmarknadspolitikens konton i dag.</pre><pre>I denna situation är det viktigt att skapa\r\ntrovärdighet kring hanteringen av det strukturella\r\nbudgetunderskottet. Det kräver ekonomisk\r\nstramhet. Räntan måste ned till nivåer som skapar\r\ninvesteringslust i stället för 80-talets\r\nspekulationsiver. Det framställs ibland i debatten\r\nsom om det skulle finnas någon motvilja mot en\r\nsänkning av räntan. Självfallet finns det inte det.</pre><pre>Men i en öppen ekonomi finns det gränser för hur\r\nlångt den räntan kan sänkas, dvs. den korta räntan,\r\nutan att den långa räntan samtidigt stiger. Det finns\r\nnaturligtvis ett direkt samband med hur kursen på\r\nden svenska kronan utvecklas i förhållande till\r\nandra valutor på grund av räntepolitiken.</pre><pre>Detta är emellertid ekonomiska restriktioner. Den\r\npolitiska viljan finns i varje fall från vårt håll att få\r\nned räntan. Det är en självklarhet. Detta är\r\ngrunden för att få i gång naturliga, kommersiella\r\noch lönsamma investeringar.</pre><pre>I USA och Storbritannien signaleras nu en offensiv\r\npolitik. För Sveriges del är det något att ta intryck\r\nav när det gäller industripolitiken. Om viktiga\r\ninvesteringar kan komma till stånd genom statlig\r\nmedverkan måste sådana prioriteras. Det finns\r\nsådana projekt. Jag tänker t.ex. på utbyggnaden av\r\nmassaproduktionen och tillvaratagandet av skogen\r\ni södra Sverige -- Mönsteråsfabriken. Där finns det\r\nmöjligheter att tidigarelägga ett sådant projekt.\r\nDet behövs nämligen goda exempel.</pre><pre>Det handlar inte om 80-talsmodellen, där Saab och\r\nVolvo fick stöd mitt i högkonjunkturen. Staten\r\nskall satsa på de många mindre och medelstora\r\nföretagen, på egenföretagen, på forskning,\r\nutveckling och utbildning.</pre><pre>Klyftorna mellan dem som har det bäst och dem\r\nsom har det sämst ökade under 80-talets\r\nhögkonjunktur. Att försöka vända den trenden är\r\nen annan huvuduppgift som vi har.</pre><pre>Samma historia får inte upprepas under 90-talet.\r\nDärför måste besparingsåtgärder hanteras utifrån\r\nprinciperna om bärkraft och grundtrygghet. Den\r\nfortsatt differentierade momsen på mat är ett\r\nexempel. Att slopa reallöneskyddet i\r\ninkomstskatteskalan för dem som tjänar mest är ett\r\nannat. Vi i Centern har bidragit till detta, och vi\r\nfortsätter att värna rättvisan. Därför markerar vi\r\nvår begränsade entusiasm för vidare förändringar\r\nav pensionsåldern eller ytterligare karensdagar.</pre><pre>Det finns dess värre de som anser att miljöpolitik\r\när något som är förbehållet tider av högkonjunktur.\r\nDet är en trångsynt uppfattning som grundar sig på\r\ntron att miljöskador inte är en kostnad.</pre><pre>Inget kan vara mer fel. Vi måste gemensamt betala\r\nden miljöskuld som bara för Sveriges del är\r\nhundratals miljarder kronor. Om vi betalar\r\nkostnaden nu, slipper vi amortera en ökad\r\nmiljöskuld.</pre><pre>Det är nödvändigt att vi slår in på återanvändnings-\r\noch återvinningsvägen, och det kommer att ske av\r\nolika skäl, både av miljöskäl och av resursskäl.\r\nDetta är inget hot, det är ett löfte och en\r\nnödvändighet. Uthållig tillväxt och trygga jobb i\r\nframtiden skapar vi bara genom att aktivt ta oss an\r\nuppgiften att lösa miljöproblemen, men ännu\r\nbättre genom att förebygga deras uppkomst.</pre><pre>(Applåder)</pre><pre>Anf. 45  IAN WACHTMEISTER (nyd)\r\nreplik:</pre><pre>Herr talman! Olof Johansson tog upp frågan om\r\ndebattupplägget, osv. Jag vill kommentera det\r\nockså på ett sådant sätt att det vid ett flertal\r\ntillfällen i dag har nämnts namn på personer utan\r\natt talmannen har ingripit.</pre><pre>Häromdagen talade jag om politiska utnämningar\r\nsom en företeelse. Då ingrep talmannen --\r\nminsann. Det är en intressant iakttagelse till vilken\r\nman skall lägga hela upplägget av denna debatt som\r\när sällsamt för att vara...</pre><pre>Anf. 46  TREDJE VICE TALMANNEN:</pre><pre>Repliken gällde miljöministerns anförande.</pre><pre>Anf. 47  IAN WACHTMEISTER (nyd):</pre><pre>Herr talman! Ja, det är precis vad det gör just nu.</pre><pre>Mycket av det som Olof Johansson sade stämmer.\r\nMen det finns vissa punkter där han har fel.</pre><pre>Herr talman! Kära kammarledamöter! Det går att\r\nsänka den korta räntan. Alla vet det. Det skulle\r\nframstå som föga begåvat om det från den här\r\nkammaren gick ut uppgifter om att det inte går. Det\r\ngår visst! Och detta gör Riksbanken. Frågan är om\r\ndet går med den riksbankschef som vi nu har.</pre><pre>Sedan har jag en fråga till Olof Johansson. Det\r\nhandlar om miljön. Det är riktigt att vi måste göra\r\nnågot åt miljön. Men jag skulle vilja ha ett svar på\r\nfrågan om miljöministern är med på att\r\nsatsningarna skall göras där vi får mest för\r\npengarna. Frågan är ytterst relevant. Vi talar ju om\r\ntider då det egentligen inte finns pengar. Det finns\r\ndock miljöinsatser som ger hundra eller tusen\r\ngånger större effekt än de som planeras här. Alla de\r\ninsatserna görs i andra länder, på andra sidan\r\nÖstersjön. En kommentar, tack!</pre><pre>Anf. 48  Miljöminister OLOF JOHANSSON\r\n(c):</pre><pre>Herr talman! Nej, i den här debatten är vi inte\r\nämnesvis begränsade. Jag hoppas att skillnaden,\r\njämfört med andra debatter, klart framstår.</pre><pre>När det gäller räntan har jag inte hävdat att det inte\r\ngår att sänka den. Jag har tidigare sagt, och det är\r\nen självklarhet, att det naturligtvis är Riksbanken\r\nsom har det fulla ansvaret i den delen.</pre><pre>Vad regeringen kan göra är att skapa\r\nförutsättningar för en trovärdighet som gör att det\r\nfungerar på marknaden när det gäller att sänka\r\nräntan.</pre><pre>Det jag räknade upp var de ekonomiska\r\nrestriktioner som kan finnas. Finns det inga sådana\r\nrestriktioner, kan räntan sättas till noll. Men jag\r\ntror att det finns ekonomiska restriktioner på vägen\r\ndit -- för att uttrycka det väldigt tydligt. De ligger\r\nbl.a. i valutakursen, relationen lång--kort ränta och\r\ntilltron i omvärlden till vår politik.</pre><pre>När det gäller miljösatsningarna: Jag satt här\r\nrelativt ensam, det skall jag erkänna, -- Ian\r\nWachtmeister var inte i kammaren då, jag tror att\r\ndet var i onsdags kväll -- och lyssnade på\r\nbehandlingen av tre betänkanden om miljön. Det\r\ngällde kärntekniklagen, miljöskyddslagen och\r\nfrågan om satsningar på Östersjöregionen.</pre><pre>Ett förslag har alltså förelagts riksdagen under\r\nhösten inom ramen för de 500 miljoner som jag, till\r\nallmän förtret, förhandlade fram i våras inom\r\nramen för energiskatteuppgörelsen i samband med\r\nden Hjalmarsonska utredningen. Vi satsar alltså på\r\nÖstersjön och på just de baltiska staterna redan nu,\r\näven om vi beträffande huvudgreppet naturligtvis\r\när beroende av att vi kommer fram till en sorts\r\nrimlig gemensam satsning runt Östersjön.</pre><pre>Jag tänker på vad Ingvar Carlsson en gång tog\r\ninitiativ till -- Ronnebykonferensen och allt det som\r\nnu sker inom ramen för Helsingforskommissionen.\r\nI mars blir det en finansieringskonferens i Gdynia,\r\ndär alla penningbidrag är välkomna. Det är klart att\r\nÖstersjöländerna då kommer att gemensamt ta ett\r\ngrepp för att försöka få ökade satsningar österut\r\noch för att det skall gå att komma åt de värsta\r\nutsläppskällorna.</pre><pre>Vi har alltså redan nu börjat med vissa insatser, som\r\nalla känner till. Det handlar om kärnsäkerheten --\r\nett intresse för våra vänner i Litauen, och\r\nnaturligtvis i första hand för Ignalina. Men det är i\r\nhögsta grad ett intresse för hela den här delen av\r\nEuropa. Vi måste satsa stora pengar. Det gäller ju\r\natt försöka höja säkerhetsnivån i de här områdena.</pre><pre>Vi satsar på förnybar energi i Baltikum. Vi satsar\r\npå avloppsreningsverk i Baltikum. Ja, Ian\r\nWachtmeister, det är bara att läsa riksdagstrycket!</pre><pre>Anf. 49  IAN WACHTMEISTER (nyd)\r\nreplik:</pre><pre>Herr talman! Read my lips, har president Bush\r\nsagt.</pre><pre>Vad jag frågar om i miljösammanhang gäller en litet\r\nstörre fråga än vad som tas upp i ett riksdagstryck\r\ne.d.</pre><pre>Min fråga är om regeringen, vars representant i de\r\nhär frågorna är Olof Johansson, är beredd att helt\r\ntänka om i de här frågorna. Vi har inte pengar så\r\ndet stör precis -- vi har ju 200 miljarder i\r\nbudgetunderskott. Därför är det fantastiskt viktigt\r\natt helt och hållet prioritera miljösatsningarna på\r\nde ställen där de ger en jätteeffekt jämfört med vad\r\nvi här håller på och petar med, för det är småsaker\r\ni den jämförelsen.</pre><pre>Vidare vet jag att ni tror att ni gör vad ni kan för att\r\nfå ner räntan. Men ni vet inte ens var någonstans\r\nräntan ligger. Räntan i dag är inte den som står i\r\ntidningarna. Räntan är 16 % för den företagare\r\nsom skall gå ut och låna pengar -- det rör sig om tal\r\ni den storleksordningen. Men det går inte att ha den\r\nnivån.</pre><pre>Det här är den allvarligaste, största och viktigaste\r\nfrågan i Sverige i dag. Det går inte att bara säga att\r\nman skall titta på det här, att man gör vad man kan\r\nosv. Man har möjlighet att få ner räntan -- och det\r\nmåste ske för annars stannar båten, som jag har\r\nsagt.</pre><pre>Anf. 50  Miljöminister OLOF JOHANSSON\r\n(c) replik:</pre><pre>Herr talman! Uppriktigt sagt förstår jag inte vem\r\ndet är som Ian Wachtmeister debatterar med.\r\nFörmodligen är det riksbankschefen. Om det är så,\r\ntycker jag att Ian Wachtmeister skall välja ett annat\r\nforum.</pre><pre>Det finns ingen ovilja i regeringskretsen mot att få\r\nsänkt ränta. Vad är det som händer?\r\nMarginalräntan sänks dag efter dag, naturligtvis i\r\nden takt som man bedömer är möjlig. Det är\r\nmöjligt att man kan gå snabbare fram, och det är\r\nbra om det är möjligt. Men det finns inga\r\nrestriktioner i det fallet. Det finns alltså ingenting\r\nsom säger att vi måste upprätthålla en viss räntenivå\r\nför att klara några andra mål.</pre><pre>Jag tror att det är viktigt att vi inte förstorar det\r\nproblemet eller försöker att nå så billiga poäng.</pre><pre>Som sagt: Ni är väl också representerade i\r\nRiksbanksfullmäktige, där jag antar att ni gör en\r\ninsats. Om ni inte är representerade, kan ni ju\r\nagera genom ombud.</pre><pre>Så till frågan om miljön. Den debatten har vi fört\r\nförut. Jag skall inte repetera för mycket. Men det\r\nhandlar om att Ian Wachtmeister själv också måste\r\nvara trovärdig. Ni motarbetade det som skapade\r\nresursen för vår insats nu. Hade det ankommit på\r\ner, skulle det alltså inte ha funnits några pengar för\r\nen start före Gdyniaöverenskommelsen i våras --\r\njag bara konstaterar det.</pre><pre>När det gäller trovärdigheten i miljöpolitiken gäller\r\ni internationellt samarbete att sopa rent framför\r\negen dörr och att visa vad man kan. Det är ju på\r\nden grunden som vi kan göra en bra insats i andra\r\nländer. Vi kan en hel del saker som man där inte\r\nhaft råd, möjlighet eller kunskap att genomföra.</pre><pre>Försök således inte med det enkla greppet att ställa\r\ndet ena mot det andra, därför att situationen är inte\r\nså enkel. Vi har ett gemensamt ansvar kring\r\nÖstersjön, för Östersjön och för vår gemensamma\r\nmiljö. Det arbetet är startat, och här vill jag gärna\r\nge Ingvar Carlsson en eloge. Men det är inte\r\nfinansierat. I den frågan återkommer vi till\r\nriksdagen längre fram. Jag utgår från att Ian\r\nWachtmeister då är beredd att betala vad som krävs\r\nför att leva upp till de mycket stora ord som han nu\r\nanvänder i fråga om att vi skall satsa i österled. Det\r\nskall vi göra, men problemet är att en och annan\r\nkrona saknas.</pre><pre>Tredje vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 51  Statsrådet ALF SVENSSON (kds):</pre><pre>Herr talman! Den gångna hösten har på något sätt\r\nvarit ockuperad av eruopeiskt svårmod.</pre><pre>-- På Balkan har ondskan blossat upp och\r\ntriumferat.</pre><pre>-- De europeiska ekonomierna, som ännu inte\r\nhunnit sammanfasas, har varit ute på rent gungfly.</pre><pre>-- Maastrichtavtalet har rådbråkat relationerna\r\ninom EG.</pre><pre>-- I Sverige har debatten i mångt och mycket\r\nhandlat om krispaket och Riksbankens räntor.</pre><pre>Det finns självfallet ingen som helst anledning att\r\nvifta bort eller förneka den europeiska\r\nverkligheten. Det finns ingen som helst rimlighet i\r\natt förneka att vi i Sverige levt över våra tillgångar\r\ni 20--25 år och att det därför nu måste till kraftfulla\r\nåtgärder.</pre><pre>Men det finns all anledning, tycker jag, att se det\r\npositiva, möjligheterna som ligger framför oss.</pre><pre>Om vi inte höjer blicken, finns det risk för att vi inte\r\nheller kommer framåt.</pre><pre>-- Berlinmuren har hackats ner, glöm inte det!</pre><pre>-- Kommunismens terror och människoförakt har\r\navslöjats och dess irrläror har totalkollapsat.</pre><pre>-- Gamla europeiska gränser, runt vilka\r\nmisstänksamhet och hat grott under generationer,\r\nhar rivits.</pre><pre>-- Insikten om att jorden är odelbar och att vi är\r\nberoende av varandra och har ansvar för varandra\r\nhar i varje fall börjat breda ut sig i de teoretiska\r\nsammanhangen.</pre><pre>Jag tror att det nu -- trots allt mörker och elände --\r\när dags att förmedla visionen. Och den måste få\r\nhandla om en morgondag där fred och frihet, där\r\nförsoning och samförstånd överflyglar hat och\r\nosämja. Vi måste nå fram till det samhälle där den\r\nunge känner att han kan påverka, får ta ansvar, ges\r\nmöjligheter att förverkliga egna önskemål och blir\r\nrespekterad för sin unicitet och sin personliga\r\nvärdighet. Vi fastnar lätt i gamla hjulspår och\r\ngräver ofta ner oss i nuets bekymmer. Självfallet är\r\ndet för en stor grupp människor, det har alla sagt\r\nhär i dag och jag vill också gärna understryka det,\r\nalla som drabbats av arbetslöshet, inte lätt att se på\r\nmorgondagen med framtidstro. Därför har vi också\r\nalla ett ofrånkomligt ansvar att solidariskt ställa\r\nupp under den här mörka arbetslöshetsperioden.\r\nMen det kommer att ljusna, var säker på det!</pre><pre>Det är helt klart -- vilken partibeteckning vi än\r\nrepresenterar -- att den offentliga sektorn, staten,\r\neller hur vi nu uttrycker det, inte längre kan vara ett\r\nslags allomfattande garanti, något som man kan ty\r\nsig till i precis varje tänkbar situation, utan att\r\navkrävas egna insatser och eget ansvar.</pre><pre>Men detta är inte, tror jag, enbart av ondo. Vi\r\nmänniskor måste få uppleva att vi behövs för\r\nvarandra och att idealitet är berikande, inte minst\r\nför den som består med den. Sedan är det den\r\nsjälvklaraste sak i världen att de som själva inte\r\nmäktar, skall ha samhällets stöd. För att det stödet\r\nskall finnas och räcka till fordras att vi, som själva\r\norkar och kan, tar vårt ansvar och deltar i\r\nskapandet av en bättre värld.</pre><pre>Det är lätt att vi med välmenande omsorg söker\r\nförutsäga och ta hand om varje tänkbart behov.\r\n''Dom har inte spolat'', säger grabbarna som varit\r\nnere på idrottsplatsen och funnit att isen inte är\r\nfärdig. ''Dom ligger där alldeles ensamma och\r\nsorgsna'', säger den som för någon timme brutit sin\r\nkarriär och besökt en gammal släkting eller bekant\r\npå ålderdomshemmet. ''Dom har inte fått lära sig\r\nhut och vett av någon'', säger den stressade pappan,\r\nsom knappt har tid med de egna barnen, när han\r\nunder några minuters TV-nyhetssändning ser\r\nungdomar från grannskapet som vandaliserar i ett\r\nlitet samhälle eller som söker bränna ner en\r\nflyktingförläggning.</pre><pre>Snart dyker det då upp opinionsgrupper som kräver\r\nfler kommunalt anställda, som skall spola\r\nidrottsplatsernas isbana, fler vårdbiträden som\r\nskall spräcka de gamlas tristess och ensamhet, fler\r\nfritidspedagoger och annat yrkesfolk, som skall\r\nfostra och utveckla ungdomarna också på deras\r\nfritid samt fler poliser som skall vakta oss alla.</pre><pre>Tyvärr är det delar av de gamla folkrörelserna,\r\nvilka just hade lokal förankring och som utgick från\r\natt man med lokala, gemensamma ansträngningar\r\nkunde lösa problem själva, som nu har infekterats\r\nav de värderingar som just fallit i Östeuropa. Förr\r\ninspirerade folkrörelserna människor till att lösa\r\nproblemen direkt. Nu väljer deras företrädare inte\r\nså sällan att bli lobbyspecialister, som har som\r\nhuvuduppgift att hitta påtryckningsmedel för mer\r\nkommunala eller statliga bidrag, fler anställda osv.</pre><pre>Det är just med det perspektivet många betraktar\r\nEuropafrågan. De storskalighetstroende och\r\növerhetsbeundrande ser en ny allsmäktig och vis\r\nstorebror som skall ta hand om alla våra problem\r\noch som man kan söka mer bidrag hos. De\r\nräddhågade pessimisterna ser den nya gökungen\r\nhelt ta kommandot över våra svenska möjligheter.\r\nBåda perspektiven är fångade i en variant av\r\nuppifrånsamhället, där solidaritet och gemenskap\r\nfostrades fram från samhällstoppen. Vi måste se\r\nmöjligheterna för människans skapande i en ny\r\nsituation.</pre><pre>De små gmenskapernas möjlighet och det ideella\r\narbetets kreativitet är inte sådant som skall\r\nupplevas som marginella förstärkningar av statens\r\noch kommunens uppgifter. Samhällspyramiden\r\nmåste vändas upp och ner. Det är subsidiaritet att\r\nden större gruppen eller gemenskapen stöder och\r\nfredar den mindre gemenskapens möjligheter och\r\ninitiativlust.</pre><pre>EG skall inte spola våra isbanor, skapa trivsel och\r\ngemenskap för våra gamla, fostra våra barn. Nej,\r\nEG och andra större gemenskaper skall ta hand om\r\nproblem på sådant sätt att vi kan fatta våra beslut\r\nsjälva, besöka våra gamla, fostra våra barn och\r\nungdomar, lära dem och leva ut att människovärdet\r\noch respekten för individerna i vår egen omgivning\r\när grunden för allt mänskligt samliv.</pre><pre>Vi har alla mängder av exempel i vår närhet på hur\r\npersonliga eller gemensamma lokala initiativ, med\r\nett måttligt stöd eller försiktigt regelverk från\r\nkommunens eller statens sida, kan blomstra. Tänk\r\npå alla enskilda och frivilligorganisationer som\r\nengagerat sig i vårt största sociala problem,\r\ndrogmissbruket. En person som Erik Edin och den\r\norganisation han arbetar i, LP-stiftelsen, har rest\r\nupp och restaurerat människovärde åt hundratals\r\ngrova narkomaner, tusentals alkoholister, lärt dem\r\nse sina egna möjligheter, stött deras första\r\nstapplande steg mot eget arbete och egna initiativ.\r\nEn sådan rörelse är ingen komplettering till statens\r\nmöjligheter. Nej, det är staten som kan\r\nkomplettera en sådan verksamhet. Den har ju\r\ngenom åren sparat miljarder åt det gemensamma.</pre><pre>Vi borde hjälpas åt att bygga ett bättre Sverige. Jag\r\nbeklagar ärligt om det nu blir så att SAP skall hoppa\r\npå en slags kameleontstil och byta åsikter efter\r\nvindarnas läge i opinionen. När man tar del av\r\nAllan Larssons skrift och tal blir man häpen. Ena\r\ndagen skall vi hata inflationen. Nästa dag kan vi\r\ntydligen vänslas med den. Det är klart att vi måste\r\nfå fart på Sverige igen. Men jag tror inte på en\r\npolitik som nära nog påminner om hur somliga\r\nhurtbullar nyttjar anabola steroider. Vi skall\r\ntydligen bygga upp en snygg ekonomisk\r\nmuskelmassa, utan att tänka på biverkningarna.\r\nDet har vi gjort. Risken är väl bara att detta leder\r\ntill besvikelser och aggressioner, till biverkningar\r\nsom kräver att vi tar mer av den s.k. medicinen.</pre><pre>När vi i regeringen diskuterar finansplanen och\r\ntalar om BNI hit och BNI dit, talar om hur\r\nköpkraften har minskat men skall öka, har jag gång\r\npå gång påmints om det lilla perspektivet. Det finns\r\nstora grupper vars primära intressen lätt faller\r\nutanför diskussionerna om BNI och köpkraft. De\r\näldre på ålderdomshem och i andra institutioner får\r\ninte automatiskt mer gemenskap av att köpkraften\r\nökar. Övergivna eller gatufostrade barn blir inte\r\nmindre övergivna eller mer solidariska\r\nsamhällsmedlemmar av att vuxna får mer i\r\nplånboken. Jag tror att vi måste vidga\r\nvälfärdsbegreppet. Välfärdsschablonerna får inte\r\nbara gälla materiella värden. Utan en hållbar etisk\r\ngrund, som ställer människovärdet och individens\r\nvärdighet i centrum, fungerar inte samhället, ingen\r\ngemenskap, varken lokal eller universell.</pre><pre>Det är därför en av de viktigaste uppgifterna för oss\r\natt vårda den grunden, tro på människan, respekt\r\nför hennes värdighet, genom att skapa en miljö som\r\ngynnar hederlighet, trohet och gemenskap.</pre><pre>Vi är glada över att det åter betonats av regeringen\r\natt skolan skall hämta sin grundläggande\r\ninspiration ur de värden som genom kristendomen\r\noch den västerländska humanismen har en djup\r\nförankring i vårt folk. Men vi blir irriterade över att\r\nläroplansförslaget skjuter denna grund åt sidan\r\nmed ordvändningar som låter de här kristna\r\ngrundvärdena bli en förtunnad välling, en liten\r\ningrediens karakteriserad med förledet ''bland\r\nannan''.</pre><pre>Hemmens och skolans fostran är grunden till att vi\r\nskall lyckas skapa den framtidstro som jag talat om.\r\nSamtidigt måste vi förstås röja undan det som\r\nförkväver ett ärligt, hederligt, solidariskt samhälle.</pre><pre>Dit hör den ekonomiska brottsligheten. Det är\r\nbrott som stör det ekonomiska livet. Risken är att\r\nkostnaden för hederlighet blir så hög att\r\nohederligheten framstår som nödvändig. Vi talar\r\nmycket om åtgärder som skall förbättra\r\nkonkurrensen. Ett av de värsta konkurrenshindren\r\när just den ekonomiska brottsligheten, som\r\nsnedvrider konkurrensen mellan företag. Vi\r\nkristdemokrater har under hösten lagt fram ett\r\nantal förslag till hur man kan motarbeta ekobrotten\r\npå kort och lång sikt. Och det är viktigt! Vi ser hur\r\ndet blir allt svårare att få fram resurser för det vi vill\r\ngöra.</pre><pre>De små naturliga gemenskaperna klarar inte själva\r\nav att t.ex. ta hand om vården av de långvarigt och\r\nsvårt sjuka. Jag tror personligen att vi måste\r\nprioritera om, skaka fram mer resurser till denna\r\nvård. Alla vägar som motarbetar ohederlighet och\r\nkriminalitet på det ekonomiska området hjälper till\r\natt skaka fram resurser till det vi vill göra. Det\r\nbehövs snabb och effektiv kirurgi mot bl.a.\r\nekobrotten för att vi skall få loss nya skatteresurser.</pre><pre>Vi får inte glömma att rikta samma glasögon mot\r\nvårt eget land som vi så gärna riktar mot u-länder.\r\nSamhällssolidariteten kan snabbt försvagas, om\r\n''vanligt folk'' ser att företrädare för makteliten\r\nbryter spelreglerna för hederlighet och ärlighet. Vi\r\nkan faktiskt bygga in en sorts självförstörande\r\nmekanism i vårt eget välfärdssamhälle. Den\r\nmekanismen är att ett antal makthavare i\r\nsamhällstoppen inte visar det föredöme och den\r\nsamhällssolidaritet som är grunden för\r\nvälfärdssamhället. Om den här tendensen forsätter,\r\nfår vi lägga allt större resurser på att vårda ett sjukt\r\nsamhälle, i stället för att vårda dem som är verkligt\r\nsjuka.</pre><pre>Herr talman! Avslutningsvis skulle jag vilja ta\r\ntillfället att önska riksdagens ledamöter och\r\nanställda en riktigt God Jul. Låt mig få erinra om\r\nSkriftens ord: ''Det fanns inte rum för dem i\r\nhärbärget. . .'' Sådana ord placeras så lätt tillbaka i\r\nbiblisk historia, men låt oss ta till oss det faktum att\r\novanligt många medmänniskor -- i synnerhet på\r\nsödra halvklotet -- lever utanför allt vad värme och\r\nombonad gemenskap heter. Detta gäller också för\r\nåtskilliga i vårt land.</pre><pre>Herr talman! I arbetet på att öppna dörren för alla\r\ndessa, som finns fjärran och nära, vill jag tro att vi\r\nalla kan göra gemensam sak.</pre><pre>Herr talman! Som ett litet postskriptum vill jag\r\nannonsera att jag tänker överlämna en enkel\r\njulklapp till Ingvar Carlsson, litet julläsning. Det är\r\nden digra lunta som visar vad\r\nKommunikationsdepartementet har uträttat.</pre><pre>(Applåder)</pre><pre>Anf. 52  IAN WACHTMEISTER\r\n(nyd)replik:</pre><pre>Herr talman! Det var mycket bra, herr\r\nbiståndsminister, på de flesta punkter. Jag tycker\r\nspeciellt om det han sade om ''andra som skall göra\r\nallting, samhället där alla kräver av andra att de\r\nskall t.ex. spola isen'', eller vad det nu var.</pre><pre>Jag tror att vi alla som är här har en uppgift, inte\r\nminst ni i regeringen. Det är en ganska enkel\r\nuppgift, men den kommer nästan aldrig fram, och\r\ndet är att tala om för folk att det är de själva som\r\nbetalar allting. Man säger lätt så här: Äsch, det är\r\nstaten som betalar, så det är inte så farligt. Men\r\nstaten är ju folk. Det finns inte en krona som inte\r\nkommer från folk. Man tror att man lurar någon\r\noch begår ett ekonomiskt brott eller fuskar med\r\nbidrag och bidragsmaximeras. Det var en av\r\nanledningarna till att jag tidigare tog upp detta att\r\nslå ihop bidragen i ett system. Man kanske skulle\r\nsluta med det också och få loss enorma belopp, om\r\nman bara förstod hur ekonomin fungerar, vilka det\r\när som betalar. Jag tycker att Alf Svensson var inne\r\npå rätt spår där.</pre><pre>När det gäller Alf Svenssons egna domäner har han\r\nlitet svårare. Frågan är om inte Alf Svensson skulle\r\nha en annan ministerpost än den han har, därför att\r\nhan är så duktig.</pre><pre>Inom t.ex. flyktingpolitiken kan vi se -- det är inte\r\nexakt Alf Svenssons ansvarsområde men ändå\r\nbesläktat -- att satsningen kom 10 miljarder kronor\r\nför sent och 50 000 personer i flyktingläger för sent.\r\nBörjar man inte ändra sig åt det håll som vi hela\r\ntiden har talat om? Man har förväxlat godhet med\r\ndumhet. Det har hela tiden funnits mycket bättre\r\nsätt att hjälpa människor och att hjälpa fler. Det\r\ntror jag att Alf Svensson vet.</pre><pre>Nu måste riksdag och regering faktiskt ändra sig\r\nvad gäller biståndet. För mig är dessa frågor --\r\nflykting-  och biståndsfrågor -- faktiskt nära\r\nbesläktade, alltså om vi hjälper folk genom att låta\r\ndem komma hit eller om vi hjälper dem på andra\r\nställen. Det är horribelt med den sortens bistånd\r\noch med de mottagarländer som vi har och med de\r\nbelopp som vi betalar ut. Vi lånar de pengarna. De\r\nsom betalar biståndet i dag, Alf Svensson, är\r\nfaktiskt de som inte ens har rösträtt och t.o.m. de\r\nsom ännu inte är födda.</pre><pre>Vår biståndspolitik är inte bra, den är inte av\r\nmodell 1992. Den är icke typisk för en icke-\r\nsocialistisk regering. Den är faktiskt inte riktigt\r\nklok.</pre><pre>Vi har konkreta förslag. Jag hinner bara nämna ett:\r\nkatastrofbrigad. Alf Svensson var inne på att låta\r\nfolk engagera sig själva. Ja, säger vi. Låt dem göra\r\nvärnplikt i katastrofbrigader, där det gäller att\r\nrädda människors liv. Låt oss fortsätta den\r\ndebatten, för nu avbryter talmannen mig.</pre><pre>Anf. 53  Statsrådet ALF SVENSSON (kds):</pre><pre>Herr talman! Mina medarbetare påtalade att jag\r\nglömde att tacka Lars Werner. Nu har jag inte\r\ndebatterat så mycket med Lars Werner av lätt\r\ninsedda skäl, däremot har jag haft nöjet att\r\ntillsammans med honom på ett SJ-tåg sjunga\r\nPärleporten. Det var nog så trivsamt. Jag hoppas\r\nförstås att det dröjer åtskilliga år innan han når dit,\r\neftersom han är en så sympatisk person.</pre><pre>Så till Ian Wachtmeister. Jag minns mycket väl när\r\nman från Ny Demokratis sida annonserade att de\r\nsom kommer från krigshärdarna, t.ex. Bosnien,\r\nskulle få stanna. Det är de som nu kommer hit. Nu\r\nvill vi veta hur många av dem som kommer hit\r\ntycker Ian Wachtmeister skall få stanna -- 1 700\r\nunder en vecka. Eller skall de inte få stanna nu,\r\näven om de är lika många som de ständigt omtalade\r\nkosovoalbanerna?</pre><pre>Ian Wachtmeister säger att vi inte skall ha flyktingar\r\nhär, vi skall hjälpa dem där de kommer ifrån. Men\r\nhan vill samtidigt skära ner bidraget för att hjälpa\r\ndem där de kommer ifrån. Det går dåligt ihop,\r\nmåste jag säga.</pre><pre>Något om biståndspolitiken. Ian Wachtmeister\r\nsade tidigare, och det lät väldigt bra: Vi får fler\r\nuteliggare här i Sverige, och då skall vi ta resurser\r\nfrån etablissemanget och hjälpa dem. Jag håller\r\nmed Ian Wachtmeister om detta. Men hur kan Ian\r\nWachtmeister bara en kort stund därefter göra\r\ngällande att dem som inte har någon bostad alls,\r\nnågon infrastruktur eller mat för dagen skall vi\r\nhjälpa genom att skära ner stödet till dem? Jag\r\nhåller med om att vi kan effektivisera och förbättra\r\nstödet, men vi kan hjälpa även sedan stödet är\r\neffektiviserat och förbättrat. Det kan jag försäkra.</pre><pre>Anf. 54  IAN WACHTMEISTER (nyd)\r\nreplik:</pre><pre>Herr talman! Vi skall hjälpa folk där de är i den\r\nutsträckning det finns möjlighet att göra det. Om\r\ndet inte går att göra det, skall vi låta dem som\r\nverkligen är drabbade komma hit. Det har vi inte\r\nnågra invändningar mot.</pre><pre>Observera att jag sade: 50 000 flyktingar i läger för\r\nsent. Det finns 77 000 i dag. Jag skulle ha kunnat\r\nrätta mig. Det är först på sistone som de som Alf\r\nSvensson talar om har kommit hit.</pre><pre></pre><pre>Jag vill också ta upp en annan sak. Vi måste komma\r\nihåg att vi inte har råd med en massa av de saker\r\nsom vi sysslar med. Också jag skulle vilja hjälpa\r\nhela världen, och jag vet att även Alf Svensson har\r\nett stort hjärta. Vi skulle kunna skänka i väg flera\r\nhundra miljarder, och det kunde nog behövas på\r\nsina håll, men vi har inte de pengarna.</pre><pre>Vi är valda av Sveriges folk, av de svenska väljarna,\r\natt företräda deras intressen på bästa sätt. Då måste\r\nvi maximera utfallet av satsningar som vi gör. Det\r\ngör vi bättre genom att satsa på folk där de är. Vi\r\nfår då, som Alf Svensson mycket väl vet, möjlighet\r\natt ge hjälp till 100 gånger fler människor, och de\r\nfår hjälpen där de är i stället för där vi är.</pre><pre>Jag vill vidare fråga Alf Svensson om\r\nkatastrofbrigaden. Vi drar nu ned på värnplikten,\r\nså att människor inte kommer att gå ut i\r\nmilitärtjänst. Är det inte ett utmärkt tillfälle att\r\nkalla in ungdomar till katastrofbrigader för att ute\r\ni världen göra det jobb som Alf Svensson och jag\r\nefterlyser? De skulle kunna rycka in rent fysiskt och\r\nständigt vara i beredskap, i stället för att vi skall\r\nsprida pengar omkring oss. Jag tror att det är nyttigt\r\nför engagemanget hos ungdomar och andra som\r\nbåde Alf Svensson och jag är oroade för.</pre><pre>Anf. 55  Statsrådet ALF SVENSSON (kds):</pre><pre>Herr talman! Jag vill göra kammarens ledamöter\r\nuppmärksamma på -- om de inte tänkt den tanken\r\ntidigare -- att det alltid är till biståndet som vi lånar.\r\nDet är till solidariteten med de sämst ställda, de\r\nsom ingenting har, som vi lånar. Till verksamheten\r\ni övrigt, de resterande 99 % -- till våra egna löner\r\nhär eller i regeringskansliet -- lånar vi inte, utan\r\nbara till stödet för de sämst ställda.</pre><pre>Är det inte litet genant att alltid lyfta fram dem och\r\ngöra gällande att det är till dessa arma människor\r\nsom vi lånar pengar och att det är till stödet till dem\r\nsom våra barn och barnbarn skall vara med och\r\nbetala?</pre><pre>Detta med en katastrofbrigad låter mycket enkelt,\r\nmen jag tror också att det är ganska enkelt att förstå\r\natt vi inte är skickade att göra insatser under precis\r\nvilka förhållanden som helst och i vilka kulturer\r\nsom helst bara därför att en del inte längre kallas in\r\ntill svensk värnplikt.</pre><pre>Partiledardebatten var härmed avslutad.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:142 till justitieutskottet</pre><pre>1992/93:154 till utrikesutskottet</pre><pre>Motionerna</pre><pre>1992/93:L14--L16 till lagutskottet</pre><pre>3 §  Åtgärder för att stärka det finansiella\r\nsystemet</pre><pre>Föredrogs</pre><pre>näringsutskottets betänkande</pre><pre>1992/93:NU16 Åtgärder för att stärka det\r\nfinansiella systemet (prop. 1992/93:135).</pre><pre>Anf. 56  BIRGITTA JOHANSSON (s):</pre><pre>Herr talman! Riksdagen står i dag inför ett\r\nhistoriskt beslut, och det är historiskt ur flera\r\nutgångspunkter.</pre><pre>För det första har vi socialdemokrater gjort en\r\nuppgörelse med den borgerliga regeringen som är\r\nägnad att minska påfrestningarna på det finansiella\r\nsystemet. Vi socialdemokrater ställer upp på\r\nregeringens proposition som innebär att staten skall\r\ngarantera banker och vissa andra kreditinstitut\r\nmöjlighet att fullgöra sina förpliktelser i rätt tid.\r\nDet skall ske genom att stöd lämnas till fortsatt\r\nverksamhet i livskraftiga institut eller genom att\r\nstöd lämnas till rekonstruktion eller avveckling i\r\nordnade former av institut som inte kan förväntas\r\nuppnå lönsamhet på lång sikt.</pre><pre>De problem i den finansiella sektorn som nu plågar\r\nden svenska ekonomin är inte unika för Sverige.\r\nLiknande problem återfinns i en lång rad länder.</pre><pre>Orsakerna är till stor del desamma. Avregleringar\r\nav finansmarknaderna i kombination med en\r\nuppåtgående konjunktur skapade ett drivhusklimat\r\nsom ledde till att kredit- och\r\nfastighetsmarknaderna expanderade för kraftigt\r\noch kom ur balans.</pre><pre>Det andra är att detta beslut kan komma att kosta\r\noss skattebetalare många miljarder genom att vi nu\r\nkommer att få betala den fest som så många\r\nkostade på sig under hela 1980-talet. Många är nu i\r\nen situation där man oroar sig mycket för sitt eget\r\narbete, för hot om uppsägningar och för hur hyran\r\nskall kunna betalas. Löntagarna inom industrin och\r\nvår gemensamma sektorn får i stället ständigt höra\r\natt kostnadsläget är för högt, att man inte är\r\ntillräckligt effektiv.</pre><pre>Herr talman! Det är inte den ideologiska\r\nprofileringen av den egna politiken som bör gälla\r\nnär vi behandlar detta ärende.</pre><pre>Alla har vi ett ansvar. Vi måste vara ödmjuka och\r\nmed stor inlevelseförmåga möta de många\r\nmänniskor som känner oro bl.a. inför stundande\r\njulhelg och inför 1993.</pre><pre>Skattebetalarnas oro utgår ifrån att man först var\r\nmed om att festa på 1980-talet, genom bankernas\r\noch andra kreditinstituts glada utlåningspolicy.\r\nMånga gånger fick låntagaren rådet att låna litet\r\nmer än vad som behövdes. Ingen ifrågasatte vare\r\nsig låntagarens kreditvärdighet eller behov av lån.\r\nDetta gällde oavsett om det var privatpersoner eller\r\nom det var fastighetsspekulanter.</pre><pre>Åtgärder som säkrar betalningssystemets stabilitet\r\när av central betydelse. Förtroendet för det svenska\r\nbetalningssystemet har redan rubbats i sådan grad\r\natt bankers och andra instituts utländska\r\nfinansiering försvårats. Det är omsorgen om\r\nSveriges ekonomiska utveckling som motiverar\r\ndenna extraordinära åtgärd, inte omsorgen om\r\nbankinstituten. Det är bankernas inlåning och\r\nannan extern finansiering som skall garanteras, inte\r\nderas egna kapital eller ägarnas tillgångar.</pre><pre>Vi socialdemokrater menar att det icke får råda\r\nnågon som helst tvekan om handläggningen av de\r\närenden som kommer att handhas av\r\nBankstödsnämnden och regeringen. Under senare\r\ntid har vi genom massmedia, och på annat sätt, fått\r\nveta att det finns förhoppningar från olika institut\r\natt de skall kunna omfattas av den statliga garantin.\r\nI onsdags begärde därför vi socialdemokrater\r\növerläggningar med regeringen om de frågor som vi\r\ninte i riksdagens handläggning av detta betänkande\r\nkunnat bedöma. Ett sådant exempel är\r\nförsäkringsbolaget Wasas köp av Bohusbanken.\r\nDet har ifrågasatts om det finns kryphål i\r\nregeringsförslaget, som i så fall skulle ge möjlighet\r\natt köpa sig statlig garanti för sådana egna riskfyllda\r\nfinansieringar som inte nu avsetts bli omfattade av\r\ngarantin.</pre><pre>Jag utgår från att regeringens företrädare i\r\nutskottet och regeringen mycket klart markerar var\r\nman står i denna fråga. Det får icke råda någon som\r\nhelst tvekan hur denna typ av frågor skall behandlas\r\nframöver.</pre><pre>Vi socialdemokrater har två reservationer vid detta\r\nbetänkande.</pre><pre>Reservation nr 3 handlar om de så allmänt\r\ndiskuterade fallskärmsavtalen. Vi vill att en\r\ngenerell utredning om sådana avtal snarast kommer\r\ntill stånd. Vi vill att det skall finnas möjlighet att\r\nsäga upp avtal. Vidare vill vi att i årsredovisningar\r\noch andra handlingar skall redovisas de\r\nfallskärmsavtal som finns tecknade i banker,\r\nkreditinstitut och andra företag.</pre><pre>Reservation nr 5 handlar om en utredning av\r\nbankkrisen. Vi anser det oerhört viktigt att\r\nklarlägga orsakerna till den finansiella krisen, både\r\nnationellt och internationellt. Vidare vill vi att man\r\nanalyserar effekterna i olika avseenden av krisen.\r\nVi måste få fram underlag som gör det möjligt att\r\nbedöma hur den ekonomiska politiken och\r\ntillsynen över finanssektorn skall utformas i\r\nframtiden.</pre><pre>Mot bakgrund av vad jag har sagt om våra två\r\nreservationer yrkar jag nu bifall till reservationerna\r\n3 och 5.</pre><pre>En majoritet i utskottet står bakom förslaget i vår\r\nmotion om att inrätta en allmänhetens\r\nbankombudsman. Beslutet innebär att formerna\r\nför bankombudsmannens arbete skall utredas\r\nnärmare och att regeringen därefter skall\r\nåterkomma till riksdagen med ett förslag. Det finns\r\nett stort behov av en ombudsmannainstitution som\r\nkan stärka konsumenternas ställning gentemot\r\nbanker och andra kreditinstitut.</pre><pre>Vi förutsätter därför nu att detta blir riksdagens\r\nbeslut i dag. Jag yrkar bifall till betänkandet i denna\r\ndel.</pre><pre>Anf. 57  FÖRSTE VICE TALMANNEN:</pre><pre>För att undvika missförstånd vill jag meddela att i\r\nenlighet med gällande regler kommer detta ärende\r\natt avgöras då det är färdigbehandlat. Därefter\r\nkommer det att från podiet föreslås att de\r\nåterstående ärendena skall avgöras i ett\r\nsammanhang.</pre><pre>Anf. 58  SIMON LILIEDAHL (nyd):</pre><pre>Herr talman! Det beslut vi i dag skall fatta\r\nbeträffande åtgärderna att stärka det svenska\r\nbanksystemet har av vissa ''insiders'' kallats för den\r\nviktigaste frågan för riksdagen under hela 1900-\r\ntalet. Vi diskuterar i dag stora tal. Sveriges\r\nupplåning uppgår till 400--500 miljarder kronor.\r\nDet är de framtida villkoren för denna upplåning\r\nsom skall stadfästas i dag.</pre><pre>Propositionen har redan lästs av de utländska\r\nbankerna. De väntar i dag på besked från\r\nriksdagen. En statsgaranti kan betyda att svenska\r\nbanker nu kan omsätta sina lån till kanske någon\r\nprocent lägre ränta än den de tidigare har fått\r\nbetala då de endast har lånat på sin egen\r\nbalansräkning. Glöm inte att 1 % betyder 4--5\r\nmiljarder kronor i besparingar på\r\nräntekostnaderna. På sikt kan detta betyda att de\r\nsvenska bankerna kan arbeta med lägre marginaler.\r\nDet är ett konstruktivt sätt att sänka den höga\r\nräntan.</pre><pre>Med tanke på propositionens betydelse för den\r\nsvenska ekonomin är det eländigt att vi har haft en\r\nmotionstid på endast fem dagar. Det här är i alla\r\navseenden en tung proposition, 55 sidor, som bl.a.\r\nförutsätter stora kunskaper i balansvärdelära. Det\r\när kunskaper som jag trodde att jag besatt innan jag\r\nläste propositionen. Propositionens innehåll är för\r\nallvarligt för att man skall tvingas arbeta i tidsnöd.</pre><pre>Jag vill redan i inledningen betona att Ny demokrati\r\nmed stor kraft ställer sig bakom propositionens\r\nhuvudförslag, nämligen att staten garanterar att\r\nbanker och vissa andra kreditinstitut kan fullgöra\r\nsina förpliktelser i rätt tid. Hade vi inte haft\r\nfullständig enighet om detta, hade risken varit stor\r\natt kronan hade accelererat sin nedåtgående trend.</pre><pre>I vår motion, som vi har väckt med anledning av\r\npropositionen, har vi koncentrerat oss på att\r\nuppmärksamma regeringen på nödvändigheten att\r\nstatens intressen, med hjälp av\r\nBankstödsnämnden, skall tillvaratas bättre i\r\nförhandlingar med banker och andra\r\nkreditinstitut -- eller ''bankakuten'', som t.o.m.\r\nfinansministern har kallat nämnden.</pre><pre>Vi får inte glömma att bankerna har samlat på sig\r\nen hord av skickliga jurister, som vill utnyttja den\r\nnya lagens möjligheter maximalt för den egna\r\nbankens eller institutets intressen.</pre><pre>Vi i Ny demokrati vill att lagen skall stärkas. Det är\r\ndärför något förvånande att utskottet har gått emot\r\nalla våra förslag i vår motion. Jag återkommer i\r\nkorthet till några av våra huvudteser i motionen.\r\nMen dessförinnan vill jag i någon mån kommentera\r\nden bakgrund till dagens kreditkris som regeringen\r\nhar presenterat i propositionen.</pre><pre>Regeringen har, enligt vår åsikt, inte tillräckligt\r\nklart betonat att dagens svårigheter till stor del\r\nberor på att stora och små företagare, av vilka jag\r\nrepresenterar en, och entreprenörer i skaror drevs\r\nut ur Sverige på 80-talet. Sverige låg då i toppen\r\nbland länderna i världen när det gäller\r\nföretagsskatter och individuella skatter.</pre><pre>Industrins utredningsinstitut har nyligen\r\npresenterat siffror som verifierar detta. Svenskägd\r\ntillverkningsindustri hade 525 000 anställda som\r\narbetade utomlands under 1991, medan endast\r\n470 000 anställda arbetade i Sverige. Endast 15 %\r\nav dessa företags koncernomsättningar hänförde\r\nsig till Sverige. I mitt gamla företag Electrolux är\r\nsiffran endast 12 %. Jag känner mig som en\r\nförrädare. Jag var själv med om att genomföra\r\nutflyttningen av svensk industri i Europa.</pre><pre>Denna trend med utflyttning av industri utomlands\r\ngår inte att stoppa så länge vi har dagens höga\r\nränteläge. Om det på 80-talet var skatterna som\r\ntvingade våra livskraftiga företag ut i världen, är det\r\ni dag det höga ränteläget. Från mitt eget lilla bolags\r\nhorisont har jag svårt att förstå varför jag i dag skall\r\nbetala 18 % ränta på min checkräkningskredit,\r\nmedan mitt bolag i Hamburg endast betalar 13 %.</pre><pre>En viktig anledning till denna skillnad är att\r\nbankerna i Sverige har skyhöga marginalräntor. De\r\nvill kompensera för misslyckandena i finansbolags-\r\noch fastighetsaffärer. Det gäller därför för\r\nbankakuten att i sina förhandlingar med bankerna\r\npressa ner dessa marginalräntor.</pre><pre>Från min egen erfarenhet som företagare vet jag att\r\ninget är viktigare än att rekrytera rätt chef. Marcus\r\nWallenberg -- som S-E-Banken säkert saknar i\r\ndessa dagar av förvillelser -- ansåg att hans\r\nviktigaste uppgift var att anställa och sparka chefer.</pre><pre>En bra chef tror på sig själv och behöver inget\r\nfallskärmsavtal. När den statliga Nordbankens chef\r\nkänner sig osäker, kränger han på sig fallskärmen.\r\nDet är en av orsakerna till varför Nordbanken nu\r\nkraschlandar. Ansvaret går i sista hand till\r\nstyrelsen, som måste vara kompetent och inte\r\npolitiserad.</pre><pre>Vi i Ny demokrati har därför, med den kraft ett litet\r\nparti är mäktigt, framhållit i motionen att\r\nregeringen måste göra allt som står i dess makt för\r\natt som chef för bankakuten finna den mest\r\nkompetenta företagsledaren i landet. Det är för mig\r\nsom politiker svårt att förstå varför utskottet inte\r\nhar velat skriva under dessa kungsord som vi har\r\nframfört i vår motion.</pre><pre>I riktlinjerna till bankakuten står det bl.a. att stödet\r\nsom ges skall ha en konkurrensneutral utformning.\r\nDet blir svårt att efterleva detta villkor, då den eller\r\nde banker som kan klara sig på egen hand lätt blir\r\nförfördelade. Det står vidare att stödet inte skall\r\nomfatta aktiebolag och förlagslån. Detta är ingen\r\nlyckad lösning. Följden blir att marknaden för\r\ndessa förlagslån kommer nästan helt att försvinna,\r\nvilket påverkar möjligheterna att uppnå\r\nkapitaltäckningsvillkoret på 8 %. Detta har vi\r\nockså med kraft påtalat i vår motion.</pre><pre>Det står i propositionen att det skall finnas en\r\nmångfald på marknaden så att en effektiv\r\nkonkurrens kan upprätthållas. Detta är en viktig\r\npekpinne åt bankakuten, som aktivt måste verka\r\nför att främmande banker etablerar sig i Sverige.\r\nKanske kan bankakuten locka hit en utländsk bank\r\nsom kan ta över Götabankens kontorsnät. Det\r\ngäller att till varje pris bryta det svenska mönstret\r\nmed ''följa John'' när det gäller bankräntorna. Om\r\nvi kan få en utländsk bank som arbetar med t.ex.\r\ntyska marginalräntor på 1,5--2 % att etablera sig\r\nhär, skulle mycket vara vunnet. Räntenivån\r\nkommer att sjunka -- till allas vår välsignelse.</pre><pre>Den förväntade utvecklingen är att samtliga\r\nbanker, kanske med något undantag, kommer att\r\ntvingas in i garantisvängen, alternativt få in staten\r\nsom huvudaktieägare. I propositionen står det att\r\nstödsystemet skall avvecklas först när\r\nfordringsägarnas intressen har tillgodosetts. Jag har\r\ndå troligen pensionerats på riktigt.</pre><pre>Ny demokrati har motionerat att bankakuten,\r\ngenom avtalet med bankerna, måste se till att\r\nstatens aktier vid lämpligt tillfälle övergår i privat\r\nägandeform. T.ex. skall bankens kunder erbjudas\r\natt bli aktieägare. Detta har vi också kraftfullt\r\ndiskuterat i vår motion, som avfärdas av utskottet.</pre><pre>Jag vill summera genom att än en gång\r\nuppmärksamma regeringen på att den starka\r\nchefen för bankakuten måste få behörighet att\r\nkunna förhandla hårt med bankerna. De måste\r\nsättas under press. Jag måste få kunna få reda på\r\nsaldot på mitt konto under en månads tid utan att\r\nfå höra talas om problem med ''datan''.</pre><pre>Det behövs en chef för bankakuten som kan byta ut\r\nodugliga chefer inom banksystemet och som kan se\r\ntill att kontorsföreståndarna vågar låna ut kapital\r\ntill företag med växtkraft. Så är inte fallet i dag.\r\nUtan en förnyelse går det svenska bankväsendet i\r\nstå.</pre><pre>Jag och Ny demokrati önskar regeringen och\r\nBankstödsnämnden lycka till i sitt svåra värv.</pre><pre>Herr talman! Det är självklart att jag ställer mig\r\nbakom samtliga yrkanden i vår motion N46, som är\r\nen bestseller. Med hänsyn till kammarens\r\narbetsbelastning väljer jag att endast yrka bifall till\r\nNy demokratis reservationer 1, 2 och 4.</pre><pre>(Applåder)</pre><pre>Anf. 59  ROLF L NILSON (v):</pre><pre>Herr talman! Det här är förhoppningsvis\r\nslutkapitlet i en ganska lång roman, där riksdagen\r\nhar fått rycka ut och göra insatser för att rädda det\r\nsvenska kreditsystemet efter champagneyran under\r\n80-talet. Det är viktigt att slutkapitlet i en roman är\r\nbra för att hela romanen skall bli bra. Jag hoppas\r\noch förutser att detta blir ett bra beslut och att det\r\nblir en bra åtgärd att inrätta en bankstödsnämnd.\r\nVidare hoppas jag att man på ett omsorgsfullt sätt\r\nkommer att utforma regler för utgivande av stöd,\r\nså att de målsättningar som regeringen redovisar i\r\npropositionen kan uppfyllas.</pre><pre>Jag vill börja med att deklarera att Vänsterpartiet\r\nställer sig fullt ut bakom dessa målsättningar. Jag\r\ntycker att de är bra.</pre><pre>Vi har däremot en del invändningar mot hur\r\nregeringen och Bankstödsnämnden skall ha\r\nmöjlighet att uppfylla dessa goda målsättningar. Vi\r\ntycker att det är för diffust och oprecist redovisat i\r\npropositionen och i förslagen till beslut i\r\nbetänkandet. Vi har tagit upp detta i den motion vi\r\nhar väckt med anledning av propositionen, och vi\r\nhar följt upp detta i vår meningsyttring.</pre><pre>Vi menar att regeringen måste återkomma med\r\nutförligare redovisning av villkoren för stöd. En\r\nliten, men inte oviktig, del i detta är de s.k.\r\nfallskärmsavtalen. De måste få rätt proportioner i\r\ndet hela. Som debatten förs nu kan man få för sig,\r\natt om man bara kommer till rätta med\r\nfallskärmsavtalen kan alla problem lösas i det\r\nekonomiska systemet. Men det här är bara en liten,\r\nmen upprörande, del. Vi tycker att som villkor för\r\natt stöd skall utgå till en bank, får banken göra sig\r\nav med förpliktelser i form av fallskärmsavtal e.d.\r\nHur de gör är deras ''business''. Det skall inte vara\r\nriksdagens eller regeringens sak.\r\nBankstödsnämnden bör vara beredd att ställa upp\r\nmed stöd. Men det skall vara under förutsättning\r\natt bankerna har städat upp efter sig.</pre><pre>En annan synpunkt som vi inte har fört fram i\r\nmotionen, men som har kommit fram i debatten,\r\noch som jag tycker är rimlig, är att alla avtal som\r\nBankstödsnämnden träffar med banker skall bli\r\noffentliga. Det finns ett stort och berättigat\r\nifrågasättande av hur banksystemet har fungerat.\r\nDet är oerhört viktigt att det inte uppstår några\r\nmissuppfattningar på grund av onödigt\r\nhemlighetsmakeri. Det skall alltså vara full\r\noffentlighet i de uppgörelser som träffas.</pre><pre>För att systemet skall bli effektivt krävs att\r\nBankstödsnämnden får möjlighet att agera\r\nkraftfullt. Vi tycker inte att det förslag regeringen\r\nhar lagt fram är tillräckligt kraftfullt. Man borde i\r\nstörre utsträckning arbeta efter den modell som\r\nfinns i USA, där Bankstödsnämnden har rätt att gå\r\nin och ställa långtgående krav på dem som mottar\r\nstöd. Det kan gälla att byta ut styrelser eller att\r\nförbjuda aktieutdelning.</pre><pre>Jag vill yrka bifall till meningsyttringen avseende\r\nmom. 5, där vi kräver preciseringar av hur man\r\nskall uppnå de goda målsättningarna. Det gäller\r\nalltså formerna för stödet.</pre><pre>Både i propositionen och i betänkandet förs ett\r\nresonemang om hur kreditväsendet skall ägas. Det\r\när rimligt att det svenska kreditväsendet i huvudsak\r\när privatägt. Men det framställs ofta från borgerligt\r\nhåll som om det vore onormalt och ett hinder för\r\ngod bankverksamhet om staten äger kreditinstitut\r\nhelt eller delvis. Det är vilseledande. Det är inte alls\r\nonormalt i andra länder att staten äger en bank eller\r\ndel i en bank.</pre><pre>I meningsyttringen avseende mom. 2 säger vi att vi\r\ninte stöder utskottsmajoritetens syn på det statliga\r\nbankägandet och att staten skall dra sig ur\r\nbanksektorn så snabbt som möjligt. Vi delar inte\r\nheller uppfattningen att det skall ligga på\r\nregeringen att avgöra när statligt engagemang i\r\nbanksektorn skall avvecklas. När det skall\r\navvecklas i större omfattning är det en\r\nriksdagsfråga -- om det skulle bli aktuellt att göra\r\nsig av med t.ex. Nordbanken eller en större\r\naktiepost i en annan bank. Det är inget som\r\nregeringen bör avgöra.</pre><pre>Jag vill instämma i vad föregående talare har sagt\r\noch understryka att det kunde ha varit rimligt att\r\nför att öka konkurrensen inom det svenska\r\nbankväsendet söka utländska ägare till i första hand\r\nGotabanken. Ta det som ett råd, Bo Lundgren! När\r\nsådana kontakter har redovisats i pressen har jag\r\nmed en viss skadeglädje konstaterat att en tysk\r\nintressent har varit en delstatsägd bank. Det skulle\r\nvara intressant om en utländsk statligt ägd eller\r\ndelstatsägd bank köpte en statligt ägd eller\r\nbeskyddad bank. Det skulle vara bra med utländsk\r\nkonkurrens.</pre><pre>Jag instämmer i vad Birgitta Johansson har sagt om\r\nbehovet av en bankombudsman och nöjer mig med\r\natt yrka bifall till vår meningsyttring avseende\r\nmom.2  och 5.</pre><pre>Jag vill avsluta med en fråga till Bo Lundgren. Vi\r\nhar ett statligt engagemang i dag på i\r\nstorleksordningen 50 miljarder. Var bedömer Bo\r\nLundgren att det statliga engagemanget kan sluta?\r\nJag begär inte några exakta siffror, utan ett besked\r\nom vilken storleksordning man kan tänka sig.</pre><pre>Anf. 60  ROLF DAHLBERG (m):</pre><pre>Herr talman! Som Birgitta Johansson sade i sitt\r\nanförande har regeringen haft överläggningar med\r\nSocialdemokraterna om denna fråga. Det var\r\nnaturligt, eftersom problemen härrör från den\r\nsocialdemokratiska regeringstiden.</pre><pre>I den proposition som regeringen nu har lagt fram\r\nföreslås att staten skall garantera att banker och\r\nvissa andra kreditinstitut kan fullgöra sina\r\nförpliktelser i rätt tid. Regeringen föreslås få ett\r\nbemyndigande att besluta om stödåtgärder som\r\nsäkerställer detta åtagande.</pre><pre>Stöd skall kunna lämnas dels för fortsatt\r\nverksamhet i institut som man bedömer vara\r\nlångsiktigt livskraftiga, dels till rekonstruktion eller\r\navveckling av institut som inte bedöms kunna leva\r\nvidare. Stödet skall utformas på ett affärsmässigt\r\nsätt och så att statens långsiktiga kostnader\r\nminimeras. I princip skall statens kostnader bäras\r\nav det institut som erhåller stöd.</pre><pre>Stödsystemet skall omfatta samtliga banker med\r\nsvensk oktroj. Här ingår också ett antal\r\nutlandsägda banker. Utöver banker föreslås även\r\nvissa kreditinstitut med statlig anknytning\r\ninnefattas i systemet. När stödet ges till en bank kan\r\nockså hänsyn tas till bostadsinstitut och finansbolag\r\nsom är dotterbolg till banker. Endast i\r\nundantagsfall skall det bli aktuellt att ge stöd direkt\r\ntill sådana bolag.</pre><pre>Statens åtagande föreslås omfatta ett instituts\r\nsamtliga förpliktelser. Riskkapital och eviga\r\nförlagslån omfattas dock inte. Inte heller\r\nförpliktelser som uppenbarligen inte är förenliga\r\nmed en sund bankverksamhet. Det statliga stödet\r\nskall kunna lämnas i former som bedöms lämpliga i\r\nvarje enskilt fall. Det kan bli aktuellt med t.ex.\r\ngarantier, olika typer av lån och\r\naktiekapitaltillskott.</pre><pre>Stödet skall förenas med olika villkor som staten\r\nställer upp och krav på motprestationer såsom\r\ngarantiavgifter, rationaliseringar, nedsättning av\r\naktiekapitalet, begränsning av aktieutdelning m.m.\r\nDet blir en uppgift för regeringen och den nya\r\nmyndigheten Bankstödsnämnden att i varje enskilt\r\nfall avgöra hur villkoren bör utformas. Utskottet\r\nhar dock velat markera vikten av att villkoren\r\nutformas så att det statliga stödet återvinns.</pre><pre>De statliga åtagandena kommer att bli omfattande\r\noch kan uppgå till åtskilliga miljarder kronor. Det\r\ngår emellertid inte nu att beräkna kostnaden för\r\nåtagandena. Utskottet tillstyrker därför att\r\nregeringen bemyndigas att besluta om stöd till\r\nbanker och andra kreditinstitut i erforderlig\r\nomfattning.</pre><pre>I en reservation har representanter för Ny\r\ndemokrati föreslagit att eviga förlagslån skall\r\nomfattas av statens åtagande. Utskottet delar på\r\ndenna punkt regeringens bedömning att eviga\r\nförlagslån har karaktären av riskkapital, bl.a.\r\neftersom de har obegränsad löptid och kan\r\nanvändas för förlusttäckning. De bör därför enligt\r\nutskottets uppfattning inte omfattas av statens\r\nåtagande.</pre><pre>Socialdemokraterna begär i en reservation en\r\ngenerell granskning av de s.k. fallskärmsavtalen\r\noch avgångsvederlagen och att möjligheten att\r\nupphäva dem skall undersökas. Jag har full\r\nförståelse för den kritik som från olika håll riktas\r\nmot dessa avtal. Avtalen har också kritiserats av\r\nfinansministern. Hon har dessutom, som\r\nkammarens ledamöter känner till, tillsatt en\r\nutredare för att undersöka de avtal som gäller\r\nNordbanken. Utredaren skall ta reda på om det\r\nfinns möjligheter att upphäva avtalen eller\r\nmöjligen få någon jämkning av ingångna avtal.</pre><pre>Socialdemokraternas agerande på denna punkt\r\nfinner jag litet märkligt. Alla dessa avtal tecknades\r\nunder den socialdemokratiska regeringstiden. De\r\nmest uppmärksammade finns i den statliga\r\nNordbanken, där regeringen via\r\nFinansdepartementet borde ha haft full insyn.\r\nRegeringen tillsatte styrelserna och var t.o.m. med\r\nom att avskeda en del av direktörerna som hade\r\ndessa avtal.</pre><pre>Det vore konstigt om inte den dåvarande\r\nregeringen kände till dessa avtal, men den gjorde\r\ningenting åt dem. En förklaring kan möjligen vara\r\natt det började närma sig val och dessa frågor var\r\nför känsliga för att tas upp då. Man sköt det hela\r\nframför sig. Att då i efterhand komma och verka i\r\ndet närmaste oskuldsfull och ha synpunkter på hur\r\nden nuvarande regeringen skall agera för att städa\r\nupp efter dessa avtal, tycker jag är\r\nanmärkningsvärt. Därför har jag ingen förståelse\r\nför den reservation som Socialdemokraterna har på\r\nden här punkten.</pre><pre>Ny demokrati har reserverat sig för att det statliga\r\nstödet skall villkoras av krav på radikal\r\nrationalisering och effektivisering och att\r\nfinansiella nyckeltal skall användas som villkor för\r\nstöd. I reservationen begär de dessutom att\r\nförutsättningarna för en finansiell försäkring bör\r\nutredas.</pre><pre>Dessa förslag är enligt utskottets uppfattning redan\r\ntillgodosedda genom vad som föreslås i\r\npropositionen. Sålunda understryks där att krav\r\nskall kunna ställas på rationaliseringar i de berörda\r\ninstituten och att finansiell försäkring också kan\r\nkomma till användning.</pre><pre>Socialdemokraterna har i en annan reservation\r\ntagit upp frågan om tillsättande av en bred\r\nberedning om bankkrisens internationella karaktär\r\noch om dess nationella förlopp och verkningar.\r\nUtskottsmajoriteten avstyrker det kravet med\r\nhänvisning till att regeringen avser att inom kort\r\ntillsätta en utredning om utvecklingen på\r\nkreditmarknaden.</pre><pre>Denna skall också få i uppdrag att analysera\r\norsakerna till de nuvarande problemen och även\r\ngöra jämförelser med utvecklingen i andra länder.\r\nUtredningen skall vidare analysera de effekter\r\nsituationen på kreditmarknaden har medfört och\r\nkan väntas medföra för övriga delar av ekonomin.\r\nMed den skrivningen tycker vi att\r\nSocialdemokraterna är tillgodosedda på den\r\npunkten.</pre><pre>Ny demokrati har förenat sig med\r\nsocialdemokraterna i utskottet om krav på en\r\nutredning om en allmänhetens bankombudsman.\r\nDet här kravet har Socialdemokraterna framfört\r\nflera gånger tidigare, medan däremot Ny\r\ndemokrati i onsdags, för två dagar sedan, när vi\r\nbehandlade finansutskottets betänkande som tog\r\nupp den här frågan, inte ansåg att någon utredning\r\nvar påkallad. Då röstade Ny demokrati mot\r\nSocialdemokraternas exakt likalydande yrkande\r\nhär i kammaren.</pre><pre>Jag vet inte om Ny demokratis ledamot i\r\nnäringsutskottet har missuppfattat frågan, men det\r\nfår vi väl besked om vid omröstningen, om inte förr.\r\nEftersom regeringspartierna har kommit i\r\nminoritet i utskottet har de en reservation till\r\nförmån för ett avslag på den socialdemokratiska\r\nmotionen.</pre><pre>Ny demokrati har också reserverat sig för en\r\nutredning som skall tillsättas för att skapa\r\nförutsättningar för en effektiv konkurrens genom\r\nmångfald i banksystemet. Utskottet har avstyrkt\r\ndet yrkandet med hänvisning till att ändringar i\r\nsyfte att bl.a. öka konkurrensen har föreslagits i\r\nfråga om förvärv av aktier och beskattning vid\r\nombildning av filialer.</pre><pre>När EES-avtalet dessutom träder i kraft ökar också\r\nförutsättningarna för konkurrens från utländska\r\nkreditinstitut. Det är vidare en uppgift för\r\nFinansinspektionen och Konkurrensverket att följa\r\nutvecklingen av pris- och konkurrensförhållandena\r\ninom bankväsendet. Dessa frågor kan också\r\nkomma att belysas av den aviserade utredningen\r\nom utvecklingen på kreditmarknaden.</pre><pre>Ny demokrati vill också att reglerna för bankerna\r\nskall ses över i syfte att kunder inte i onödan skall\r\nförsättas i konkurs. Utskottet avstyrker det\r\nyrkandet. Utskottet anser att det visserligen kan\r\nkrävas av kreditinstituten att dessa gör en normal\r\noch riktig kreditprövning och även överväger om\r\nkonkurs i enskilda fall är det bästa alternativet eller\r\nej. Men det slutgiltiga ansvaret för kreditgivningen\r\nmåste alltid ligga hos det enskilda kreditinstitutet.\r\nDärför har utskottet avstyrkt detta\r\nmotionsyrkande.</pre><pre>Herr talman! Mot bakgrund av att regeringen nu\r\nföreslås få ett vidsträckt bemyndigande och kan\r\nkomma att göra betydande åtaganden för statens\r\nräkning för att stödja banksystemet, har regeringen\r\naviserat att den regelbundet kommer att informera\r\nriksdagen om de åtgärder som man kommer att\r\nvidta.</pre><pre>Vi i utskottet anser att det är mycket viktigt att en\r\nsådan rapportering sker hit till riksdagen i denna,\r\nur finansiell synpunkt, mycket stora fråga.</pre><pre>Herr talman! Med det anförda yrkar jag bifall till\r\nhemställan i näringsutskottets betänkande nr 16\r\nmed undantag av mom. 11, där jag yrkar bifall till\r\nreservation nr 6.</pre><pre>Anf. 61  BIRGITTA JOHANSSON (s)\r\nreplik:</pre><pre>Herr talman! Utskottets ordförande sade att han\r\ninte förstod varför vi socialdemokrater hade\r\nreserverat oss på de punkter som behandlade\r\nfallskärmsavtal och krav på en bred utredning kring\r\nden finansiella krisen.</pre><pre>Jag sade i mitt inledningsanförande att vi måste se\r\npå den här typen av frågor med stor ödmjukhet och\r\nstor öppenhet. Det är väldigt många människor\r\nsom känner sig oroade. Jag har den alldeles\r\nbestämda uppfattningen att vi via olika\r\nparlamentariskt breda utredningar måste delge\r\nallmänheten vad som har hänt, när det gäller\r\nfinanskrisen.</pre><pre>När det gäller fallskärmsavtalen, nämnde Rolf\r\nDahlberg att dessa kom till under den\r\nsocialdemokratiska regeringens tid. Den\r\nsocialdemokratiska regeringen medverkade\r\nnaturligtvis inte till att teckna några avtal. Rolf\r\nDahlberg vet mycket väl hur ett företag sköts. Vi\r\nhar sagt att det skall skötas på affärsmässiga\r\ngrunder. Den typen av avtal görs oftast upp mellan\r\nen VD och en ordförande.</pre><pre>Anf. 62  ROLF DAHLBERG (m) replik:</pre><pre>Herr talman! När det gäller fallskärmsavtalen är\r\ndet riktigt att den förra regeringen naturligtvis inte\r\nkan lastas för de avtal som är tecknade utanför den\r\nstatliga sektorn. Där har den aldrig haft någon\r\ninsyn.</pre><pre>Jag nämnde att staten ägde 85 % i den statliga\r\nbanken, Nordbanken, vid detta tillfälle, om jag\r\nminns rätt. Staten tillsatte styrelse och ordförande.\r\nNär det började gå snett 1990, bytte man direktörer\r\nnästan en gång om året. Så småningom bytte man\r\nockså ordförande i banken. Det vore underligt om\r\ninte de som hade 85 % av aktierna på\r\nbolagsstämman och hela makten i denna bank,\r\nhade någon som helst uppfattning om vad som höll\r\npå att gå så snett i den stora banken. Varför frågade\r\nman i så fall inte?</pre><pre>De som följt detta i Expressen, som undersökt det\r\nhela och nu beskriver det dag för dag i tidningen,\r\nkan läsa hur den dåvarande finansministern Allan\r\nLarsson var involverad i de krisskeende som\r\nförekom i Nordbanken under den här tiden. Vad\r\ngjorde regeringen i det läget? Den gjorde\r\ningenting, utan först efter valet kom man och\r\nkrävde av den nya regeringen att den skulle börja\r\nsopa upp efter det som skett tidigare.</pre><pre>Anf. 63  BIRGITTA JOHANSSON (s)\r\nreplik:</pre><pre>Herr talman! Diskussionen rör sig om en enskild\r\nbank, nämligen Nordbanken, och hur vi har\r\nhanterat den frågan. Jag tycker att vi skall hantera\r\nalla banker och företag på precis samma sätt.\r\nDärför är fallskärmsavtal, oavsett vem som har\r\nträffat dem, av ondo. Vi måste kunna kräva att få\r\ninsyn för allmänheten och de skattebetalare som\r\nskall vara med och betala denna fest. Det är detta\r\njag tycker att vi skulle kunna vara överens om.</pre><pre>Anf. 64  ROLF DAHLBERG (m) replik:</pre><pre>Herr talman! Jag tror att vi är överens på den\r\npunkten. Den typ av stötande avtal som vi sett inte\r\nbara inom Nordbanken utan också inom andra\r\nbanker och kreditinstitut är inte något som någon\r\nav oss här tycker är bra och ställer sig bakom.</pre><pre>Varför jag tar Nordbanken som exempel beror på\r\natt staten via regeringen där hade det direkta\r\nansvaret. Det är därför som det är så underligt att\r\nregeringen var så passiv vid detta tilfälle och inte\r\ngjorde någonting när det gällde den statliga banken\r\nNordbanken.</pre><pre>Herr talman! Det är ju ändå i den banken som de\r\nstörsta och mest häpnadsväckande avtalen har\r\ntecknats.</pre><pre>Förste vice talmannen anmälde att Birgitta\r\nJohansson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 65  BENGT DALSTRÖM (nyd) replik:</pre><pre>Herr talman! Rolf Dahlberg berörde en del av våra\r\nreservationer och avslutningsvis också vår\r\ninställning, vilket jag får anledning att återkomma\r\ntill i ett senare anförande.</pre><pre>Rolf Dahlberg tog upp frågan om vårt agerande när\r\ndet gäller tillskapandet av en allmän\r\nbankombudsman och en utredning om detta. Han\r\nsade att vi i utskottet hade hanterat frågan på ett\r\nvisst sätt, och att vi i dagens läge kommer att rösta\r\npå ett annat sätt.</pre><pre>Bakgrunden är tyvärr den, Rolf Dahlberg, att jag\r\ninte deltog i näringsutskottets hantering av denna\r\nfråga. Den gick utan mitt deltagande som ett\r\nyttrande om avslag vidare till finansutskottet. Där\r\nhade vi inte kommunikation i detta ärende. Vi blev\r\nuppmärksammade på detta genom beslutet i\r\nförrgår, och kunde vid ett senare tillfälle biträda\r\nSocialdemokraternas förslag om tillsättande av\r\ndenna utredning, vilket vi också nu kommer att\r\ngöra.</pre><pre>Anf. 66  ROLF L NILSON (v) replik:</pre><pre>Herr talman! Jag skulle gärna vilja att Rolf\r\nDahlberg något kommenterade de krav på\r\npreciseringar som jag har begärt i Vänsterpartiets\r\nmeningsyttring.</pre><pre>Jag är väl medveten om att man inte kan\r\ndetaljreglera ett sådant här stöd och att det måste\r\nanpassas efter varje enskilt fall. Men vi har redan\r\ninnan riksdagsbeslutet fattats hamnat i en\r\ndiskussion. Det finns väl inte någon näringslivssida\r\neller någon näringslivstidning där man inte fört\r\nomfattande diskussioner med utgångspunkt från\r\nWASA:s köp av hela Bohusbanken. Frågan är om\r\nhuruvida detta är en åtgärd för att föra in Finax\r\nunder denna bankstödsnämnd, in i statens varma\r\ntrygga famn eller garanti. Man har dragit paralleller\r\ntill andra affärer och visat på svårigheten att hjälpa\r\ni det ena fallet men inte i det andra.</pre><pre>Jag tycker att man måste undvika återkommande\r\ndiskussioner av den typen och ett ifrågasättande av\r\nde goda principer som redovisas i propositionen --\r\nkonkurrensneutralitet, så låg kostnad som möjligt\r\nför staten, osv. Det är rimligt att regeringen, så\r\nlångt det är rimligt att kräva, återkommer med ett\r\nförslag till preciseringar. Jag tycker inte att den har\r\nlämnat sådana, och vissa remissinstanser delar min\r\nuppfattning härvidlag. Det gäller både villkoren för\r\nstödet och villkoren för att återvinna stödet.</pre><pre>Anf. 67  ROLF DAHLBERG (m) replik:</pre><pre>Herr talman! Jag vill först säga att jag uppskattar\r\nRolf L Nilsons arbete i utskottet med denna\r\nproposition. Han har en avvikande mening när det\r\ngäller en mer i detalj utformad reglering av hur\r\nstödet skall ges. Han efterlyser perciseringar.</pre><pre>Det problem utskottet har haft vid alla\r\nuppvaktningar, vilket Rolf L Nilson väl känner till,\r\när att så många som möjligt vill komma under\r\nstatens varma täcke och krypa in och må gott.\r\nProblemet är att varje nyanländ som kryper in\r\nkostar ytterligare tiotals miljarder i garantier. Det\r\nhar gjort att gränsen för vad staten kan åta sig att\r\ngarantera måste dras någonstans. Jag kan gärna\r\nsäga att jag för min egen del anser att regeringen\r\ntrots allt har sträckt sig oerhört långt i\r\npropositionen. Att sträcka sig ytterligare är alltför\r\nsvårt.</pre><pre>Rolf L Nilson vill att man i förväg preciserar mer.\r\nJag tror inte att riksdagen är mäktig att göra dessa\r\npreciseringar. Man måste rimligen uppdra åt den\r\nnya Bankstödsnämnden och regeringen att utforma\r\ndessa regler. Riksdagen har sedan att falla tillbaka\r\npå det löfte och det krav som utskottet ställt sig\r\nbakom, att regeringen till riksdagen skall\r\nrapportera vad som händer i varje enskilt fall när\r\ndet gäller den här propositionen.</pre><pre>Jag tror att riksdagen kommer att få en mycket god\r\ninformation. Jag förutsätter att regeringen\r\nverkligen följer denna uppmaning.</pre><pre>Anf. 68  ROLF L NILSON (v) replik:</pre><pre>Herr talman! Inte heller jag tror att riksdagen är\r\nmäktig att klargöra detta i plenum, och det har vi\r\nheller inte begärt från Vänsterpartitet. Denna del\r\nskall skickas tillbaka till regeringen, så att\r\nregeringen får göra dessa ansträngningar med de\r\nberedningsresurser som den har till sitt förfogande.</pre><pre>Sedan vill jag rätta till vad som eventuellt är en\r\nmissuppfattning. Det lät på Rolf Dahlberg som att\r\njag skulle tala för att man skall göra fler åtaganden\r\noch ta in fler banker eller fler institut under detta\r\nskydd. Tvärtom. Jag delar regeringens och\r\nmajoritetens uppfattning att statens långsiktiga\r\nkostnader, och även de kortsiktiga, bör minimeras.\r\nDet är inte rimligt att staten skall gå in och ta hand\r\nom bankerna och finansinstituten och städa upp\r\nefter deras stora köpfest och champagneyra. Det är\r\nen nödåtgärd som måste vidtas.</pre><pre>Det statliga engagemanget måste begränsas så långt\r\ndet går. Statens knappa resurser borde kunna\r\nanvändas till mer angelägna åtgärder än till att se\r\ntill att bankväsendet fungerar.</pre><pre>Anf. 69  Statsrådet BO LUNDGREN (m):</pre><pre>Herr talman! Den kris vi nu upplever i det\r\nfinansiella systemet har sin utgångspunkt i\r\nutveckligen under senare delen av 1980-talet. Den\r\nnödvändiga och önskvärda avregleringen av\r\nkreditmarknaden skedde i en miljö som innefattade\r\nhög inflation och höga marginalskatter.</pre><pre>Vi gick också i denna period från en sträng kontroll\r\noch liten rörelsefrihet för den finansiella sektorn till\r\nen avreglering. Det ledde i sin tur till en\r\nkreditexpansion där volymen krediter steg, mätt\r\nsom andel av bruttonationalprodukten, från 90 %\r\når 1987 till 140 % år 1990. Denna expansion\r\nanvändes till mycket stor del för investeringar på\r\nfastighetsområdet -- investeringar som, vilket man\r\negentligen redan då borde ha insett, var ohållbara.</pre><pre>Av min beskrivning framgår att det politiska\r\nsystemet måste ta sin del av ansvaret för\r\nsituationen. Om man driver en politik under 80-\r\ntalet som innebär hög inflation och vidmakthåller\r\nhöga marginalskatter, med höga avdragsvärden,\r\nkommer man i en situation som den vi har råkat i.</pre><pre>Det finns all anledning att göra en nogrann\r\nbedömning av orsakerna till vad som har inträffat.\r\nJag avser därför att tillsätta en utredning som skall\r\nbelysa bakgrunden till dagens problem, effekten på\r\nsamhällsekonomin av vad som har inträffat, samt\r\näven tillsynens roll, och därvid kunna föreslå\r\neventuella förändringar vad gäller tillsynens\r\ninriktning.</pre><pre>Effekten av utvecklingen inom den finansiella\r\nsektorn under senare delen av 80-talet har nu lett\r\ntill att uppblåsta tillgångsvärden faller. Det har\r\ninneburit att säkerheten för banklånen har gått ner.\r\nKreditförlusterna kan uppskattas till ungefär 100\r\nmiljarder kronor för perioden 1990--1992. Det är\r\nsjälvklart att detta i sig påverkar samhällsekonomin\r\npå ett negativt sätt, något som kanske ofta\r\nunderskattas i allmän samhällsekonomisk analys.</pre><pre>De problem som situationen orsakar är för det\r\nförsta en sämre fungerande kreditförsörjning,\r\nvilket inte minst drabbar mindre och medelstora\r\nföretag på ett sätt som verkligen inte är önskvärt i\r\ndagens situation. För det andra riskerar insättare\r\noch andra fordringsägare att råka illa ut om inget\r\ngörs, vilket i sin tur, för det tredje, innebär ett hot\r\nmot betalningssystemets stabilitet.</pre><pre>Eftersom staten har och måste ha ett ansvar för ett\r\nstabilt och väl fungerande betalningssystem, är det\r\ndärför rimligt att staten i ett sådant läge vidtar\r\nåtgärder, oavsett att vi alla självfallet anser att det\r\nhade varit bra att slippa detta.</pre><pre>Det är ingen önskad situation vi har kommit i. Men\r\nvi är där, och vi måste vidta åtgärder. Vi måste göra\r\ndet i syfte att förbättra och garantera\r\nförutsättningarna för en tillfredsställande\r\nkreditförsörjning, främst för de mindre och\r\nmedelstora företagen, vilka är mer beroende av det\r\nsvenska banksystemet än de allra största företagen.\r\nVi måste göra det för att skydda insättarna och även\r\növriga fordringsägare, vilket är en förutsättning för\r\nett fortsatt svenskt och internationellt förtroende\r\nför det svenska finansiella systemet.</pre><pre>Regeringen fick vid sitt tillträde den 4 oktober i fjol\r\närva problem som redan uppstått i den statligt ägda\r\nNordbanken. Regeringen fick också ganska snabbt\r\nta tag i de problem som uppstått inom Första\r\nsparbanken. Vår ambition var då att noga överväga\r\nvilka åtgärder som erfordrades, men vi fick vidta\r\nåtgärder i de fall som inträffat.</pre><pre>Vi var naturligtvis klart medvetna om att det skulle\r\nkomma en punkt i den utvecking vi kunde se vad\r\ngällde kreditförlusterna, där den allmänna oron\r\nskulle kunna leda till nödvändigheten av mer\r\nomfattande åtgärder från statens sida för att kunna\r\nbevara förtroendet för betalningssystemet.\r\nRegeringen konstaterade i mitten av september\r\nmånad att vi nått till en sådan punkt. Därmed lade\r\nregeringen fram det förslag som nu behandlas i\r\nriksdagen.</pre><pre>Det är viktigt att slå fast att ärendet som sådant\r\nunder lång tid har förberetts inom\r\nFinansdepartementet. Så fort som vi såg det\r\nnödvändigt att vidta åtgärder av mer omfattande\r\nkaraktär tog vi snabbt fram en promemoria med\r\nförslag till åtgärder. Den promemorian var den som\r\nsedan i realiteten skulle bli en proposition till\r\nriksdagen. Det skedde självfallet efter diskussioner\r\nmed såväl Riksbanken som Finansinspektionen. Vi\r\neftersträvade och fick också en förankring hos\r\nSocialdemoraterna.</pre><pre>Förslaget remitterades, om än under kort tid, och\r\ndet genomfördes olika former av andra kontakter\r\nsamt hearingar. Det är ett ärende som är väl\r\nförberett. När förslaget bordlades i kammaren\r\nframfördes det synpunkter på att man kanske skulle\r\nhaft en längre motionstid, eftersom det var alltför\r\nkort tid att sätta sig in i ärendet. För var och en som\r\nföljt vad som hände måste det stå helt klart att man\r\nredan av promemorian kunde sluta sig till vad\r\npropositionen skulle innehålla, och så blev det ju\r\nockså. Det fanns alltså god tid för riksdagens\r\nledamöter att förbereda olika former av\r\nsynpunkter.</pre><pre></pre><pre>Det är självklart ändå inte önskvärt att lägga fram\r\nförslag med en förkortad motionstid. I normalfallet\r\nskall så god tid som möjligt ges till beredning, men\r\nvi menar att det är oundgängligen nödvändigt att\r\nnu, före juluppehållet, fatta beslut, för att på det\r\nviset få en stabilitet och för att bevara förtroendet\r\nför betalningssystemet.</pre><pre>Det förslag som har lagts fram för riksdagen\r\ninnebär att för det första en garanti lämnas för att\r\nsvenska banker, deras dotterbolag och vissa andra\r\nkreditinstitut skall kunna fullgöra sina förpliktelser\r\ni rätt tid. Detta är ett åtagande som måste till -- en\r\ngaranti, om man så vill beteckna det. Jag vet att det\r\nförekommer diskussioner, inte minst i andra länder\r\nmed kanske andra legala traditioner, om hur\r\nstatens utfästelser skall tolkas. Men garantin är\r\nfullkomligt ovillkorlig. Den lämnas ''rakt'' för de\r\ninstitut som omfattas av garantin. Garantin innebär\r\natt Riksbanken kan fullgöra sin uppgift att vara\r\ntillhandahållare av likviditet, i ett läge där en bank\r\nfår problem med att infria sina förpliktelser,\r\neftersom att Riksbanken vet att staten i sin tur\r\ngaranterar förpliktelserna. Därigenom kommer\r\nvarje institut att kunna infria sina förpliktelser i rätt\r\ntid.</pre><pre>Det är viktigt att slå fast att garantin inte omfattar\r\nägarkapital. I olika media, inte minst i Aktuellts\r\nsändning i går, skapades en bild som kunde ge\r\nintrycket att förslaget kan komma att syfta till att\r\nskydda ägarnas kapital. I likhet med vad som gäller\r\nför all annan företagsverksamhet, innebär ett\r\nrisktagande att ett ägarkapital kan gå förlorat om\r\nverksamheten ger ett sådant resultat. Det finns\r\nalltså ingen garanti till ägarkapitalet.</pre><pre>För det andra innebär förslaget olika former av\r\nstödmöjlighet. Man kan skilja på två fall. När det\r\nrör sig om banker och andra kreditinstitut som\r\nbedöms ha en överlevnadsmöjlighet på sikt, och\r\nsom ger ett positivt överskott av sin normala\r\nverksamhet men som nu under något eller några år\r\ndrabbas av mycket stora kreditförluster, finns det\r\nnaturligtvis anledning att ge olika former av stöd i\r\nsyfte att hjälpa institutet att överbrygga perioden\r\nför att därefter kunna leva vidare.</pre><pre>Det är emellertid lika självklart att det stöd som i så\r\nfall kommer i fråga skall återbetalas, som att en\r\navgift betalas när det är fråga om garantier. För att\r\nkunna välja att ge stöd skall staten också kunna\r\nställa krav på åtgärder som förbättrar\r\nverksamhetens resultat och som leder till en bättre\r\nstruktur. Det kommer inte att gå att beställa stöd\r\noch utan vidare få det.</pre><pre>I vad gäller de icke livskraftiga företagen på det\r\nfinansiella området blir det fråga om att genomföra\r\nrekonstruktioner, att behålla livskraftiga delar och\r\natt möjligen avveckla icke livskraftiga delar, för att\r\ninfria den ursprungliga garantin. Vid en avveckling\r\ngäller det att den genomförs i ordnade former.</pre><pre>De stödmöjligheter som föreslås i propositionen\r\nskall kunna ges under ytterligare några\r\nförutsättningar. En förutsättning är att kostnaderna\r\nför staten och därmed för skattebetalarna\r\nminimeras. Vi skall se till att så långt möjligt hålla\r\nnere utgifterna för staten. Självfallet skall staten\r\ninte heller eftersträva att bli ägare. Vi skall utforma\r\nåtgärderna på ett så konkurrensneutralt sätt som\r\nmöjligt, bl.a. genom att rekonstruera eller avveckla\r\nicke livskraftiga institut och genom att se till att de\r\növriga, de livskraftiga, får stöd genom ålägganden\r\nsom innebär att återbetalningen sker på ett sådant\r\nsätt att konkurrensen i så liten utsträckning som\r\nmöjligt snedvrids.</pre><pre>Rolf L Nilson frågade tidigare i debatten om\r\nomfattningen av stödet. Det går inte att förutsäga.\r\nJag vill inte heller ge mig in på några spekulationer,\r\nspeciellt som det kan bli fråga om garantier som\r\nomfattar ett stort kapitalbelopp, som\r\nförhoppningsvis aldrig behöver betalas ut.\r\nBelastningen på statens budget kommer därmed att\r\nbli förhållandevis liten. Det går inte att göra någon\r\nuppskattning, och jag vill inte heller ge mig in på\r\nnågon.</pre><pre>Låt mig vidare slå fast, att vid tillämpningen av de\r\nolika stödformer som kan bli aktuella, kommer\r\nregeringen inte att acceptera ett missbruk. Det\r\nframgår också klart av propositionen att vi har\r\nutgått från att riskerna finns och att de måste\r\nförebyggas. Jag citerar vad som sägs i bl.a. det här\r\navseendet: ''För att förhindra ett otillbörligt\r\nutnyttjande bör åtagandet inte omfatta\r\nförpliktelser som uppenbarligen strider mot vad\r\nsom är förenligt med sund bankverksamhet.\r\nFörpliktelser som har tillkommit på ett lagstridigt\r\nsätt skall givetvis inte omfattas av åtagandet. Det\r\nskall inte heller gälla förpliktelser där villkoren på\r\nett otillbörligt sätt innebär ett gynnande av\r\ninstitutets motpart eller någon annan.'' Vi\r\nförutsätter självfallet att försök till missbruk endast\r\nförekommer i undantagsfall -- om alls.</pre><pre>Det är på två nivåer som de här möjligheterna till\r\nmissbruk kan förebyggas, dels när det gäller den\r\nregulära, normala tillsynen, som bedrivs av\r\nFinansinspektionen, där förutsättningarna till en\r\ndel förändras genom det beslut som riksdagen\r\nsenare i dag med största sannolikhet kommer att\r\nfatta, dels när det gäller beslut av stöd fattade av\r\nBankstödsnämnden, sedermera regeringen. Man\r\nkan utgå ifrån att föresatsen att missbruk skall\r\nförebyggas omöjliggörs. Det är en självklarhet att\r\nså mycket information som möjligt skall lämnas till\r\nriksdagen och till allmänheten. Det är min ambition\r\natt så långt möjligt offentliggöra vad som sker --\r\nsjälvfallet dock inte under själva\r\nförhandlingsskedet.</pre><pre>Redan innan regeringen börjar diskutera med ett\r\ninstitut om stöd kommer vi att vilja ha avtal\r\nundertecknat, som ger staten möjligheter till en\r\nriktig och bra bedömning för att kunna fatta riktiga\r\nbeslut om stödets omfattning och inriktning. Det\r\ngäller även för andra villkor som kan komma att\r\nifrågasättas. När det slutliga avtalet sedan träffas,\r\nser jag heller inga hinder för att avtalet -- i\r\nnormalfallet i vart fall -- är offentligt.</pre><pre>Herr talman! De förslag som riksdagen nu har att\r\nta ställning till syftar inte till att skydda enskilda\r\nbanker eller deras ägare. Det syftar till att\r\nstabilisera betalningssystemet, att garantera en\r\nfortsatt fungerande kreditförsörjning, inte minst\r\nför små och medelstora företag, och att skydda\r\ninsättarna och fordringsägarna.</pre><pre>Det är viktigt att insättarna och fordringsägarna i\r\nfortsättningen vet att de svenska bankerna, och de\r\nandra institut som omfattas av garantin, kommer\r\natt kunna infria sina förpliktelser, och att de kan\r\ngöra det i rätt tid.</pre><pre>Anf. 70  SIMON LILIEDAHL (nyd) replik:</pre><pre>Herr talman! Bo Lundgren månade i sin inledning\r\nmycket om små och medelstora företag. Det har\r\nregeringen gjort länge. Man har ställt i utsikt att\r\nräntorna skall ned, men absolut ingenting händer.\r\nJag förstår att bankstödet är en viktig del för att\r\nsanera finansieringen i Sverige. Men det verkar\r\ntyvärr ta alltför lång tid innan det sipprar ned till\r\nsmåföretagarna. Som företagare kan jag inte förstå\r\natt jag skall betala 18 % på min checkräkning, när\r\njag i Hamburg får betala 13 %.</pre><pre>Regeringen måste vara mer aktiv för att få de\r\nfördelar som bankerna nu erhåller att sippra ned i\r\nsystemet, för att komma småföretagen till godo.\r\nDet går inte längre att fortsätta med att betala dessa\r\nhöga räntor. De små och medelstora företagen\r\nkommer så småningom att dö ut.</pre><pre>När det gäller omfattningen av stödet, förstår jag\r\natt det är mycket svårt att säga hur stort det kan bli.\r\nVi känner emellertid en mycket stor olust över det\r\ncarte blanche som man har gett\r\nBankstödsnämnden. Det gäller garantier som kan\r\nuppgå till flera hundratals miljarder kronor. Jag\r\nville ta fasta på vad Bo Lundgren sade, dvs. att\r\nriksdagen måste fordra att regeringen kommer\r\ntillbaka ofta, framför allt när det gäller större\r\nåtaganden, för att man skall kunna ha en viss\r\nkontroll på läget.</pre><pre>Anf. 71  Statsrådet BO LUNDGREN (m):</pre><pre>Herr talman! Det är uppenbart att regeringens\r\npolitik innebär att små och medelstora företag\r\ngynnas, inte minst därför att det är en förutsättning\r\nför fortsatt arbete med att få upp sysselsättningen.</pre><pre>När det gäller den allmänna ekonomiska politiken\r\noch möjligheten att dra ner räntenivån, ser vi i dag\r\natt det är en nedgång. Det förutsätter emellertid en\r\nmöjlighet att driva en stram finanspolitik, och jag\r\nhoppas och förutsätter att Simon Liliedahl och det\r\nparti han företräder här i riksdagen ger regeringen\r\nden möjligheten.</pre><pre>Flera åtgärder har vidtagits. Investeringsreserverna\r\nför egenföretagare kan användas för\r\nlikviditetsförstärkning utan särskilt tillägg. Vi\r\nskjuter upp avskattningen av tidigare reserver ett\r\når. Vi förbättrar avsättningsmöjligheterna till s.k.\r\ninkomstskatteutjämningsreserv för 1993. Vi skapar\r\nbättre möjligheter att låna pengar utomlands utan\r\natt gå genom svensk valutabank. Vi underlättar för\r\nutländska kreditinstitut att etablera sig i Sverige.</pre><pre>Det är några exempel på åtgärder som regeringen\r\nhar föreslagit för att kreditförsörjningen och de\r\nallmänna villkoren för de mindre företagen skall\r\nkunna förbättras.</pre><pre>Låt mig avslutningsvis säga att Bankstödsnämnden\r\ninte genom beslutet får ett carte blanche att fatta\r\nbeslut. Tvärtom kommer regeringen, över en\r\nmycket blygsam nivå i detta sammanhang, att fatta\r\ndet slutliga beslutet. Jag vill notera att\r\nBankstödsnämnden kommer att ha en styrelse med\r\nföreträdare också för allmänintresset.</pre><pre>Anf. 72  SIMON LILIEDAHL (nyd) replik:</pre><pre>Herr talman! Jag är medveten om att regeringen\r\ngör och kommer att göra mycket för att hjälpa\r\nsmåföretagen. Det är bara det att alla de här mer\r\nnödvändiga men sofistikerade åtgärderna tar tid.\r\nDet enda instrumentet som man tänker på i dag är\r\nen räntenedgång, så att vi inte får betala 4 eller 5 %\r\nhögre ränta än de har på kontinenten. Det är det\r\nsom är det viktiga, och det är där som man skall\r\nsätta in åtgärderna. Allt det andra är bra, men det\r\när inte tillräckligt och det är för långsiktigt.</pre><pre>Bankstödsnämnden måste verka snabbt. Jag bara\r\nfrågar: Har regeringen kommit någon vart med att\r\nutnämna en ny chef? Jag tror att det är mycket\r\nviktigt att det görs omgående. Jag är väl medveten\r\nom att det finns svårigheter. Alla som har sysslat\r\nmed finansvärlden i Sverige på sista tiden är väl\r\nkontaminerade. Vi behöver alltså snabbt en\r\nskicklig chef.</pre><pre>Anf. 73  Statsrådet BO LUNDGREN (m):</pre><pre>Herr talman! Vi är överens om att politiken måste\r\ninriktas på ett sådant sätt att vi skapar\r\nförutsättningar för en lägre räntenivå. Det är\r\nsjälvfallet en stram finanspolitik som skapar\r\nförutsättningar för en lättare penningpolitik. Det\r\nkräver också att riksdagen i dag tar sitt ansvar.</pre><pre>Vi har inte så stora marginaler till andra länders\r\nräntenivåer som Simon Liliedahl antyder.</pre><pre>Vad gäller Bankstödsnämnden och möjligheten att\r\nsnabbt utse en generaldirektör, en\r\nstyrelseordförande, är det självfallet vår ambition\r\natt göra det så snabbt som möjligt. Det gäller lika\r\nväl att få en mycket kvalificerad person, och det\r\ninnebär att urvalsprocessen tar sin tid. Som Simon\r\nLiliedahl mycket väl vet, hade vi en person som var\r\nkvalificerad, men som av kända orsaker drog sig\r\ntillbaka från kandidaturen.</pre><pre>Förste vice talmannen anmälde att Simon Liliedahl\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 74  ROLF L NILSON (v) replik:</pre><pre>Herr talman! Det är utmärkt att regeringen nu\r\ntillsätter en utredning som skall undersöka\r\nbankkrisen, nationellt och internationellt, och bl.a.\r\nockså titta på Finansinspektionens, tidigare\r\nBankinspektionen, och Försäkringsinspektionens\r\nroll i det som har skett.</pre><pre>Vänsterpartiet krävde det i samband med det första\r\nbeslutet om stöd till Nordbanken, och vi var helt\r\nensamma om den uppfattningen då. Efter hand\r\nsom tiden har gått har jag konstaterat att allt fler\r\nhar anslutit sig till vår uppfattning. Det finns nu, till\r\nmin stora glädje, total enighet om beslutet om en\r\nsådan utredning. Jag ser med förväntan fram mot\r\nresultaten av den.</pre><pre>Jag kan förstå att det är svårt för den ansvarige\r\nministern att sätta en nivå på omfattningen av de\r\ngarantier som kan komma att utgå från staten. Det\r\nkan lätt tolkas som ett löfte om att staten är beredd\r\natt spendera eller ställa upp med så mycket pengar.</pre><pre>Jag tror ändå att det av principiella skäl är viktigt\r\natt ange nivån på stödet, så att allmänheten förstår\r\nvad det rör sig om. Bankkrisen är en infekterad\r\nfråga. Det pågår debatter både på en folklig\r\nvardagsnivå och på en mera abstrakt nivå i\r\nfacktidningarna. Det gäller att undanröja\r\nmissuppfattningar och att redovisa ärligt för\r\nallmänheten vad man gör.</pre><pre>Bo Lundgren talade om omfattningen av stödet och\r\ndess utformning, och att ägarna inte skall hållas\r\nskadeslösa, och det var klargörande. Men det är\r\ntyvärr alltför få som lyssnar på riksdagsdebatterna\r\neller läser våra protokoll. Det är viktigt att\r\nbudskapet ständigt kommer ut till allmänheten, så\r\natt människor får reda på vad det hela rör sig om.\r\nDet är då principiellt viktigt att nivån på\r\nengagemanget blir klar.</pre><pre>Det var också alldeles utmärkt att Bo Lundgren\r\nsade att avtalen skall, i normalfallet, göras\r\noffentliga, att det inte finns något hinder för detta.\r\nDet är en bra markering.</pre><pre>Anf. 75  Statsrådet BO LUNDGREN (m):</pre><pre>Herr talman! Det här är en viktig fråga, som när det\r\ngäller allvaret och behovet av åtgärder förenar flera\r\npartier i riksdagen. Det är bra i sig självt. Det är en\r\novan situation för mig att i en del avseenden vara\r\npå samma våglängd som Rolf L Nilson. Men det är\r\ninget fel i det, när det är en viktig fråga.</pre><pre>Jag vill inte ge mig in på några spekulationer, av två\r\nskäl. Det ena skälet är att omfattingen av\r\neventuella stödåtgärder, garantier eller annat är en\r\nsak, och den slutliga kostnaden för skattebetalarna\r\nen annan sak.</pre><pre>Det andra skälet är, som Rolf L Nilson själv sade,\r\natt det lätt kan tolkas som en prognos för den\r\nframtida utvecklingen, med de effekter det har. Det\r\när självfallet ovedersägligt att det är fråga om ett\r\nantal miljarder kronor. Rolf L Nilson får själv göra\r\nen uppskattning, mot bakgrund av det som sägs i\r\nandra avseenden.</pre><pre>Jag kan förstå att allmänheten känner ett behov av\r\natt få reda på mer. Jag känner lika stor ilska som\r\nmånga andra. Den ilskan måste naturligtvis riktas\r\nbåde mot dem som drev en sådan politik att vi led\r\nav ett höginflationssamhälle under 80-talet och som\r\nbibehöll de höga marginalskatterna och mot dem\r\nsom, när de drev sin verksamhet, inte hade\r\ntillräcklig kompetens för att göra en rimlig\r\nkreditprövning.</pre><pre>Anf. 76  BIRGITTA JOHANSSON (s)\r\nreplik:</pre><pre>Herr talman! Jag tycker också att det har varit\r\nvärdefullt att få klarlägganden från statsrådet Bo\r\nLundgren om hur frågorna kommer att hanteras,\r\nbåde av Bankstödsnämnden och av regeringen. Det\r\nviktigaste är att åtgärder vidtas som säkrar\r\nbetalningssystemets stabilitet och att det finns\r\nförtroende för det svenska betalningssystemet.</pre><pre>Det är också oerhört viktigt att allmänheten,\r\nskattebetalarna, får så bra upplysningar som\r\nmöjligt. Det är precis som Rolf L Nilson säger, dvs.\r\natt alla naturligtvis inte läser riksdagsprotokollet,\r\nmen här har vi alla gemensamt en uppgift i att föra\r\nut detta, inte minst regeringen. Vi måste tala om\r\nbakgrunden till att vi kommer att strama upp och\r\natt ingen kommer att kunna slinka igenom på ett\r\notillbörligt sätt i fråga om stöd från\r\nBankstödsnämnden. Det kan ibland ta ganska lång\r\ntid innan olika kriser och situationer uppkommer,\r\noch det är positivt.</pre><pre>Jag vill bara påminna både kammarens ledamöter\r\noch dem som är här och lyssnar om att vi för ca 60\r\når sedan, på 1930-talet, hade en bank- och\r\nfinanskris och en industrikris, som fick oanade\r\nmått. Jag har läst Thunholms bok om Oscar\r\nRydbecks tid.</pre><pre>Det är i sig en historia som vi kanske behöver. I dag\r\nfinns ingen med som verkade på den tiden, men om\r\nvi skall kunna ta de rätta stegen inför framtiden tror\r\njag att det är viktigt att ha med historieskrivningen.</pre><pre>Anf. 77  Statsrådet BO LUNDGREN (m):</pre><pre>Herr talman! Jag ser inga större\r\nmeningsskiljaktigheter mellan Birgitta Johansson\r\noch mig. Till skillnad från vad som gäller för vissa\r\nmedia har vi här i kammaren möjlighet att göra\r\nreklam. Jag instämmer gärna i den uppskattning\r\nBirgitta Johansson visar boken om Oscar Rydbeck\r\noch hans tid. Vi har mycket att lära av det som då\r\nskedde. Det kanske hade varit bättre om Lars-Erik\r\nThunholm skulle ha hunnit publicera boken för fem\r\nsex år sedan i stället. Då hade vi kunnat dra en del\r\nandra slutsatser.</pre><pre>Anf. 78  KENT CARLSSON (s):</pre><pre>Herr talman! Låt mig först deklarera att jag tycker\r\natt man behöver göra den här typen av insatser för\r\nvårt betalningssystem, våra banker och en del\r\nkreditinstitut. Jag begärde ursprungligen ordet av\r\nhelt andra skäl. Jag hade från början tänkt att\r\nbegära återförvisning av ärendet. Men jag inser att\r\ndet inte skulle vara särskilt framgångsrikt i denna\r\nkammare. Jag kommer således inte att yrka på det.\r\nDäremot kommer jag att avstå under hela\r\nomröstningen. Jag vill här förklara varför.</pre><pre>Jag har först en synpunkt på den formella\r\nhanteringen. Motionstiden var nämligen ytterst\r\nbegränsad. Trots vad statsrådet Bo Lundgren sade\r\när det ändock så att riksdagen måste ges en rimlig\r\nmöjlighet att granska och pröva de olika förslagen i\r\nen regeringsproposition. Det är först när en\r\nproposition har lagts fram som man vet vilken\r\nbedömning och vilken sammanvägning regeringen\r\nha gjort efter bl.a. remissomgångarna.</pre><pre>Det finns också andra faktorer i demokratin. Det\r\ngäller media, experter och givetvis även\r\noppositionen. Dessa parter måste ges rimliga\r\nmöjligheter att se över förslaget och publicera sina\r\nåsikter, så att vi i riksdagen kan ta till oss dem och\r\nmotionera.</pre><pre>I praktiken fick vi två dagars motionstid för den här\r\npropositionen. Det tycker jag är alldeles för litet.\r\nDet är det inte minst med tanke på att vi nu skall\r\nbesluta om -- som statsrådet Bo Lundgren säger --\r\nåtskilliga miljarder kronor. Vi vet inte hur många\r\nde åtskilliga miljarderna är.</pre><pre>Jag är litet rädd för att den behandling som vi har\r\nhaft av det här förslaget ytterligare kommer att\r\nförstärka bilden av riksdagen som ett lydigt\r\ntransportkompani. Risken är mycket stor att vi\r\nkommer att stå med skammen när det upptäcks att\r\ndet finns en rad kryphål i förslaget. Jag tror att det\r\när viktigt för allmänhetens förtroende att riksdagen\r\nhanterar sådana här frågor på ett allvarligt och\r\nseriöst sätt.</pre><pre>Här gäller det frågor om fallskärmsavtalen, om vart\r\npengarna tog vägen, om det finns risk för att\r\nbankakuten kommer att bli ett slags Ebberöds bank\r\noch om alla de styrelseledamöter och revisorer som\r\nsitter kvar i bankstyrelserna och som har bedrivit en\r\nmycket osund bankverksamhet. Alla dessa frågor\r\nmåste vi handskas med på ett mycket allvarligt sätt\r\nhär i riksdagen.</pre><pre>När det gäller de politiska bedömningarna har det\r\nfaktiskt framkommit en rad kritiska synpunkter\r\nmot det förslag som regeringen lade fram och som\r\nutskottet har svalt med hull och hår. Kritiken gäller\r\nvillkoren för stödet och om stödet kan återtas eller\r\ninte. Det gäller också den fråga som Rolf L Nilson\r\ntog upp om offentligheten. Det gäller affären Wasa-\r\nBohusbanken. Det gäller givetvis också vilken\r\nsumma skattebetalarna kan behöva betala ut i\r\nframtiden.</pre><pre>En fråga som inte alls har berörts, men som har\r\nvarit uppe i debatten i massmedia, är vad EES-\r\navtalet kommer att innebära på det här området.\r\nDenna fråga berörs varken i utskottets betänkande\r\neller i propositionen. En expert på EG:s\r\nkonkurrenslagar, Peter Westman, som jag vet att\r\nBo Lundgren har diskuterat med, hävdar att detta\r\nkommer att bli underkänt vid den eventuella\r\nprövning som kan ske inom ESA och den domstol\r\nsom finns. Det vore väl snöpligt om det beslut som\r\nvi fattar i dag så småningom, när EES-avtalet träder\r\ni kraft, skulle underkännas.</pre><pre>Herr talman! Det här har föranlett mig att ställa en\r\nhel del frågor. Jag skulle vilja fråga utskottets\r\nordförande och vice ordförande om det inte känns\r\notillfredsställande att i dag fatta ett beslut som\r\ngäller åtskilliga miljarder kronor eftersom det inte\r\nfinns klara regler om återtagande av stödet vid\r\nvidlyftiga affärer. Som jag sade tidigare sitter\r\nfortfarande ett antal styrelseledamöter och\r\nrevisorer kvar trots att de var med under den tid då\r\nman bedrev osund bankverksamhet. Tror man\r\nverkligen att de kommer att bedriva sund\r\nbankverksamhet nu?</pre><pre>Varför har ni inte granskat förslaget utifrån EES-\r\navtalet och de kopplingar vi har till EG? Vad säger\r\nni om den kritik som experter och media har\r\nframfört? Det gäller framför allt Wasa och\r\nBohusbanken. Såvitt jag har förstått har det ägt\r\nrum mycket kaffedrickande efter onsdagens debatt.\r\nDet vore intressant att få höra från statsrådet,\r\nutskottsföreträdare och kanske även från Allan\r\nLarsson så småningom om man har rett ut om det\r\nfinns ett definitivt stopp för den typ av affär som\r\naffären Wasa-Bohusbanken utgör.</pre><pre>Herr talman! Avslutningsvis vill jag säga att jag är\r\nmycket tveksam till att vi i dag skall fatta ett sådant\r\nhär beslut. Jag inser att det finns en mängd\r\npraktiska aspekter som gör att vi måste klara av det\r\nhär före den 1 januari. Jag tycker dock att det är\r\nmärkligt att Näringsutskottet i det betänkande som\r\nläggs fram för riksdagen i dag inte har tagit med de\r\nkritiska synpunkterna. Man har inte sett till att man\r\nåtminstone i utskottets betänkande hade markerat\r\natt affärer av den typ som Wasa-Bohusbanken\r\nutgör inte kommer att ge några möjligheter till\r\nbankgaranti. Jag har tidigare också talat om EES-\r\navtalet. Det är viktigt att utskottet skulle haft med\r\ndessa delar. Det handlar nämligen om allmänhetens\r\nförtroende för riksdagen som det organ som stiftar\r\nlagar och bestämmer saker här i landet.</pre><pre>Anf. 79  Statsrådet BO LUNDGREN (m):</pre><pre>Herr talman! Jag saknar inte förståelse för Kent\r\nCarlssons synpunkter. Det är självklart att jag hade\r\nönskat, vilket jag tror att alla i kammaren gör, att\r\nvi hade kunnat lägga fram förslaget på ett sådant\r\nsätt att vi hade fått en normal motionstid.\r\nTidsförhållandena var emellertid sådana att den\r\nmöjligheten inte fanns. Det var därför vi såg till att\r\nutforma den promemoria som låg till grund för\r\nförslaget på ett sätt som så nära som möjligt liknade\r\nden proposition som sedan kom. Vi ville nämligen\r\nredan då kunna lägga fram det som i stort skulle bli\r\nregeringens förslag till riksdagen. Det var också\r\ndärför vi såg till att noga förankra förslaget genom\r\nkontakter under själva arbetets gång med såväl\r\nRiksbanken och Finansinspektionen som\r\nSocialdemokraterna. Detta gjordes med tanke på\r\nbehovet att i detta läge skapa en bred uppslutning\r\nkring en nödvändig politisk åtgärd.</pre><pre>Jag kan i och för sig ha synpunkter på medias sätt\r\natt hantera det här. Jag tror dock att även om\r\npropositionen är ganska omfattande är det\r\nförhållandevis lätt att tillägna sig den. Därför\r\ntycker jag att det är synd att den presenterades på\r\nett sådant sätt som i går, när det gjordes gällande\r\natt man skulle kunna rädda aktieägare om en bank\r\nhade förbrukat sitt kapital. Det är inte detta som\r\ndet är fråga om.</pre><pre>När det gäller motionstiden skall man inte glömma\r\natt vi som riksdagsledamöter -- även om jag råkar\r\nvara tjänstledig för tillfället -- ändock har möjlighet\r\natt kunna arbeta över helgerna. Kent Carlsson\r\nsäger att motionstiden var två dagar. Men vi hade\r\naviserat den långt innan den lades fram och jag\r\npresenterade den i kammaren. Det fanns\r\nmöjligheter att tillägna sig innehållet till allra\r\nstörsta delen genom promemorian. Man kunde\r\nsnabbt sätta sig in i vilka små förändringar som\r\nhade skett och se vad remissinstanserna hade sagt.\r\nDet fanns goda möjligheter att göra detta, även om\r\njag naturligtvis skulle önskat att motionstiden hade\r\nvarit den normala.</pre><pre>Självfallet skall riksdagen se till att ha ett sådant\r\nanseende att det inte är fråga om ett lydigt\r\ntransportkompani. Jag kan försäkra att vi har haft\r\ndiskussioner med bl.a. Socialdemokraterna, belyst\r\nolika frågeställningar och gjort justeringar för att\r\nkomma fram till en produkt som är så bra som\r\nmöjligt. Vi har också haft kontakter för att\r\ndiskutera riskerna för eventuella kryphål, och vi\r\nhar gjort förfrågningar hos Finansinspektionen i\r\ndetta avseende. Detta var bara några exempel.</pre><pre>Det jag uppenbarligen missade var att bjuda Allan\r\nLarsson, Birgitta Johansson och andra på kaffe. Jag\r\nskall försöka göra det vid ett senare tillfälle. Vid det\r\naktuella tillfället var det inte fråga om något\r\nkaffedrickande, utan det var ett rent\r\ninformationsmässigt samtal.</pre><pre>Fallskärmsavtalen är stötande. Anne Wibble har\r\nnär det gäller Nordbanken tagit upp frågan ur sitt\r\neget perspektiv och också gett i uppdrag att se om\r\ndet går att komma till rätta med problemet. Man\r\nkommer ändå inte ifrån att det i viss utsträckning är\r\nden civilrättsliga lagstiftningen som gäller på detta\r\nområde, och den kan inte brytas. Det är ett av\r\nskälen till att man inte -- som Vänsterpartiet\r\nföreslår -- kan villkora detta. Om en avskedad chef\r\nmed fallskärmsavtal vägrar att släppa ifrån sig vad\r\nhan enligt civilrättsligt giltiga avtal har, kan ju inte\r\ndet få leda till att det svenska betalningssystemet\r\ngår i kras. Det tror jag att Rolf L Nilson och\r\nVänsterpartiet inser.</pre><pre>Problemet måste ändå lösas. Det finns stötande\r\navtal. Vi skall se vad vi kan göra för att hantera\r\nproblemet, i första hand i den bank där vi har\r\nägaransvar, nämligen Nordbanken.</pre><pre>Jag läste tidigare i debatten upp vad som sägs i\r\npropositionen om de fall då man inte kan få stöd\r\noch om vad stödet inte kommer att omfatta. Det är\r\nklart att stödet skall betalas tillbaka om det är fråga\r\nom institut som kommer att kunna överleva. Det är\r\nden ambition som hela propositionen andas och\r\nsom jag också redovisade.</pre><pre>En annan sak är att garantin hela tiden måste gälla.\r\nFör att vi skall uppnå målet att få en stabilitet i\r\nbetalningssystemet, ett förtroende, måste statens\r\ngaranti hela tiden gälla för att de förpliktelser som\r\nhar inträtts kan infrias i rätt tid.</pre><pre>Jag har redan tidigare resonerat kring frågan om\r\noffentligheten. Vi avser naturligtvis att visa så stor\r\nöppenhet som möjligt. Det är vi skyldiga\r\nallmänheten. Tyvärr kommer ju staten och\r\nskattebetalarna att få ta en del kostnader. Detta är\r\ninte önskvärt, det är sådant som man känner ilska\r\növer. Vi skall se till att redovisa allt vi kan så öppet\r\nsom möjligt.</pre><pre>Frågan om EES-avtalet är naturligtvis viktig. Jag\r\ntror inte att detta är ett problem i sig, men skulle vi\r\ni avvaktan på en analys av EES-avtalet avstå från\r\natt genomföra garantier för ett fungerande\r\nbetalningssystem? Nej, självfallet inte. Skulle\r\nEFTA-länderna och EG-länderna gemensamt\r\ntycka att alla de åtgärder som inte bara Sverige utan\r\nockså andra länder -- exempelvis Norge och länder\r\ninom EG -- har vidtagit skulle bli ogiltigförklarade,\r\ndå skulle det totala finansiella systemet kollapsa,\r\neftersom betalningssystemet inte skulle fungera\r\ninternationellt sett.</pre><pre>Det är en självklarhet att den här typen av\r\nnödåtgärder måste vara möjliga, så länge det inte\r\nrör sig om ett förtäckt stöd. Det är ett av skälen till\r\natt det är så viktigt att man avvecklar eller\r\nrekonstruerar de institut som får stöd som de inte\r\nkan återbetala på grund av att de inte har någon\r\nintjäningsförmåga. Vi bör alltså ha\r\nåterbetalningsvillkor för att undvika\r\nkonkurrenssnedvridning.</pre><pre>Vad gäller diskussionen kring Wasa och\r\nBohusbanken vill jag notera att ärendet för\r\nnärvarande behandlas av Finansinspektionen på\r\nsedvanligt sätt. Det ankommer varken på mig eller\r\nregeringen, och knappast heller på riksdagen, att ta\r\nställning i eller uttala oss i frågan. Det jag har sagt\r\nhär i kammaren är att vi i propositionen har skrivit\r\nin åtgärder som syftar till att undanröja\r\nmöjligheterna till missbruk av regelsystemet och att\r\ndetta måste prägla såväl det ordinarie\r\ntillsynsarbetet som den prövning som sedan skall\r\nske av bankstödsnämnd och regering.</pre><pre>\r\nAnf. 80  KENT CARLSSON (s) replik:</pre><pre>Herr talman! Det är möjligt att vi har litet olika\r\nprincipiell uppfattning om detta med tiden. Den\r\nhär riksdagen används ändå ibland som ett\r\ntransportkompani, vilket jag tycker är mycket\r\nolyckligt bl.a. med tanke på det dåliga anseende\r\nsom det kan skapa hos allmänheten. Det gäller\r\nspeciellt i en sådan här fråga, där det faktiskt fanns\r\npraktiska möjligheter att utsträcka motionstiden,\r\ninte fullt ut till 15 dagar men till åtminstone 10\r\ndagar. Då skulle riksdagen ha fått en hel\r\narbetsvecka på sig att jobba med frågan.</pre><pre>Vi riksdagsmän bör när vi möter medborgare i\r\nlandet kunna säga att vi har haft en rimlig chans att\r\ngranska regeringens förslag, att vi har kommit med\r\nförslag till förbättringar, att vi har varit i kontakt\r\nmed experter, osv. Den möjligheten var i det här\r\nfallet oerhört begränsad. Jag tycker därför inte att\r\nriksdagen har haft möjlighet att ordentligt granska\r\npropositionen.</pre><pre>Jag tycker också att det har blivit tydligt efter de\r\ntidningsartiklar som har kommit efter det att den\r\nkorta motionstiden gick ut. Allan Larsson hakade\r\nockså i sitt anförande i debatten i onsdags på detta\r\noch tog till sig en del av den kritik som har kommit\r\nframför allt i Dagens Nyheter.</pre><pre>Bo Lundgren talade om att det inte var fråga om\r\nnågot kaffekalas utan en informationsträff. Det\r\nhade varit litet mer intressant om han hade\r\nredogjort för om man vid det tillfället kunde\r\nkonstatera att detta med Wasa och Bohusbanken är\r\nmöjligt att stoppa.</pre><pre>Sedan åter till frågan om styrelser och revisorer.\r\nStatsrådet säger att man skall bedriva sund\r\nbankverksamhet för att kunna få tillgång till\r\ngarantierna. I de tre banker som man framför allt\r\nhar diskuterat -- Första Sparbanken, Gota Bank\r\noch Nordbanken -- sitter ju flera av dem som\r\nbedrev osund bankverksamhet kvar. Det som är\r\nskrämmande är att det på flera platser sitter kvar\r\nrevisorer som inte skötte sitt uppdrag under den tid\r\ndå de osunda affärerna genomfördes.</pre><pre>När det gäller fallskärmsavtalen finns det i\r\navtalslagen möjligheter till prövning i domstol och\r\näven möjligheter att jämka avtalen. Det vore inte\r\nför mycket begärt att man säger att det skall ske en\r\nsådan prövning även i de banker som inte är statligt\r\nägda.</pre><pre>Det hade varit tacknämligt om man i både\r\npropositionen och utskottsbetänkandet hade belyst\r\nfrågan om EES-avtalet. Det är möjligt att den här\r\ntypen av stödformer, som statsrådet säger, inte\r\nmöter några hinder, men det hade varit intressant\r\nför riksdagen och för allmänheten att få reda på att\r\nså verkligen är fallet.</pre><pre>Anf. 81  Statsrådet BO LUNDGREN (m):</pre><pre>Herr talman! Kent Carlsson och jag har samma\r\nbehov av att se till att riksdagen har en bra status i\r\nallmänhetens medvetande och inte upplevs som ett\r\ntransportkompani. Men det finns inom\r\nriksdagsgrupperna och i debatterna i utskotten,\r\nvars utfrågningar i vart fall numera är offentliga, en\r\nmöjlighet till meningsutbyte, en beredning, som\r\nger en god bild av olika uppfattningar.</pre><pre>Det partisystem vi har har sedan vissa effekter på\r\nstabiliteten. Det finns exempel på parlament -- jag\r\nbehöver inte här ge några exempel -- där man har\r\nmindre partibildningar och därmed exempelvis inte\r\nkan klara av att föra en vettig finanspolitik. Jag tror\r\ndärför att man skall undvika att se riksdagen som\r\nett transportkompani, eftersom vi har ett\r\npartisystem som gör att vi kan komma överens i\r\nvissa viktiga frågor.</pre><pre>Vi är numera också överens om att vi skulle\r\nförkorta motionstiden. Frågan var hur mycket vi\r\nskulle förkorta den och vilka möjligheter som fanns\r\natt komma till rätta med problemen och sätta sig in\r\ni materialet. Jag tror att den motionstid man hade\r\nräckte, men det är en sak som jag i och för sig inte\r\nskall behöva lägga mig i, utan det var ett förslag\r\nfrån vår sida.</pre><pre>Jag förstår mycket väl att man från det\r\nsocialdemokratiska partiet efter den debatt som\r\nuppstod hade anledning att informera sig om hur\r\ndepartementet och tjänstemännen som har\r\nutarbetat propositionen ser på riskerna för\r\nmissbruk i sammanhanget. Det var också den\r\ndiskussionen vi förde på ett bra sätt -- dock, som\r\nsagt, utan kaffe.</pre><pre>Jag vill notera att förändringar i styrelsen för den\r\nstatligt ägda banken företogs av den förra\r\nregeringen. I fråga om Första Sparbanken, som var\r\nett fall som vi hade att hantera, genomfördes\r\nförändringar vad avser styrelsen. Några övriga\r\nenskilda fall finns inte. Jag hoppas för min del för\r\nsystemets skull att vi nu snabbt kan hantera de\r\nproblem som finns i Gota Bank. Jag välkomnade i\r\ngår att S-E-Banken släpper sin pant. Jag hoppas att\r\nkonkursförvaltaren i det sammanhanget också ser\r\ntill att skapa förutsättningar för att snabbt hantera\r\ndetta. Då gäller det att i varje sådant enskilt fall se\r\ntill att fundera kring vilka åtgärder som behöver\r\nföretas. Även där har det ju för övrigt, innan staten\r\nens har haft någonting att göra, skett vissa\r\nförändringar.</pre><pre>Som jag sade är fallskärmsavtalen en separat fråga,\r\nsom vi bör diskutera och som, vad gäller\r\nNordbanken, också hanteras av Anne Wibble. Jag\r\nutesluter inte att man kan ta upp också den här\r\nfrågan, om det skulle förekomma fall av\r\nfallskärmsavtal i samband med att stödformer\r\ndiskuteras i framtiden.</pre><pre>Anf. 82  KENT CARLSSON (s) replik:</pre><pre>Herr talman! Vi kan tydligen hur länge som helst\r\nälta frågan om riksdagsledamöternas möjligheter\r\natt granska regeringsförslag. Även om vi har ett\r\npartisystem som gör att partierna kan träffa\r\nhållbara uppgörelser med varandra, så är det\r\nsvenska systemet litet dualistiskt. Det innebär\r\nockså att de enskilda ledamöterna skall ges\r\nmöjlighet att granska regeringens förslag, eftersom\r\ndet är de enskilda ledamöterna som möter väljarna,\r\nsom har röstat på parti och person. Så fungerar ju\r\nsystemet i dag.</pre><pre>Den möjligheten tycker jag inte att\r\nriksdagsledamöterna har fått i det här fallet. Som\r\nStockholmsriksdagsledamot hade jag bättre\r\nmöjligheter än de ledamöter som kommer från\r\nandra delar av landet. Det var också därför som jag\r\nsade att motionstiden i praktiken var bara två\r\ndagar.</pre><pre>Nog ordat om detta. Om det framöver föreslås\r\nförkortning av motionstiden, kommer jag att köra\r\nsamma vända som i det fallet, så att regeringen och\r\nandra här i kammaren inser att det finns anledning\r\natt hålla fast vid den motionstid som stadgas.</pre><pre>Så till frågan om styrelser och revisorer. Av de\r\nhandlingar som jag har fått från riksdagens\r\nutredningstjänst framgår att de revisorer i\r\nNordbanken som alldeles uppenbart inte klarade\r\nsin uppgift finns kvar på sina poster. I styrelsen har\r\ndet skett förändringar. I Gota, som kan vara aktuell\r\nför stöd, sitter en hel del av styrelseledamöterna\r\nkvar, men däremot inte revisorerna.</pre><pre>När det gäller fallskärmsavtalen borde statsrådet\r\nvara medveten om att avtalslagen medger jämkning\r\noch omprövning. Parterna har möjlighet att begära\r\nprövning i domstol, som då får pröva om det\r\naktuella avtalet är skäligt.</pre><pre>Anf. 83  ROLF L NILSON (v) replik:</pre><pre>Herr talman! Det har väl framgått av mitt\r\nanförande och mina repliker och av vad Kent\r\nCarlsson sade att det finns stora likheter i våra\r\nuppfattningar. Jag tycker därför att det är konstigt\r\natt Kent Carlsson väljer den enkla vägen att\r\nmarkera sin ståndpunkt genom att avstå från att\r\nrösta. Jag tycker att det logiska och en aning mer\r\nkonstruktivt vore att rösta för meningsyttringen i\r\nmom. 5, som uppfyller Kent Carlsson önskemål om\r\nen ytterligare precisering av villkoren för stöd och\r\nåtervinning.</pre><pre>Anf. 84  KENT CARLSSON (s) replik:</pre><pre>Herr talman! Naturligtvis har det föresvävat mig att\r\njag skulle stödja Vänsterpartiets meningsyttring på\r\nden här punkten. Min utgångspunkt har emellertid\r\nvarit att jag som riksdagsledamot inte har fått rimlig\r\ntid att granska förslaget. Det föranleder mig att\r\navstå vid voteringen. Det gäller nämligen inte bara\r\nden fråga som Vänsterpartiet har tagit upp i sin\r\nmeningsyttring. Det är en hel del andra saker som\r\nborde ha varit med både i utskottsbetänkandet och\r\ni propositionen.</pre><pre>Anf. 85  ROLF L NILSON (v) replik:</pre><pre>Herr talman! Jag delar Kent Carlssons principiella\r\nsynpunkter när det gäller motionstiden. Dessa\r\nsynpunkter är viktiga. Bankstödet är också viktig. I\r\nden konflikt som här uppstår mellan två viktiga\r\nintressen har vi bedömt det vara viktigare att ett\r\nbeslut angående bankstödet kan fattas före jul. Det\r\när därför som vi har agerat som vi gjort.</pre><pre>Anf. 86  KENT CARLSSON (s) replik:</pre><pre>Herr talman! I den debatt som föregick\r\nremitteringen till utskottet av denna proposition\r\nvar jag väl medveten om att beslutet måste fattas\r\ninnan riksdagen åtskildes för julen. Det fanns en\r\nmöjlighet att förlänga motionstiden åtminstone till\r\ntio dagar. Utskottet skulle då ha haft möjlighet att\r\nbehandla propositionen vid två tillfällen för att först\r\nfatta ett preliminärbeslut och sedan ett definitivt\r\nbeslut, och vi skulle också ha haft tid att bordlägga\r\nutskottets betänkande. Dessa uppgifter har jag fått\r\nfrån riksdagens kammarkansli. Det var därför jag\r\nansåg att man borde kosta på sig fem extra dagar.\r\nJag beklagar att kammaren inte biträdde det\r\nförslag.</pre><pre>Anf. 87  ROLF DAHLBERG (m) replik:</pre><pre>Herr talman! Det är riktigt som Kent Carlsson\r\nsäger att vi, när denna proposition skulle remitteras\r\ntill utskottet, hade en liten minidebatt. I den\r\ndebatten deltog Kent Carlsson, den\r\nsocialdemokratiska gruppledaren Jan Bergqvist\r\noch jag. Jag förklarade då att näringsutskottet hade\r\nen så stor arbetsbelastning att vi omöjligen kunde\r\nhinna med en grundlig och riktig beredning av\r\närendet, om motionstiden utsträcktes till tio dagar.\r\nOm motionstiden hade utsträckts till tio dagar,\r\nhade utskottet tvingats sammanträda under denna\r\nvecka, då ju kammaren har haft plenum varje dag.</pre><pre>Under den här debatten fick jag intrycket att Kent\r\nCarlsson hade många synpunkter på\r\npropositionsförslaget, och jag trodde att han skulle\r\nta upp dessa synpunkter i en motion. Nu har jag\r\nförstått att han gav upp och aldrig skrev någon\r\nmotion. Man kan då konstatera att sex eller sju\r\nledamöter trots den knappa tiden klarade av att i\r\nmotioner med anledning av propositionen framföra\r\nsina synpunkter.</pre><pre>För övrigt har statsrådet Bo Lundgren besvarat de\r\nfrågor från Kent Carlsson som jag hade tänkt svara\r\npå.</pre><pre>Anf. 88  KENT CARLSSON (s) replik:</pre><pre>Herr talman! Anledningen till att jag inte skrev\r\nnågon motion var att tiden var mycket knapp. Jag\r\när ingen expert på dessa frågor, och jag hade fått lov\r\natt rådgöra med experter eller andra som har större\r\nkunskaper än jag. Det blev praktiskt omöjligt att\r\ngöra en ordentlig granskning av regeringens\r\nförslag.</pre><pre>Den efterföljande pressdebatten har dessutom visat\r\natt det hade varit sunt med en längre motionstid,\r\neftersom vi i så fall hade kunnat granska ärendet\r\nbåde under motionstiden och under utskottets\r\nbehandling av ärendet. Vi hade då hunnit föra fram\r\nvåra ganska allvarliga synpunkter både på EES-\r\navtalet och på Wasa-Bohusbanken, och vi hade\r\nockså kunnat belysa offentlighetsfrågan.</pre><pre>I utskottsbetänkandet finns praktiskt taget\r\ningenting av den debatt som fördes när utskottet\r\nhade ärendet på sitt bord. Jag tycker att det är\r\nbeklämmande att man varit så föga lyhörd för de\r\nallvarliga synpunkter som funnits på förslaget om\r\nen bankakut. Det skulle vara intressant att få Rolf\r\nDahlbergs synpunkter på att man inte har gjort det.\r\nDet hade varit ett sätt att dämpa den kritik som i\r\nefterhand kan framföras mot detta förslag.</pre><pre>Anf. 89  BENGT DALSTRÖM (nyd):</pre><pre>Herr talman! Detta är något av lång dags färd mot\r\nnatt, och entusiasmen svalnar allteftersom tiden\r\ngår. Jag vill ändå framföra några ytterligare\r\nsynpunkter från oss i Ny demokrati.</pre><pre>I denna stora fråga har vi den lilla frågan om en\r\nallmänhetens bankombudsman. Den frågan kan\r\nsynas vara liten, men den är egentligen mycket\r\nviktig.</pre><pre>Ärade ledamöter, en bankombudsman skulle fylla\r\nen i högsta grad konsumentviktig funktion -- detta\r\nmed tanke på bankernas hårda bandage då det\r\ngäller hanteringen av kundernas alla\r\nkreditproblem. Jag hoppas att den utredning som vi\r\nförhoppningsvis skall få majoritet för kan få fram\r\nen lösning som inkluderar småföretagens problem.\r\nEn allmänhetens bankombudsman skulle här fylla\r\nen mycket viktig funktion.</pre><pre>Så några synpunkter på en del avsnitt i\r\npropositionen.</pre><pre>De eviga förlagslånen skulle enligt betänkandet och\r\nregeringspropositionen inte inkluderas i den tänkta\r\nutformningen av bankstödet. Bankerna skall ju ha\r\nen kapitaltäckningsbas på 8 %. Denna består dels\r\nav eget kapital, dels av förlagslån. Av förlagslånen\r\när 50 % vanliga lån, medan 50 % eviga.</pre><pre>Hur många vet vad ''eviga'' i detta fall innebär? Jo,\r\ndet innebär att långivaren alltid har kvar sin fordran\r\noch för den del även ränteskuld efter en konkurs.</pre><pre>Internationella investerare ser faktiskt ingen\r\nskillnad mellan förlagslån och andra lån -- utan\r\nbehandlar dem som ett begrepp.</pre><pre>Vad händer om de eviga förlagslånen inte skulle\r\ninnefattas i beräkningsgrunderna för bankstödets\r\nomfattning, något som nu blir fallet? Jo, enligt\r\nexpertisen kommer detta att i så fall kräva\r\nytterligare statliga pengar till mer aktiekapital. Det\r\nkan också i viss utsträckning faktiskt påverka\r\nbankens förmåga till kreditgivning. Mot den\r\nbakgrunden föreslår vi, som tidigare omnämnts här\r\ni debatten, att de eviga förlagslånen också skall\r\nräknas in i uppgörelsen om bankstödets\r\nomfattning.</pre><pre>Så några allmänna synpunkter ytterligare. Simon\r\nLiliedahl har visserligen tidigare på ett förtjänstfullt\r\nsätt berört en del av de problem som är förknippade\r\nmed den stora lösningen om bankakuten. Men\r\nnågra synpunkter förtjänar att uppmärksammas\r\nytterligare och har också varit uppe i debatt.</pre><pre>Vi i Ny demokrati anser fortfarande att man i\r\npropositionen inte tillräckligt utvecklat och\r\nvillkorat kraven för erhållande av stöd. I vår motion\r\nyrkar vi därför på en hårdare skrivning, med krav\r\npå radikal rationalisering, effektivisering, i\r\nkombination med vissa finansiella nyckeltal. Vi\r\nyrkar också att förutsättningarna för någon form av\r\nen finansiell försäkring skall utredas.</pre><pre>Om vi nu har haft en mycket kort tid på oss hade\r\ndet funnits anledning att i propositionen lämna mer\r\nutvidgade synpunkter och preciseringar i dessa\r\navseenden. Då hade vi lättare kunnat smälta det.</pre><pre>Vi i Ny demokrati förväntar oss nu att regeringen,\r\ntillsammans med den nya myndigheten, skall lyckas\r\nskapa regler och bestämmelser som villkorar\r\nbankstödet på ett sådant sätt att det verkligen\r\nmedverkar till största möjliga\r\nkonkurrensneutralitet gentemot de friska och\r\neffektiva bankerna.</pre><pre>Avslutningsvis, herr talman, ansluter jag mig till Ny\r\ndemokratis tidigare yrkande och förslag som är\r\nframförda av Simon Liliedahl.</pre><pre>Anf. 90  ALLAN LARSSON (s):</pre><pre>Herr talman! Jag ville ogärna förlänga den här\r\ndebatten, men Rolf Dahlbergs angrepp på mig\r\npersonligen gör att jag måste få tillfälle att\r\nreplikera. Ansvaret för att vi nu förlänger\r\neftermiddagens debatt faller helt på Rolf Dahlberg.\r\nJag skall, trots angreppet, fatta mig kort.</pre><pre>Kritiken gällde Nordbanken och ledningens avtal\r\nom avgångsvederlag. Rolf Dahlberg försökte göra\r\ngällande att jag, i min egenskap av finansminister,\r\nskulle vara inblandad vid tillkomsten av de avtalen.</pre><pre>Jag vill bestämt tillbakavisa de påståendena.\r\nAvtalen träffades mellan den dåvarande styrelsen\r\noch ledningen på 1980-talet, långt innan jag blev\r\nengagerad i politiken. Dessa avtal var över huvud\r\ntaget inte föremål för någon politisk prövning.</pre><pre>Min roll var att ta initiativet till en extra\r\nbolagsstämma med syfte att byta ut styrelsen för\r\nNordbanken -- den styrelse som var ansvarig för en\r\nstor del av kreditförlusterna, och ansvarig för\r\ntillkomsten av dessa avtal.</pre><pre>Rolf Dahlberg borde inte rikta kritik mot mig, utan\r\nvisa litet uppskattning för att jag tog itu med den\r\nstyrelse som hade begått en rad misstag.</pre><pre>Vi anser att det behövs klara spelregler för den här\r\ntypen av avtal, och det är syftet med vår motion.\r\nDet behövs mer av lag och ordning i dessa\r\nförhållanden. Det är vad vi verkar för.</pre><pre>Får jag avslutningsvis säga ytterligare några ord\r\nmed anledning av den sakfråga vi behandlar, det\r\nviktiga, nämligen bankgarantin.</pre><pre>Jag har i och för sig synpunkter på Bo Lundgrens\r\nhistorieskrivning, men jag kan säkert sprida mina\r\nsynpunkter i annan form och vill därför bespara\r\nledamöterna att ta sin tid vidare till detta. Men jag\r\nvill säga några ord om det som jag tog upp i\r\nonsdagens debatt om den typ av garantiplanering\r\nsom man kunde spåra i affären Wasa--\r\nBohusbanken. Jag tog upp den just därför att vi\r\nbehövde få ett klarläggande och därför att det\r\ntillkommer nya situationer som inte alltid är så lätta\r\natt förutse. Det tycker jag att vi skall vara medvetna\r\nom när vi fattar beslutet. Detta är ett svårt beslut.\r\nDet är en svår gränsdragning. Vi måste ha en viss\r\nödmjukhet när vi tar ställning till detta. Vi kan inte\r\nalltid knivskarpt dra en gräns.</pre><pre>Jag tycker att den diskussion vi hade var\r\nklargörande. Jag uppfattade att det finns en mycket\r\ntydlig ambition från regeringens sida att tolka det\r\nbeslut vi nu skall fatta på ett strikt och affärsmässigt\r\nsätt.</pre><pre>Jag vill gärna ge ett erkännande till Bo Lundgren\r\nför att han håller så hårt i kaffekassan. Jag hoppas\r\natt han håller lika hårt i bankgarantin, och att den\r\nnya bankkommissionen har samma inställning. Det\r\när god tradition i Finansdepartementet att hålla\r\nhårt även i kaffekassan. Är det den principen som\r\ngäller, då kan vi känna oss litet lugnare inför det\r\nbeslut vi skall fatta.</pre><pre>Anf. 91  Statsrådet BO LUNDGREN (m):</pre><pre>Herr talman! Jag tackar för den senare elogen från\r\nAllan Larsson och lovar att ur egen kassa vid\r\ntillfälle -- kanske knappast före jul och nyår, men\r\nändå -- bjuda på kaffe.</pre><pre>Jag önskar er en god jul och ett gott nytt år!</pre><pre>Anf. 92  ROLF DAHLBERG (m):</pre><pre>Herr talman! Jag måste tala fort nu så att vi inte tar\r\nför mycket tid av kammarens ledamöter.</pre><pre>Allan Larsson var naturligtvis inte inblandad i\r\navtalen. Det menade jag heller inte med det jag\r\nsade. Jag menade Allan Larsson chef för\r\nFinansdepartementet i något skede måste ha fått\r\nreda på avtalen.</pre><pre>Nordbanken hade ju inte bara en kris. Det var\r\nkriser som kom efter hand, och man fick byta\r\nledning. Någon som företrädde staten som ägare\r\nborde ju ha fått information om vilka avtal dessa\r\ndirektörer hade när man avsatte dem. Jag menade\r\nalltså att någon information måste på något vis ha\r\nkommit fram till finansdepartementet. Det var\r\nförmodligen inte Allan Larsson, utan kanske en\r\nstatssekreterare eller någon tjänsteman som var där\r\nnär det uppdagades. Jag vet ju inte vid vilken\r\ntidpunkt Allan Larsson fick kännedom om de här\r\nfallskärmsavtalen som var tecknade på 1980-talet,\r\nmen det var förmodligen tidigare än någon annan\r\nsvensk utanför bankkretsen.</pre><pre>I min replik till Birgitta Johansson, som Allan\r\nLarsson nu tog fasta på, ställde jag frågan: Vad\r\ngjorde Allan Larsson åt fallskärmsavtalen när han\r\nfick kännedom om dem? Jag konstaterade att Allan\r\nLarsson och den regering som då satt inte gjorde\r\nnågonting. Bekymren fanns kvar när den nya\r\nregeringen tillträdde på hösten 1991.</pre><pre>Anf. 93  ALLAN LARSSON (s):</pre><pre>Herr talman! Rolf Dahlberg inledde en reträtt, men\r\nden var oskickligt genomförd och föga\r\növertygande. Rolf Dahlberg bör ha klart för sig, om\r\nhan följt denna fråga, att det finns en\r\nansvarsfördelning mellan politik och\r\naffärsverksamhet. Den här typen av avtal ligger\r\ndefinitivt inom det affärsmässiga området.</pre><pre>Som ägare kan man reagera genom\r\nbolagsstämman. Så har också skett. I det ögonblick\r\nsom jag fick information om de kreditförluster som\r\ndå fortfarande var ganska små, tog jag initiativet till\r\növerläggningar med bankens ledning om det som\r\nvar det stora och allvarliga problemet.</pre><pre>Jag ställde mig två frågor -- jag kan berätta det här\r\ni kammaren: 1. Kan styrelsen lita på att vd klarar\r\nupp de här problemen? 2. Kan ägaren-staten lita på\r\natt styrelsen klarar upp de här problemen?</pre><pre>När jag på olika sätt hade gått igenom detta och fått\r\ndet underlag som bankinspektionen levererade\r\nkom jag fram till att jag måste svara nej på båda\r\ndessa frågor. Därmed var det dags att byta ut\r\nstyrelsen, och det har också skett.</pre><pre></pre><pre>Jag tycker att Rolf Dahlberg så här sista dagen inför\r\njuluppehållet borde visa litet uppskattning för det\r\nsvåra och viktiga jobb som har gjorts för att rensa\r\nupp på det här området. Det som har stått i\r\naffärstidningarna har haft en litet annan kvalitet\r\noch karaktär än det som Rolf Dahlberg serverade i\r\nsin halva reträtt. Nu är det tillfälle att göra reträtten\r\nfullständig.</pre><pre>Anf. 94  ROLF DAHLBERG (m):</pre><pre>Herr talman! Jag kan mycket väl visa stor\r\nuppskattning över att Allan Larsson tog itu med\r\nproblemet, när han fick kännedom om det. Det\r\nblev en extra bolagsstämma osv. och sedan vet vi\r\nvad som hände.</pre><pre>Men jag undrade: När Allan Larsson fick\r\nkännedom om fallskärmsavtalen, hann då den\r\ngamla regeringen vidta några andra åtgärder,\r\nåtgärder av den typ som man nu efterlyser från den\r\nnya regeringen?</pre><pre>Anf. 95  ALLAN LARSSON (s):</pre><pre>Herr talman! Jag försökte säga att det här rörde sig\r\nom affärsmässiga förhållanden inom företaget. Vi\r\nhade att hantera stora, tunga ärenden som gällde\r\nbankens kreditförluster och behovet av\r\nkapitaltillskott. All vår uppmärksamhet var\r\ninriktad på detta. Som regeringsledamot sitter man\r\ninte och pillar med de avtal som finns inom ett\r\nföretag.</pre><pre>Jag utgår ifrån att man behöver ägna\r\nuppmärksamhet åt det som nu allmänt händer inom\r\nbanksektorn. Det är därför som vi vill att någon\r\nskall slå fast rimliga och vettiga principer för vad\r\nsom skall gälla och se till att det blir offentlighet åt\r\nde eventulla undantag som finns. Det är på så sätt\r\nsom denna typ av missbruk kan stävjas och som\r\nman kan komma till rätta med denna bristande\r\nuppläggning som skapar misstro hos allmänheten.\r\nDet behövs lag och ordning inom alla företag där\r\ndet förekommer fallskärmsavtal, och det är vad vi\r\neftersträvar.</pre><pre>Anf. 96  KENT CARLSSON (s):</pre><pre>Herr talman! Med anledning av Allan Larssons\r\nanförande skulle jag vilja ställa en fråga. Vi skall i\r\ndag besluta om -- som det uttrycks i propositionen --\r\nåtskilliga miljarder kronor, hur mycket det nu kan\r\nvara. Vi skall tydligen också fatta ett beslut på\r\ngrundval av innehållet i det samtal som utspelade\r\nsig mellan Allan Larsson och Bo Lundgren över en\r\nkopp kaffe utan att vi vet konsekvenserna av vad vi\r\nbeslutar om. Jag tycker att det är en märklig tingens\r\nordning, och jag undrar om inte också Allan\r\nLarsson kan hålla med om det, att vi skall förlita oss\r\npå att det samtal som ni hade är en fullgod garanti.</pre><pre>Jag vet inte om jag har möjlighet att framställa ett\r\nyrkande om att det skrivs in i riksdagens protokoll\r\natt detta kaffekalas skall vara vägledande vid den\r\nbedömning som görs av Wasa--Bohusbanken. Jag\r\nvet inte om den möjligheten finns, herr talman.</pre><pre>Överläggningen var härmed avslutad.</pre><pre>Beslut</pre><pre>Mom. 1 (riktlinjer för de statliga insatserna)</pre><pre>Utskottets hemställan bifölls med 291 röster mot 20\r\nför reservation 1 av Bengt Dalström. 1 ledamot\r\navstod från att rösta.</pre><pre>Mom. 2 (avveckling av statligt ägande)</pre><pre>I kontrapropositionsvoteringen avgavs 24 röster för\r\nreservation 2 av Bengt Dalström och 24 röster för\r\nmeningsyttringen av Rolf L Nilson i motsvarande\r\ndel. 268 ledamöter avstod från att rösta.</pre><pre>Sedan förste vice talmannen lagt ned en ja-sedel\r\noch en nej-sedel i rösturnan drog Bengt Rosén (fp)\r\nnej-sedeln. Kammaren hade alltså i enlighet med\r\nnej-propositionen till kontraproposition antagit\r\nmeningsyttringen av Rolf L Nilson i motsvarande\r\ndel.</pre><pre>I huvudvoteringen bifölls utskottets hemställan\r\nmed 281 röster mot 12 för meningsyttringen av Rolf\r\nL Nilson i motsvarande del. 22 ledamöter avstod\r\nfrån att rösta.</pre><pre>Mom. 4 (fallskärmsavtal)</pre><pre>Utskottets hemställan bifölls med 172 röster mot\r\n140 för reservation 3 av Birgitta Johansson m.fl. 1\r\nledamot avstod från att rösta.</pre><pre>Mom. 5 (villkoren för stödet)</pre><pre>Först biträddes reservation 4 av Bengt Dalström\r\nmed 30 röster mot 20 för meningsyttringen av Rolf\r\nL Nilson i motsvarande del. 262 ledamöter avstod\r\nfrån att rösta.</pre><pre>Härefter bifölls utskottets hemställan med 281\r\nröster mot 21 för reservation 4 av Bengt Dalström.\r\n10 ledamöter avstod från att rösta.</pre><pre>Mom. 10 (utredning om bankkrisen)</pre><pre>Utskottets hemställan bifölls med 174 röster mot\r\n139 för reservation 5 av Birgitta Johansson m.fl. 1\r\nledamot avstod från att rösta.</pre><pre>Mom. 11(allmänhetens bankombudsman)</pre><pre>Utskottets hemställan bifölls med 158 röster mot\r\n154 för reservation 6 av Rolf Dahlberg m.fl.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att de på föredragningslistan\r\nåterstående ärendena skatteutskottets betänkande\r\nSkU17, socialförsäkringsutskottets betänkande\r\nSfU9, skatteutskottets betänkande SkU18 och\r\nutbildningsutskottets betänkande UbU5, fick\r\navgöras i ett sammanhang sedan debatten i dessa\r\närenden avslutats.</pre><pre>4 §  Beskattning av inkomst från handelsbolag i\r\nsamband med att andelen överlåtits</pre><pre>Föredrogs</pre><pre>skatteutskottets betänkande</pre><pre>1992/93:SkU17 Beskattning av inkomst från\r\nhandelsbolag i samband med att andelen överlåtits\r\n(prop. 1992/93:151 och skr. 1992/93:138).</pre><pre>Anf. 97  BO FORSLUND (s):</pre><pre>Herr talman! Vi socialdemokrater tycker att det är\r\nbra att en proposition om beskattning av inkomst\r\nfrån handelsbolag nu föreläggs riksdagen.</pre><pre>Tyvärr begärs det att vi på två dagar skall ta\r\nställning till ett förslag som lagrådet har haft starka\r\ninvändningar mot. Vid utskottsbehandlingen har\r\nen del korrigeringar av propositionen gjorts. Av\r\nden anledningen förvånar det oss socialdemokrater\r\natt vi inte kunde få gehör för vårt krav på en\r\nutvärdering av reglerna i syfte att motverka en\r\navancerad skatteplanering.</pre><pre>Herr talman! Jag nöjer mig med dessa ord och\r\nyrkar bifall till den bifogade reservationen.</pre><pre>I detta anförande instämde Lars Bäckström (v).</pre><pre>Anf. 98  HARRY STAAF (kds):</pre><pre>Herr talman! I skatteutskottets betänkande 17\r\nbehandlas propositionen om beskattning av\r\ninkomst från handelsbolag i vissa fall.</pre><pre>Jag tycker att problemet kan betecknas som\r\nskattereformens ofullbordade. Genom att överföra\r\ninkomst från förvärvsarbete till inkomst av kapital,\r\nminskar man beskattningen avsevärt. Det tycks ha\r\nblivit mycket vanligt att handelsbolagsandelar med\r\ntillhörande årsvinst har överlåtits och att detta i\r\nmånga fall innebär att inkomst av eget arbete\r\nomvandlas till kapitalinkomst. Det är därför som\r\ndenna lagändring föreslås.</pre><pre>Den föreslagna lagändringen innebär att reavinsten\r\nvid överlåtandet tas upp till beskattning som\r\ninkomst av näringsverksamhet.</pre><pre>Herr talman! Jag yrkar bifall till utskottets\r\nhemställan i betänkandet och avslag på\r\nreservationen.</pre><pre>Jag tycker att Bo Forslunds kommentar i någon\r\nmån innebar att han tog i litet beträffande den\r\nförkortade motionstiden. Den här frågan har ju\r\nbehandlats i skatteutskottet. Då tyckte man från\r\nsocialdemokratiskt håll att det var ganska enkelt att\r\nta itu med detta. Därför är det något förvånande att\r\nSocialdemokraterna nu anser att motionstiden blev\r\nför kort.</pre><pre>Detta kommer att behandlas under det kommande\r\nåret. Därför finns det ingen anledning att rösta på\r\nden socialdemokratiska reservationen.</pre><pre>Anf. 99  BO FORSLUND (s):</pre><pre>Herr talman! Jag skall kortfattat säga att det med\r\nanledning av den korta motionstiden fanns ännu\r\nstörre anledning för utskottsmajoriteten att\r\ntillstyrka vår motion för att en utvärdering skulle\r\nkomma till stånd efter en viss tid. Detta har också\r\npåvisats genom Lagrådets kritik mot detta förslag.\r\nLagrådet konstaterade bara att detta kan vålla\r\nbetydande tillämpningsproblem. Det anser jag är\r\nskäl nog för att man skulle visa en litet positiv syn\r\npå denna motion.</pre><pre>Anf. 100  HARRY STAAF (kds):</pre><pre>Herr talman! Man kan fråga sig hur lång tid något\r\nskall vara i kraft innan det är meningsfullt med en\r\nutvärdering. Jag vill därför för Bo Forslund läsa\r\nupp ett stycke på s. 6 i betänkandet.</pre><pre>''Inom regeringskansliet pågår för närvarande ett\r\narbete som syftar till en långtgående anpassning av\r\nbeskattningen av enskilda näringsidkare och\r\nhandelsbolag till vad som gäller för aktiebolag.\r\nArbetet grundar sig på betänkandet -- -- -- Neutral\r\nföretagsbeskattning. Ett förslag bör enligt vad som\r\nanförs i propositionen kunna läggas fram i sådan tid\r\natt ett nytt regelsystem kan gälla fr.o.m. den 1\r\njanuari 1994. Härvid kommer de nu aktuella\r\nreglerna att omprövas.''</pre><pre>Det tycks inte finnas någon tid för någon\r\nmeningsfull utvärdering av dessa regler förrän man\r\nsätter i gång att arbeta med de nya regler som här\r\naviseras.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre>5 §  Besparingar i socialförsäkringssystemet)</pre><pre>Föredrogs</pre><pre>socialförsäkringsutskottets betänkande</pre><pre>1992/93:SfU9 Besparingar i\r\nsocialförsäkringssystemet (prop. 1992/93:31,\r\n1992/93:116, 1992/93:134 och 1992/93:136.)</pre><pre>Anf. 101  DORIS HÅVIK (s):</pre><pre>Herr talman! I socialförsäkringsutskottets\r\nbetänkande SfU9 behandlas fyra propositioner.\r\nDen första är en proposition om ändrad\r\nsjukersättning, där regeringen lägger fram förslag\r\nom en karensdag, om en sänkning av\r\nersättningsnivåerna fr.o.m. den 1 april 1993 och om\r\nnya nivåer inom förtidspensioneringen fr.o.m. den\r\n1 juli 1993.</pre><pre>Den andra propositionen handlar om en allmän\r\nsjukförsäkringsavgift, där regeringen lägger fram\r\nförslag om en egenavgift till sjukförsäkringen\r\nfr.o.m. den 1 januari 1993.</pre><pre>Den tredje propositionen handlar om\r\nersättningsnivåer för vissa pensionsförmåner.\r\nRegeringen lägger där fram förslag om en\r\nreducering av pensionsutbetalningarna fr.o.m. den\r\n1 januari 1993 och om en förlängning av lagen om\r\nsärskilt kommunalt bostadstillägg till folkpension\r\nunder år 1993.</pre><pre>Den fjärde propositionen handlar om förändringar\r\ni de kommunala bostadstilläggen för år 1993. Här\r\nlägger regeringen också fram förslag om\r\nkompensation för de sämst ställda pensionärerna\r\nbeträffande höjda bostadsbidrag och\r\npensionstillskott.</pre><pre>Jag kommer mest att uppehålla mig vid de\r\nreservationer som är fogade till betänkandet.</pre><pre>Det handlar om den överenskommelse som\r\nregeringen och Socialdemokraterna träffade under\r\nseptember månad 1992 när det gäller karensdagen\r\noch de sänkta nivåerna. På ett ställe har det blivit\r\nen ändring. Det gäller sänkningen av nivån till 70 %\r\nefter ett års sjukskrivning. Vi tyckte att det var litet\r\nabrupt att låta bilan falla precis efter ett års\r\nsjukskrivning, medan 95 % accepteras om man är\r\nföremål för arbetslivsrehabilitering.</pre><pre>Det kan ju också föreligga, vilket vi fått med i\r\nutskottsbetänkandet, en medicinsk rehabilitering\r\nsom syftar till en arbetslivsrehabilitering. Just\r\ndärför vill vi att regeringen återkommer med ett\r\nförslag i tid så, att det kan träda i kraft vid avsedd\r\ntidpunkt, den 1 juli 1993.</pre><pre>I detta betänkande ägnar statsrådet flera sidor åt\r\njust arbetslivsrehabiliteringen. Vi tycker att det är\r\nalldeles utmärkt, för det är nödvändigt och viktigt\r\natt möjligheten finns att tidigt komma in i en\r\nrehabilitering som syftar till att man kommer ut på\r\narbetsmarknaden igen.</pre><pre>I går råkade jag få del av en uppgift just om hur\r\ndetta fungerar. Jag tycker att det är viktigt att den\r\nkommer med här. Jag vet ju att statsrådet är\r\nbesjälad och intresserad av detta med\r\nrehabilitering, som vi alla finner så viktigt.</pre><pre>Försäkringskassorna uppger nämligen att de har\r\nfunnit att arbetsgivarnas inställning till\r\nrehabilitering i regel är positiv. Arbetsgivarna har\r\nett stort intresse och höga ambitioner när det gäller\r\natt arbeta med dessa frågor. Kassornas allmänna\r\nuppfattning är dock att, när man kommit till den fas\r\ni arbetet när en konkret åtgärd skall genomföras,\r\när arbetsgivarens intresse betydligt svalare. När det\r\ngäller att bekosta en åtgärd är intresset mycket\r\nsvagt, eller obefintligt.</pre><pre>Det är väldigt starka ord som man tar till. Det gäller\r\nalltså det remissyttrande som\r\nRiksförsäkringsverket i går beslutade skall\r\navlevereras till departementet. Man kommer in på\r\nföretagshälsovården och dess stora betydelse i\r\nrehabiliteringsarbetet.</pre><pre>Det står också i remissyttrandet: Där\r\nföretagshälsovården är inblandad i\r\nrehabiliteringsarbetet och har kännedom dels om\r\narbetsplatser, dels om patienten förekommer det\r\natt där är sjukskrivningar på alla nivåer i betydligt\r\nstörre utsträckning än vad det är när man söker\r\nkanske till en privatläkare eller ett sjukhus.</pre><pre>Det är viktigt att vi inte glömmer\r\nföretagshälsovården, som inte helt skall avlövas på\r\nresurser. Det blir säkerligen dyrare för samhället än\r\natt ge pengar till en väl fungerande\r\nföretagshälsovård. Alldeles speciellt de små\r\nföretagarna har mycket god nytta och gott stöd av\r\ndessa. Här finns ingen reservation. Men denna\r\nfråga i betänkandet är så viktig och gjorda\r\nuttalande är så väsentligt att jag inte kunde gå förbi\r\ndem när jag nu ändå hade ordet.</pre><pre>Så något om reservation nr 1. Av den framgår att vi\r\nställer oss bakom den ursprungliga texten i\r\npropositionen. Det gäller vad som sägs på s. 54 i\r\nproposition nr 31. En ändring noteras från\r\nmajoritetens sida. Jag utgår från att statsrådet har\r\nen positiv syn här.</pre><pre>Sedan gäller det arbetsgivaravgiften inom\r\nsjukförsäkringen. En överenskommelse mellan\r\nregeringen och Socialdemokraterna har ju träffats\r\nom att det skall bli en ny modell för sjuk- och\r\narbetsskadeförsäkringen. Avsikten är att en\r\nberedning skall pröva möjligheterna att lyfta ut\r\nförsäkringen ur budgeten och ge arbetsmarknadens\r\nparter huvudansvaret för försäkringen. Det skall\r\nbetalas med en egenavgift. Där är vi verkligen\r\nstarkt kritiska.</pre><pre>Regeringen föreslår att sjukförsäkringsavgiften\r\nskall ses som ett första steg mot en ny\r\nförsäkringsmodell. Enligt propositionen skall den\r\nhär avgiften utgå med 0,95 % på förvärvsinkomster\r\nupp till 7,5 basbelopp.</pre><pre>I den motion från oss socialdemokrater som har\r\nIngvar Carlsson som första namn tar vi verkligen\r\nupp problemen. Vi pekar på att vi är med på att\r\nmedverka till en stabilisering av den svenska\r\nekonomin. Genom våra åtgärder har vi nog lyckats\r\navvärja planerna på att ytterligare undergräva de\r\noffentliga finanserna. Men när det gäller denna\r\nmodell är vi mycket kritiska -- och det med rätta.\r\nDe här i kammaren lyssnande kolleger som vill titta\r\ni betänkandet finner på s. 32 en skiss som klart visar\r\npå de skillnader och orättvisor som uppstår. Jag\r\nhoppas innerligt att inte denna första modell, som\r\nhandlar om ett skatteavdrag, skall gälla -- det blir\r\nju kanske fler avgifter inom försäkringen -- för det\r\nskulle vara förödande.</pre><pre>Nu när sjukförsäkringsavgiften skall införas är det\r\nviktigt att den utformas på ett sätt som inte strider\r\nmot de angivna målsättningarna. Regeringens\r\nförslag innebär en helt oacceptabel\r\nfördelningsprofil. För den som har låga inkomster\r\nblir avgiften kännbar, och höginkomsttagarna med\r\n50 % marginalskatt får fördelar som jag hoppas inte\r\nvarit avsedda.</pre><pre>Det blir ett betydande skattebortfall för\r\nkommunerna, och detta måste givetvis\r\nkompenseras. Regeringens förslag, att avgiften\r\nskall vara avdragsgill vid beskattningen, leder till\r\nbyråkratiskt krångel såväl för kommunerna,\r\nStatsverket och skattemyndigheterna som för de\r\nenskilda personerna. Resultatet blir en onödig\r\nrundgång med avgifter, avdrag och en\r\nschablonmässig och slumpartad\r\nskattekompensation till kommunerna.\r\nOlägenheterna blir särskilt påtagliga vid\r\növergången till det nya systemet.</pre><pre>När det gäller effekterna för den enskilde kan det\r\nframhållas att skatteavdraget, självfallet, får\r\nväsentligt mindre betydelse för låginkomsttagarna\r\nän för höginkomsttagarna -- detta av två skäl: dels\r\när låginkomsttagarnas marginalskatt väsentligt\r\nlägre än höginkomsttagarnas, dels blir\r\nskattelättnaden mindre därför att den beräknas på\r\nett lägre belopp.</pre><pre>Vi socialdemokrater pekar i en motion i\r\nsocialförsäkringsutskottet på att avgifterna av\r\nrättviseskäl bör utformas som en icke avdragsgill\r\nnettoavgift som är lika för alla. Jag utgår från att\r\nstatsrådet också skulle kunna dela min uppfattning,\r\natt det finns starka skäl för ett sådant förslag --\r\nalldeles speciellt om, som jag tidigare sade,\r\navgiftsfinansiering skall bli aktuell i framtiden.</pre><pre>Vi lägger fram ett förslag till en procentsats om,\r\navrundat, 0,60 % -- egentligen 0,58. Regeringens\r\nsiffra är 0,95.</pre><pre>Det som sägs i många frågor i betänkandet, och\r\nockså i propositionen, kan vara bra. Men här har\r\nvi en uppenbar miss. För en gammal socialpolitiker\r\nsom jag känns det faktiskt litet plågsamt att man\r\nstartar med en typ av avgifter som innebär ökade\r\nklyftor. Det här kan väl tänkas över litet grand.</pre><pre>Nästa fråga som jag tänkte ta upp gäller det\r\nkommunala bostadstillägget, KBT. Det finns ett\r\npressmeddelande med den pampiga rubriken:\r\nRegeringens förslag till satsning på de pensionärer\r\nsom har det sämst ställt.</pre><pre>På det sättet har regeringen beskrivit sitt förslag till\r\nett nytt KBT.</pre><pre>I krisuppgörelsen kom de borgerliga partierna\r\növerens med Socialdemokraterna om att de sämst\r\nställda pensionärerna skulle få ett tillskott på 500\r\nmiljoner kronor. Vilka är då de sämst ställda\r\npensionärerna?</pre><pre>Sämst ställda är pensionärer med låg eller ingen\r\nATP, som dessutom har höga hyror. Det vore\r\ndärför naturligt, för att inte säga självklart att hela\r\nsumman på 500 miljoner skulle ha använts just till\r\natt förbättra dessa pensionärers standard.</pre><pre>Genom att dela upp de i sig redan otillräckliga 500\r\nmiljoner kronorna i en liten skvätt på KBT och en\r\nannan skvätt på pensionstillskotten åstadkommer\r\nman två saker. Träffsäkerheten i satsningen blir låg.\r\nDet finns nämligen inte ett självklart samband\r\nmellan låg inkomst och hög hyra. Ett antal av de\r\npensionärer som har de lägsta inkomsterna har\r\nockså låga hyror i t.ex. färdigbetalda småhus.</pre><pre>Pensionstillskottsdelen gör att man inte använder\r\npengarna till dem som det är viktigast att nå med\r\nförbättringar, dvs. de pensionärer som redan bor i\r\neller som skulle behöva flytta till moderna och\r\nlättillgängliga lägenheter, t.ex. i de bostadsgrupper\r\nsom Bengt Westerberg säger sig vilja omhulda\r\nbyggandet av. Det räcker inte att vara positiv till att\r\nde byggs. Det viktigaste är att se till att\r\npensionärerna har möjligheter att bo i dem.</pre><pre>Uppdelningen innebär också att man i sak, helt\r\nföljdriktigt med tanke på den obefintliga borgerliga\r\nbostadspolitiken i övrigt i dag, genom att ta pengar\r\nsom destinerats till KBT och lägga till\r\npensionstillskotten visar att man inte har uppfattat\r\ndem som ett stöd till boendet, utan som en del av\r\npensionssystemet. Det borde vara självklart att\r\nhela summan 500 miljoner skulle ha lagts till KBT,\r\nom det man verkligen vill är att förbättra\r\nsituationen för de sämst ställda pensionärerna.</pre><pre>Vidare har man lagt in ytterligare 600 miljoner i\r\npaketet. Men dessa pengar drar man in från\r\nkommunerna och hänvisar till att man intecknar de\r\ninkomster kommunerna kan komma att få om\r\navgifterna i sjukhemsboendet höjs.</pre><pre>Men det faktum att möjligheten att ta ut avgifter nu\r\nfinns innebär inte vare sig ett tvång för\r\nkommunerna att ta ut dessa avgifter eller att det\r\nskulle vara möjligt för kommunerna att redan\r\nunder 1993 ha hittat system för att sätta hyror i\r\nsjukhemsboendet.</pre><pre>I pressmeddelandet hänvisar man till kontakter\r\nmed Kommunförbundet. Men man glömmer att\r\ntala om att de enda två punkter man kom överens\r\nom var att förstatligandet skulle ske senast 1995 och\r\natt KBT skulle kunna utges också i särskilda\r\nboendeformer. I övrigt har Kommunförbundet\r\nkraftfullt protesterat både mot att pengarna\r\nanvänds till pensionstillskott och mot indragningen\r\nav de 600 miljonerna.</pre><pre>Ännu starkare protester har lämnats i en fråga som\r\ninte framgår vare sig av propositionen eller\r\npressmeddelandet. Av Kommunförbundets\r\nberäkningar framgår att ytterligare 500 miljoner i\r\nregeringens proposition är ofinansierade. Det rör\r\nsig om tjänster som skall bekostas av kommunerna.\r\nDetta är såvitt jag kan se ett brott mot\r\nfinansieringsprincipen.</pre><pre>Värre är att dessa 1 100 miljoner, som kallas en\r\nstatlig satsning på KBT, i själva verket är\r\nindragningar från kommunerna. Risken är att detta\r\ni andra änden drabbar just de sämst ställda\r\npensionärerna, när kommunerna inte längre kan\r\nklara både statens indragningar och sina åtaganden\r\ni äldreomsorgen.</pre><pre>Vi har i vår reservation nr 5 tagit upp denna fråga.\r\nVi menar att den modell för ökat KBT som föreslås\r\ni propositionen inte tar hänsyn till pensionärer med\r\nhöga bostadskostnader.</pre><pre>Vi föreslår en annan modell för bostadsstöd, som\r\nger en bättre fördelningsprofil. Förslaget ligger\r\ninom ramen för samma ekonomiska utrymme som\r\nregeringens förslag och innebär att pensionären\r\nbetalar en egenavgift om 180 kr per månad.\r\nPensionären får bidrag till hyreskostnaden över\r\ndetta belopp med 80 %. För den del av\r\nhyreskostnaden över detta belopp som överstiger\r\n3 000 kr per månad skall bidrag med 80 % dock\r\nendast utges för den del av bostadsytan som är 70\r\nkvadratmeter eller mindre. Det är en väl avvägd\r\ngräns mot bakgrund av att två- och även\r\ntrerumslägenheter ryms inom den ytan. Man kan\r\nalltid diskutera hur långt samhället skall vara med\r\nnär det gäller att betala för bostadskonsumtionen.</pre><pre>Vi har också en garantigräns. Den som har låg eller\r\ningen ATP skall ha kvar 3 500 kr per månad att leva\r\nav när hyran är betald. Vi finner det också viktigt\r\natt bostadsstödet är utformat så, att det inte är\r\nkostnadsdrivande. Det uppnås genom den\r\nföreslagna modellen, där vi också har ett\r\nhögkostnadsskydd.</pre><pre>Genom att kombinera detta med en\r\nminimistandardgaranti blir effekten att den som\r\nhar pengar själv får bidra till sin boendestandard,\r\nmedan det minskande antalet pensionärer med låga\r\ninkomster får en reell möjlighet till ett bra boende.</pre><pre>En ytterligare fördel med förslaget är att man får\r\nden önskvärda effekten att man kan stimulera\r\nbyggandet, som kan ge sysselsättning jämnt\r\nfördelad över landet. I ÄDEL-reformen finns\r\nplaner på en kraftig utbyggnad inom olika\r\nvårdformer för de äldre människorna. Jag vet inte\r\nom det finns ett enda förslag som nått därhän att\r\nman skall sätta spaden i jorden och starta något\r\nsådant bygge under 1993. De planerna ligger nog på\r\nis.</pre><pre>Jag skall slutligen ta upp ett särskilt yttrande som vi\r\nhar gjort. Det är mycket principiellt.</pre><pre>Vi har ställt oss bakom höjningen av\r\npensionstillskotten. Det är helt klart. Men vi har\r\nändå ett särskilt yttrande. Det beror på att\r\nkostnaderna för höjningen har blivit mycket\r\notillfredsställande belysta i propositionen. Av\r\npropositionen framgår att förslaget beräknas\r\nmedföra en ökning av kostnaderna på 300 miljoner\r\nkronor räknat per år.</pre><pre>Det anges vidare att förslaget föranleder\r\nkonsekvensändringar vad beträffar det särskilda\r\ngrundavdraget i dels lagen om självdeklaration och\r\nkontrolluppgifter, dels kommunalskattelagen. Men\r\nnågon beräkning av vilka ekonomiska\r\nkonsekvenser förslaget föranleder finns inte\r\nredovisat.</pre><pre>Enligt riksdagens beslut skall den s.k.\r\nfinansieringsprincipen iakttas vad gäller de\r\nfinansiella relationerna mellan stat och kommun.\r\nDet innebär att regeringsförslag inte får leda till\r\nkostnadsövervältring från staten till kommunerna.\r\nVad höjningen av pensionstillskotten medför i form\r\nav minskade skatteintäkter för kommunerna finns\r\ninte redovisat. Men vi är alla medvetna om att det\r\nblir minskade skatteintäkter. En sådan minskning\r\nav skatteintäkter för kommunernas del skall enligt\r\nfinansieringsprincipen återföras till kommunerna.\r\nVi anser att det borde ha funnits ekonomiska\r\nberäkningar även i det avseendet i propositionen.</pre><pre>Jag tror att det kommer att bli en ganska stor debatt\r\nrunt dessa frågor. Jag är också redan medveten om\r\natt kvinnor med låg ATP, som man har jobbat i\r\nmånga år för att uppnå, tycker att deras pensioner\r\nhar blivit mindre värda genom höjningen av\r\npensionstillskotten. Jag menar inte att strö salt i\r\nsåret, för jag är medveten om att statsrådet på\r\ndenna punkt delar min uppfattning.</pre><pre>Herr talman! Jag yrkar bifall till reservationerna 1,\r\n4 och 5.</pre><pre>Anf. 102  BERITH ERIKSSON (v):</pre><pre>Herr talman! Jag vill börja med att säga att det är\r\nbra att statsrådet är med här i kammaren, fastän det\r\när sen fredag eftermiddag.</pre><pre>Reformförslagen på socialförsäkringsområdet\r\nduggar nu tätt, tätare än någonsin. I detta\r\nbetänkande, Besparingar i\r\nsocialförsäkringssystemet, behandlas flera olika\r\nsaker. Var och en av dem skulle ha behövt ett eget\r\nbetänkande, om inte annat så för att det mycket\r\nkomplicerade innehållet skulle kunna bli mer\r\ntillgängligt och begripligt för oinvigda.</pre><pre>Arbetet med propositionerna i utskottet har kanske\r\nvarit mer komplicerat än vanligt. Kanslipersonalen\r\nhar ställts inför en arbetsuppgift som gränsar nästan\r\ntill det omänskliga. Det är alltså inte deras fel att\r\nslutresultatet är komprimerat, men det är deras\r\nförtjänst att betänkandet blev färdigt till årets sista\r\narbetsdag.</pre><pre>I betänkandet behandlas ändringar i\r\nsjukförsäkringen, rehabilitering, sjukbidrag,\r\nförtidspension, minskningar i utbetalning av\r\npensionerna, kommunalt bostadstillägg,\r\nstudiemedel m.m. Med tanke på begränsad taletid\r\nvill jag lägga tyngdpunkten vid försämringarna\r\ninom sjukförsäkringen.</pre><pre>Sjukpenningsreglerna har, som andra delar i\r\nsocialförsäkringssystemet, en relativt kort historia.\r\n1931 blev sjukförsäkringen statsunderstödd, och\r\ndenna tidiga reform kom aldrig att omfatta mer än\r\nca 60% av de yrkesaktiva, beroende på dels att\r\nanslutningen var frivillig, dels att det krävdes god\r\nhälsa för att få ansluta sig till försäkringen. Jag\r\nminns själv den dag då min far anslöt sig till\r\nsjukförsäkringen.</pre><pre>År 1955 infördes den obligatoriska\r\nsjukförsäkringen med tre karensdagar. Den har\r\nsedan reformerats i flera steg. 1963 togs den övre\r\ngränsen för sjukperiodens längd bort, den var då\r\n733 dagar, och ersättningsnivån höjdes. 1967\r\nminskades antalet karensdagar till en, och\r\nersättningsnivån höjdes igen. 1974 höjdes återigen\r\nersättningsnivån, men ersättningen blev samtidigt\r\nbåde beskattningsbar och pensionsgrundande.\r\nSedan dröjde det fram till 1987, innan några större\r\nförändringar gjordes. 1987 års reform syftade till att\r\nge alla 90 % av den inkomst man skulle ha haft om\r\nman inte hade blivit sjuk, insjuknandedagen\r\ninräknad. I mars 1991 kom så den första\r\nförsämringen, de sjukförsäkringsbestämmelser\r\nsom gäller fram till dess vi har röstat om det här\r\nbetänkandet.</pre><pre>I en enkel försäkringsteori kan man visa att total\r\ntrygghet är samhällsekonomiskt önskvärd. De\r\npolitiker som fattade besluten 63, 67, 74 och 87\r\nintresserade sig säkert mest för att just öka\r\ntryggheten, men de kunde av olika skäl inte korrekt\r\nuppskatta kostnaderna.</pre><pre>Få undersökningar har gjorts av vilka effekter varje\r\nförändring har fört med sig. Och de undersökningar\r\nsom jag har kunnat ta del av har nästan enbart\r\nriktats in på att se på ökade eller minskade sjuktal\r\noch sjukskrivningstillfällen, inte på helheten och de\r\nuppnådda vinsterna vad gäller livskvalitet och\r\nkostnadsökningar/kostnadsminskningar i andra\r\ndelar, alltså de samlade samhällskostnaderna.</pre><pre>Korttidsfrånvaron har med arbetsgivarinträdet\r\nminskat med hälften, men vad det innebär i ett\r\nlängre perspektiv vad gäller ökade\r\nlångtidssjukskrivningar och annan typ av utslagning\r\nvet vi ännu inte. Vad gäller arbetsgivarinträdet kan\r\nman säga att det är den största privatisering av\r\ntidigare offentlig verksamhet som har ägt rum i\r\nSverige.</pre><pre>Det finns fördelar med arbetsgivarinträdet,\r\nexempelvis projektet på Hammarstedt Verkstads\r\nAB i Växjö. Man kan väl påstå att om alla\r\narbetsplatser kunde fungera som Hammarstedts\r\nunder projektet, skulle allt vara frid och fröjd. Men\r\nden önskesituationen gäller inte arbetsmarknaden i\r\nstort. Den allvarligaste risken med\r\narbetsgivarinträdet ur sjukfrånvarosynpunkt är den\r\nutsortering av riskgrupper som man kan få redan\r\nvid anställningstillfället.</pre><pre>Om man skall införa karensdagar, tycker vi att det\r\nbör kunna motiveras försäkringsmässigt, inte\r\nstabiliseringsmässigt som nu är fallet, som ett sätt\r\natt lugna marknaden. De erfarenheter som man\r\ngjort av systemet med karensdagar, framför allt i\r\nDanmark, har inte visat att det leder till en\r\nminskning av vare sig sjuktalet eller\r\nsjukskrivningstalet.</pre><pre>Det man däremot vet ganska väl sedan lång tid\r\ntillbaka när det gäller sjukfrånvaro är, att om det\r\nfinns egenkontroll i arbetet, ett positivt\r\narbetsledarklimat, stimulans i arbetet, en bra\r\narbetsgemenskap, en lagom hög arbetsbelastning\r\noch sist men inte minst karriärmöjligheter, kan man\r\nminska sjukfrånvaron väsentligt.</pre><pre>Det man nu gör är inte att inrikta sig på\r\nmorotsvägen utan använder piskan. Värst av de\r\nförslag som nu läggs fram är faktiskt det om en\r\nnedsättning av sjukpenningersättningen till 70 %\r\nefter ett år.</pre><pre>För det första vill jag fråga om man tror att det är\r\nverksamt att försöka skrämma tillbaka de\r\nlångtidssjukskrivna till arbetsmarknaden. För det\r\nandra: Finns det kapacitet i dag att erbjuda\r\nrehabilitering för merparten i den här gruppen?\r\nVarför är det i så fall inte så i dag? För det tredje:\r\nMan har ännu inte löst alla problem, t. ex. hur man\r\nskall kompensera för dem som varken är aktuella\r\nför rehabilitering eller för sjukpension. Varför då\r\ninföra en ofullständig regel? Är det också för att\r\nlugna marknaden?</pre><pre>Vi anser inte att något första steg har tagits mot den\r\nförsäkringsmodell som den särskilda beredningen\r\nkan komma att föreslå. Vi motsätter oss inte att en\r\nsärskild beredning när det gäller sjukförsäkringen\r\ntillsätts, men vi anser att den inte behöver följa\r\nnågra redan tagna steg, utan den skall vara fri att så\r\natt säga gå själv. Vårt förslag till minskade\r\nkostnader i dagsläget är att taket för utbetalning av\r\nsjukpenning sänks till fem basbelopp.</pre><pre>Så något om pensionerna. Försöket att trolla bort\r\nbegreppet ''Särskilt basbelopp'' och att tro att\r\ntilltron till värdesäkringen i pensionssystemet\r\ndärmed inte rubbas är befängt. Verkligheten i\r\nplånboken kan inte trollas bort och därmed inte\r\nheller medvetenheten om att värdesäkringen inte\r\nbestår.</pre><pre>Värdesäkringen var, när lagen infördes, en mycket\r\nviktig hörnsten i pensionssystemet. Det är inte\r\nförsta gången som man ruckar på värdesäkringen.\r\nIngrepp som tidigare gjorts motsvarar ungefär en 9-\r\nprocentig nedskärning i dag.</pre><pre>Vi anser att de pensionslöften som utställts i lagar\r\noch avtal bör infrias och yrkar avslag på förslaget\r\nom nedskrivning av pensionerna.</pre><pre></pre><pre>Så några ord om studiemedlen.</pre><pre>Studentkollektivet är en av de grupper i samhället\r\nsom har svårast att dra ner på de egna utgifterna,\r\neftersom studiemedlen redan är så knappt tilltagna.\r\nDe som inte har föräldrar som kan hjälpa till\r\nekonomiskt lever redan på marginalen. Utgifter för\r\nstudielitteratur, resor till och från hemorten och\r\nbostadskostnader är kostnader som inte kan\r\npåverkas så mycket av den enskilde.</pre><pre>Risken för att snedrekryteringen till högre\r\nutbildning skall öka ytterligare är uppenbar med\r\nytterligare nedskärningar, samtidigt som\r\nlevnadsomkostnaderna höjs.</pre><pre>Utskottet gör en beställning till regeringen om\r\nytterligare nedskärningar från halvårsskiftet 1993,\r\nvarvid man också föreslår att rätten till studiemedel\r\nvid deltidsstudier skall slopas. Detta motiverar man\r\nmed att man anser att de halvtidsstuderande har\r\ntillräckliga arbetsinkomster. Vår uppfattning är att\r\nen stor del av de deltidsstuderande är\r\nsmåbarnsföräldrar, som under dessa förhållanden\r\nutestängs från studier. Detsamma gäller\r\nlågavlönade deltidsarbetande som genom studier\r\nvill försöka få en bättre livssituation.</pre><pre>Herr talman! Jag står bakom alla Vänsterpartiets\r\nyrkanden, men hemställer om bifall till mom. 1, 8\r\noch 9 i Vänsterpartiets meningsyttring.</pre><pre>Anf. 103  MARGIT GENNSER (m):</pre><pre>Herr talman! som redan har sagts behandlas i detta\r\närende fyra propositioner. De gäller ändringar i\r\nsjukförsäkringen, bl.a. införande av karensdag; en\r\negenavgift inom den allmänna sjukförsäkringen,\r\nvissa ändringar vad gäller KBT, bl.a. avseende\r\npensionstillskott, och studiemedlen.</pre><pre>Sjukförsäkringen får sänkta nivåer fr.o.m. den 1\r\napril 1993. Vi har fått höra ett långt och mycket\r\nintressant föredrag av Berith Eriksson om\r\nsjukförsäkringen. Det är alltid roligt att höra\r\nsådana sammanfattningar, men när staten byggde\r\nupp sitt välfärdssystem lyckades man tyvärr inte\r\nsätta sig in i hur det skulle påverka beteendet och\r\nhur denna påverkan skulle leda till\r\nkostnadsförändringar och under senare år till\r\naccelererande kostnadsökningar.</pre><pre>Jag har inte möjlighet att diskutera denna fråga,\r\nsom också innehåller mycket av ekonomi, men jag\r\nskulle faktiskt råda Berith Eriksson att läsa Anders\r\nIsakssons -- tidigare socialdemokrat och rådgivare\r\ntill Ingvar Carlsson -- alldeles förträffliga bok om\r\nvälfärden efter välfärdsstaten. Huvudrubriken\r\nlyder: När pengarna tar slut. Där diskuteras och\r\nmotiveras varför det måste göras ingrepp som folk\r\nnaturligtvis inte tycker är särskilt populära.</pre><pre>Jag yrkar avslag på alla momenten i\r\nmeningsyttringen.</pre><pre>Jag vill också beröra två reservationer från Ny\r\ndemokrati, nr 2 och 3, där Ny demokrati föreslår en\r\nannan modell för besparingar inom\r\nsjukförsäkringen. À la bonheure, det kan\r\ndiskuteras, men nu har vi valt en karensdag, och jag\r\nyrkar avslag på de två reservationerna.</pre><pre>För två dagar sedan bevistade jag här i Stockholm\r\nett ESO-seminarium om socialförsäkringssystem.\r\nMan konstaterade där att en svårighet inom vårt\r\nförsäkringssystem, som tidigare inte har\r\nuppmärksammats tillräckligt, är sambanden mellan\r\nde lagfästa försäkringarna och\r\navtalsförsäkringarna. Alltför ofta går det till så, att\r\nman inser att man måste få ned totalkostnaderna\r\nför dessa i samhället och inför en lagstiftning.\r\nKostnaderna fungerar dock som kommunicerande\r\nkärl, så att de i stället går upp på något annat ställe.\r\nDen totalekonomiska effekten blir då inte en\r\nbesparing, vilken ur ekonomisk synpunkt skulle\r\nvara önskvärd och nödvändig.</pre><pre>Mot denna bakgrund gjorde utskottet ett av sina tre\r\nändringsförslag i förhållande till propositionen.\r\nUtskottet vill inskränka arbetsgivarens rätt att utge\r\nextra sjuklön efter de första 90 dagarna. Kanske\r\ninnebär det inte någon inskränkning, men vi\r\nföreslår ett avskaffande av skrivningarna på den här\r\npunkten, eftersom vi inte vill lägga oss i detta.</pre><pre>Men vi satte också upp en pekpinne om att\r\narbetsmarknadens parter verkligen måste vara\r\nmycket försiktiga med sådana här avtal. Jag vill\r\nockså säga att om vi inte samlar oss kring detta,\r\nkommer vi att få mycket stora ekonomiska problem\r\ni framtiden, ännu värre än de som vi redan har. Jag\r\nkan förstå att man när man är i opposition inte vill\r\nskriva in sådana pekpinnar.</pre><pre>Jag yrkar avslag på reservation 1.</pre><pre>Den andra punkt på vilken vi har gjort ändringar i\r\nförhållande till propositionen gäller den teknik med\r\nvilken besparingarna i pensionssystemet görs. Vi\r\nhar föreslagit att begreppet ''särskilt basbelopp'' tas\r\nbort. Vi följer exakt krisuppgörelsens lydelse om\r\natt det pensionsbelopp som skulle ha utbetalats\r\nskulle minskas med 2 %.</pre><pre>Tanken är den att vi nu är i en situation som kanske\r\nt.o.m. drastiskt skulle kunna beskrivas som force\r\nmajeure-liknande. Då måste alla bära bördorna,\r\noch reduktionen måste ske över hela linjen. Vi har\r\nockså dragit ner kostnaderna i alla\r\ntransfereringssystem.</pre><pre>Vi har dock inte gått in på hur man skall ändra\r\nregeluppbyggnaden i pensionssystemet. Man skall\r\ninte vidta ad hoc-åtgärder i sådana här krislägen --\r\nför det krävs analys och överväganden. Sådana har\r\nvidtagits tidigare, men har visat sig inte vara\r\nlämpliga. Det är mycket bättre att det görs en\r\nredovisning på det sätt som här har skett. Jag\r\ninstämmer därför inte i den debatt som Berith\r\nEriksson förde på den här punkten.</pre><pre>Den tredje punkt där utskottet föreslår ändring av\r\npropositionen gäller KBT. Jag återkommer strax\r\ntill detta.</pre><pre>En nyhet i propositionen är återinförandet av en\r\negenavgift inom sjukförsäkringen, vilket berördes\r\nav Doris Håvik. Jag tycker att det är viktigt att\r\nkonstatera att det är fråga om en avgift. Varför skall\r\nvi ha en sådan avgift? Jo, därför att de försäkrade\r\nskall få information om att försäkringssystem\r\nkostar och även att det kostar att utnyttja\r\nförsäkringssystemet.</pre><pre>En avgift är ingen skatt. Om egenavgiften skulle\r\nvara en skatt, skulle den falla under skattelagarna\r\noch behandlas som en del av beskattningssystemet,\r\nså att man skulle kunna få en bild av de totala\r\nfördelningseffekterna. Den här punkten har man\r\nmissat under 20--30 år i svensk politik. Man har fått\r\nett sammelsurium av fördelningseffekter och\r\nskatteeffekter.</pre><pre>Det som jag uppbär i försäkringsersättning är\r\nbeskattningsbart. Det är därför som avgiften också\r\nskall vara avdragsgill. Man skall ha symmetri i\r\nskatteskalorna. Jag vet att vi i svensk skatterätt har\r\nbrutit mot symmetrireglerna. Det är logiskt fel och\r\nleder till att vi inte vet vad vi gör när vi tror att vi\r\nbidrar till en bättre fördelning i samhället. Det är\r\ndärför som jag anser att Doris Håviks diskussion är\r\nalldeles felaktig.</pre><pre>Den är kanske inte felaktig ur social synpunkt, men\r\ndärför att man inte lyfter blicken över den snäva\r\nsociala horisonten och ser på systemet i dess helhet.</pre><pre>Vill ni ha högre progressiva skatter -- okej, det är\r\nett politiskt ställningstagande, men det skall ligga i\r\nskattesystemet och ingen annanstans. Jag yrkar\r\ndärför avslag på reservation 4.</pre><pre>För att inte de sämst ställda pensionärerna skall\r\ndrabbas alltför hårt kom man också överens om att\r\nge extra pengar till denna grupp. Det brukar man\r\ngöra på två sätt, via pensionstillskotten och via\r\nKBT. Det finns delade meningar om det förslag\r\nsom gäller KBT. Som jag så ofta framhållit\r\noffentligt finns det inget idealiskt KBT-system. Hur\r\nman än gör är det som med den bekanta alltför\r\nkorta skjortan: drar man ner den framtill, åker den\r\nupp baktill.</pre><pre>Det är likadant här. Det gäller då att se till att de\r\nskadliga effekterna, som ofta är marginaleffekter\r\noch ofta effekter som pressar upp kostnaderna, blir\r\nså små som möjligt vid regelutformningen. Vi slet\r\nmed detta problem i KBT-utredningen.</pre><pre>Vi har sett mycket noga på designen av det förslag\r\nsom Socialdemokraterna har lagt fram i sin motion.\r\nVi har inte gått igenom alla siffrorna, men vi har\r\nkonstaterat att det hade mycket stora brister,\r\nframför allt i den ekonomiska situation som vi nu\r\nbefinner oss i.</pre><pre>Regeringens förslag var att man skulle utge KBT\r\nvid en hyra mellan 150 kr och 2 800 kr. Vi har nu\r\nmycket noggrant en gång till prövat\r\nSocialdemokraternas motion. Vi har alltså inte\r\nhandlat så som Socialdemokraterna gjort under\r\ntidigare mandatperioder när jag har suttit här i\r\nriksdagen, dvs. bara avstyrkt oppositionens förslag,\r\nutan vi gick upp till Socialdepartementet och\r\nräknade en gång till.</pre><pre>Vi fann då att vi kunde höja den övre gränsen till\r\n3 000 kr. Skulle vi däremot ha tagit\r\nSocialdemokraternas förslag, skulle vi ha fått en\r\nkostnad i miljardklassen. Alla dessa beräkningar är\r\noerhört svåra att göra, men kostnaderna ligger där.\r\nJag vet att procentsatsen låg lägre än vad\r\nutredningen beräknade. Kostnadsökningen blev 2\r\nmiljarder, men häri låg en ökning av SKBT som\r\nfaktiskt blir dyr, eftersom SKBT omfattar så\r\nmånga.</pre><pre>Vi föreslog i alla fall en höjning av gränsen till 3 000\r\nkr, och jag tror att biträdande socialministern är\r\nnöjd med den pekpinnen från vår sida. Med detta\r\nhjälper vi de flesta av pensionärerna. Det finns en\r\ngrupp som har hög hyra och mycket låga inkomster,\r\nmen den räddas genomgående av SKBT.</pre><pre>Men vad skulle Socialdemokraternas förslag leda\r\ntill? Först och främst skulle det bli högre kostnader\r\nför det offentliga. Man måste vara litet konsekvent,\r\nDoris Håvik. Det offentliga består delvis av\r\nkommunerna, och de skulle ju inte drabbas.\r\nFörslaget skulle på kort sikt leda till högre\r\nkostnader för det offentliga området, men framför\r\nallt leda till mycket högre kostnader på lång sikt för\r\ndet offentliga. Den öppna hyresgräns som finns i\r\nförslaget skulle nämligen leda till en kraftig\r\nkostnadspress uppåt. Många erfarenheter talar för\r\ndetta. Förslaget skulle också skapa höga kostnader\r\nför den enskilde låginkomstpensionären.</pre><pre>Ett fjärde problem är att vi skulle få betala ut\r\nmycket höga bostadsbidrag. Jag har inte valt de\r\nmest extrema exemplen, som kan ge en subvention\r\nom 80 000--100 000 kr om året. Vid en hyra om\r\n5 000 kr skulle subventionen dock ligga på 50 000\r\nkr. Då kommer man upp i sådana inkomster som\r\nyrkesaktiva låginkomsttagare kan ha, och de\r\nkanske tycker att det är litet konstigt att de skall\r\nbehöva betala det mesta av sin hyra själva medan\r\npensionärerna får gratis hyra. Det är svåra\r\növerväganden.</pre><pre>Jag yrkar avslag på reservation 5.</pre><pre>Jag skall innan jag avslutar mitt anförande också\r\nsäga något litet om kommunerna. Dessa har redan\r\nfått en indragning av 7,5 miljarder kronor. Det har\r\nvi varit överens om i riksdagen och beslutat\r\ngenomföra. Vi pekade också på att 10 miljarder\r\nkronor kommer att beröra kommunernas\r\nredovisning.</pre><pre>En mängd andra saker kommer dock att ge\r\npluseffekter. Det gäller karensdagar,\r\nschablonavdrag, ersättningar i sjukförsäkringen,\r\narbetsgivaravgifterna etc.</pre><pre>Det är alltså ett oerhört komplicerat system. Jag\r\nskulle aldrig våga titta enbart på KBT och\r\npensionstillskottet. Vi kan med varm hand överlåta\r\nräkneproblemet till både Finansdepartementet och\r\nfinansutskottet här i riksdagen.</pre><pre>Jag skall ge några siffror som visar på att man gör\r\nen stor sak av något som ekonomiskt inte är så\r\njättestort. Kommunerna har en omsättning på 400\r\nmiljarder kronor. Det som sker när det gäller KBT\r\noch skattebasen för pensionstillskottet är något\r\nbegränsat.</pre><pre>Det finns ett problem i den svenska ekonomin.\r\nSkattebaserna försvagas på grund av den\r\ninternationella lågkonjunkturen. Det är ett mycket\r\nstörre problem för regeringen och staten än för\r\nkommunerna. Kommunerna får ju in skatten först.\r\nHär kan man tala om en prioriteringsordning.\r\nKommunernas fordran på skattekassan är\r\nprioriterad framför staten. Kommunerna får in\r\nskatt på alla inkomster under 180 000 kr. Det är\r\negentligen här som de stora hävstångseffekterna\r\nuppkommer i kommunernas ekonomi.</pre><pre>Jag kan inte underlåta att säga att kommunerna har\r\nhaft ett bra år. 1992 har varit bra. Jag har fått en\r\nföredragning om detta av Stadsrevisionen i Malmö.\r\nKommunförbundets ordförande och andra\r\nföreträdare för kommunerna är naturligtvis\r\nföreträdare för sina särintressen. De skulle inte tala\r\nom för oss att de ändå har haft ett bra år i år.</pre><pre>Jag yrkar bifall till utskottets hemställan och avslag\r\npå alla reservationer och meningsyttringen.</pre><pre>Anf. 104  DORIS HÅVIK (s):</pre><pre>Herr talman! Jag gör naturligtvis inte anspråk på att\r\nvara så konsekvent och kristallklar som fru\r\nGennser. Men jag skall ändå försöka reda ut något\r\nav det som har sagts här.</pre><pre>Det är ett faktum att avgiften är orättvis. Den leder\r\ntill större klyftor mellan människorna. Om jag har\r\nen hög marginalskatt och jag sedan får göra avdrag\r\nför avgiften, blir resultatet att jag har gjort en\r\nförtjänst.</pre><pre>Vidare har vi frågan om att räkna. Vid vårt första\r\nsammanträde var alla ekonomiska beräkningar\r\nfullständigt vattentäta. Man hade räknat fram- och\r\nbaklänges och hit och dit. Vi fick veta i utskottet att\r\nallt var klart.</pre><pre>Men när man skrapade på ytan förstod man att det\r\nbehövdes nya beräkningar. Vi fick då höra att\r\nSocialdepartementet och Finansdepartementet\r\nåterigen hade fått hjälp med beräkningarna.</pre><pre>Margit Gennser har inte på en enda punkt kunnat\r\nvisa att våra beräkningar var felaktiga. Frågan har\r\ninte diskuterats. Man har bara sagt att siffrorna inte\r\nstämmer och att det måste bli dyrare. Jag har bett\r\nom att få veta hur mycket dyrare.</pre><pre>I den proposition som remitterats till\r\nsocialutskottet står det på ett ganska svepande sätt\r\natt 700--900 miljarder kronor skall dras in. Av dessa\r\npengar skall 600 miljoner kronor dras in på vårt\r\nområde plus de 500 miljoner kronor som fanns med\r\ni överenskommelsen mellan Socialdemokraterna\r\noch regeringen.</pre><pre>Det finns mycket övrigt att önska även med dessa\r\nberäkningar. Man vet ju när det gäller KBT, över\r\nhuvud taget inte, Margit Gennser, om man skall\r\nvåga bygga nya vårdhem med de hyror som de\r\nskulle få. Jag är väldigt rädd för att de hemmen\r\nkommer att stå tomma. Pensionärerna har inte råd\r\natt flytta dit. Därför är det viktigt att se till att det\r\nfinns en minimistandardgaranti med i bilden och att\r\ndet går att få mer hjälp.</pre><pre>Jag är något förvånad över att denna stora fråga --\r\nbehandlad i fyra propositioner -- som gäller frågan\r\nom trygghet och vikande trygghet för så många\r\nmänniskor, närmast verkar vara en lustighet för\r\nMargit Gennser -- i varje fall med tanke på det sätt\r\nhon framträdde i talarstolen. Jag beklagar det.</pre><pre>Anf. 105  MARGIT GENNSER (m):</pre><pre>Herr talman! Det är klart att man är hård och\r\ncynisk om man har en ekonomisk bakgrund. Jag\r\ntror att det är bra i dessa tider.</pre><pre>Jag har tittat litet grand på beräkningarna. Det\r\nfanns beräkningar i KBT-utredningen. De var svåra\r\natt göra, eftersom även en begränsning av antalet\r\nkvadratmeter hade lagts in. Den fanns inte\r\nregistrerad. De beräkningar som gjordes visade på\r\nkostnadsfördyringar på 1--2 miljarder kronor.\r\nSedan har subventionsgraden minskat med en\r\nfemtedel i förslaget i motionen. Det betyder att för\r\ntoppsiffrorna skall 4 miljarder kronor räknas bort.\r\nJag har gjort några kalkyler. Då får jag 1,6\r\nmiljarder kronor räknat på de lägre siffrorna. Tar vi\r\nbort 200 miljoner kronor blir det 800 miljoner\r\nkronor.</pre><pre>Sedan behövs det nya datakörningar på SKBT, som\r\när 3 500 kr. Det är något mer än 200 kr högre. Här\r\nfår man alltså lägga till någon hundra miljon\r\nkronor. Här ligger det -- låt mig räkna lågt -- mellan\r\n800 miljoner kronor och 1,6 miljarder kronor.</pre><pre>Jag har också räknat på de 200 kr som vi fick med i\r\nförslaget. Alla fördelningar fanns med i\r\nutredningen. Låt oss säga att det låg någonstans\r\nmellan 30 och 50 miljoner kronor. Det är ett osäkert\r\nspann av siffror. Det är för att markera att alla dessa\r\nberäkningar är så osäkra. Den allra största\r\nosäkerheten beror på att när subventionssystemet\r\nändras, ändras beteendet och därmed ökar\r\nefterfrågan. Här sker beräkningarna enbart på\r\nstatiska kostnader. På längre sikt skulle ett sådant\r\nsystem lätt leda till -- jag kan naturligtvis inte säga\r\nmed hundraprocentig sannolikhet, men till 90--\r\n95 % -- accelererande kostnader. Det finns\r\nerfarenheter av sådant.</pre><pre>Jag hoppas att Doris Håvik är nöjd med min\r\nsifferexercis. Vi har haft hjälp av folk från\r\nRiksförsäkringsverket, Socialdepartementet och\r\nFinansdepartementet.</pre><pre>Anf. 106  DORIS HÅVIK (s):</pre><pre>Herr talman! Med den goda grund min utbildning\r\nger mig i socialförsäkringsfrågor och min långa\r\nerfarenhet, kan jag nog tillåta mig att delta i\r\ndebatten och jämföra skattefrågorna. Där kan väl\r\näven finnas en grund för mig att stå på.</pre><pre>I Margit Gennsers första, för mig mycket\r\nsvårbegripliga, anförande sade hon närmast att\r\nKommunförbundets ordförande inte riktigt vet vad\r\nhan säger och att han inte har klart för sig vad\r\nekonomi är. Han gick dock ut med ett\r\npressmeddelande den 18 november där han sade att\r\nförslaget innebär totalt sett en väsentligt ökad\r\nkostnad för hela KBT-systemet. Han menade att\r\ndet är anmärkningsvärt att regeringen i nuvarande\r\nläge föreslår en sådan ökning av de offentliga\r\nutgifterna. Dessutom är det oacceptabelt och\r\nstrider klart mot den s.k. finansieringsprincipen,\r\ndvs. att kommunera utöver de medel de redan i dag\r\ntillför kommittésystemet skall drabbas av en\r\nmerutgift på drygt 1 miljard kronor. Dagens\r\nsamhällsekonomiska läge kräver med\r\nnödvändighet att de som lägger fram\r\nkostnadsdrivande förslag också tar det fulla\r\nfinansiella ansvaret för de merutgifter förslagen\r\ninnebär.</pre><pre>Detta säger alltså Joakim Ollén. Han är ju ändå\r\nordförande i Kommunförbundet. Ni kanske träffas\r\ni Malmö någon gång för att diskutera ekonomi.\r\nHan kanske inte har de goda kunskaperna när det\r\ngäller skatter och ekonomi som Margit Gennser\r\nhar, men han har i alla fall blivit vald till\r\nKommunförbundets ordförande och han har uttalat\r\nsig på ett stringent sätt.</pre><pre>Kommunförbundets ordförande talade om att det\r\nblir en merutgift på drygt en miljard. Det är ytterst\r\ntveksamt om pensionärerna kan efterfråga en dyr\r\nlägenhet med det kommunala bostadstillägget. Här\r\nkommer den sociala känslan in hos mig, och inte\r\nräknemaskinen. En äldre människa kanske vill\r\nflytta till en modern lägenhet med hiss osv. Man vill\r\ninte behöva ta steget rakt in på ett vårdhem eller ett\r\nsjukhem, på grund av att sådana lägenheter är så\r\ndyra. Man vill ha en mellanstation, och ha råd att\r\nefterfråga en lägenhet av detta slag.</pre><pre>Allt det som sades i och med ÄDEL-reformen var\r\nbra och vackert. Den innebär ett stort steg framåt\r\nnär det gäller att tänka på äldre människor. Men om\r\ndet inte kan förverkligas är det bara vackra ord.</pre><pre>Anf. 107  MARGIT GENNSER (m):</pre><pre>Herr talman! När det gäller vår profil på KBT blev\r\nvi faktiskt gratulerade av bägge\r\npensionärsorganisationerna till valet av modell.</pre><pre>Det är klart att vi skulle vilja att alla människor\r\nbodde i en lägenhet byggd de senaste tre åren. Men\r\ndet finns inga ekonomiska möjligheter till det.\r\nDärför måste man göra avvägningar. Det kan\r\nsäkert vara så att de som bor i en omodern lägenhet\r\nkan flytta till en modern lägenhet med hiss som inte\r\när byggd i år. Det är här skillnaderna i kostnader\r\nfinns. Med ett högkostnadssystem, eller\r\nhöghyressystem, i ett välfärdssystem som KBT blir\r\ndet en väldig press på kostnaderna uppåt. Vi kan\r\nverkligen inte fortsätta den vägen.</pre><pre>Joakim Ollén kan säkerligen sin ekonomi, även om\r\nhan är jurist. Vad jag säger är att vi inte kan se på\r\nsiffrorna för enbart KBT och pensionstillskott. Vi\r\nmåste se på hela den kommunala kakan. Det är inte\r\nvårt ansvar i socialförsäkringsutskottet. Det måste\r\nfinansutskottet göra. När man ser hur marginella\r\ndessa kostnader är i förhållande till hela den\r\nkommunala kakan, tycker jag att det är mycket\r\nväsen för litet ull. Det är naturligtvis en\r\nbedömningsfråga. Detta är inte den stora\r\nekonomiska frågan.</pre><pre>Den stora ekonomiska frågan är att skattebasen\r\ninte växer utan minskar. Det slår hårdare mot\r\nstaten än mot kommunerna. Men det är naturligtvis\r\nallvarligt för alla. Om vi skall komma ur det här\r\nmåste vi dra ner på våra utgifter och vara försiktiga,\r\nså att vi inte belastar systemen alltför mycket.</pre><pre>Överläggningen var härmed avslutad.</pre><pre>(Beslut fattades efter 7 §.)</pre><pre>6 §  Vissa författningsändringar</pre><pre>Föredrogs</pre><pre>skatteutskottets betänkande</pre><pre>1992/93:SkU18 Vissa författningsändringar (prop.\r\n1992/93:50 m.fl.).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 7 §.)</pre><pre>7 §  Förstärkning av den grundläggande\r\nhögskoleutbildningen m.m.</pre><pre>Föredrogs</pre><pre>utbildningsutskottets betänkande</pre><pre>1992/93:UbU5 Förstärkning av den grundläggande\r\nhögskoleutbildningen m.m. (prop. 1992/93:42).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 108  BERIT LÖFSTEDT (s):</pre><pre>Herr talman! Detta betänkande, som litet\r\noförargligt heter Förstärkning av den\r\ngrundläggande högskoleutbildningen m.m.,\r\ninnehåller i princip tre frågor eller tre skandaler,\r\nom man så vill. På så kort tid som möjligt skall jag\r\nförsöka klargöra vari skandalerna består.</pre><pre>För det första är själva hanteringen av ärendet\r\ningenting mindre än en skandal.</pre><pre>Redan i juni stod det klart att långt fler sökte\r\nhögskoleutbildning än som kunde tas in. Tusentals\r\noch åter tusentals ville studera i högskolan men fick\r\ninte plats. Naturligtvis var det den stigande\r\narbetslösheten som gjorde att så många ville\r\nstudera. Det är bättre att studera än att gå\r\narbetslös!</pre><pre>Under sommaren hävdade vi socialdemokrater att\r\nregeringen skulle komma med förslag om fler\r\nhögskoleplatser. Det gick inte, sade\r\nutbildningsministern. Det fanns inte lärare och det\r\nskulle bli dålig kvalitet i utbildningen, hävdade han.\r\nVi krävde också ett utskottsinitiativ när utskottet\r\nsamlades till sammanträde den 20 augusti.</pre><pre>Då hade emellertid regeringen ändrat sig i\r\nkvalitetsfrågan och i ett pressmeddelande talat om\r\natt det skulle komma 4 000 ytterligare\r\nhögskoleplatser från hösten 1992.</pre><pre>Allting borde väl då ha varit gott och väl. Det är\r\nbara det att det är här själva skandalen ligger.\r\nRegeringen delade ut platser och uppenbarligen\r\nockså pengar till högskolorna, och studenterna togs\r\nin. Men riksdagen fick ingenting veta, fick ingen\r\nchans att ha synpunkter på vare sig finansieringen\r\neller fördelningen av dessa 4 000 platser. Vecka\r\nefter vecka sades det att en proposition skulle\r\nkomma. Men den kom inte. Inte förrän den 25\r\nnovember hade regeringen funderat färdigt på hur\r\nde nya insatserna skulle presenteras för riksdagen\r\noch hur de skulle finansieras.</pre><pre>Detta innebär självfallet att riksdagen i praktiken\r\ninte haft någon som helst möjlighet att ha\r\nsynpunkter på ärendet och framför allt inte kunnat\r\ngöra det som ankommer på riksdagen, nämligen\r\nbestämma om medelstilldelningen.</pre><pre>I dag kan riksdagen inte göra annat än acceptera i\r\nefterhand vad regeringen bestämde i augusti. För\r\ndetta klandrar vi socialdemokrater regeringen, och\r\nnågra av oss har anmält ärendet till\r\nkonstitutionsutskottet.</pre><pre>Nu vill jag fråga Ann-Cathrine Haglund: Varför\r\ndröjde regeringen så länge med propositionen?</pre><pre>Herr talman! För det andra är vi socialdemokrater\r\nstarkt kritiska till hur de nya högskoleplatserna\r\nfördelats mellan universitet och högskolor.</pre><pre>Betänkandet handlar dels om de 4 000 platserna\r\nfrån i augusti, dels om de ytterligare 2 000 platser\r\nsom ingick i krisuppgörelsen mellan regeringen och\r\noss socialdemokrater.</pre><pre>De 4 000 platserna fördelade regeringen alltså helt\r\npå egen hand och man lade nästan allt på\r\nuniversiteten. Till de små och medelstora\r\nhögskolorna runt om i landet gav man förfärande\r\nlite. För detta har vi socialdemokrater kritiserat\r\nregeringen. Däremot kan riksdagen i dag inte göra\r\nnågot åt det. Studenterna finns redan på plats. Vi\r\nförbehåller oss dock rätten att återkomma till\r\nfrågan om fördelningen i ett mera samlat\r\nsammahang.</pre><pre>I krisuppgörelsen mellan regeringen och\r\nSocialdemokraterna blev det sagt att ytterligare\r\n2 000 platser skulle fördelas till högskolorna. Det\r\nblev också bestämt att om möjligt skulle alla dessa\r\nplatser gå till de mindre och medelstora\r\nhögskolorna. I propositionen efterkommer inte\r\nregeringen denna överenskommelse. 300 platser\r\nhar tagits undan för universiteten. Vi har\r\nkontrollerat sakläget och funnit att det hade varit\r\nmöjligt att följa uppgörelsen.</pre><pre>Nu vill jag fråga Ann-Cathrine Haglund: Varför\r\nanser inte ni att det var möjligt att följa\r\nkrisuppgörelsen på denna punkt?</pre><pre>Herr talman! En tredje skandal gömmer sig också i\r\ndetta ärende.</pre><pre>I våras beslutade en riksdagsmajoritet att\r\nlärarhögskolan i Stockholm skulle lokaliseras till\r\nSödertälje. Då ingick Ny demokrati i\r\nriksdagsmajoriteten. Riksdagsbeslutet var ytterst\r\nvälkommet särskilt i de södra delarna av\r\nStockholmsområdet, skulle jag tro. Nu har Ny\r\ndemokrati bytt åsikt och förkunnat sitt\r\nställningstagande i en motion som hakats på detta\r\närende. Ny demokrati byter åsikt mest varje dag, så\r\ndet har slutat att vara uppseendeväckande eller ha\r\nnågot särskilt nyhetsvärde.</pre><pre>Det uppseendeväckande är i stället att frågan\r\ntillåtits trassla sig in i ett ärende om\r\ndimensioneringen av högskolan. Lokaliseringen av\r\nlärarhögskolan i Stockholm har nämligen inte det\r\nbittersta att göra med propositionen. Ny\r\ndemokratis motion med de ändrade åsikterna\r\nborde helt enkelt aldrig ha fått väckas i anslutning\r\ntill denna proposition. Detta hävdade vi\r\nsocialdemokrater i utskottet och menade att\r\nmotionen kunde bordläggas till våren, då vi ändå\r\nskall behandla högskolefrågor i ett totalt\r\nperspektiv. Men utskottsmajoriteten körde över\r\noss och vägrade bordläggning. Därför ligger frågan\r\npå kammarens bord i dag. Vi kritiserar alltså\r\nutskottsmajoritetens agerande.</pre><pre>Vad har lokaliseringen av lärarhögskolan i\r\nStockholm att skaffa med nya platser i högskolan,\r\nAnn-Cathrine Haglunnd?</pre><pre>Herr talman! Regeringens senfärdighet med att\r\nkomma till riksdagen med en proposition är en\r\nskandal.</pre><pre>Regeringens fördelning av de nya\r\nhögskoleplatserna och avsteget från\r\nkrisuppgörelsen är en skandal.</pre><pre>Utskottsmajoritetens styvnackade hållning i frågan\r\nom behandlingen av motionen om lärarhögskolan i\r\nStockholm är en skandal.</pre><pre>Jag yrkar bifall till reservationerna 1 och 2 till\r\nutskottets betänkande men står naturligtvis också\r\nbakom reservation 3.</pre><pre>(Applåder)</pre><pre>Anf. 109  BERITH ERIKSSON (v):</pre><pre>Herr talman! Jag skulle hälsa från Björn\r\nSamuelson, som önskar er en god jul, och meddela\r\natt Vänsterpartiet kommer att rösta för reservation\r\n1.</pre><pre>Anf. 110  ANN-CATHRINE HAGLUND\r\n(m):</pre><pre>Herr talman! Att stärka Sverige som\r\nkunskapsnation, att höja kvaliteten inom all\r\nutbildning och forskning och att öka antalet\r\nhögskolestuderande kommer att vara avgörande\r\nför Sveriges konkurrenskraft och framtida\r\nutveckling. Utbildning och forskning av högsta\r\nkvalitet är det moderna samhällets nyckel till\r\nvälstånd. Utbildning av hög kvalitet öppnar\r\nmöjligheter för den enskilde och är ett viktigt\r\nmotmedel mot arbetslöshet.</pre><pre>Regeringens arbete på att reformera\r\nhögskoleväsendet mot ökad frihet och kvalitet och\r\natt öka antalet platser är av stor strategisk vikt.\r\nSverige har en lägre andel akademiskt utbildade än\r\njämförbara länder. Detta är oacceptabelt. Om\r\nSverige skall klara sin konkurrenskraft måste detta\r\nändras. Under 80-talet låg omfattningen av den\r\nhögre utbildningen i Sverige i stort sett konstant.\r\nFöljden blev att i vårt land låg andelen ungdomar\r\nsom påbörjade en högskoleutbildning kvar på en\r\nkonstant nivå. I jämförbara länder ökade denna\r\nandel. Den högre utbildningen prioriterades\r\nnämligen inte i Sverige under 80-talet.</pre><pre>Sedan hösten 1991 har därför en väsentlig\r\nutbyggnad skett av högskoleutbildningen. Den\r\ningår i ett program som syftar till en utökning av\r\nantalet nybörjarplatser med åtminstone 18 000\r\nsenast till 1993/94. Den samlade effekten av\r\nsatsningarna är att antalet studenter i högre\r\nutbildning 1995 beräknas vara mellan 45 000 och\r\n50 000 fler än våren 1991.</pre><pre>Enligt regeringsbeslut i augusti kom en satsning på\r\n4 000 platser. Skälet till detta var att undvika\r\ndröjsmål och att se till att ytterligare ungdomar\r\nkom in i högskolan. Är detta en skandal, Berit\r\nLöfstedt? Platserna behövde tas i anspråk redan vid\r\nterminsstarten. Sedan kom i den s.k.\r\nkrisuppgörelsen ytterligare 2 000 platser för\r\nvårterminen 1993. I uppgörelsen sades att dessa\r\n2 000 platser om möjligt skulle förläggas till små\r\noch medelstora högskolor.</pre><pre>Höstens platsökningar kommer tillsammans med\r\nen stor kvalitativ förstärkning av den\r\ngrundläggande högskoleutbildningen. En\r\nutbyggnad av volymen måste ske på ett sådant sätt\r\natt högt ställda kvalitetskrav, bl.a. när det gäller\r\nlärarkompetensen, samtidigt kan uppfyllas.\r\nKvalitetsförstärkningar är en förutsättning för att\r\ndimensioneringsökningarna skall kunna\r\ngenomföras. Det är en mycket viktig strategi för att\r\nstärka den högre utbildningen och därmed Sveriges\r\nkonkurrenskraft.</pre><pre>Kvalitetsförstärkningarna innebär</pre><pre>- att ett program för att förbättra tillgången på\r\nforskarutbildade lärare introduceras,</pre><pre>- att högskoleutredningens förslag om pedagogisk\r\nutbildning av universitetens och högskolornas\r\nlärare genomförs med början redan under läsåret\r\n1992/93 och</pre><pre>- att humanistisk, samhällsvetenskaplig och juridisk\r\nutbildning tillförs sådana resurser att kvaliteten i\r\ndessa utbildningar kan säkras på god internationell\r\nnivå.</pre><pre>Detta är kända och ofta upprepade krav, inte minst\r\nfrån högskolevärlden själv. Högskoleutredningen,\r\neller Grundbulten, betonar också dessa krav.\r\nÅtgärderna är mycket viktiga för det fortsatta\r\nreformarbetet. Kvaliten spelar stor roll i\r\nregeringens högskolestrategi.</pre><pre>Herr talman! Att dessa förslag läggs just nu visar att\r\nde är av stor ekonomisk vikt för Sverige och\r\nSveriges framtid.</pre><pre>Jag beklagar att det dröjt innan vi fått regeringens\r\nförslag, Berit Löfstedt. Ärendets behandling är\r\notillfredsställande, skriver vi i betänkandet. Det\r\nhör samman med att olika intressen skall vägas\r\nsamman vid fördelningen av platser. Universitet\r\noch högskolor skall komma med förslag och\r\nsynpunkter och sammanvägningar skall ske. Jag\r\nmedger att det har varit en svår beredningsprocess.\r\nÄrendet har därmed fördröjts.</pre><pre>Men det går inte att lägga ut platser i all hast utan\r\natt se till att kvaliteten tillgodoses. Jag måste fråga\r\nBerit Löfstedt om det är en skandal att man\r\nförsöker lägga ut platser så att kvaliteten i\r\nutbildningen också säkerställs.</pre><pre>Vad beträffar det program för den fortsatta\r\nutbyggnaden av den högre utbildningen som\r\nSocialdemokraterna kräver, kommer den\r\nsjälvfallet i samband med budgetarbetet inför nästa\r\ntreårsperiod.</pre><pre>Herr talman! I betänkandet behandlar vi också ett\r\nmotionsyrkande från Ny demokrati rörande\r\nlokalisering av Lärarhögskolan i Stockholm, HLS.\r\nI våras tillstyrkte utskottet regeringens förslag om\r\natt HLS skulle behandlas som en självständig\r\nhögskoleenhet med placering i Stockholm. Vid\r\nvoteringen röstade Ny demokrati med den\r\nsocialdemokratiska reservationen som förordade\r\nen lokalisering till Södertälje. Därmed segrade\r\nreservationen.</pre><pre>Nu har Ny demokrati omprövat sitt\r\nställningstagande. Jag tycker faktiskt att det är\r\nhedrande. Jag tycker inte att det är en skandal att\r\nändra sig. Jag tycker inte att det är en skandal att\r\nutskottet behandlar ett yrkande som föreligger. Det\r\ninnebär också att man säkerställer en\r\nlärarutbildning av hög kvalitet.</pre><pre>Utskottet håller således fast vid sitt\r\nställningstagande och föreslår att riksdagen bifaller\r\nyrkandet att HLS även fortsättningsvis skall finnas\r\nkvar i Stockholm. Skälen för detta skildrades\r\nutförligt vid behandlingen i våras. Jag vill hänvisa\r\ntill vad utskottet då sade.</pre><pre>Herr talman! Jag vill till sist yrka bifall till utskottets\r\nhemställan i betänkande 5.</pre><pre>(Applåder)</pre><pre>Anf. 111  BERIT LÖFSTEDT (s) replik:</pre><pre>Herr talman! Vi kritiserar inte regeringen eller\r\nmajoriteten i utskottet för att de har tagit fram nya\r\nplatser. Vi kritiserar regeringen för att den tog tiden\r\nmellan den 10 augusti och den 25 november på sig\r\nför att återkomma till riksdagen med frågan. Vi har\r\nfaktiskt inte haft den ringaste chans att ha\r\nsynpunkter på fördelningen mellan olika\r\nhögskolor, och vi har inte förrän i dag, i efterhand,\r\nfått bekräfta pengarna. Detta kritiserar vi\r\nregeringen för.</pre><pre>Jag framförde ingen kritik i mitt anförande mot att\r\nman gör försök för att förbättra kvaliteten i\r\nhögskolan. Jag sade ingenting om det. Däremot är\r\ndet naturligtvis så att den frågan hörde samman\r\nmed augustibeslutet. Den hade självfallet också\r\nbehövt underställas riksdagen för bedömning både\r\nnär det gäller pengarna -- det är ganska mycket\r\nslantar det handlar om -- och när det gäller\r\ninsatserna.</pre><pre>Ann-Cathrine Haglund säger att man ville undvika\r\ndröjsmål. Det är regeringen som har dröjt. Den har\r\ndröjt med att komma till riksdagen. Det är detta jag\r\ntalar om.</pre><pre>Sedan undrar jag fortfarande vad Lärarhögskolan i\r\nStockholm har med dimensioneringen av\r\nhögskolan att göra. Det gäller\r\ndimensioneringsförslag som är framlagda i ett\r\narbetsmarknadsperspektiv. Jag känner inte till att\r\nhögskolan i Södertälje skall börja byggas efter jul.\r\nDå hade det varit någon mening med det.</pre><pre>Anf. 112  ANN-CATHRINE HAGLUND (m)\r\nreplik:</pre><pre>Herr talman! Jag beklagar dröjsmålet, Berit\r\nLöfstedt. Det har vi också sagt i betänkandet.</pre><pre>Det var ändå viktigt att regeringen i augusti kom\r\nmed de 4 000 platserna. Man ville se till att fler\r\nungdomar kom in i högskolan redan vid\r\nterminsstarten. Jag tycker det är viktigt. Det har\r\nockså Socialdemokraterna sagt att de accepterar.\r\nJag beklagar dröjsmålet. Vi skriver också det i vårt\r\nbetänkande.</pre><pre>När det sedan gäller HLS, har kammarkansliet\r\ngodtagit en motion och ett motionsyrkande. Jag\r\nfinner det helt naturligt att utskottet behandlar\r\ndetta. I synnerhet som detta yrkande stämmer helt\r\növerens med vad utskottet sade redan i våras när vi\r\nbehandlade detta ärende. Jag finner ingen\r\nanledning att skapa ytterligare dröjsmål eller oro i\r\ndenna fråga. Det är på tiden att man på\r\nLärarhögskolan i Stockholm får den arbetsro som\r\nman behöver för att forma utbildningen och göra en\r\nlärarutbildning av hög kvalitet.</pre><pre>Anf. 113  BERIT LÖFSTEDT (s) replik:</pre><pre>Herr talman! Skyll inte på kammarkansliet när det\r\ngäller frågan om HLS! Den frågan hör inte ett\r\nskvatt ihop med detta. Ni hade kunnat efterkomma\r\nvårt bordläggningsyrkande. Då hade frågan kunnat\r\ndiskuteras och komma in i sitt sammanhang till\r\nvåren. Så bråttom kan det inte vara.</pre><pre>Anf. 114  ANN-CATHRINE HAGLUND (m)\r\nreplik:</pre><pre>Herr talman! Jag kan inte förstå vad ett dröjsmål\r\noch en bordläggning skulle tjäna till. Den\r\nspringande punkten, som ni socialdemokrater inte\r\nkan lösa och bara glider förbi, är de kostnader som\r\ndet skulle innebära att bygga en ny lärarhögskola i\r\nSödertälje.</pre><pre>Jag undrar vad Berit Löfstedt uppskattar\r\ninvesteringsbehovet till för att bygga en\r\nlärarhögskola i Södertälje. I det statsfinansiella\r\nläge som vi befinner oss i, finns inte dessa pengar.\r\nLåt Lärarhögskolan i Stockholm få den arbetsro\r\nsom det här beslutet innebär! Det är det enda\r\nvettiga.</pre><pre>Andre vice talmannen anmälde att Berit Löfstedt\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 115  STEFAN KIHLBERG (nyd):</pre><pre>Herr talman! Regeringens proposition om\r\nförstärkning av den grundläggande\r\nhögskoleutbildningen innehåller en diskussion om\r\nbetydelsen av ökad kvalitet inom\r\nhögskoleutbildningen och vikten av en utbyggnad\r\nav volymen inom den högre utbildningen. Denna\r\ndiskussion är välkommen och lätt att instämma i.\r\nDet är bara försiktigheten som jag skulle vilja\r\nkritisera. Man kan gå fram betydligt kraftfullare\r\nenligt min uppfattning.</pre><pre>Ny demokrati anser emellertid att nuvarande\r\nsystem, där regeringen bestämmer om tilldelningen\r\nav antalet högskoleplatser, är både byråkratiskt och\r\nplanekonomiskt. Enligt vår uppfattning bör\r\nsystemet vara efterfrågestyrt, men kvaliteten får ej\r\neftersättas på en enda punkt.</pre><pre>Det innebär att varje universitet eller högskola tar\r\nin ett så stort antal av de behöriga sökande -- helst\r\nalla naturligtvis -- som de anser sig klara av utan att\r\ntumma på kvalitetsaspekterna. De erhåller sedan\r\nekonomiska resurser från statsmakterna i paritet\r\nmed det.</pre><pre>Jag har emellertid avstått från att reservera mig\r\neftersom departementet så tydligt indikerar att\r\nförslag i den riktningen är på väg.</pre><pre>Jag skall i stället uppehålla mig vid en annan fråga\r\nsom är intimt knuten till kvalitetsfrågor inom\r\nhögskoleutbildningen, närmare bestämt kvaliteten\r\npå lärarutbildningen i Sveriges huvudstad.</pre><pre>I maj detta året beslutade riksdagen med Ny\r\ndemokratis hjälp att bifalla en socialdemokratisk\r\nreservation som innebar att riksdagen uttalade sig\r\nför att placera Lärarhögskolan i Stockholm i\r\nSödertälje av lokaliseringspolitiska skäl.</pre><pre>Jag har efter riksdagsbeslutet fortsatt och gjort en\r\nfördjupad och ännu noggrannare analys av\r\nSödertäljealternativets konsekvenser i\r\nkvalitetshänseende för utbildningen. Resultatet av\r\ndessa analyser kombinerat med de dramatiskt\r\nförsämrade ekonomiska förutsättningarna för\r\nSverige har resulterat i att Ny demokrati har\r\nomprövat sitt tidigare ställningstagande.</pre><pre>Ny demokrati anser att lärarhögskolan i sin helhet\r\nbör vara placerad i Stockholm. Avgörande för detta\r\nställningstagande är omsorgen om kvaliteten i\r\nlärarutbildningen. En högkvalitativ lärarutbildning\r\nförutsätter integrerade studier med universitetet\r\noch fackhögskolorna i Stockholm.</pre><pre>En central placering i Stockholm blir då en\r\nförutsättning för att kunna uppfylla de av riksdagen\r\ntidigare beslutade utbildningspolitiska målen,\r\nlikaväl som de i den nu aktuella propositionen\r\nföreslagna kvalitetssatsningarna.</pre><pre>I Stockholm finns, utöver närheten till universitetet\r\noch fackhögskolorna, också tillgång till alla\r\nreferensbibliotek. Det finns dessutom en uppbyggd\r\npraktikorganisation med ett urval av lämpliga\r\nhandledare och praktikplatser. Den har byggts upp\r\nunder en lång följd av år.</pre><pre>Behovet av att försörja hela\r\nStorstockholmsområdet, inkl. Södertälje, med\r\nvälutbildade lärare skall inte heller underskattas,\r\nlika lite som vikten av att kunna rekrytera\r\nkvalificerade studenter och välmeriterade\r\nlärarutbildare.</pre><pre>Det är då en självklarhet att konstatera att\r\nStockholm är mer attraktivt än Södertälje för\r\nstudenter, lärare och andra medarbetare.</pre><pre>Tunga ekonomiska skäl talar också mot en flyttning\r\ntill Södertälje. Det har således efter\r\nriksdagsbeslutet framkommit att en samlad\r\nlokalisering till Rålambshovsområdet är fullt möjlig\r\ngenom tillgången till Rålambshovs\r\nsjukhusbyggnader. Högskolans nuvarande område\r\nkan också utökas genom tillgång till tomtmark och\r\nlokaler -- vilket är mycket betydelsefullt, eftersom\r\näven en kraftigt expanderande högskola\r\nfortfarande kan inrymmas inom\r\nRålambshovsområdet.</pre><pre>Genom att utnyttja byggnaderna som tillhör\r\nRålambshovs gamla sjukhus -- lokaler som är klart\r\nlämpade att användas som institutions- och\r\nundervisningslokaler -- finns möjligheter för\r\nLärarhögskolan att expandera och samtidigt skapa\r\nen samlad lokalisering av dagens utspridda lokaler.</pre><pre>Kalkyler som upprättats efter riksdagsbeslutet av\r\nolika oberoende byggföretag visar också att\r\nproduktionskostnaderna för\r\nRålambshovsalternativet är ca 250 miljoner lägre.\r\nDe årliga hyreskostnaderna blir därmed också\r\nväsentligt lägre i Rålambshov. Vid\r\nriksdagsbehandlingen våren 1992 var dessa viktiga\r\nfakta inte kända för riksdagen.</pre><pre>Omsorgen om utbildningskvaliteten i vid mening är\r\nnaturligtvis det avgörande, men när detta\r\nsammanfaller med den mest kostnadseffektiva\r\nlösningen blir Stockholm--Rålambshov-\r\nalternativet klart överlägset Södertälje.</pre><pre>Ny demokrati vill heller inte sticka under stol med\r\natt vi är oroade över kvaliteten inom delar av\r\nlärarutbildningen. Ny demokrati vill återupprätta\r\nden höga status läraryrket en gång hade. Det gör\r\nman inte genom att blunda och förneka problemen.\r\nRedan med ambitionen att skapa Europas bästa\r\nskola krävs mycket stora ansträngningar och ökade\r\nkrav på lärarna.</pre><pre>Ny demokrati tycker att Sverige skall sikta på att\r\nerbjuda världens bästa skola, och då krävs\r\ntoppkvalificerade lärare som är stolta över sitt yrke\r\noch de resultat deras elever presterar. Vi tror därför\r\nockså att det t.ex. kan vara lämpligt att lokalisera\r\nandra, akademiska, utbildningar i anslutning till\r\nLärarhögskolan i Rålambshov. Detta skulle kunna\r\nge HLS spännande stimulans och inspiration från\r\nlärare och studerande utanför skolvärlden.</pre><pre>Jag yrkar således bifall till utbildningsutskottets\r\nhemställan i dess helhet i betänkande nr 5, och då\r\nsärskilt moment 2.</pre><pre>Som ett litet extra yrkande utanför betänkandet ber\r\njag att få yrka på en riktigt God Jul åt herr\r\ntalmannen och riksdagens alla ledamöter,\r\nmedarbetare och åhörare. Samtidigt vill jag också\r\nvarmt tacka min käre parti- och motionsbroder\r\nJohan Brohult för all hans hjälp och alla hans fina\r\narbetsinsatser.</pre><pre>Anf. 116  YLVA ANNERSTEDT (fp):</pre><pre>Herr talman! Denna proposition handlar om\r\nförstärkning av den grundläggande\r\nhögskoleutbildningen. Frågan om Lärarhögskolans\r\nlokalisering hör definitivt inte dit. Det är ytterst\r\nmärkligt att Ny demokratis motion om denna fråga\r\nhar tagits upp till behandling. Jag anser att man\r\nmåste tolka detta som att vi nu har en allmän\r\nmotionstid under hela året, eftersom man\r\nuppenbarligen kan väcka motioner om precis vad\r\nsom helst i samband med de propositioner som\r\nkommer till riksdagen.</pre><pre>De utredningar som gjorts i denna fråga visar att\r\nförutsättningarna för högskolans verksamhet är\r\nlikvärdiga beträffande kvalitet vid en lokalisering i\r\nStockholm eller i Södertälje. Alternativet\r\nSödertälje ger dessutom ytterligare en kvalitet åt\r\nlokaliseringen, nämligen en förstärkning av det\r\nutbildningsutbud som finns i den södra länsdelen.\r\nDär har vi betydligt sämre av den varan. Alla\r\nutredningar och undersökningar visar att en\r\nförstärkning av utbildningsutbudet betyder att hela\r\nområdet får en förbättrad utvecklingsmöjlighet.</pre><pre>I Södertälje finns förskollärarutbildning sedan år\r\n1964. Där finns fritidspedagogutbildning, och\r\nklasslärarlinjen har kommit till under tiden. Så sent\r\nsom år 1989 förlade man den yrkespedagogiska\r\nlärarutbildningen dit. Jag måste fråga Ann-\r\nCathrine Haglund: Betyder det beslut som\r\nutbildningsutskottet fattat att ni dömer ut dessa\r\nlärarutbildningar när det gäller kvaliteten? Det\r\nmåste det ju betyda. Tänker ni i så fall se till att\r\nockså de utbildningarna flyttas från Södertälje?\r\nMed det resonemang som ni för om\r\nLärarhögskolans lokalisering skulle ju inte någon\r\nlärarutbildning kunna placeras i Södertälje.</pre><pre>Skulle man dessutom dra konsekvenserna av ert\r\nresonemang, finns det stor risk för att flertalet av\r\nde små högskolorna i landet riskerar att förlora sina\r\nutbildningar. Vilka planer har egentligen\r\nUtbildningsdepartementet för de små\r\nhögskoleorterna? Inte heller de uppfyller ju alla de\r\nkrav och kriterier som nu ställs på Södertälje. Skall\r\nman förvänta sig att t.ex. Karlstad, Kalmar och\r\nKristianstad skall lägga ner sina\r\nhögskoleutbildningar? Här finns det uppenbarligen\r\nstor anledning på många orter att vara orolig.</pre><pre>Detta beslut är inget mindre än en skandal, herr\r\ntalman. Det har talats mycket om sådana här i dag.\r\nJag yrkar därför bifall till reservation 1.</pre><pre>I detta anförande instämde Pär Granstedt (c).</pre><pre>Anf. 117  ANN-CATHRINE HAGLUND (m)\r\nreplik:</pre><pre>Herr talman! Ylva Annerstedt tar här upp en\r\nmängd andra frågor. Jag tänker inte gå in på dem.\r\nVi dömer inte ut några högskolor. Med utskottets\r\nförslag blir HLS en självständig enhet med en\r\nfunktionell och samlad lösning för lokalerna i en\r\nakademisk miljö så centralt och lättillgängligt\r\nplacerad som möjligt, och sambandet mellan de\r\nämnesteoretiska och pedagogiska delarna\r\nunderlättas och stimuleras. Det är skälet.</pre><pre>Ylva Annerstedt glider förbi den mycket centrala\r\nfrågan: Vad bedömer ni kostnaderna till för\r\nbyggandet av en lärarhögskola i Södertälje med allt\r\nsom hör till? Det måste också beaktas i denna\r\ndiskussion.</pre><pre>Anf. 118  YLVA ANNERSTEDT (fp)\r\nreplik:</pre><pre>Herr talman! Ann-Cathrine Haglund påstår att jag\r\ntar upp frågor som inte hör hit. Jag tycker i allra\r\nhögsta grad att det hör hit hur Ann-Cathrine\r\nHaglund bedömer högskoleutbildningen i andra\r\norter som har likartade förhållanden som\r\nSödertälje samt hur hon bedömer möjligheten att i\r\nfortsättningen bedriva lärarutbildning i Södertälje.</pre><pre>Hon säger ju att det inte finns tillräckligt med\r\nkvalitet om man förlägger HLS till Södertälje.\r\nDäremot har vi redan flera lärarutbildningar där.\r\nDet skulle också innebära en samordnad\r\nlärarutbildning på flera olika nivåer. Betyder detta\r\natt Ann-Cathrine Haglund kvalitetsmässigt dömer\r\nut den lärarutbildning som finns i Södertälje och att\r\nhon också dömer ut de lärarutbildningar som finns\r\npå de små högskoleorterna, vilka inte heller\r\nuppfyller alla de krav som måste uppfyllas för att\r\nHLS skall kunna placeras i Södertälje?</pre><pre>Anf. 119  ANN-CATHRINE HAGLUND (m)\r\nreplik:</pre><pre>Fru talman! Vi dömer inte på något sätt ut någon\r\nutbildning som ligger i Södertälje. Vad det är fråga\r\nom är att flytta HLS, som finns i Stockholm. Det är\r\nvad frågan gäller. Skall HLS få ligga kvar i\r\nStockholm, eller skall den flyttas till Södertälje?</pre><pre>Utskottet gör den bedömningen att det allra bästa\r\nför HLS är att finnas kvar i Stockholm. Sedan kan\r\nman naturligvis lägga ut olika utbildningar om man\r\nvill, men det är ett beslut man själv fattar.</pre><pre>Anf. 120  YLVA ANNERSTEDT (fp)\r\nreplik:</pre><pre>Fru talman! Det var mycket intressant att Ann-\r\nCathrine Haglund tog upp frågan om vad\r\ndiskussionen gäller. Ursprungligen gällde\r\ndiskussionen förstärkning av den grundläggande\r\nhögskoleutbildningen, men utskottet har gjort\r\ndiskussionen till en fråga om lokalisering av\r\nLärarhögskolan i Stockholm. Det är ett upprivande\r\nav här i riksdagen tidigare fattat beslut. Om\r\nregeringen hade haft någon respekt för riksdagens\r\nbeslut hade Utbildningsdepartementet för länge\r\nsedan sett till att omlokaliseringen hade kommit i\r\ngång.</pre><pre>Talmannen anmälde att Ann-Cathrine Haglund\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 121  SÖREN LEKBERG (s):</pre><pre>Fru talman! Jag instämmer helt med de talare som\r\nanmärkt på det sätt som utskottet tillstyrkt HLS:s\r\nlokalisering. Det är skandalöst. Det är enligt min\r\nmening graverande för de ledamöter som i andra\r\nsammanhang så varmt talar för fasta spelregler och\r\nordentlig beredning att ha medverkat i denna\r\nhantering.</pre><pre>Riksdagsbeslutet från i våras om att flytta HLS till\r\nSödertälje grundades nämligen på mycket\r\nnoggranna utredningar. Utredningar som på\r\nsedvanligt sätt remissbehandlades. Tungt vägande\r\nskäl för Södertäljealternativet är regional balans,\r\nlärarförsörjning på Södertörn, en samlad lösning\r\nmed bra och ändamålsenliga lokaler samt en\r\nfinansiering som möjliggör en snabb byggstart.</pre><pre>Utskottsmajoritetens förslag att nu riva upp detta\r\nriksdagsbeslut har tillkommit på ett kuppartat sätt,\r\nvilket ordentligt har beskrivits av andra ledamöter.\r\nEnligt min mening är det en kupp att lägga fram\r\ndetta förslag, årets i särsklass sämst beredda\r\närende. Med hänvisning till några rader i en motion\r\nfrån några av Ny demokratis ledamöter motiverar\r\nutskottet sitt ställningstagande. Den motionen\r\nutmynnar i att HLS bör behållas på\r\nRålambshovsområdet. Detta förslag har utskottet\r\növer huvud taget inte behagat granska. Man har\r\ninte undersökt och beskrivit om detta alternativ går\r\natt genomföra. Man har inte heller över huvud\r\ntaget granskat vad förslaget kostar.</pre><pre>Man kan då ställa sig frågan: Innebär det att HLS\r\nför lång tid måste hålla till godo med dagens\r\nbristfälliga lokallösning? Innebär det förslag som\r\nutskottet tillstyrker att den personal som hängivet\r\nmotarbetat riksdagens tidigare beslut och som gjort\r\negna utredningar nu råkar ur askan i elden?\r\nKommer personalen att få stanna kvar i bristfälliga\r\nlokaler i Rålambshov för lång framtid?</pre><pre>Jag kan inte underlåta att något kommentera\r\npåståendet att en utlokalisering till Södertälje\r\nbidrar till dålig kvalitet. Det är\r\nutskottsmajoritetens genomgående tema. Man får\r\nuppfattningen att Södertälje skulle vara ett slags\r\nsvart hål och att någon högre utbildning över huvud\r\ntaget inte skulle kunna förekomma där.</pre><pre>Jag vill bara påminna om att ett par av landets\r\nfrämsta företag har en omfattande\r\nforskningsverksamhet förlagd till Södertälje. Dessa\r\nföretag, som på många områden är världsledande,\r\nhar klarat av att driva ett kvalitetsmässigt bra\r\nforskningsarbete.</pre><pre>Utan tvivel är det så -- jag kan inte komma ifrån det\r\nintrycket -- att utbildningsministern, som under\r\nhösten inte lyft ett finger för att effektuera det\r\ntidigare fattade riksdagsbeslutet, har bedrivit ett\r\nspel i kulisserna och köpslagit med Ny demokrati. I\r\nsinom tid lär vi väl få reda på vad Ny demokrati har\r\nfått för utbyte för sin insats. Det är emellertid\r\nbeklämmande att den borgerliga majoriteten inte\r\nhaft kurage att hantera detta ärendet på ett seriöst\r\nsätt.</pre><pre>Fru talman! Till slut konstaterar jag att valet 1991\r\noch därmed sammanhängande regimskiften här i\r\nriksdagen, i Stockholms läns landsting och i många\r\nkommuner i Stockholms län också fick till följd att\r\narbetet för regional balans, mångfald och\r\ndecentralisering i Stockholmsregionen har lagts på\r\nhyllan. Numera skall allt centraliseras, vare sig det\r\ngäller högskoleutbildningar, BB-mottagningar eller\r\nakutavdelningar.</pre><pre>Fru talman! Jag yrkar bifall till reservation 1.</pre><pre>I detta anförande instämde Thage G Peterson,\r\nAnita Johansson, Björn Ericson, Ingela Thalén,\r\nInes Uusmann och Eva Johansson (alla s).</pre><pre>Anf. 122  STEFAN KIHLBERG (nyd)\r\nreplik:</pre><pre>Fru talman! Jag tänker inte gå in i någon egentlig\r\npolemik med Ylva Annerstedt och Sören Lekberg.\r\nJag förstår besvikelsen över förslagets inriktning.</pre><pre>Vad jag däremot inte förstår är att Sören Lekberg\r\nkan tycka att ärendet är det sämst beredda. Det var\r\nju väl berett i maj i år. Blir det sämre berett av att\r\nNy demokrati ytterligare analyserar förslaget? Jag\r\nkan inte heller inse att det beredningsarbete som\r\ngjordes tidigare är borta.</pre><pre>Omsorgen om HLS klingar även litet falsk, inte\r\nminst mot bakgrund av att Sören Lekberg vet vad\r\nman själv vill på HLS. Det torde inte råda något\r\nsom helst tvivel om vad som är bäst enligt deras\r\nbedömning. Att man på HLS värnar om kvaliteten\r\ni utbildningen tvivlar åtminstone inte jag på.</pre><pre>Låt oss göra det här otäcka: Titta ut i verkligheten!\r\nDet finns en utlokaliserad lärarhögskola i Sverige,\r\nnärmare bestämt i Mölndal, som ligger utanför min\r\nhemstad Göteborg. Den lärarhögskolan tänker\r\nman flytta tillbaka till Göteborgs centrum. Det\r\nskulle kunna vara intressant att diskutera\r\nanledningen därtill, och den är just\r\nkvalitetsaspekterna, som vikten av närheten till\r\nuniversitetet.</pre><pre>Slutligen, jag kan garantera Sören Lekberg att det\r\ninte har förekommit några som helst öppningar,\r\nantydningar eller förfrågningar vare sig från Per\r\nUnckel eller från Utbildningsdepartementet i\r\nnågon enda dimension.</pre><pre>Anf. 123  SÖREN LEKBERG (s) replik:</pre><pre>Fru talman! Jag förstår inte att Stefan Kihlberg blir\r\nså upprörd. Vad vi socialdemokrater har reagerat\r\nmot är att utskottet inte på ett ordentligt sätt har\r\nberett ärendet. En motion har väckts från Ny\r\ndemokrati, i vilken ett helt nytt alternativ lanseras.\r\nDet alternativet granskas över huvud taget inte av\r\nutskottet. Utskottsmajoriteten vägrar att bordlägga\r\närendet, kör över en betydande minoritet i\r\nutskottet och bryr sig inte om att kontrollera\r\nalternativet. På mig gör detta ett mycket underligt\r\nintryck. Det verkar på något sätt skumt. Det är vad\r\nvi har reagerat mot.</pre><pre>Anf. 124  STEFAN KIHLBERG (nyd)\r\nreplik:</pre><pre>Fru talman! Sören Lekberg, vi känner inte\r\nvarandra så väl, men jag är inte upprörd, Sören\r\nLekberg. Jag är engagerad, men jag vet att jag vid\r\nsådana tillfällen ibland låter upprörd.</pre><pre>Utskottet granskade inte heller i våras\r\nSödertäljealternativet, inte för ett ögonblick. Det\r\när inte riksdagens utbildningsutskotts sak att gå in i\r\ndetaljdiskussioner och detaljgranskningar. Det\r\nfinns andra, med betydligt bättre kompetens, som\r\nkan göra det.</pre><pre>Anf. 125  SÖREN LEKBERG (s) replik:</pre><pre>Fru talman! Jag tycker att detta replikskifte blir mer\r\noch mer avslöjande. Stefan Kihlberg säger att\r\nutskottet inte skall granska olika alternativ. Vad\r\nskall då utskottet göra? Man har här i riksdagen\r\nfattat beslut om en utlokalisering, och bakom\r\nbeslutet låg noggranna överväganden.\r\nMotionsvägen kommer därefter ett helt nytt\r\nalternativ. Det alternativet har ingen annan tidigare\r\nbeaktat, och utskottet behagar inte undersöka det.\r\nI stället utnyttjar man ett majoritetsöverläge och\r\nvägrar bordläggning. Bordläggning är annars det\r\nnormala tillvägagångssättet i denna riksdags\r\nutskottsbehandling.</pre><pre>Fru talman! Det kan man väl med all rätta reagera\r\nemot.</pre><pre>Anf. 126  ANN-CATHRINE HAGLUND (m)\r\nreplik:</pre><pre>Fru talman! För oss som har suttit i\r\nutbildningsutskottet ett antal år är det här en\r\nmycket gammal fråga. Det är en fråga som är noga\r\nutredd; det har varit uppvaktningar, skrivelser och\r\nremissbehandling. Det fanns ett\r\ndepartementsförslag om att HLS skulle finnas kvar\r\nsom självständig enhet i Stockholm, och detta\r\nförslag blev också utskottets ställningstagande.\r\nUtskottet förlorade i omröstningen, på grund av att\r\nNy demokrati stödde en reservation. Man har\r\nomprövat förslaget och väckt en motion, som har\r\nbehandlats av utskottet. Det är självklart att\r\nutskottet vidhåller sin uppfattning i denna fråga,\r\nsom har stötts och blötts under så lång tid.</pre><pre>Låt oss nu få ett beslut i den här frågan, så att\r\nLärarhögskolan i Stockholm får lugn och ro.</pre><pre>Till sist skulle jag vilja fråga Sören Lekberg, det\r\nsom jag frågade Ylva Annerstedt och Berit\r\nLöfstedt tidigare: Vad skulle en nybyggnation i\r\nSödertälje kosta? Tänker ni inte ett enda dugg på\r\ndet? Jag förstår mycket väl att ni är besvikna, men\r\nman måste också tänka sig in i den statsfinansiella\r\nsituation som Sverige befinner sig i och tänka på\r\nalla de miljoner som en nybyggnation i Södertälje\r\nskulle kosta.</pre><pre>Anf. 127  SÖREN LEKBERG (s) replik:</pre><pre>Fru talman! Jag vet att kammarens ledamöter är på\r\nväg att avsluta sessionen, men det här replikskiftet\r\nvisar att det är en öm tå som jag har nuddat vid. I\r\nannat fall skulle inte Ann-Cathrine Haglund gå upp\r\noch försöka göra ett tillrättaläggande. Det är\r\nmärkligt att utskottet inte har tagit tid på sig att\r\nordentligt analysera det nya förslag som har\r\nkommit, som är helt nytt, som jag har påpekat.</pre><pre>Det beslut som Ann-Cathrine Haglund tidigare\r\nstödde var att förlägga Lärarhögskolan till\r\nBrunnsviksområdet. Nu har det lanserats ett\r\nförslag som innebär att Lärarhögskolan i\r\nStockholm skall ligga kvar i Rålambshovsområdet.\r\nDet är ett helt nytt förslag, och utskottet har inte\r\nvelat medverka till att det undersöks ordentligt.\r\nDet är något unikt att vägra bordläggning. Det visar\r\natt ni till varje pris ville köra över\r\nSocialdemokraterna. Det har ni lyckats med.</pre><pre>Anf. 128  ANN-CATHRINE HAGLUND (m)\r\nreplik:</pre><pre>Fru talman! Jag skulle bara vilja föreslå att Sören\r\nLekberg läser igenom det betänkande som vi\r\nbehandlade i våras.</pre><pre>Anf. 129  ANNIKA ÅHNBERG (v):</pre><pre>Fru talman! Liksom de två närmast föregående\r\ntalarna är jag södertäljebo och därför i någon mån\r\npart i målet. Till skillnad från Stefan Kihlberg och\r\nhans partikamrater skulle det aldrig falla mig in att\r\nbedöma en så här viktig fråga utifrån ett, i någon\r\nmening, inskränkt lokalt perspektiv.</pre><pre>Självfallet är argumenten för att förlägga\r\nLärarhögskolan i Stockholm till Södertälje just de\r\npedagogiska fördelarna och möjligheterna att\r\nåstadkomma en mycket bra utbildning. Det är en\r\nlokalisering som ger möjligheter även i framtiden\r\ntill ytterligare utbyggnader, som i närheten\r\nerbjuder goda praktikmöjligheter.</pre><pre>Det är inte så att argumenten för att förlägga\r\nLärarhögskolan till Södertälje är enbart s.k.\r\nregionalpolitiska. Det finns däremot, utöver de\r\npedagogiska fördelarna, också sådana plus med\r\nden här lokaliseringen -- det gör inte förslaget\r\nsämre, snarare bättre.</pre><pre>Det är i själva verket så att förslaget att\r\nLärarhögskolan skall vara kvar i Stockholm är ett\r\nomvänt regionalpolitiskt agerande. Det är det i\r\nmycket inskränkt mening stockholmska\r\nperspektivet som har fått dominera. Det är inte\r\ninsikten om vad som behövs i framtiden, inte\r\nomtanken om de kommande eleverna, utan det är\r\nden snäva inskränkta omtanken om dem som just\r\nnu går den här utbildningen och om dem som just\r\nnu undervisar på skolan. Jag tycker att det är\r\nbeklagligt.</pre><pre>Bryssel är numera nästgårds till Stockholm, medan\r\navståndet till Södertälje uppenbarligen är i det\r\nnärmaste oändligt. I propositionen som kom i våras\r\nkallades lokaliseringen till Södertälje för en perifer\r\nlokalisering.</pre><pre>Särskilt långt är avståndet om man pendlar\r\nStockholm--Södertälje tur och retur. Mindre långt\r\när det om man pendlar Södertälje--Stockholm tur\r\noch retur. Det vet alla de tusentals invånare i länet\r\nsom dagligen gör sådana arbetsresor. Det är ett fullt\r\nmöjligt och rimligt resavstånd, med god och väl\r\nutbyggd kollektivtrafik.</pre><pre>Närheten till universitetet i Frescati används ofta\r\nsom ett argument för den fortsatta lokaliseringen i\r\nStockholm. Med kollektivtrafik är restiden minst\r\nen halvtimme. Restiden från den föreslagna\r\nlokaliseringen i utkanten av Södertälje är ungefär\r\n15 minuter längre. Jag tror inte att det kan vara ett\r\nargument som välter omkull alla de storstilade\r\npedagogiska ambitionerna för Lärarhögskolans\r\nframtid.</pre><pre>Det är rätt uppenbart att regeringens argument för\r\ndet här trotset mot riksdagens tidigare beslut och de\r\nlyckade försöken att få över Ny demokrati på sin\r\nsida inte är någonting annat än politisk prestige.</pre><pre>För Ny demokrati är det i vanlig ordning dumhet\r\noch brist på politisk långsiktighet och politiskt\r\ntänkande som har gjort att man har ändrat sig.</pre><pre>Vad är det egentligen som utskottet föreslår\r\nriksdagen att besluta? I detta betänkande tillstyrks\r\nen motion med förslag om att bygga ut\r\nLärarhögskolan i Rålambshovsparken. I\r\nregeringens förslag i våras var\r\nförstahandsalternativet en utbyggnad i\r\nBrunnsviksområdet.</pre><pre>Jag tycker att det är upprörande att riksdagen nu\r\nskall fatta ett beslut vars innebörd är så oklar. Jag\r\nvill ha ett definitivt besked:</pre><pre>Vad är det för lokalisering som riksdagen i dag\r\nföreslås besluta om? Är det ett definitivt beslut om\r\nen utbyggnad i Rålambshovsparken? När skall\r\ndenna utbyggnad starta? Eller är det regeringens\r\ngamla förslag som kommer igen? Och när skall den\r\nutbyggnaden i så fall starta?</pre><pre>Hur ser de kostnadskalkyler ut som Ny demokratis\r\nrepresentant hänvisar till? Vad är det för\r\nrevolutionerande utredningar som Ny demokrati\r\nhar gjort och som har lett till att man har ändrat sig?</pre><pre>Jag vill ha besked på den punkten. Om jag inte får\r\ndet, tycker jag att det är orimligt att riksdagen skall\r\nfatta det här beslutet. Den här delen av\r\nbetänkandet bör i så fall återremitteras till utskottet\r\nför ytterligare utredning.</pre><pre>Fru talman! Jag yrkar därmed bifall till reservation\r\n1 till betänkandet.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande skatteutskottets\r\nbetänkande 1992/93:SkU17,\r\nsocialförsäkringsutskottets betänkande\r\n1992/93:SfU9, skatteutskottets betänkande\r\n1992/93:SkU18 och utbildningsutskottets\r\nbetänkande 1992/93:UbU5.</pre><pre>Skatteutskottets betänkande SkU17</pre><pre>Mom. 2 (en utvärdering av reglerna)</pre><pre>Utskottets hemställan bifölls med 172 röster mot\r\n136 för reservationen av Bo Forslund. m.fl.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU9</pre><pre>Mom. 1 (ersättning vid sjukdom m.m.)</pre><pre>Först biträddes reservation 1 av Doris Håvik m.fl. --\r\nsom ställdes mot meningsyttringen av Berith\r\nEriksson i motsvarande del -- med acklamation.</pre><pre>Härefter bifölls utskottets hemställan med 176\r\nröster mot 134 för reservation 1 av Doris Håvik\r\nm.fl. 2 ledamöter avstod från att rösta.</pre><pre>Mom. 8 (allmän sjukförsäkringsavgift)</pre><pre>Först biträddes reservation 4 av Doris Håvik m.fl. --\r\nsom ställdes mot meningsyttringen av Berith\r\nEriksson i motsvarande del -- med acklamation.</pre><pre>Härefter bifölls utskottets hemställan med 174\r\nröster mot 129 för reservation 4 av Doris Håvik\r\nm.fl. 10 ledamöter avstod från att rösta.</pre><pre>Mom. 9 (minskade utbetalningar av pensioner)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 15 (statsbidrag till kommunalt bostadstillägg\r\nför tid fr.o.m. den 1 mars 1993)</pre><pre>Utskottets hemställan bifölls med 185 röster mot\r\n129 för reservation 5 av Doris Håvik m.fl.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU18</pre><pre>Utskottets hemställan bifölls.</pre><pre>Utbildningsutskottets betänkande UbU5</pre><pre>Mom. 2 (lokalisering av Högskolan för\r\nlärarutbildning i Stockholm)</pre><pre>Utskottets hemställan bifölls med 168 röster mot\r\n142 för reservation 1 av Lena Hjelm-Wallén m.fl. 2\r\nledamöter avstod från att rösta.</pre><pre>Mom. 4 (fördelningen av tillkommande\r\nutbildningsplatser mellan universitet och\r\nhögskolor)</pre><pre>Utskottets hemställan bifölls med 183 röster mot\r\n130 för reservation 2 av Lena Hjelm-Wallén m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>8 §  Ny riksdagsledamot m.m.</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nRiksdagsledamot och ersättare för\r\nriksdagsledamöter</pre><pre>Till valprövningsnämnden har från riksskatteverket\r\ninkommit bevis om att Lennart Rohdin (fp),\r\nLjusdal, utsetts till ny ledamot av riksdagen fr.o.m.\r\nden 12 januari 1993 sedan Hans Lindblad (fp)\r\navsagt sig sitt uppdrag som riksdagsledamot. Till\r\nersättare för riksdagsledamöter har utsetts Ingrid\r\nHammarberg, Bollnäs, och Johan Sundin, Gävle\r\n(både fp).</pre><pre>Valpröningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 18 december 1992</pre><pre>Lars Tottie Sven-Georg Grahn</pre><pre>9 §  Bordläggning</pre><pre>Anmäldes och bordlades</pre><pre>Propositioner</pre><pre>1992/93:80 Utökat älvskydd</pre><pre>1992/93:106 Åtgärder rörande taxitrafiken</pre><pre>Förslag</pre><pre>1992/93:RR4 Riksdagens revisorers förslag\r\nangående gymnasieskolan -- Resurser, resultat och\r\nutveckling</pre><pre>10 § Anmälan om interpellation</pre><pre>Anmäldes att följande interpellation framställts</pre><pre>den 17 december</pre><pre>1992/93:69 av Mats Hellström (s) till miljöministern\r\nom den nordiska infrastrukturen:</pre><pre>Vid sessionen i Helsingfors i mars i år beslöt\r\nNordiska Rådet att rekommendera ministerrådet\r\natt göra en handlingsplan för näringspolitik och\r\ninfrastruktur i Norden.</pre><pre>Bakgrunden var bl.a. att Norden med sitt\r\ngeografiskt perifera läge i Europa behövde bygga ut\r\noch modernisera sina nätverk och sin infrastruktur\r\nför att vi i framtiden skall kunna hålla en hög\r\nsysselsättning och utveckla en aktiv regionalpolitik\r\nhär.</pre><pre>Det samhälleliga engagemanget för infrastruktur\r\nengagerar särskilt EG där man systematiskt\r\nplanerar för en långsiktig utveckling av denna som\r\nbygger på en regional samverkan. Det gäller såväl\r\nde expansiva, urbaniserade regionerna i\r\nMellaneuropa som de fattiga eller industriellt\r\neftersatta områdena, särskilt i Sydeuropa, vilka får\r\nregionalt stöd. I de s.k. kunskapskorridorerna görs\r\nstora investeringar, såväl samhälleliga som privata,\r\nmed moderna transportsystem i intellektuell och\r\nkommersiell kommunikation, forskning m.m.</pre><pre>EG:s planering baseras särskilt på de s.k. Trans-\r\nEuropean Networks, som är ett\r\ngemenskapsprogram vilket omfattar utbyggnad av\r\nmånga slags nätverk, transportsystem med länkar,\r\nnoder, terminaler, infrastrukturtjänster och legala\r\nregelverk som skall främja bättre\r\nkommunikationer.</pre><pre>Dessa kommunikationer handlar om såväl fysiska\r\ntransportsystem till land, hav och luft som\r\ntelekommunikationer, energiförsörjning,\r\nforskarnätverk, vuxenutbildning m.m.</pre><pre>I debatten har allt oftare hävdats att de nordliga\r\nområdena i Europa såväl kring Östersjön som i\r\nVästnorden vilka inte omfattas av EG:s planering\r\nriskerar att marginaliseras i denna utveckling om\r\nman inte inom regionen själv tar ansvar för\r\nbetydande samhällsinvesteringar i infrastruktur i\r\nform av transportsystem och andra\r\nkommunikationer.</pre><pre>Denna fråga har fått en allt större aktualitet de\r\nsenaste veckorna genom det initiativ som president\r\nDelors har tagit för att ytterligare stärka EG-\r\nländernas infrastruktur i ett tillväxt- och\r\nsysselsättningsprogram och det beslut som har\r\nfattats med anledning härav vid toppmötet i\r\nEdinburgh nyligen.</pre><pre>Vid Nordiska Rådsessionen i Århus i november\r\nefterlyste jag besked från nordiska ministerrådet\r\nom vilken uppföljning som sker från ministerrådets\r\nsida av rådets rekommendation om en\r\nhandlingsplan för infrastruktur. Jag fick då inget\r\nsvar och vänder mig därför nu till den svenske\r\nnordiske samarbetsministern med frågan om hur\r\narbetet bedrivs för att förbereda en sådan\r\nhandlingsplan.</pre><pre>Närmare ett års tid har gått sedan beslutet fattades\r\ni Helsingfors. Många viktiga initiativ tas i dessa\r\nfrågor inom EG och i de centrala delarna av\r\nEuropa. Det är därför nu hög tid för de nordiska\r\nregeringarna att aktivera sig för att tillvarata\r\nNordens intressen och bidra till en sådan utveckling\r\ni norra Europa att vi här också i framtiden skall\r\nkunna utgöra en del av världen med hög\r\nsysselsättning och stark ekonomisk grund för vår\r\nsociala välfärd. För detta behövs konkreta initiativ\r\npå infrastrukturområdet.</pre><pre>Mot bakgrund härav vill jag ställa frågan till\r\nnordiska samarbetsministern Olof Johansson:</pre><pre>Vilka initiativ tas av den svenska regeringen och\r\ninom det nordiska ministerrådet för att uppfylla\r\nNordiska Rådets rekommendation om en nordisk\r\nhandlingsplan för infrastruktur i Norden?</pre><pre>11 § Anmälan om frågor</pre><pre>Anmäldes att följande frågor framställts</pre><pre>den 17 december</pre><pre>1992/93:305 av Karl-Erik Svartberg (s) till\r\nstatsrådet Ulf Dinkelspiel om exporten av\r\nkrigsmateriel:</pre><pre>I Briefing från UD skriver\r\nkrigsmaterielinspektören följande: ''Enligt den nya\r\ndefinitionen i 1992 års proposition förbjuds all\r\nexport av all slags krigsmateriel och allt\r\navtalssamarbete med alla stater där det över huvud\r\ntaget förekommer 'grova och omfattande\r\nkränkningar av mänskliga rättigheter'.'' Vidare:\r\n''Vad 'grova och omfattande kränkningar av\r\nmänskliga rättigheter' är får regeringen ta ställning\r\ntill i sin tillståndsprövning. Det finns ingen enkel\r\noch entydig måttstock.'' Skrivningen är\r\nanmärkningsvärd mot bakgrund av att\r\nutrikesutskottet inte accepterade den osäkerhet\r\nsom skrivningen i propositionen kunde inge utan\r\ndelade den uppfattning som kommer till uttryck i\r\nden socialdemokratiska motionen, ''nämligen att\r\nkravet på respekt för mänskliga rättigheter är ett\r\ncentralt villkor för att tillstånd för svensk\r\nkrigsmaterielexport skall beviljas''. Vidare uttalade\r\nutskottet och riksdagen: ''Den formulering som\r\nåterfinns i propositionen får enligt utskottets\r\nuppfattning inte tolkas som någon uppmjukning i\r\nförhållande till hittillsvarande praxis''.</pre><pre>Med hänvisning till ovanstående vill jag fråga\r\nstatsrådet Dinkelspiel:</pre><pre>Avser regeringen att följa riksdagens uttalande?</pre><pre>1992/93:306 av Lena Klevenås (s) till\r\nmiljöministern om optiskt vitmedel i\r\npappersindustrin:</pre><pre>När nu problemet med klorblekning av papper i\r\nstort sett upphört i Sverige kommer rapporter om\r\natt pappersindustrin istället börjar använda optiskt\r\nvitmedel, något som är helt onödigt och\r\nförmodligen skadligt för människors hälsa.\r\nArbetarna inom pappersindustrin är oroliga. Även\r\nom rapporterna om att optiskt vitmedel är cancer-\r\noch allergiframkallande inte är 100-procentig\r\nvetenskapligt fastställda, så har vi sagt att\r\nförsiktighetsprincipen skall råda.</pre><pre>Avser miljöministern att vidtaga åtgärder för att\r\nanvändningen av optiskt vitmedel i\r\npappersindustrin skall upphöra?</pre><pre>12 §  Meddelande om justering av kammarens\r\nprotokoll</pre><pre>Anf. 130  TALMANNEN:</pre><pre>Protokollen från kammarens sammanträden den\r\n14, 15, 16, 17 och 18 december kommer att justeras\r\nden 11 januari 1993.</pre><pre>13 §  Avslutningsord</pre><pre>Anf. 131  TALMANNEN:</pre><pre>Ärade kammarledamöter! Höstens arbete är nu till\r\nända. Det som vi kanske framför allt kommer att\r\nkomma ihåg från denna höst är uppgörelserna över\r\npartigränserna i väsentliga frågor och det viktiga\r\noch omfattande EES-beslutet.</pre><pre>Regeringens ledamöter har i väsentligt större\r\nutsträckning än tidigare kommit hit till riksdagen\r\nockså för att informera, och det är en utveckling\r\nsom jag hoppas kommer att fortsätta. En\r\nförutsättning är givetvis att också riksdagens\r\nledamöter finner informationen intressant, så\r\nintressant att man kommer till kammaren och\r\nlyssnar. Mer tid än tidigare har också använts för\r\nsärskilt anordnade debatter.</pre><pre>Också intresset från allmänhetens sida fortsätter att\r\nöka. Under förra riksmötet fram till den 1 juli tog\r\nvi emot 77 000 organiserade besök. Under hösten\r\nvisar besökssiffrorna att det troligen kommer att bli\r\nett nytt rekord. Till detta kommer alla besök på\r\nåhörarläktaren och det stora antalet telefonsamtal,\r\nsom varje dag kommer till vår informationsenhet.</pre><pre>Två ledamöter, Anita Modin och Anita Gradin, har\r\nunder hösten lämnat riksdagen, och en tredje,\r\nHans Lindblad, slutar i början av januari. Jag vill i\r\ndet här sammanhanget framföra kammarens tack\r\ntill dessa ledamöter.</pre><pre>Anita Gradin började sin bana i riksdagen redan\r\nunder tvåkammartiden. Hon var vald för\r\nStockholms stad under perioden 1969--1970.\r\nDärefter har hon tillhört riksdagen i obruten följd.\r\nAnita Gradin har arbetat i olika utskott. Jag vill\r\nsärskilt nämna finansutskottet och\r\nnäringsutskottet, där hon under en tid var vice\r\nordförande. Vid sidan härav har Anita Gradin på\r\nett förnämligt sätt företrätt riksdagen och sitt parti\r\ni Europarådets parlamentariska församling.</pre><pre>Under åren 1982--1991 tillhörde Anita Gradin\r\nregeringen, först som minister för invandrarfrågor\r\noch jämställdhetsfrågor och från 1986 som\r\nutrikeshandelsminister. På denna post har hon gjort\r\nbetydelsefulla insatser för att föra vårt land\r\nnärmare Europas övriga stater.</pre><pre>Vi tackar Anita Gradin och önskar framgång på\r\nden post där hon nu har att företräda Sveriges\r\nintressen.</pre><pre>Anita Modin har också många år bakom sig i\r\nriksdagen. Hon började i riksdagen redan 1980, och\r\nhennes insatser har främst rört\r\nkonstitutionsutskottets område. Hon blev\r\nordinarie ledamot i utskottet 1982.</pre><pre>Anita Modin kommer från den fackliga sidan, där\r\nhon har haft många och viktiga uppdrag. När hon\r\nnu på heltid kommer att ägna sig åt facklig\r\nverksamhet som förbundsordförande önskar vi\r\nhenne all framgång i hennes nya uppdrag.</pre><pre>Liksom Anita Gradin har Hans Lindblad sina\r\nparlamentariska rötter i tvåkammarriksdagen. Han\r\ntillhörde 1969--1970 första kammaren för\r\nGävleborgs län och har sedan i olika omgångar varit\r\nledamot i riksdagens nuvarande kammare.</pre><pre>Hans Lindblad har en stor bredd i sin verksamhet.\r\nHan har sedan ungdomen verkat som journalist och\r\nockså gett ut flera böcker. Hans Lindblad har också\r\nägnat sina krafter åt nykterhetsrörelsen, och han\r\nhar varit en engagerad ledamot av Riksdagens\r\nrevisorer.</pre><pre>Hans Lindblad har gjort sina stora insatser i\r\npolitiken inom försvarsområdet. Han inträdde som\r\nordinarie ledamot i försvarsutskottet 1976, och han\r\nhar varit en uppmärksammad och slagkraftig\r\ndebattör inom försvarspolitiken i flera decennier.</pre><pre>Med Hans Lindblad försvinner en av riksdagens\r\nfärgstarkaste ledamöter. Även om han lämnar\r\ndenna kammare är vi säkra på att han kommer att\r\nmärkas i den politiska debatten också i framtiden.</pre><pre>Vi tackar Hans Lindblad och önskar honom lycka\r\ntill.</pre><pre>Efter detta tack till dessa tre ledamöter vill jag\r\ntacka er alla, ledamöter och tjänstemän, för väl\r\nutfört arbetet och önska er en skön och\r\navkopplande julhelg. Vi möts igen här i kammaren\r\nmåndagen den 11 januari.</pre><pre>Höstens arbete är härmed avslutat.</pre><pre>(Applåder)</pre><pre>14 §  Kammaren åtskildes kl. 17.40.</pre><pre>Förhandlingarna leddes</pre><pre>av talmannen från sammanträdets början t.o.m. 1 §\r\nanf. 26 (delvis),</pre><pre>av tredje vice talmannen därefter t.o.m. anf. 55\r\n(delvis),</pre><pre>av förste vice talmannen därefter t.o.m. voteringen\r\nefter anf. 96,</pre><pre>av andre vice talmannen därefter t.o.m. anf. 118\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}