{"dokumentstatus":{"dokument":{"hangar_id":"2387768","dok_id":"GG0987","rm":"1992/93","beteckning":"87","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"87","slutnummer":"0","datum":"1993-03-31 00:00:00","systemdatum":"2005-10-27 13:59:36","publicerad":"1993-03-31 00:00:00","titel":"Riksdagens snabbprotokoll 1992/93:87 Onsdagen den 31 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{F043FB23-9805-4EC5-B9DA-AFADF76EDCB1}","dokument_url_text":"http://data.riksdagen.se/dokument/GG0987/text","dokument_url_html":"http://data.riksdagen.se/dokument/GG0987","dokumentstatus_url_xml":"http://data.riksdagen.se/dokumentstatus/GG0987","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:87</div>\r\n<div class=\"sidhuvud_datum\">Onsdagen den 31 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 25 mars.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:195 till lagutskottet</pre><pre>1992/93:213 till justitieutskottet</pre><pre>1992/93:214 till lagutskottet</pre><pre>1992/93:216 till justitieutskottet</pre><pre>1992/93:222 till lagutskottet</pre><pre>1992/93:225 till EES-utskottet</pre><pre>Skrivelse</pre><pre>1992/93:224 till utrikesutskottet</pre><pre>Motionerna</pre><pre>1992/93:Jo83--Jo92 till jordbruksutskottet</pre><pre>1992/93:K28 till konstitutionsutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>1992/93:Konstitutionsutskottets betänkande\r\n1992/93:KU28</pre><pre>Kulturutskottets betänkanden 1992/93:KrU14,\r\nKrU17--KrU19, Kru21 och KrU23</pre><pre>Näringsutskottets betänkande 1992/93:NU23</pre><pre>4 §  Beslut rörande utskottsbetänkanden som\r\nslutdebatterats den 25 mars</pre><pre>Företogs till avgörande lagutskottets betänkanden\r\n1992/93:LU27, LU29, LU30, LU31, LU32 och\r\nLU33 (beträffande debatten i dessa ärenden, se\r\nprot. 83).</pre><pre>Lagutskottets betänkande LU27</pre><pre>Reservationen av Holger Gustafsson m.fl. bifölls\r\nmed 175 röster mot 137 för utskottets hemställan.</pre><pre>Lagutskottets betänkande LU29</pre><pre>Utskottets hemställan bifölls.</pre><pre>Lagutskottets betänkande LU30</pre><pre>Mom. 2 (anslag till kronofogdemyndigheterna)</pre><pre>Reservationen av Holger Gustafsson m.fl. bifölls\r\nmed 176 röster mot 137 för utskottets hemställan.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU31</pre><pre>Utskottets hemställan bifölls.</pre><pre>Lagutskottets betänkande LU32</pre><pre>Mom. 9 (utvärdering av miljömärkningen)</pre><pre>Reservation 1 av Holger Gustafsson m.fl. bifölls\r\nmed 177 röster mot 138 för utskottets hemställan.</pre><pre>Mom. 10 (obligatorisk miljöfarlighetsmärkning)</pre><pre>Reservation 2 av Holger Gustafsson m.fl. bifölls\r\nmed 175 röster mot 138 för utskottets hemställan.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU33</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att jordbruksutskottets\r\nbetänkande JoU13 och skatteutskottets\r\nbetänkande SkU20 skulle avgöras i ett\r\nsammanhang efter avslutad debatt.</pre><pre>5 §  Statsbudgeten för budgetåret 1993/94,\r\nJordbruksdepartementet</pre><pre>Föredrogs</pre><pre>jordbruksutskottets betänkande</pre><pre>1992/93:JoU13 Statsbudgeten för budgetåret\r\n1993/94 (Jordbruksdepartementet) (prop.\r\n1992/93:100 delvis).</pre><pre>Anf. 1  MARGARETA WINBERG (s):</pre><pre>Fru talman! 1990 var ett historiskt år sett i ett\r\njordbrukspolitiskt perspektiv. Det var året då man\r\nbeslöt att avskaffa sex årtionden av\r\njordbruksregleringar. Det var det år då den gamla\r\nuppgörelsen från mellankrigstiden mellan\r\nsocialdemokratin och dåvarande bondeförbundet\r\nskulle ersättas av något nytt.</pre><pre>Jordbruksprisregleringen var ett barn av\r\nmellankrigstidens kris. Den skulle skydda\r\nlandsbygdens folk från utslagning, och den skulle\r\nsäkra den inhemska produktionen av livsmedel.\r\nFrån sin tids utgångspunkter hade den flera goda\r\nskäl för sig.</pre><pre>Men den överlevde sig själv. Förhållandena\r\nändrades efter andra världskriget. Ju längre\r\nutvecklingen fortskred, desto fler orimligheter\r\nuppstod.</pre><pre>När jordbrukets produktivitet ökade, blev\r\ninlösensystem och avsättningsgarantier faktorer\r\nsom drev överproduktionen i höjden.</pre><pre>När överskotten växte, fick stat och skattebetalare\r\nbära kostnaden för export till en dumpad\r\nvärldsmarknads låga priser.</pre><pre>När mängdproduktion stimulerades, gynnade detta\r\nen överdriven kemikalisering, som blev ett av de\r\nstora miljöhoten i landet. Det drev fram onaturliga\r\noch ensidiga former för djurhållning.</pre><pre>När konsumtionsmönster och synen på kosten\r\nändrades, kunde det stela regleringssystemet inte\r\nfölja med.</pre><pre>En grundläggande och allsidig reform blev till slut\r\nen nödvändighet. Det var utgångspunkten för det\r\nförslag, som den socialdemokratiska regeringen\r\nlade fram på basis av en utredning, där alla\r\nriksdagspartier medverkat.</pre><pre>Nödvändigheten och förnuftet segrade. Sällan har\r\nen så bred majoritet kunnat samlas i Sveriges\r\nriksdag för att helt lägga om kursen på ett viktigt\r\nsamhällsområde.</pre><pre>Regleringssystemet skulle avvecklas. Produktionen\r\nskulle anpassas i ekologisk riktning.\r\nKemikaliseringen skulle minska.\r\nExportsubventionerna skulle avvecklas.\r\nJordbruket i norra Sverige skulle ges ett\r\nregionalpolitiskt betingat stöd. Ett flexibelt\r\ngränsskydd skulle tills vidare behållas för att ge\r\nlantbruket andrum att utveckla nya metoder.\r\nParallellt med detta kom en ny djurskyddslag, den\r\nmest avancerade i världen, som skulle säkra\r\nrimligare och mer naturliga förhållanden för\r\nhusdjuren.</pre><pre>Budskapet till Sveriges bönder var: Detta skall\r\ngälla för överskådlig tid. Efter dessa riktlinjer kan\r\nni planera och förnya lantbruket.</pre><pre>Även om det fanns en osäkerhet inför det nya,\r\nvisade sig lantbrukets folk vara situationen vuxen.\r\nMan har tagit initiativ till nya former för odling och\r\ndjurhållning. Med sin känsla utvecklade man\r\njordens, växternas och djurens förhållanden. Man\r\nhar svarat på och litat på de nya signalerna.</pre><pre>Men hur är det i dag, mindre än tre år efter det stora\r\nreformbeslutet? Den person som för tre år sedan\r\nvar jordbruksutskottets ordförande är nu\r\njordbruksminister i en högerledd regering. I\r\nJordbruksdepartementet är den stora\r\nreformtanken glömd.</pre><pre>Nu skall allt kastas om. Nu är signalen: Tillbaka till\r\ndet gamla! Subventionssystemet skall åter komma\r\ntill heders. Skattebetalarna skall åter belastas för\r\natt finansiera en meningslös dumpning av\r\növerskott. Utan minsta hänsyn till den\r\nstatsfinansiella situationen strör regeringspartierna\r\nsubventionslöften omkring sig.</pre><pre>Var är nu löftet till lantbrukarna om att\r\nreformsystemet skulle hålla och utgöra den nya\r\ntidens sunda och goda riktlinjer? Vart tog 1990 års\r\npolitiska enighet vägen i ett jordbruksutskott där de\r\nborgerliga representanterna i dag snubblar över\r\nvarandra i ivern att skaffa fram subventioner åt än\r\nden ena, än den andra grödan? Den reform Karl\r\nErik Olsson som utskottsordförande kunde sätta\r\nsin signatur under, springer han som statsråd ifrån\r\npå punkt efter punkt. Koalitionsbröderna i\r\nutskottet springer ännu fortare. Ministern körs\r\növer, och statsutgifterna ökar.</pre><pre>Vi vet var skon klämmer. Reformviljan och\r\nförnyelsen har fått ge vika för en skråanda och\r\nsubventionshunger. Riktmärket för denna\r\nofruktbara politik är EG:s gamla föråldrade\r\njordbrukspolitiska system. Man vill med en\r\nanpassning tillbaka till det förflutna, utnyttja det\r\nsnåriga reglerings- och subventioneringssystem\r\nsom i dag belastar 60 % av EG:s budgetkostnader.</pre><pre>Nu kan man visserligen hänvisa till att Sverige\r\nansökt om medlemskap i den blivande europeiska\r\nunionen. Men ansökan i sig är faktiskt inget skäl för\r\nden omläggning av jordbrukspolitiken\r\nregeringspartierna nu inlett. Det är ju i själva\r\nverket så, att alla framsynta EG-politiker inser att\r\ndetta gamla system måste bort. De allra flesta vill ju\r\ni själva verket ha en reform efter 1990 års svenska\r\ntankegångar. Men de är för närvarande politiskt så\r\nfast i det gamla att förändringen kommer att ta\r\nmycket lång tid.</pre><pre>Frågan är då: Skall Sverige redan i förhandlingarna\r\nhjälpa till att befästa detta gamla system? Skall vi i\r\nSverige överge våra gamla sunda tankar som vi\r\nkämpat för i GATT-förhandlingarna och som\r\nbehövs som bäst i det framtida Europa? Är det inte\r\ni stället ett stöd för reformviljan inom EG som är\r\nden riktiga kursen, åtminstone i\r\nförhandlingsskedet?</pre><pre>Om vi vill att Sverige skall ha en positiv roll i EG\r\nskall vi väl inte genast ge upp sådant som vi vet är\r\nekonomiskt riktigt och miljömässigt ansvarsfullt.\r\nDå skall vi tvärtom stödja reformanhängarna i EG\r\nmed att hålla på vår linje.</pre><pre>Om vi i förhandlingarna i Bryssel bara viker oss ger\r\nvi falska signaler, försvagar oss själva och missar att\r\nge positiva bidrag till en sund utvecking av det\r\neuropeiska lantbruket. Men om vi håller på vår\r\nlinje bidrar vi till att driva utvecklingen framåt. Att\r\nförhandla är inte att underkasta sig motparten. Att\r\nförhandla är att tala om och stå för det man vill och\r\ntror på.</pre><pre>Dessutom är regeringens politik litet väl beskäftig.\r\nDet kan nämligen inte alls uteslutas att en\r\nkommande folkomröstning förkastar ett\r\nmedlemskapsavtal. I själva verket är regeringens\r\npolitik på jordbruksområdet något som faktiskt\r\nriskerar att gynna EG-motståndarna. I ett sådant\r\nläge passar regeringens kovändning precis lika illa.\r\nSteg tillbaka i ett föråldrat system kan inte\r\nmotiveras i något läge.</pre><pre>Man hade hoppats att det trots dessa\r\nbakåtsträvanden i regeringspolitiken ändå funnits\r\nnågot slags enhetlighet. Men inte heller detta kan\r\nde fyra partierna åstadkomma.</pre><pre>Jordbruksministern hävdar, i propositioner\r\nframlagda i höstas och nu, gång på gång att olika\r\nfrågor bereds i regeringskansliet. Det saknas en\r\nhelhetsbild av regeringspolitiken. Och det saknas\r\nen ambition och en position i de inledda\r\nförhandingarna.</pre><pre>Jordbruksministern! Vilken är Sveriges position i\r\nde förhandlingar på jorbrukets område som redan\r\ninletts? Vad är man enig om och vad är man oenig\r\nom?</pre><pre>Som på så många andra områden ger\r\nregeringspolitiken intryck av splittring och kaos.\r\nJag vill ställa några frågor till Folkpartiet som så\r\nofta talar om konsumenterna. Är ni verkligen\r\nanhängare av en återgång till subventionspolitiken?\r\nÄr de ökade statsutgifterna som de fyra partierna\r\ni jordbruksutskottet föreslår egentligen förankrade\r\nhos finansminister Wibble? Jag betvivlar det.</pre><pre>Hur mår marknadsliberalerna bland moderaterna\r\ninför utsikten att regleringssystemet kan\r\nåterkomma? Var står Centerpartiet i den här frågan\r\negentligen? En signal från den centerpartistiske\r\njordbruksministern, ett fyrpartibeslut i utskottet,\r\ndärtill ett särskilt yttrande som ligger på en helt\r\nannan nivå gör att jag undrar vad ni egentligen står\r\nför och vad ni egentligen tycker.</pre><pre>Hur känns det för jordbruksministern när han nu\r\ngång på gång får smäll på fingrarna när det gäller\r\ntvångsträda, inlösenpris, anpassning till EG-system\r\noch vilka grödor som skall skall omfattas av\r\narealersättning? Vad är regeringspolitiken\r\negentligen värd?</pre><pre>Vi socialdemokrater har en annan\r\njordbrukspolitisk linje än majoriteten. Vi håller\r\nfast vid 1990 års beslut. Det är den enda rimliga\r\nhållningen fram till dess att vi ser ett\r\nförhandlingsresultat och ett i en folkomröstning\r\nfattat beslut. Det är också det mest sunda, oavsett\r\nhur folkomröstningen går.</pre><pre>Den dag Sverige eventuellt blir medlemmar av EG\r\nstår vi ekonomiskt bäst rustade om vi har balans\r\nmellan produktion och konsumtion. Vi står\r\nkonkurrensmässigt bäst rustade om den\r\nmiljömässiga utvecklingen fullföljs -- det är ju i\r\nsjälva verket till vår fördel. Och genom 1990 års\r\nbeslut klarar vi ett jordbruk i hela landet.</pre><pre>Fru talman! Med det anförda vill jag yrka bifall till\r\nde socialdemokratiska reservationerna.</pre><pre>Anf. 2  CHRISTER WINDÉN (nyd):</pre><pre>Fru talman! Jordbruksministern! Ärade ledamöter!\r\nDet är intressant att lyssna till Margareta Winberg,\r\ndärför att hon egentligen företräder ett slags\r\ntänkande som borde vara borgerligt, dvs.\r\navreglering, fri marknad med konkurrenskraft, osv.\r\nMed regeringen är det precis tvärtom. Regeringen\r\nvill gå tillbaka till ett system som liknar\r\nplanhushållning. Att det är på det här viset är\r\nväldigt intressant att från läktarplats beskåda. Det\r\nborde vara tvärtom!</pre><pre>Margareta Winberg angrep inte mig så jag har inte\r\nheller någon större anledning att ingå svaromål. Jag\r\nser däremot fram emot jordbruksministerns svar på\r\nhennes frågor.</pre><pre>Fru talman! Utskottets betänkande behandlar det\r\nsvenska jordbrukets anpassning till EG. Ny\r\ndemokrati stöder i stort regeringens förslag, men\r\njag vill gärna göra följande förtydligande:</pre><pre>Svensk jordbruk har länge levt i en hårt reglerad\r\nverklighet. Bönderna har anpassat sin produktion\r\ntill regelverket, vilket har lett till produktion som\r\ninte alltid har varit till landets bästa. Principiellt vill\r\nNy demokrati i stället göra bönderna\r\nsjälvförsörjande, fria och bidragsoberoende. De\r\nförhållanden som gäller för andra små och\r\nmedelstora företag bör således även gälla för\r\njordbruket. Marknadsanpassning av volym och\r\nsortiment samt fri konkurrens på lika villkor är\r\nnaturliga krav. 1990 års beslut var ett steg i denna\r\nriktning.</pre><pre>Efter Sveriges medlemsansökan till EG har dock\r\nsituationen förändrats. Vi anser att det nu är\r\nnödvändigt att så snabbt det är praktiskt och\r\nekonomiskt möjligt anpassa oss till den\r\ngemensamma jordbrukspolitiken, CAP, i EG. Det\r\nblir således nödvändigt att göra vissa avsteg från\r\ntidigare beslut, bl.a. att fortsätta med systemet med\r\nreglerade priser samt att införa inkomststöd med\r\nbl.a. trädeskrav. Det blir också nödvändigt att\r\nbibehålla exportstöd i överensstämmelse med CAP.</pre><pre>När vi väl blivit medlemmar i EG och kan påverka\r\nCAP, menar vi att Sverige skall verka för en\r\navreglering inom EG i enlighet med det beslut som\r\nvi för Sverige fattade 1990. Under mellantiden\r\ngäller det däremot att se till -- om uttrycket tillåts --\r\natt inte kon dör medan gräset gror. Det gäller att se\r\ntill att anpassa det svenska jordbruket på ett sådant\r\nsätt att behovet av övergångsregler vid ett inträde i\r\nEG är minimalt.</pre><pre>Det gäller att se till att svenskt jordbruk är\r\nkonkurrenskraftigt, med det menar jag\r\nkostnadseffektivt. Att det skall vara\r\nkostnadseffektivt har i det här fallet egentligen två\r\nsidor. Å ena sidan handlar det om den egna\r\nförmågan att på ett lönsamt sätt driva ett företag. Å\r\nandra sidan handlar det om påtvingade kostnader i\r\nform av skatter och pålagor. Sett i ett EG-\r\nperspektiv har Sverige de största kostnaderna --\r\nbestående av skatter och pålagor -- för hela\r\nlivsmedelskedjan, från bönderna fram till\r\nbutiksdisken.</pre><pre>Den av regeringen tillsatta\r\nOmställningskommissionen hade till uppgift att\r\nanpassa svenska regler till CAP på så sätt att man\r\nskulle få ett minimum av övergångsregler. Den har\r\nockså kommit med förslag som syftar till detta.</pre><pre>Sett i detta perspektiv är de förändringar som\r\nutskottet föreslår, trots att utskottet går något\r\nlängre än regeringen i sina förslag, en logisk följd.\r\nHöjningen av inlösenpriset för spannmål från 0:90\r\nkr till 1:05 kr per kg motsvarar i stort sett den\r\nkostnadsökning som bönderna fått på grund av\r\nkronkursens fall.</pre><pre>Jag menar att bönderna inte kan, som andra\r\nsmåföretagare, styra sina intäkter utan är i stort sett\r\ni händerna på ett inköpsmonopol med politiskt\r\nsatta priser. Det är då rimligt att inlösenpriserna\r\nhöjs i motsvarande grad som kostnaderna ökar på\r\ngrund av kronkursens fall. Med de beräkningar som\r\nutskottet har gjort blir kostnaden för statskassan en\r\nökning med ca 20 miljoner kronor. Man har då\r\nräknat in kostnader såväl för arealbidrag och för\r\nspannmålsexport som för omställning. Ny\r\ndemokrati accepterar denna höjning.</pre><pre>Jag delar utskottets uppfattning att förslaget om att\r\nett slopande av kravet för att få arealbidrag knyts\r\ntill ett villkor om minst 15 % anslutning av\r\nstödarealen till omställningsprogrammet kom för\r\nsent. Jag har gett uttryck för det i en motion. Det\r\när nödvändigt att ha en längre framförhållning. Det\r\ngår inte att driva jordbruk med så korta\r\nplaneringstider som gällt de senaste åren. Det\r\nkommer tydliga signaler från fältet, från bönderna,\r\nsom entydigt pekar mot att just detta är ett av de\r\nstora problemen. Jag utgår från att regeringen\r\nkommer att ta större hänsyn till detta framöver.</pre><pre>Fru talman! Jag vill nämna några ord om älgdöden.\r\nJag anser att utskottet har behandlat problemet\r\nmed älgdöden alldeles för lättvindigt. Det är ytterst\r\nallvarligt, inte bara för vår älgstam och andra\r\nfrilevande viltpopulationer, utan även för vår\r\nboskap och i sista hand för oss själva. Man har\r\nockså kunnat påvisa samband mellan älgdöden och\r\nden kattdöd som förekommer på sina håll i landet.</pre><pre>En förutsättning för att komma till rätta med detta\r\när att satsa de resurser som behövs. Detta är en\r\nriksangelägenhet och bör således bekostas av\r\nstatskassan. Ny demokrati har i en motion\r\nföreslagit en omfördelning av anslaget till SVA så\r\natt 5 miljoner kronor kan avsättas för forskning om\r\nälgdöden.</pre><pre>Arne Jansson kommer senare att ytterligare\r\nutveckla vår ståndpunkt i detta ärende. Han står\r\nganska långt ner på talarlistan och kan därför inte\r\nreplikera Ingvar Eriksson som håller utskottets\r\nhuvudanförande. Men jag hoppas att Ingvar\r\nEriksson ger Arne Jansson en chans till ett\r\nreplikskifte genom att begära replik på hans\r\nanförande.</pre><pre>Fru talman! Jag yrkar bifall till reservation nr 5 i\r\nmom. 63. I övrigt yrkar jag bifall till utskottets\r\nhemställan.</pre><pre>Anf. 3  MARGARETA WINBERG (s)\r\nreplik:</pre><pre>Fru talman! Jag vill ta upp några noteringar som jag\r\ngjorde. Christer Windén säger att bönderna skall bli\r\nfria och bidragsoberoende. Det är precis det som\r\nSocialdemokraternas förslag innebär. Det syftade\r\n1990 års beslut till och det fullföljer vi nu.</pre><pre>Christer Windén sade vidare det som väldigt få -- om\r\nens några -- vågat säga, nämligen att bönderna\r\nkompenseras för kronkursens fall. Det är bra att\r\nChrister Windén säger det rakt ut. Bönderna är den\r\ngrupp i samhället som blir kompenserade för det\r\nsom hänt under hösten. Alla andra får bära dessa\r\nbördor.</pre><pre>Jag blir ganska ilsk över Christer Windéns inledande\r\nord. Christer Windén säger att det från läktarplats\r\när intressant att beskåda det som pågår. Jag tycker\r\natt Ny demokrati skall sluta att betrakta sig som\r\nåskådare på läktarplats. Ny demokrati tillhör\r\nnumera etablissemanget, som ni nydemokrater\r\ntidigare tyckte så illa om. Sluta tala på detta vis!</pre><pre>Christer Windén har i utskottet tillhört majoriteten.\r\nMan kan inte sitta på läktarplats när man är mitt\r\ninne i smeten.</pre><pre>Anf. 4  CHRISTER WINDÉN (nyd) replik:</pre><pre>Fru talman! Jag vill bemöta det sist sagda först. Att\r\nsitta på läktarplats, som jag uttryckte mig,\r\nMargareta Winberg, var bildligt talat. Jag har\r\ndeltagit i alla beslut fattade i utskottet. Jag har hela\r\ntiden tagit ställning. Jag har motiverat mina\r\nställningstaganden. Jag kan inte riktigt förstå det\r\nhätska angreppet på den här punkten. Det är\r\nmöjligt att det i Margareta Winbergs ögon funnits\r\nanledning att klaga på Ny demokrati, men det kan\r\ninte jag bedöma. Men jag tycker att hon är ute på\r\ndjupt vatten om klagomålen riktas mot mig.</pre><pre>Jag vill återkomma till böndernas kompensation.\r\nNy demokrati anser att bönderna själva inte kan\r\nstyra sina intäkter -- mer än i mycket begränsad\r\nomfattning. Bönderna är i politikernas händer när\r\ndet gäller politikernas beslut. Det är politiska\r\nbeslut som i väldigt stor utsträckning styr\r\nböndernas kostnader. Om man begränsar bondens\r\nmöjligheter till intäkter, men inte förändrar hans\r\nmöjligheter att ändra sina kostnader, går det inte\r\nenligt normala affärsmässiga principer att göra en\r\nlönsamhetsberäkning som går ihop. Det borde\r\näven Margareta Winberg inse.</pre><pre>Anf. 5  MARGARETA WINBERG (s)\r\nreplik:</pre><pre>Fru talman! Christer Windén har deltagit i\r\nutskottsarbetet. Han har avgett sin röst i samtliga\r\nfall. Det är bra att påpeka det, och det är bra att\r\nhan själv säger det. Men ge då inte intryck, när vi\r\nhar den offentliga debatten och har åhörare på\r\nläktaren, av att Ny demokrati står utanför allt det\r\nhär och nu beskådar ett spel! Ni har deltagit i\r\nutskottsarbetet i detta spel, och ni skall också delta\r\nhär i kammaren i samma spel. Försök då inte ge ett\r\noffentligt intryck av någonting annat!</pre><pre>Anf. 6  CHRISTER WINDÉN (nyd) replik:</pre><pre>Fru talman! Jag vill bara mycket kort säga, att\r\navsikten med min inledning var att uttrycka en\r\nblandning av förvåning och en smula ironi över det\r\nfaktum att den borgerliga och den socialistiska\r\nsidan har ombytta roller. Det var detta jag\r\nkonstaterade.</pre><pre>Anf. 7  JAN JENNEHAG (v):</pre><pre>Fru talman! I det här betänkandet kan\r\nVänsterpartiet i stort sett ställa upp bakom den\r\nsocialdemokratiska politiken. Jag återkommer till\r\nden frågan.</pre><pre>I fråga om kostnader, offentliga utgifter och den\r\npolitiska beredskapen att stå för de åsikterna, har\r\nVänsterpartiet betecknats som den politiska kraft\r\nsom alltid har stött samhällets krav på resurser att\r\nfördela. Det står vi fortfarande för. Det utesluter\r\ndäremot inte att vi kan ha synpunkter på hur de\r\nmedel som faktiskt är beviljade används och ha\r\nkritiska synpunkter på behovet av dem i olika\r\nenskildheter.</pre><pre>Jag kommer här att vända mig i stort sett till\r\njordbruksministern, inte minst när det gäller\r\nanslaget till Jordbruksdepartementet i sig.</pre><pre>Om man utgår från att en verksamhet kommer att\r\nminska och uppgifterna att kräva mindre tid och\r\nmindre resurser, är det naturligtvis inte rimligt att\r\ndepartementets utgifter ökar i takt med att den\r\nnäring man har att tillgodose som sådan minskar,\r\nsamtidigt som en avreglering sker. Det borde\r\nrimligtvis betyda att departementets uppgifter\r\nockså minskar.</pre><pre>Vi kan också se på motsvarigheten på verkssidan,\r\ndvs. Statens jordbruksverk. I realiteten får\r\nJordbruksverket en förstärkning i regeringens\r\nbudget. Det är tveksamt om den förstärkningen\r\nbehövs, med utgångspunkt från vad jag sade förut.</pre><pre>Det finns också andra underligheter i synen på\r\nomvärlden, som gör att man kan diskutera\r\nkostnadsbesparingar. Behovet av\r\nberedskapslagring är ett sådant exempel.</pre><pre>Vilken grund har man egentligen för att påstå att\r\ndet finns ett stort behov av att bygga upp lagren av\r\nhandelsgödselkväve och fodermedel? Har det vid\r\nnågot tillfälle varit svårt att få tag i de varorna?\r\nBedömer vi den säkerhetspolitiska situationen som\r\nsådan att det kommer att finnas risk för att det skall\r\nbli så? Vilken risk kan det finnas, under de\r\nnärmaste åren, för att man inte får tag på\r\nhandelsgödselkväve på den internationella\r\nmarknaden?</pre><pre>Nej, vi behöver naturligtvis inte alls bygga upp\r\nlagren av gödselkväve och fodermedel. Vi kan\r\nminska dem. Vi kan minska anslaget kraftigt. Vi\r\nkan naturligtvis också, analogt med det\r\nresonemanget, minska det anslag som bekostar\r\ndrift och underhåll av de lager som avses.</pre><pre>Nu är det inte stora pengar som vi kan plocka in på\r\ndet här sättet, men sammantaget börjar vi närma\r\noss 70--80 miljoner per år, och det är ingenting att\r\nfnysa åt, i ett läge där vi behöver vända på varje\r\nkrona.</pre><pre>Självfallet står Vänsterpartiet bakom motion\r\nJo249, som behandlas i detta betänkande, men jag\r\navstår från att yrka bifall till den. Vänsterpartiet\r\nansluter sig till de socialdemokratiska\r\nreservationerna till betänkandet.</pre><pre>Anf. 8  INGVAR ERIKSSON (m):</pre><pre>Fru talman! I detta jordbruksutskottets betänkande\r\nnr 13 behandlas statsbudgeten för budgetåret\r\n1993/94 vad beträffar huvuddelen av\r\nJordbruksdepartementets område. Det gäller\r\nregeringens förslag om anpassningsåtgärder inom\r\njordbruket inför EG-medlemskapet, åtgärder inom\r\nvegetabiliesektorn för budgetåren 1993/94 och\r\n1994/95, fodermedelsregleringen,\r\noljeväxtodlingen, stöd till ekologisk produktion,\r\nfinansieringen av åtgärder inom vegetabiliesektorn\r\noch grunderna för anpassningsåtgärder inom\r\nanimaliesektorn.</pre><pre>Utskottet föreslår att det ursprungliga förslaget om\r\n15 % tvångsomställning av stödareal slopas som\r\nvillkor för arealersättning. Dessutom föreslås att\r\nregeringen prövar möjligheterna att fasa in det\r\nsvenska omställningsprogrammet i EG:s\r\nträdesprogram.</pre><pre>Utskottet föreslår också att arealbidraget skall\r\nomfatta samma grödor som det tidigare\r\ninkomststödet och att inlösenpriset på spannmål\r\nhöjs till 1:05 kr per kilo. Arealstödet utgår\r\ndärigenom även för t.ex. sockerbetor, potatis, ärter\r\nm.fl. grödor.</pre><pre>I anslutning till anslaget B 5, Stöd till skuldsatta\r\nlantbrukare, föreslår utskottet att regeringen gör\r\nen snabb översyn vad gäller tillämpningen av denna\r\nstödform.</pre><pre>Jag yrkar bifall till utskottets hemställan på\r\nsamtliga punkter och avslag på de till betänkandet\r\nfogade reservationerna.</pre><pre>Fru talman! Då vi i Sveriges riksdag för snart tre år\r\nsedan fattade beslut om en ny livsmedelspolitik\r\nfanns det en rad goda skäl bakom. Det gällde att\r\nminska bondens och statens förluster av en\r\növerproduktion, som fick avsättas på en dumpad\r\nvärldsmarknad. Det gällde att skapa balans mellan\r\nproduktion och konsumtion i landet.\r\nMarknadsanpassning och avreglering var en viktig\r\ndel, som också syftade till att stärka Sveriges\r\nlantbruk och livsmedelsindustri inför den ökande\r\nframtida konkurrensen utifrån.</pre><pre>Den dåvarande jordbruksprisregleringen,\r\nbestående av ett gränsskydd och en intern\r\nreglering, upphörde den 1 juli 1991, varefter\r\npriserna på de jordbruksprisreglerade produkterna\r\nendast skulle skyddas med hjälp av ett rörligt\r\ngränsskydd. Vissa regleringar avvecklades stegvis,\r\nmedan andra förenklades men behölls i avvaktan\r\npå resultatet av internationella förhandlingar.</pre><pre>Inom Sveriges jordbruk och livsmedelsindustri\r\npågår för närvarande en mycket stark\r\nförändringsprocess, med siktet inställt på\r\nframtiden. De förutsättningar som låg till grund för\r\ndet livsmedelspolitiska beslutet 1990 har kraftigt\r\nförändrats, men det tycks Socialdemokraterna inte\r\nha insett.</pre><pre>När beslutet fattades om avreglering och\r\nomställning frystes den svenska\r\nproducentprisnivån, och\r\nexportfinansieringssystemet togs bort i avvaktan på\r\natt GATT-förhandlingarna skulle avslutas före\r\nårsskiftet 1990/91. Då skulle man också, efter\r\navslutade förhandlingar, göra reala avstämningar\r\nav gränsskyddet. Det har givetvis inte kunnat ske.\r\nVi vet alla att GATT-förhandlingarna pågår\r\nfortfarande.</pre><pre>Dessa GATT-förhandlingar syftade till att sänka\r\nstöd och skydd för jordbruken i medlemsländerna\r\nsamt att införa mer av marknadsanpassad\r\nproduktion. Därmed skulle också de statliga\r\nutgifterna minska. Det var viktigt i sammanhanget\r\natt neddragningen av stödet skulle ske ömsesidigt\r\noch i samma takt länderna emellan. Vi i Sverige var\r\npådrivare i denna process och har den\r\nuppfattningen.</pre><pre>Nu, två år senare, har ingen uppgörelse träffats\r\ninom GATT beträffande jordbruk och\r\nlivsmedelshandel. Dessutom har Sverige inlämnat\r\nansökan om medlemskap i EG/EU. Svensk\r\nlivsmedelsproduktion har därför hamnat i en ny och\r\nannorlunda situation än vad som avsågs.\r\nOmställningspolitiken har gått i stå, och de frysta\r\nproduktprisnivåerna har i stället lett till sjunkande\r\nproduktpriser. Då kostnaderna ännu inte sjunkit i\r\nsamma takt utan i stället ökat, har lönsamheten\r\nkraftigt försämrats. Detta har, samtidigt som\r\nkraftigt minskade skördar inom många av landets\r\nbästa odlingsområden under 1991/92, skapat en\r\nekonomisk kris inom jordbruket. Margareta\r\nWinberg tycks vara fullständigt omedveten om\r\ndenna verklighet.</pre><pre>Den här krisen måste givetvis övervinnas. Sverige\r\nskall, enligt regeringens mål, ha en stark och\r\nkonkurrenskraftig jordbruksnäring och\r\nlivsmedelsindustri vid tidpunkten för EG-inträdet.\r\nDärför krävs att de svenska pris- , stöd- och\r\nkostnadsnivåerna anpassas snarast. 1990 års beslut\r\nmåste korrigeras och anpassas på ett sådant sätt att\r\nvi får ett jordbruk och en livsmedelsindustri som\r\nkan överleva och utvecklas, med de nya\r\nförutsättningar och spelregler som ett medlemskap\r\ninnebär. Svenskt jordbruk har, menar regeringen,\r\ngoda möjligheter, förutsatt att man får arbeta på\r\nlika villkor -- det är det regeringen för fullt är i färd\r\nmed att göra.</pre><pre>Socialdemokraterna är tydligen inte beredda att ge\r\ndessa möjligheter, och det är mycket\r\nanmärkningsvärt. Med deras politik är risken\r\nuppenbart mycket stor för att stora delar av landets\r\nlivsmedelsproduktion slås ut under tiden fram till\r\nEG-inträdet. Det kan betyda en katastrof för\r\nlandsbygden, med ytterligare många förlorade\r\nföretag och arbetstillfällen.</pre><pre>Inser ni socialdemokrater inte vad det kan betyda\r\nför sysselsättningen i Sverige när ni driver en så\r\nansvarslös politik som ni gör i det här avseendet?</pre><pre>Vi menar att infasningen i EG:s jordbrukspolitik är\r\nnödvändig och måste påbörjas redan nu.\r\nRegeringen har sagt att vi skall göra en fullständig\r\nintegrering, därför att det är det enda sättet att\r\nbibehålla en rättvis konkurrensmöjlighet för\r\nsvenska livsmedelsproducenter.</pre><pre>Det är också mycket märkligt att ni\r\nsocialdemokrater inte inser att den politik ni i dag\r\nför inte ligger i konsumenternas intresse. Det är\r\nuppenbart så att konsumentintresset äventyras\r\ngenom er politik.</pre><pre>Ni har dessutom, från ledande socialdemokratiskt\r\nhåll, hävdat att jordbruket borde stå utanför EG-\r\ninfasningen och utanför EG över huvud taget. Hur\r\nni kan hävda en sådan synpunkt förstår jag inte. Ni\r\nkör antagligen ett dubbelspel. Det skulle vara\r\nintressant att i dag få ett klart besked av Margareta\r\nWinberg vad ni vill: Vill ni ge svensk\r\nlivsmedelsproduktion rättvisa villkor? Vill ni att vi\r\nskall gå in med jordbruket i EG? Eller hur vill ni ha\r\ndet?</pre><pre>Om Socialdemokraternas politik hade haft\r\nmajoritet i dag, tror jag att effekterna skulle ha\r\nblivit förödande också för det långsiktiga\r\nkonsumentintresset. Man måste ställa sig frågan:\r\nVad händer om stora delar av svenskt jordbruk och\r\nsvensk livsmedelsindustri slås ut under åren fram\r\ntill EG-inträdet? Ja, vad beträffar jordbruket\r\nförsvinner givetvis alla de unga lantbrukare och de\r\nsom vill bli bönder under tiden -- det var de som\r\nskulle bli den svenska landsbygdens framtid.</pre><pre>När det gäller livsmedelindustrin skulle\r\ngenomflöde och omsättning i fabrikerna minska,\r\nvilket skulle få till följd att kostnaderna per\r\nproducerad enhet färdig vara ökade. Då skulle inte\r\nkonkurrensmässiga priser kunna uppnås. Ännu fler\r\nföretag skulle slås ut.</pre><pre>Konsumenterna kan då inte längre erhålla de\r\nsvenskproducerade livsmedel av hög kvalitet som\r\nde så gärna vill ha. Beroendet av import skulle öka,\r\nvilket så småningom skulle kunna visa sig vara\r\nmycket ödesdigert.</pre><pre>Världsproduktionen kan dessutom komma att\r\nminska om intentionerna i GATT-\r\növerläggningarna vinner framgång. Man har ju i\r\nalla länder ambitionen att sänka stöd till och skydd\r\nför jordbruken och på det sättet införa en mer\r\nmarknadsanpassad produktion. Det leder\r\nnaturligtvis till att vi får bättre balans mellan\r\nproduktion och konsumtion. Var står då det land\r\nsom har slagit ut kanske hälften av sin egen\r\nlivsmedelsproduktion? Var står det landets\r\nkonsumenter när man blir beroende av kraftigt\r\nstegrade världsmarknadspriser? Det landet får dyrt\r\nbetala detta, och konsumenterna får känna\r\notrygghet.</pre><pre>Man kan bara tänka sig vad som skulle inträffa om\r\ndet skulle bli skördebortfall i några av världens allra\r\nviktigaste produktionsområden. Då går\r\nvärldsmarknadspriserna våldsamt uppåt. Om vi då\r\nhar slagit ut stora delar av vår egen produktion blir\r\ndet konsumenterna som dyrt får betala detta. Det\r\när givetvis ett skräckscenario. Detta får aldrig\r\ninträffa. Det får inte bli verklighet.</pre><pre>Hoten kan elimineras. Det kan ske genom en\r\nrealistisk och verklighetsanpassad förändring av\r\njordbrukspolitiken, som i praktiken innebär en\r\nkomplettering och förändring av 1990 års\r\nlivsmedelspolitiska beslut och genom en infasning i\r\nEG:s jordbrukspolitik, som jag tidigare har angivit,\r\nmed allt vad det innebär. Kostnader som är\r\nberoende av politiska beslut måste sänkas kraftigt\r\noch i många fall helt tas bort. Det är regeringen\r\ninne på. Regleringsavgifterna kommer att\r\nförsvinna på handelsgödsel och växtskyddsmedel,\r\noch miljöavgifterna kommer att minskas. Detta är\r\nett led i att stärka konkurrenskraften.</pre><pre>Socialdemokraterna vill gå motsatt väg och göra om\r\nregleringsavgifterna till miljöavgifter. De sänker\r\ninte kostnaderna i svensk livsmedelsproduktion.\r\nDe ökar dem och minskar konkurrenskraften. Ni\r\nmåste vara medvetna om detta.</pre><pre>Inga nya och fördyrande krav på djurhållning och\r\nmiljö skall beslutas med mindre än att\r\nkonkurrentländerna gör detsamma. Vi har i dag\r\nredan högre krav. Vi för också diskussioner om på\r\nvilket sätt man under en övergångsperiod skall\r\nkunna kompensera svenska producenter för dessa\r\nmerkostnader. Vi vill självfallet behålla en hög nivå\r\nnär det gäller djurskydd och miljökrav.</pre><pre>Gränsskyddsförändringar kan givetvis inte ske utan\r\natt de kopplas till effekterna på\r\nproduktionsbalansen. Detta är regeringen också\r\nmedveten om. Effekterna av andra länders\r\nskattefinansierade dumpning är kanske det allra\r\nstörsta problemet för den svenska marknaden. Jag\r\när övertygad om att detta, om det fortsätter\r\nograverat, kan bli den dolkstöt som slår ut stora\r\ndelar av svensk livsmedelsproduktion. Det är\r\ndärför som vi inte ensidigt kan gå in och kraftigt\r\nsänka gränsskyddet. Man måste hela tiden ta\r\nhänsyn till de reella effekterna av sådana\r\nhandlingar.</pre><pre>Man har gjort stor affär av exporten. Det är en\r\nfråga som kommer upp i nästa betänkande. Men\r\njag måste ändå säga att vi, nu när vi skall gå in i EG,\r\nkommer in i en helt ny situation. Vi har tidigare inte\r\nvarit inriktade på export. I Sverige har vi varit\r\ninriktade på att producera för hemmamarknaden.\r\nNu måste vi ut på en större marknad på grund av\r\natt vi i ett EG-perspektiv öppnar våra gränser för\r\nandra länder. Det är då självklart, logiskt och\r\nriktigt att regeringen försöker skapa förutsättningar\r\nför svenska livsmedelsproducenter att etablera sig\r\noch starta på en större marknad. Det är ingenting\r\nsom man gör dagen efter EG-inträdet, Margareta\r\nWinberg. Det är fråga om en infasning och en\r\nförberedelse för det nya och stora, som vi måste\r\npåbörja redan i dag.</pre><pre>När vi nu har tittat på det här betänkandet kan vi\r\nkonstatera att Socialdemokraterna går emot\r\nmajoriteten. De säger nej och reserverar sig mot\r\nnaturliga och viktiga saker som vi anser att det är\r\nansvarsfullt att ta ställning till. Vi vill ha en\r\ninfasning i EG. Vi vill ta vara på de möjligheter som\r\nsvensk produktion har i det långsiktiga\r\nperspektivet. Det gäller att vi visar att vi menar\r\nallvar. Vi beklagar djupt att Socialdemokraterna\r\ninte är beredda att ställa upp på det som är\r\nverklighetens krav.</pre><pre>Reglerna för nästa år bereds just nu i\r\nJordbruksdepartementet. Regler om vad som\r\ngäller för vegetabilieproduktionen och\r\ndjurproduktionen måste klarläggas i god tid, inte\r\nminst inför höstsådden, så att dessa kan gälla inför\r\n1994 års odling och skörd.</pre><pre>Arealersättningen fr.o.m. 1993 kommer att bli 700\r\nkr per hektar och inlösenpriset 1,05 kr.\r\nKostnaderna bedöms täckas inom ramen för\r\nregeringens förslag. Möjligheterna att gå in i\r\nomställningen finns också kvar under 1993, men vi\r\nvet att ambitionen att göra det i detta nya läge inte\r\när så hög.</pre><pre>Efter Margareta Winbergs inlägg måste jag fråga:\r\nHar ni socialdemokrater inte insett att\r\nfundamentala förändringar har skett efter det att vi\r\nfattade beslutet om en ny livsmedelspolitik 1990?\r\nDet verkar som om ni är på kollisionskurs med\r\nverkligheten. Om ni inte vill ge svensk\r\nlivsmedelsproduktion rättvisa förutsättningar\r\näventyrar ni också konsumentintresset.</pre><pre>Vi måste ta oss samman för att verkligen presentera\r\nen jordbruks- och livsmedelspolitik som har\r\nframtiden för sig. Vi måste vara\r\nverklighetsanpassade och verklighetsanknutna.\r\nVerkligheten kan ingen springa ifrån, inte ens\r\nSocialdemokraterna.</pre><pre>Jag yrkar alltså bifall till hemställan i\r\njordbruksutskottets betänkande och avslag på\r\nreservationerna som är fogade till betänkandet.</pre><pre>Anf. 9  MARGARETA WINBERG (s)\r\nreplik:</pre><pre>Fru talman! Det är intressant att Ingvar Eriksson\r\ntar upp konsumentperspektivet. Det är särskilt\r\nintressant i kombination med att majoriteten vill\r\navskaffa prisregleringar på handelsgödsel och\r\nväxtgifter.</pre><pre>Ni motsätter er att ytterligare restriktioner införs,\r\nom de inte finns i andra EG-länder. Är detta att gå\r\nkonsumenternas ärenden? Jag tror nämligen att\r\nkonsumenterna inte vill ha handelsgödsel och\r\nväxtgifter i så stor utsträckning som fallet är i dag.\r\nDet är därför som vi säger nej till detta. Det är\r\ndärför som vi vill återinföra dessa avgifter. Vi vill\r\ninföra en kadmiumavgift.</pre><pre>Ingvar Eriksson säger att det inte får ställas några\r\nnya krav. Om jag förstår honom rätt betyder det att\r\ndet som jordbruksministern upprepade gånger\r\nskriver i olika propositioner om att förslag om en\r\nkadmiumavgift för närvarande bereds inom\r\nregeringskansliet aldrig blir något förslag. Det skall\r\nbli intressant att se vem som egentligen bestämmer\r\ni den frågan.</pre><pre>Ingvar Eriksson säger att förutsättningarna har\r\nförändrats. Vad är det då som har hänt? Jo, vi har\r\nlämnat in en ansökan om medlemskap i EG.\r\nGATT-förhandlingarna har inte gått som vi hade\r\ntrott. Skörden i fjol blev dålig. Det sista hör inte alls\r\nhemma i det här sammanhanget, därför att\r\nskördenivåerna regleras genom\r\nSkördeskadefonden. Detta skall då inte föras in i\r\nett långsiktigt jordbrukspolitiskt tänkande.</pre><pre>Jag vill upprepa det som jag sade förut. EG-\r\nansökan i sig innebär inte att vi måste lägga om\r\nkurs. Det är när vi vet om och när vi blir\r\nmedlemmar som vi skall anpassa oss till ett sådant\r\nsystem. Visst är det fel, Ingvar Eriksson, att nu tala\r\nom för vår motpart i Bryssel att vi redan anpassar\r\noss. Vad har vi då för krav att ställa i\r\nförhandlingssituationen?</pre><pre>Ingvar Erikssons sätt att uttrycka sig visar också på\r\nden bristande respekt för demokratin som\r\nModeraterna har. De säger: när vi blir medlemmar\r\ni EG. Tänk om folkomröstningen resulterar i ett nej\r\noch vi i förväg har anpassat jordbrukspolitiken.\r\nVad gör vi i det skedet? Det har jag aldrig lyckats\r\nfå svar på, men Ingvar Eriksson kanske kan ge mig\r\nsvaret.</pre><pre>Till sist: Hur kan Moderaterna -- som i andra\r\nsammanhang är så måna om statens pengar, som i\r\nalla sammanhang talar om att budgetunderskottet\r\nmåste pressas ned, som anger förslag som drabbar\r\narbetslösa och sjuka för att sänka kostnaderna för\r\nstaten -- medverka till att budgetunderskottet\r\nökar?</pre><pre>Anf. 10  INGVAR ERIKSSON (m) replik:</pre><pre>Fru talman! Margareta Winberg säger att vi vill\r\nförändra fullständigt. Det vi vill göra är att anpassa\r\noss och ta hänsyn till verkligheten. Så enkelt är det.</pre><pre>Det är uppenbart att vi har ansökt om medlemskap\r\ni EG. Vi har också inlämnat förhandlingskraven.\r\nDe drivs, förhoppningsvis framgångsrikt. Vad jag\r\nvet har Socialdemokraterna ställt sig bakom det tal\r\nsom Ulf Dinkelspiel har hållit. Men Margareta\r\nWinberg talar precis som om hon helt är emot\r\ndetta. Hon menar att vi skulle lägga oss platt om vi\r\nsäger vad vi tycker. Det är väl nödvändigt när vi\r\nupplever situationen i dagens jordbruk och\r\nlivsmedelsindustri.</pre><pre>Jag har i mitt anförande framhållit hur mycket det\r\njobbas för att det också i framtiden skall skapas\r\nförutsättningar för den här näringen, den här\r\nlivsmedelsindustrin och för en inhemsk\r\nlivsmedelsproduktion i konsumenternas intresse.\r\nDet är detta som det gäller. Med den inriktning som\r\nMargareta Winberg har äventyras dessa intressen.</pre><pre>Margareta Winberg säger: Tänk om demokratin\r\nvisar att vi inte skall gå med i EG. Var står vi då?\r\nJag kan gärna svara på det. Då står vi i en svår\r\nsituation, men det förändrar egentligen inte kraven\r\npå oss att vi skall anpassa oss till omvärldens\r\njordbrukspolitik. Jag är fullständigt övertygad om\r\natt vi också i framtiden kommer att få en väldig\r\npress mot vår gränsskyddstanke. Var står vi den dag\r\nnär vi har en hög tullmur att gå över in i EG och EG\r\ninte har någon tullmur kvar?</pre><pre>Det är då jobben slås ut. Det är då vi får högre\r\nkostnader för vår mat. Vi hamnar i en\r\nberoendeställning, i synnerhet i det långsiktiga\r\nperspektivet, om vi t.ex. har avvecklat en stor del\r\nav vår egen livsmedelsproduktion. Det här strider\r\ninte mot vad som krävs. Jag är övertygad om att vi,\r\nom vi inte kommer med i Europamarknaden, ändå\r\npå alla sätt måste anpassa oss så gott det går. Men\r\ndet blir ännu värre än i dag. Det är därför som jag\r\nbeklagar att ni socialdemokrater inte riktigt\r\nhelhjärtat vill ställa upp.</pre><pre>Det drabbar jobben, Margareta Winberg. Ni\r\nbrukar ju tala mycket om arbetslöshet. Vet ni hur\r\nmånga som är sysselsatta i den här branschen? Tänk\r\ninnan ni handlar!</pre><pre>Anf. 11  MARGARETA WINBERG (s)\r\nreplik:</pre><pre>Fru talman! Jag fick inget svar på en av de sista\r\nfrågorna, nämligen hur Moderaterna i detta\r\nstatsfinansiella läge kan bidra till att\r\nbudgetunderskottet ökas. Så blir det ju för\r\nkommande budgetår, som vi nu diskuterar.</pre><pre>Det som händer om jordbrukspolitiken förändras\r\npå det sätt som ni vill, är ju att ett ökat överskott\r\nstimuleras. Det ökade överskottet pressar ner\r\npriserna. De låga priserna leder till\r\nkompensationskrav från lantbrukarna, i form av\r\narealersättning och annat. Detta är kompensation\r\nsom skattebetalarna skall betala. Detta ökar ju i sin\r\ntur på budgetunderskottet eller gör att man måste\r\ngöra någonting åt andra delar i statsbudgeten.</pre><pre>Jag är ganska övertygad om att skattebetalarna och\r\nkonsumenterna -- om de fick en liten inblick i denna\r\nframtidsvision, om de fick klart för sig hur mycket\r\nskattepengar som skulle stoppas i lantbruket för att\r\ndet skall gå ut på en dumpad världsmarknad -- inte\r\nställer upp.</pre><pre>Ingvar Eriksson säger att vi har ställt oss bakom Ulf\r\nDinkelspiels tal. Ja visst, men det som jag i dag\r\nfrågar är: Vilka är de konkreta kraven? Var är\r\nSveriges position när det gäller förhandlingsläget?\r\nVi har ju förhandlat ända sedan den 1 februari. Då\r\ninleddes förhandlingarna. Än i dag vet vi inte vilka\r\nkrav som den svenska regeringen ställer på\r\njordbrukets område. Kanske har Moderaterna\r\nnågon åsikt i frågan.</pre><pre>Anf. 12  INGVAR ERIKSSON (m) replik:</pre><pre>Fru talman! Margareta Winberg tar här upp\r\nbudgetfrågan. Vi har gjort bedömningen att detta\r\nskall täckas inom ramen. Jordbruksutskottets\r\nbedömning är att det kan slå på 20 miljoner kronor\r\nupp eller ned. Men det beror helt och hållet på vad\r\nsom händer.</pre><pre>Ni räknar med att många fler bönder går in i\r\nomställningsprocessen 1993. Vi räknar med att det\r\när väldigt få som gör det. Där kan det bli en\r\nskillnad. Det är i så fall någonting som beror på\r\ntidigare fattade beslut. Vi menar att det där finns\r\nett visst utrymme för korrigering, genom att\r\nomställningspolitiken har gått i stå. Det är de facto\r\nverkligheten.</pre><pre>Det förs ett resonemang om att vi skulle ösa ut\r\nskattebetalarnas pengar till jordbruksnäringen,\r\nmen det är inte sanning.</pre><pre>När det gäller exportstödet, som vi precis har\r\nbehandlat i jordbruksutskottet, är det fråga om att\r\nta vara på de långsiktiga svenska intressena. Vi har\r\nnämligen inte tidigare varit inriktade på att\r\nexportera livsmedel, utan bara på att producera för\r\nvår egen hemmamarknad. När vi nu i EG-\r\nperspektivet öppnar gränserna kommer det in\r\nprodukter utifrån, och vi måste etablera oss som\r\njämbördiga konkurrenter på en stor marknad. Det\r\nkan ge stora möjligheter, men det får vi inte gratis.\r\nDet gäller för oss att se till att vi på något sätt börjar\r\nstimulera detta, för vi har på politisk väg tidigare\r\nhindrat Sverige från att exportera på ett med andra\r\nländer jämbördigt sätt.</pre><pre>Vi vet alla att man inom EG har mycket stora\r\nexportsubventioner, vilket jag sade. Men det är inte\r\nsådana vi föreslår nu, utan det är helt andra saker.\r\nDet är för att stimulera handel med högt förädlade\r\noch högvärdiga produkter och för att kontakter\r\nskall etableras som vi lägger fram detta förslag.</pre><pre>Jag förstår inte varför Margareta Winberg inte inser\r\natt vi måste se framåt. Vi kan inte vänta och vänta.\r\nDetta är i grunden fråga om en biologisk näring,\r\nsom måste ha långsiktiga och klara linjer. Det sade\r\nMargareta Winberg inledningsvis, men hon är inte\r\nberedd att korrigera när det är nödvändigt. Det är\r\ndäremot regeringen. Det är vi faktiskt eniga om,\r\nMargareta Winberg. Det är en enig regering som\r\nstår bakom detta. Därför tror jag också att vi skall\r\nfå igenom förslaget i Sveriges riksdag.</pre><pre>Talmannen anmälde att Margareta Winberg\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 13  Jordbruksminister KARL ERIK\r\nOLSSON (c):</pre><pre>Fru talman! 1990 lade vi i jordbruksutskottet ned\r\nett betydande arbete på att skapa enighet och\r\nlångsiktighet i den svenska jordbrukspolitiken. Vi\r\nhar genom det beslutet skapat en förbättrad\r\nkonkurrenskraft för det svenska jordbruket. Vi har\r\nockså underlättat ett inträde i EG:s\r\njordbrukspolitik. Jag har i och för sig ingen större\r\nönskan än att vi skulle kunna fortsätta i den\r\nsamtalsanda som rådde 1990 för att också\r\nfortsättningsvis uppnå enighet i de här frågorna.</pre><pre>Den politiska situationen är naturligtvis förändrad.\r\nDebattklimatet i jordbruksfrågorna är möjligen\r\nockså litet förändrat. Margareta Winberg tar upp\r\nen del frågor som jag gärna vill nämna här.</pre><pre>Margareta Winberg säger att reformtanken är\r\nglömd. Jag kan lova henne att den inte är glömd.\r\nMen genom vår ansökan om medlemskap i EG har\r\nförutsättningarna delvis förändrats. Vi vet att CAP,\r\nden gemensamma jordbrukspolitiken i EG, är en\r\nobligatorisk del som vi måste vara med i om vi\r\ntänker bli medlemmar i EG. Då måste vi arbet med\r\nde förutsättningarna.</pre><pre>Ett annat påstående som Margareta Winberg gör\r\nfrån talarstolen är att vi nu skall dumpa vårt\r\növerskott. Det är naturligtvis alldeles fel. Ingvar\r\nEriksson tog också upp den här frågan. Förra året\r\nlade jag fram ett förslag som ledde till att vi fick\r\nfram 60 miljoner för vissa exportstimulerande\r\nåtgärder. Det är litet trögt att få den svenska\r\nlivsmedelsindustrin att aktivera sig för export. Jag\r\nkan förstå det, eftersom man inte har med\r\nomvärlden likvärdiga konkurrensförhållanden.</pre><pre>Vi avser inte att sträva efter att återgå till det gamla\r\nsystemet. Men inför ett förestående öppnande av\r\ngränserna gentemot EG måste vi stimulera\r\nlivsmedelsindustrin att vara med på den kommande\r\nmarknaden. Det är därför som vi, i en proposition\r\nsom inte behandlas i dag, har lagt fram förslag om\r\ndetta.</pre><pre>Jag tycker också att det är viktigt med nyanser när\r\ndet gäller förändringarna i 1990 års beslut. Det är\r\ninte fråga om att springa ifrån grundtankarna, utan\r\ndet är fråga om, som det också står i direktiven till\r\nomställningskommissionen, att stämma av och\r\nanpassa mot den kommande politiken i EG. Jag vill\r\ngärna peka på att vi ofta, i varje fall i\r\ndepartementet, talar om den kommande EG-\r\npolitiken. Vi är medvetna om att EG-politiken\r\nförändras. 1992 beslutades en förändring som varar\r\nt.o.m. 1995 och att man därefter skall fortsätta\r\nförändringsarbetet.</pre><pre>Jag var så sent som i går i Bryssel och talade bl.a.\r\nmed vice ordföranden Christophersen om hur den\r\nhär frågan egentligen ser ut. Hur stort är det\r\nekonomiska problemet med jordbruket i EG:s\r\nbudget? Dess bättre uppfattade jag två signaler i\r\ngår. Den ena var att man klarar EG:s\r\njordbruksbudget genom att man håller ganska hårt\r\npå att den inte får öka mer än tre fjärdedelar av vad\r\nden totala budgeten ökar, dvs. volymen till\r\njordbruksstödet skall ner. Man kommer att\r\nförändra, men man kommer att förändra i en något\r\nlångsammare takt än vi har gjort.</pre><pre>Jag tror i och för sig att vi i Sverige är ett gott\r\nexempel. Vi vågar ta till litet mer drastiska åtgärder\r\nän omvärlden. Men vi måste nu tänka mer på att gå\r\ni takt än vi har gjort tidigare.</pre><pre>Margareta Winberg säger att regeringen saknar\r\nambition och att vi inte har några bestämda\r\npositioner.</pre><pre>För det första skulle jag vilja säga att detta inte är\r\nså alldeles enkelt. Det är inte som att köpa en bil.\r\nDet finns ett högt pris som säljaren vill ha och ett\r\nlägre pris som köparen vill ge. Detta är\r\nutomordentligt komplicerat. Det vet alla som\r\njobbar med det.</pre><pre>Det officiella grunddokumentet -- möjligen finns\r\nett annat dokument i regeringskansliet, men det är\r\ninte alldeles officiellt -- är Ulf Dinkelspiels tal vid\r\ninledningen av förhandlingarna. Utifrån dessa\r\ngrundsatser har vi gått vidare och har i dag i stort\r\nsett utarbetade positioner på de flesta\r\ndetaljområden.</pre><pre>Det är inte sant att förhandlingarna i egentlig\r\nmening har börjat. Förhandlingsarbetet har börjat.\r\nAcquis-genomgången går nu mycket bra. Vi räknar\r\nmed att vara färdiga med den genomgången i\r\nbörjan av juni. Därefter tar de direkta\r\nförhandlingarna vid. Jag hoppas precis som tidigare\r\nkunna informera såväl riksdagens partier som EG-\r\ndelegationen om vad vi kommer fram till och föra\r\nsamtal om detta.</pre><pre>Huvudpunkterna i den svenska positionen är att\r\nbehovet av övergångsåtgärder för jordbruket skall\r\nvara ett minimum när vi går med i EG.</pre><pre>För det andra är regionalpolitiken en av de\r\nviktigaste frågorna. Vi skall få ett regionalt system\r\nsom säkrar den produktion som vi har i norra\r\nSverige. Det kan också behövas ett stöd för skogs-\r\noch mellanbygderna i södra och mellersta Sverige\r\noch för öarna.</pre><pre>Det är omöjligt att före förhandlingarna i detalj\r\nsäga hur detta skall se ut. EG har en stor flora av\r\nstödsystem som man måste bringa att samverka i\r\ndet här sammanhanget.</pre><pre>För det tredje är vår linje att bevara och behålla\r\nvåra krav när det gäller miljö, djurskydd,\r\nveterinära frågor och fritidssanitära frågor. Det är\r\nen styrka för oss att vi ligger i täten i den europeiska\r\nutvecklingen. Det är mycket intressant för mig att\r\nmöta mina kolleger ute i Europa, naturligtvis\r\nfrämst i den nordvästra delen. De säger: ''Det är\r\nbra att ni svenskar är med och för den här debatten,\r\nför vi behöver skärpa oss. Många är på väg, och fler\r\nkommer efter.'' Det kan vara litet jobbigt för det\r\nsvenska jordbruket ett tag, men jag är övertygad\r\nom att det vi har gjort och gör innebär en\r\nkonkurrensfördel i något längre perspektiv.</pre><pre>För det fjärde handlar det om de olika delarna av\r\nproduktionen. Där har vi slagit fast från början att\r\nmjölkproduktionen är ryggraden i det svenska\r\njordbruket. Den är också väldigt viktig för de mer\r\nglesbefolkade och litet ''sämre'' delarna av Sverige.\r\nDär skall vi se till att vi får en rimlig andel av EG:s\r\nkvot. Vi kan inte undvika det förhållandet att vi får\r\nen andel, en landskvot, som sedan på något sätt\r\nskall fördelas. Vad gäller detaljerna i övrigt hoppas\r\njag kunna återkomma vid ett senare tillfälle.</pre><pre>Vidare säger Margareta Winberg, alldeles korrekt,\r\natt vi inte skall utesluta ett nej i folkomröstningen.\r\nJag döljer för min del inte att jag har ambitionen att\r\ni förhandlingarna på detta område visa upp sådana\r\nresultat, att vi efter förhandlingarna med gott\r\nsamvete kan gå ut och rekommendera alla\r\nmänniskor att rösta ja. Men vi skall ha respekt för\r\ndemokratin. Vi måste naturligtvis följa resultatet\r\nav en folkomröstning. Detta har vi sagt länge.</pre><pre>Däremot vill jag göra klart att det som hände på\r\nsenhösten 1990, när den dåvarande\r\nsocialdemokratiska regeringen tog ställning till att\r\nså småningom lämna in ansökan om EG-\r\nmedlemskap, och det som hände när vi lämnade in\r\nansökan har förändrat den svenska debatten om vår\r\nrelation till omvärlden. Jag vill gärna slå fast att vi\r\naldrig i Sverige kommer tillbaka till den situation\r\nsom rådde före inlämnandet av\r\nmedlemskapsansökan.</pre><pre>Debatten om att se Sverige som en mera integrerad\r\ndel av Europa har startat och pågått nu ett bra tag.\r\nDen kommer att fortsätta. Ur den synpunkten är\r\ndet naturligtvis också viktigt för jordbruket att vi\r\nser jordbruket som en integrerad del av jordbruket\r\ni vår världsdel. Det vore orimligt att sträva efter att\r\nanpassa Sveriges jordbruk till världsmarknaden,\r\nmedan resten av jordbruket i Europa anpassades\r\ntill Europa. Vi skall vara på det klara med den\r\nskillnad som detta innebär.</pre><pre>Sedan kan man alltid fundera över det hela och\r\ntycka att det känns att man blir överkörd av utskott\r\noch riksdagsbeslut. Jag tycker att de är rimligt att\r\nriksdagens ledamöter gör det. Jag gjorde det också\r\npå den tid jag satt i riksdagen. Det är naturligtvis\r\nlitet blandade känslor, och det är inte så konstigt\r\nmed det.</pre><pre>I november förra året lade\r\nOmställningskommissionen fram en analys.\r\nKommissionen föreslog ungefär följande. Man\r\nmåste sänka priserna till bönderna och till\r\nkonsumenterna. Man måste sänka den totala\r\nstödnivån i Sverige, och kostnaderna i\r\nproduktionen måste också sänkas. Sedan hände\r\nnågonting -- och det var egentligen med de\r\npremisserna som budgetförslaget skrevs --\r\nnämligen att vi inte längre kunde hålla kronans\r\nfasta kurs. Den släpptes den 19 november. Därefter\r\när inte analysen lika enkel.</pre><pre>En sak som är viktig att notera när det gäller en\r\nreglerad näring som jordbruket är att importen till\r\njordbruket inte är reglerad, dvs. att en sjunkande\r\nsvensk kronkurs ökar kostnaderna för alla\r\nimporterade insatsvaror i jordbruket. Däremot kan\r\ninte priserna på produkterna ökas, eftersom de är\r\nreglerade genom det system som vi har och genom\r\nriksdagsbeslut. Ur den synpunkten kan jag alltså ha\r\nförståelse för att man nu under våren har funderat\r\nigenom dessa frågor i jordbruksutskottet och\r\nkommit fram till ett annat resultat än vi i\r\nregeringskansliet under hösten.</pre><pre>Att sänka prisnivån och stödnivån är någonting som\r\negentligen fortfarande gäller. Vi har lagt fram en\r\nproposition om detta, som jag nyss nämnde. Den\r\nbehandlas just nu i jordbruksutskottet. Vi\r\nförbereder och bereder i regeringen -- jag skäms\r\ninte att upprepa det, Margareta Winberg, för jag\r\ntycker att det är bra att regeringen bereder saker\r\noch också skall göra det enligt konstitutionen --\r\nfrågan om 1994 års växtodling. Vi hoppas inom kort\r\nkunna återkomma till riksdagen med förslag om\r\ndetta.</pre><pre>Fru talman! Jordbruket och andra biologiska\r\nnäringar är våra gröna resurser. Ibland talar vi om\r\nskogen som vårt gröna guld. Jag skulle vilja säga att\r\nrätt utnyttjat är också jordbruket, om inte en\r\nguldgruva, så i alla fall en väldigt värdefull resurs.\r\nDen biologiska produktionen kommer att få en\r\nstörre betydelse i framtiden.</pre><pre>Användningen av fossila bränslen är förmodligen\r\nett av de allra största globala miljöhoten i dag. Den\r\nger upphov till försurande utsläpp och\r\nväxthuseffekt. Genom att börja använda mer\r\nbiologiska råvaror och mindre av de fossila kan vi\r\nkomma bort från dessa problem. Jordbruket har en\r\nviktig funktion som producent av nya rena råvaror\r\ntill industri och energi. Jordbruket kan användas\r\nsom en resurs i miljöarbetet.</pre><pre>Värdet av ett öppet kulturlandskap är omvittnat,\r\ninte minst här i riksdagen. Jag vill slå fast att det är\r\nnödvändigt med ett öppet och levande\r\nkulturlandskap. Vi får inte stanna vid att enbart\r\nkräva ett öppet landskap.</pre><pre>Jag har många gånger tidigare, och även här i dag,\r\nbetonat vikten av att det finns en bred politisk\r\nuppslutning kring jordbrukspolitiken. Inom\r\njordbruket behövs långsiktiga hållbara beslut som\r\ninte ändras för mycket och för ofta. Det vore därför\r\nockså bra med en stor majoritet. Det vore bra om\r\nman nu kunde samla många partier bakom de\r\nnödvändiga anpassningarna och avstämningarna av\r\n1990 års beslut.</pre><pre>Jag är litet oroad över att det största\r\noppositionspartiet inte vill medverka till dessa\r\nnödvändiga justeringar. 1990 års beslut kommer att\r\nunderlätta ett medlemskap i EG, men det räcker\r\nsom helhet inte för att uppnå medlemskap.\r\nJusteringar måste göras i så stor enighet som\r\nmöjligt.</pre><pre>Sverige finns i Europa. Det är i denna miljö som\r\nockså svenskt jordbruk skall finnas. Att försöka\r\nanpassa det till något annat, t.ex. de låga\r\ndumpningspriserna på världsmarknaden, är\r\nnaturligtvis både orealistiskt och felaktigt. Vi har i\r\nSverige ett effektivt jordbruk. Vi älskar vårt\r\nkulturlandskap. Vi har ren och bra mat. Vi bör vara\r\nrädda om dessa resurser. Det hoppas jag att även\r\nMargareta Winberg och Socialdemokraterna vill\r\ngöra.</pre><pre>Anf. 14  MARGARETA WINBERG (s)\r\nreplik:</pre><pre>Fru talman! Jag vill börja med att säga att\r\njordbruksministern är en modig man som över\r\nhuvud taget har kommit hit. Jag ler litet i mjugg när\r\njag hör jordbruksministern säga att han har\r\n''förståelse för att utskottet förändrar\r\npropositionerna''.</pre><pre>Det var milt uttryckt. För vad som är fallet just nu\r\när att jordbruksministern och regeringen saknar\r\nstöd i riksdagen, inte bara när det gäller de fyra\r\npunkterna, nämligen tvångsträda, antalet grödor\r\nsom skall omfattas av arealersättning, inlösenpris\r\noch EG-anpassning, utan också beträffande det\r\nsom vi nu håller på att behandla och skall besluta\r\nom. På punkt efter punkt gör den borgerliga\r\nmajoriteten upp med oss eller driver sin egen\r\npolitik i strid med jordbruksministern och\r\nregeringen. Det handlar om fruktodlingen, fisket\r\noch grönmjölsproduktionen. Man avstyrker vissa\r\ndelar av den proposition som har med\r\nanimaliesektorn att göra.</pre><pre>Därför är det litet -- jag vet inte vad jag skall\r\nanvända för uttryck -- konstigt att höra ministern\r\nsom företrädare för regeringen säga att han har\r\nförståelse för att utskottet avstyrker regeringens\r\npropositioner.</pre><pre>Jag blir häpen när jag hör jordbruksministern säga\r\natt reformtanken inte är glömd. Vad var\r\nbakgrunden till reformen? Jo, det var att man\r\nskulle avskaffa regleringarna, gå mot ett mer\r\nekologiskt jordbruk, stödja norra Sverige och att\r\nman skulle göra den neddragning som var\r\nnödvändig, eftersom det fanns en överproduktion i\r\nsödra och mellersta Sverige. Utvecklingen går nu i\r\nstället i helt motsatt riktning. Då kan man väl inte\r\nhävda att reformtanken inte är glömd! Den kanske\r\nfinns någonstans, men den omsätts verkligen inte i\r\npraktisk politik. Tvärtom, nu återinförs\r\nregleringarna, och de metoder som skulle göra det\r\nmöjligt att ha ett mer ekologiskt jordbruk\r\navskaffas. Stödet till norra Sverige dras ned. Man\r\nförskjuter subventionen från norr till söder, från\r\nmjölk till spannmål. Ändå hävdar\r\njordbruksministern att mjölkproduktionen är\r\nryggraden inför EG-förhandlingarna!</pre><pre>Eftersom jordbruksministern talar om en viss\r\npositionsbestämning, vill jag ställa en fråga. Jag\r\nskall tala på LRF:s stämma i Östersund. Jag vet att\r\nman där kommer att fråga mig hur det blir med\r\nNorrlandsstödet. Jag får tyvärr säga att stödet är\r\nneddraget i årets budget. Regeringen hade inte\r\nstörre ambitioner än så det här året. Men jag vill\r\nveta om jag kan säga att regeringen är beredd att\r\ninta en position på den här nivån och att detta är\r\nvårt utgångsläge i förhandlingarna.</pre><pre>Det finns en statlig utredning som har visat att om\r\nvi nu skulle överföra EG:s regler till det svenska\r\njordbruket, skulle stora delar av det norrländska\r\njordbruket slås ut och därmed också\r\nlivsmedelsindustrin.</pre><pre>Anf. 15  Jordbruksminister KARL ERIK\r\nOLSSON (c):</pre><pre>Fru talman! Jag tycker att det är litet konstigt att\r\nMargareta Winberg blir häpen när jag talar om\r\nförändringar i regelverket. Vi återinför ju inte\r\nregleringar i det svenska systemet som ett led i 1990\r\nårs beslut. Det är faktiskt fråga om avstämningar\r\noch justeringar för att vi skall få ett system som\r\nmera liknar EG:s. Det är en direkt åtgärd i linje\r\nmed de strävanden vi har när det gäller\r\nmedlemskap i EG -- där tror jag att partierna\r\negentligen inte har olika uppfattningar i princip.</pre><pre>Margareta Winberg tycker att det är konstigt att jag\r\ninte blir mera upprörd över att bli överkörd. Jag\r\nförsökte förklara att det har hänt ganska mycket\r\nsedan vi gjorde det grundläggande arbetet i\r\nbudgetpropositionen. Dessutom har jag tidigare\r\nvarit med så pass mycket i jordbruksutskottet att\r\njag har lärt mig att inse att utskottet kan ändra i\r\nregeringsförslag. Det gjorde man även på den förra\r\nregeringens tid. Så det är inte precis någonting nytt.</pre><pre>När det gäller frågan om Norrlandsstödet, både\r\nbeträffande positionen i EG-förhandlingarna och\r\nbeträffande dagsläget vill jag säga följande. Vi har\r\ninte dragit ned på Norrlandsstödet i den här\r\nbudgeten. Det ligger kvar på samma nivå som\r\nföregående år, men det har skett en viss\r\nuppjustering som en anpassning till kostnadsläget.\r\nOm man strikt följde 1990 års beslut, skulle man\r\nkunna hävda att stödet borde vara i\r\nstorleksordningen 100 miljoner lägre. Om man\r\nskall ge en fullständig kostnadskompensation för\r\nallting, blir nivån något högre. Vi har kommit fram\r\ntill att det i det här läget är lämpligt att lägga sig i\r\nmitten. Vi står alltså fast vid innevarande års nivå.</pre><pre>För övrigt noterar jag att Margareta Winberg\r\npåpekar att jag är modig och ganska mild. Det står\r\njag för och tackar också för.</pre><pre>Anf. 16  MARGARETA WINBERG (s)\r\nreplik:</pre><pre>Fru talman! Det som gjorde mig häpen var att\r\njordbruksministern sade att reformtanken inte är\r\nglömd. Vi måste väl ändå kunna vara överens om\r\natt det som nu sker är att ett annat slags politik\r\nintroduceras. Oavsett vad vi tycker om EG, kan vi\r\nväl också vara överens om att den politik på\r\njordbruksområdet som man där för strider mot\r\n1990 års beslut. Det är en dålig politik som vi i\r\nSverige, om vi blir medlemmar, tvingas att införa,\r\nberoende litet grand på hur duktiga förhandlarna i\r\nBryssel är.</pre><pre>Jag vet inte om jordbruksministern känner till den\r\nutredning som skulle bidra till att avsluta alla år av\r\ntvistigheter på det här området, då det ena partiet\r\nefter det andra -- inte minst Centern i\r\noppositionsställning -- bjöd över varandra. Det\r\nlades fast vissa kriterier som man var ense om. Nu\r\nföljer inte regeringen dessa kriterier. Det var i\r\nförhållande till denna summa som jag menade att\r\nman har dragit ner på Norrlandsstödet. Om man\r\nskulle ha följt de kritier som jag trodde att man var\r\növerens om, fattas det nämligen 73 miljoner.</pre><pre>Jag vill ställa en avslutande fråga. Enligt\r\nModeraternas företrädare här betyder det förslag\r\nsom vi nu diskuterar ett ytterligare\r\nbudgetunderskott med ca 20 miljoner. Det kan\r\nförefalla vara småsummor. Men hela denna\r\nuträkning är på sätt och vis manipulerad. För att få\r\npengar till detta trixade de borgerliga partierna\r\nmed omställningsarealen. I propositionen rörde det\r\nsig om 125 000 ha. Så småningom kom man fram till\r\n25 000 ha. Men när pengarna ändå inte räckte gick\r\nman ner till 10 000 ha, för att man skulle få dessa\r\npengar till ett höjt inlösenpris. Det tycker jag är att\r\nmanipulera med siffror, och för övrigt är det också\r\natt köra över ministern. Tänk, jordbruksministern,\r\nom det blir mer än de 10 000 ha som ställs om! Då\r\nökar ju budgetunderskottet med mer än 20\r\nmiljoner. I dagens läge, när det gäller att hitta\r\nkronor att spara överallt, är 20 miljoner också\r\npengar värda att diskutera, eller hur?</pre><pre>Anf. 17  Jordbruksminister KARL ERIK\r\nOLSSON (c):</pre><pre>Fru talman! Jag vill ta upp den avslutande frågan\r\nförst. Jag skall inte gå in i detalj i beräkningarna,\r\nmen om man ändrar förutsättningarna för t.ex.\r\nspannmålsodlingen, ändrar man förutsättningarna\r\nockså för omställningen. Jag tycker inte att\r\nförändringen av omställningsarealen behöver\r\nbetecknas som manipulerande och trixande. Man\r\nhar naturligtvis gjort den bedömningen att\r\nsituationen, med de förändrade förhållanden som\r\ninträder, blir en annan. Vi hade ett förslag som jag\r\nfrån början ställde mig bakom, men jag tyckte att\r\ndet lades fram för sent, nämligen detta med att\r\nknyta an till det 15-procentiga kravet som finns i\r\nEG. Då hade det blivit en större omställning som\r\nhade kostat mer pengar. När det inte blev så,\r\nförändras naturligtvis situationen.</pre><pre>Jag vill återkomma till reformtanken. Den svenska\r\njordbrukspolitiken är mycket intressant i ett\r\neuropeiskt perspektiv. Vi kan ju diskutera om\r\nallting som beslutades 1990 var lyckat. Det fanns\r\nsäkert felaktigheter i detta beslut -- som i alla\r\npolitiska beslut. Men i det stora hela var\r\ngrundtanken bra. I ett EG-sammanhang kommer\r\nsäkert behovet av en avreglering och av ett\r\nnärmande av priserna till en mera förnuftig\r\nvärldsmarknad -- förhoppningsvis efter ett första\r\noch ett andra GATT-avtal -- att leda till att det går\r\natt få ordning på det hela. Det är vår förhoppning.\r\nFrån svensk sida kommer man naturligtvis att\r\narbeta för detta, både i förhandlingarna och senare.</pre><pre>I många EG-länder har man med en viss förvåning\r\nnoterat att Sverige på så kort tid kunde få ned\r\növerskottet. Det finns möjligen jordbrukare och\r\nandra som förebrår den dåvarande regeringen och\r\näven det då sittande jordbruksutskottet och dess\r\nordförande för att man gick litet för hårt fram. Jag\r\nhar förståelse också för dessa synpunkter.</pre><pre>EG:s politik strider mot vår. Den är för närvarande\r\nväldigt lik den politik som vi i Sverige hade innan\r\n1990 års beslut. MacSharry-planen, som avsåg att\r\nförändra i betydande del, klarade ju inte att\r\ngenomföra alla sina intentioner, utan det blev en\r\nbegränsad reform på spannmålsområdet som träder\r\ni kraft i år.</pre><pre>Vi måste anta den här politiken om vi vill anta\r\nresten av EG-medlemskapet, men tiden och\r\nutvecklingen står ju inte stilla. Det kommer\r\nförändringar, men de är ganska tröga i EG. Det\r\nkommer att ta lång tid innan man får stora\r\nförändringar till stånd som liknar de svenska.</pre><pre>Vad gäller Norrlandsstödet kan vi gräla länge om\r\nvilken nivå som är den rätta. Den nivå som vi\r\nförordar, dvs. 971 miljoner för det kommande\r\nbudgetåret, anser vi stämmer väl. Den ligger\r\nmellan de båda ytterlighetsbedömningar som båda\r\nanses grunda sig på det beslut som är fattat. Det är\r\ndenna nivå för stöd och för en bevarad\r\njordbruksproduktion i Norrland som är vår\r\nposition vid förhandlingarna om stöd i EG, och inte\r\nen anpassning till tillämpningen av EG:s system\r\nsom det är utformat i dag, därför att det räcker inte\r\ni Norrland. Detta har vi fastslagit många gånger,\r\nvilket EG också har accepterat genom att använda\r\nandra begrepp. Begreppen arktiska och\r\nsubarktiska områden är ju inte tillkomna av en\r\nslump, utan för att illustrera att det här finns\r\nområden som i dag inte har någon motsvarighet i\r\nEG. Därför måste ett nytt system tillskapas. Vi\r\nhoppas att vi skall lyckas med detta, och därmed\r\nkunna garantera ett fortsatt jordbruk i Norrland,\r\näven om Sverige blir medlemsland i EG.</pre><pre>Talmannen anmälde att Margareta Winberg\r\nanhållit att till protokollet få antecknat att hon inte\r\nägde rätt till ytterligare repliker i detta replikskifte.</pre><pre>Anf. 18  ÅKE SELBERG (s):</pre><pre>Fru talman! Så är vi då återigen inne i en\r\njordbrukspolitisk debatt. Jordbrukspolitiska\r\ndebatter väcker i regel ganska stor\r\nuppmärksamhet.</pre><pre>Riksdagen har åter att fatta beslut på jordbrukets\r\nområde, men tyvärr med ganska bristfälliga\r\nbeslutsunderlag. Detta har jag påpekat tidigare,\r\nsenast i december. Denna gång är det faktiskt litet\r\nsämre än vanligt. Inte nog med att regeringens\r\nproposition till vissa delar är undermålig, utan den\r\när faktiskt också inaktuell efter att utskottets\r\nborgerliga majoritet har gett regeringen bakläxa på\r\npunkt efter punkt.</pre><pre>För att börja med att granska regeringens förslag,\r\nkan man konstatera följande. För det första går\r\nregeringen, som också tidigare var uppe i debatten,\r\nifrån 1990 års beslut. Det gör man genom att föreslå\r\ninförande av ett arealstöd. Stödet är avsett att öka\r\nlönsamheten i jordbruksnäringen, men är inte\r\nförbundet med några villkor. Det är inte\r\nkonstruerat så att någon hänsyn tas till miljön eller\r\nnaturvården. Följden blir att merparten som\r\nvanligt kommer att hamna hos spannmålsodlarna\r\npå slätbygden.</pre><pre>För det andra är det svårt att tränga igenom de\r\nekonomiska förutsättningarna. Hur tänker\r\negentligen majoriteten finansiera arealbidraget?\r\nHur finansieras de nya utgifter som hänger samman\r\nmed utskottsmajoritetens beslut? I propositionen\r\nhänvisas bl.a. till ej disponerade regleringsmedel,\r\nsom tillsammans med anvisade direktbidrag, skall\r\nfinansiera såväl arealbidrag som stöd till\r\nanimalieproduktionen. Men ingen precisering av\r\nregleringsmedlen finns i propositionen. Däremot\r\nredovisas kostnaden för arealstödet till ca 800\r\nmiljoner kronor. Då skall man också lägga märke\r\ntill att regeringens förslag till trädesplikt fick\r\nallvarlig kritik. Regeringen insåg då snabbt att\r\nförslaget inte skulle gå igenom i riksdagen. För att\r\nrädda ansiktet informerade jordbruksministern\r\ngenom ett pressmeddelande om att trädesplikten\r\ndrogs tillbaka. Därmed var första steget till\r\nnedbrytningen av regeringens förslag taget av\r\nstatsrådet själv.</pre><pre>När det gäller stödet till animaliesektorn\r\nkonstaterar statsrådet att regeringen avser att\r\nåterkomma. Tyvärr skall man i stort sett alla\r\npropositioner återkomma i en mängd frågor. Detta\r\ninnebär att det ännu en gång är svårt att få en\r\nhelhetsbild av den jordbrukspolitik som regeringen\r\navser att föra.</pre><pre>Under utskottsbehandlingen har regeringens\r\nförslag fullständigt brutits sönder. Det gäller\r\nstödarealen som enligt propositionen omfattar\r\n1 140 000 ha. Det betyder att regeringen utesluter\r\nodling av potatis, sockerbetor, konservärtor osv.\r\nfrån arealstödet. Detta har den borgerliga\r\nmajoriteten i utskottet ändrat så, att stödarealen nu\r\nutökas med ytterligare 100 000 ha. Det gäller också\r\ninlösenpriser på spannmål. I stället för föreslagna\r\n90 öre, som följde 1990 års beslut, har majoriteten\r\nbeslutat att höja inlösenpriset till 1:05, ett förslag\r\nsom leder ännu längre bort från den\r\növerenskommelse som vi träffade om\r\nlivsmedelspolitiken. Om man vill förhindra ett\r\nspannmålsöverskott är knappast en höjning av\r\nspannmålspriser den bästa åtgärden, utan den leder\r\ni motsatt riktning.</pre><pre>Vad som är än värre är att det beslut, som den\r\nborgerliga majoriteten i jordbruksutskottet har\r\ndrivit igenom, naturligtvis ökar\r\nbudgetunderskottet. Uppenbarligen har man\r\nlyckats med att få finansministern med på detta. På\r\nannat sätt kan man inte tolka det svar som\r\nfinansministern lämnade på Margareta Winbergs\r\nfråga den 11 mars.</pre><pre>Vad gäller just spannmålsbönderna finns det\r\nbetydande skäl att se till att man inte i onödan slår\r\nut producenter inom ramen för EG:s\r\njordbrukspolitik. Vi kommer att ha ganska stora\r\nförutsättningar att på ett effektivt sätt bedriva\r\nverksamhet i Sverige, och därmed också producera\r\nen viktig tjänst, nämligen öppet landskap. Jag\r\ntycker att det finns anledning att se till att man,\r\nunder den tid vi avvaktar medlemskapet i EG, inte\r\ni onödan beskogar landet.</pre><pre>Jag vet inte om man skall gratulera\r\njordbruksministern och hans budbärare i utskottet\r\ntill ett skickligt mullvadsarbete eller om man skall\r\nbeklaga Anne Wibble för att hon blivit lurad av sina\r\nborgerliga vänner. Men på det här viset ligger det i\r\nalla fall till.</pre><pre>Om man skall se till vilken del av vår\r\njordbruksnäring som inom EG har de bästa\r\nförutsättningarna, så är det animalieproduktionen\r\noch inte spannmålsproduktionen. Spannmål\r\nproduceras i stor mängd inom EG, och det finns\r\ninget intresse för vårt överskott. Däremot har vår\r\nanimalieproduktion en framtid. Men den delen av\r\njordbruksnäringen verkar regeringen inte vara\r\nsärskilt intresserad av.</pre><pre>Om man vill värna det öppna landskapet är\r\nspannmålsproduktionen inte det första som vi skall\r\nsträva efter. I stället skall vi skapa förutsättningar\r\nför ett fortsatt jordbruk och djurhållning, där också\r\nskogs- och mellanbygderna kommer med i bilden,\r\ndvs. just det som vi socialdemokrater föreslår i vår\r\nmotion. Inte är det de stora sädesfälten som man\r\ntänker på när man talar om det öppna landskapet.\r\nDen beskogning som finansministern talar om, och\r\nsom många debattörer har skrämt det svenska\r\nfolket med, har vi inte sett särskilt mycket av. Vi\r\nkommer inte heller att få göra det. När man ser\r\nresultatet av omställningen kan man konstatera att\r\nbarrskog, som ju skulle mörklägga Sverige, endast\r\nhar planterats på 5 % av omställningsarealen. Den\r\növerlägset största delen, 74 %, används för\r\nextensivt bete, och bete håller ju landskapet öppet.</pre><pre>Fru talman! Vi kan alltså konstatera att det inte\r\nfinns särskilt mycket kvar av regeringens\r\nproposition. Den är i grunden förändrad när det\r\ngäller arealstödet och villkoren för detta samt\r\nspannmålspriset, vilket är olyckligt.</pre><pre>Beträffande animalieproduktionen hade\r\nregeringen inga förslag i budgetpropositionen i\r\njanuari, och när man äntligen samlade sig till ett\r\nförslag i den proposition som presenterades den 18\r\nfebruari, hade partikamraterna i\r\njordbruksutskottet redan fullständigt förändrat\r\nförutsättningarna. Men den debatten får vi föra när\r\nvi behandlar proposition 183.</pre><pre>Ett viktigt inslag i 1990 års beslut var att vi måste\r\nlägga om jordbrukspolitiken i riktning mot\r\nbrukningsmetoder som bevarar den biologiska\r\nmångfalden och som medger en\r\nlivsmedelsproduktion utan användning av stora\r\nmängder av kemikalier. Vi var helt överens om att\r\nvi skulle gå den vägen. Miljö- och resursmålet\r\ninnebär att jordbruket måste ta hänsyn till kravet\r\npå en god miljö och behovet av en långsiktig och\r\nplanerad hushållning med våra resurser. Det\r\nkonsumentmål som formulerades innebar att\r\nkonsumenternas val skulle styra produktionen.\r\nKonsumenterna skulle ges goda möjligheter att\r\nvälja mellan olika slags livsmedel. Dessa livsmedel\r\nskulle också vara hälsosamma och främja\r\nkonsumenternas hälsa.</pre><pre>Sedan beslutet om den nya livsmedelspolitiken\r\nfattades har emellertid mycket hänt. En viktig\r\nhändelse är den konferens om miljö och utveckling\r\nsom ägde rum i Rio sommaren 1992. Den\r\ndeklaration om en hållbar utveckling och\r\nsäkerställande av den biologiska mångfalden som\r\nantogs av konferensen har Sverige undertecknat,\r\noch detta ställer stora krav på oss. Dessa krav måste\r\nvi uppfylla inom samhällets alla sektorer. Här\r\nspelar jordbruket en mycket viktig roll.</pre><pre>Vi anser att riksdagsbeslutet från 1990 är en god\r\ngrund att bygga vidare på. Avregleringen och\r\nborttagandet av prisgarantierna gav oss en god\r\ngrund att stå på. Förutsättningarna för att gå vidare\r\när goda -- eller kanske var goda.</pre><pre>I riksdagsbeslut ingick ett anslag för\r\nlandskapsvårdande åtgärder. Motivet härför var att\r\nsamhället även i fortsättningen bör ta del av\r\nansvaret för att värdefulla natur- och\r\nkulturlandskap bevaras, inklusive växter och djur.\r\nDet visar sig att människorna i vårt land värderar\r\ndessa s.k. kollektiva nyttigheter mycket högt. Det\r\nfinns också en vilja att betala för bevarandet av\r\njordbrukslandskapet samt växtoch djurliv.</pre><pre>Här spelar jordbruket en viktig roll, eftersom\r\njordbruksnäringens utveckling hänger samman\r\nmed möjligheterna att bevara den biologiska\r\nmångfalden och det öppna landskapet. Vi menar\r\ndärför att de skattemedel och de allmänna resurser\r\nsom tillförs jordbruksnäringen skall fördelas så att\r\nde åstadkommer en produktion av varor och\r\ntjänster som uppfyller konsumenternas behov och\r\nönskemål både när det gäller de varor som köps och\r\nsäljs på marknaden och när det gäller de s.k.\r\nkollektiva nyttigheterna för biologisk mångfald.</pre><pre>Vi tycker inte att regeringens förslag till arealbidrag\r\nuppfyller dessa villkor. Som jag tidigare sade är det\r\nhelt inriktat på ökad spannmålsproduktion. Även\r\ndet strider mot 1990 års beslut att man skall stödja\r\nde små och medelstora företagen. Vi föreslår därför\r\natt inkomststödet bibehålls ytterligare ett år. Stödet\r\nbör inte villkoras till ytterligare omställning.</pre><pre>Det finns en ökad medvetenhet om och ett ökat\r\nintresse för matens innehåll och kvalitet. Ett\r\nuttryck för detta är att intresset för de ekologiskt\r\nodlade livsmedlen ökar. Men ännu är ekologiskt\r\nodlade produkter åtskilligt dyrare än traditionellt\r\nodlade livsmedel. Det begränsar naturligtvis\r\nmänniskornas möligheter att köpa produkter som\r\nde egentligen föredrar. Vi vill därför avsätta\r\nytterligare medel för att utveckla det ekologiska\r\njordbruket. Till de 10 miljoner kronor som\r\nregeringen föreslår vill vi lägga ytterligare 25\r\nmiljoner kronor för att kompensera de ökade\r\nproduktionskostnader som uppkommer vid\r\nekologisk odling. På så sätt kan man hålla\r\nkonsumentpriserna på de alternativt odlade\r\nprodukterna på en rimlig nivå.</pre><pre>Härigenom stimuleras utvecklingen av ett\r\nmiljövänligt jordbruk och framställningen av\r\nlivsmedel av hög kvalitet. Detta kommer att vara\r\ntill fördel för oss när vi närmar oss\r\nEuropamarknaden. Mot denna bakgrund är\r\nregeringens beslut att avskaffa\r\nprisregleringsavgiften på handelsgödsel och\r\nbekämpningsmedel oförståeligt. Vi har tidigare\r\nmotsatt oss detta och upprepar nu vårt krav att\r\nprisregleringsavgiften omvandlas till en miljöavgift.\r\nRegeringen bör utreda detta och återkomma till\r\nriksdagen med förslag.</pre><pre>Jag skulle vilja ställa ett par frågor till Centerns och\r\nkds representanter i debatten. Hur känner ni er i\r\ndag, ni som anser er vara miljöns och jordens\r\nbeskyddare i alla lägen? Hur känns det i dag att gå\r\nifrån den miljöpolitik som ni så ofta och så varmt\r\ntalar om?</pre><pre>Fru talman! De som nu företräder regeringen har\r\ntidigare framställt sig stå för långsiktighet och\r\nkonsekvens i jordbrukspolitiken. Men verkligheten\r\nhar visat sig vara annorlunda. Den nuvarande\r\njordbrukspolitiken utmärks av ryckighet och oklara\r\nbesked. Det är inte nog med att jordbruksministern\r\nhar svårt att samla regeringen bakom sig när en\r\nproposition skall läggas fram. När propositionen\r\nligger på utskottets bord, mals den sönder och\r\nsamman av de ledamöter som tillhör\r\nregeringspartierna och som borde tillhöra\r\nregeringsunderlaget. Om Sveriges bönder tidigare\r\nhar ansett sig illa behandlade, kan man säkert tro\r\natt de i detta läge anser sig misshandlade.</pre><pre>Lennart Brunander och Carl Olov Persson har\r\navgivit ett särskilt yttrande, som är så utformat att\r\ndet i högsta grad är oanständigt att det inte är en\r\nreservation. Yttrandet avviker klart både från\r\nmajoritetsförslaget och från propositionen.</pre><pre>Fru talman! Jag yrkar bifall till de\r\nsocialdemokratiska reservationerna 1 och 2 samt,\r\nunder förutsättning av bifall till dessa reservationer,\r\nbifall till reservationerna 3 och 4.</pre><pre>Anf. 19  INGVAR ERIKSSON (m) replik:</pre><pre>Fru talman! Åke Selberg tog upp frågan om\r\narealbidraget. Det är faktiskt avhängigt det\r\nförhållandet att EG har ett arealbidrag just för att\r\nhålla spannmålspriserna nere. Vi har valt samma\r\nstrategi att hålla spannmålspriset på en lägre nivå\r\nsamt ha en arealersättning som skall trappas upp\r\noch ligga på EG-nivå vid inträdet. Det är vårt mål.</pre><pre>Finansieringen av detta ingår givetvis i vår\r\nlångsiktiga strävan när det gäller\r\nanpassningskostnaderna. Men vi har ju sparat på\r\njordbrukets budget även tidigare. Dessutom kan vi\r\ni dag konstatera att införselavgiftsmedel flyter in till\r\nstatens kassa i ganska stor omfattning. Det rör sig\r\nom ca 2 miljarder kronor om året.</pre><pre>När vi fattade beslutet 1990, om Åke Selberg\r\nkommer ihåg det, var avsikten att staten genom att\r\nalla regleringskassor togs bort och dessa medel gick\r\nin i statskassan skulle åta sig att de insatser som\r\nbedömdes nödvändiga framåt i tiden under denna\r\nperiod. Så det är egentligen ingenting nytt.</pre><pre>Åke Selberg tog sedan upp spannmålsodlingen. Jag\r\ntycker att han skall vara litet försiktig, inte minst\r\nsom norrlänning, när han angriper detta. Han säger\r\natt man lägger pengar på spannmålsodlingen i\r\nsöder. Men spannmålspriset i Sverige är trots dessa\r\n1:05 kr betydligt under EG:s spannmålspriser, som\r\nför närvarande ligger på 1:17 kr.</pre><pre>Dessutom kan vi konstatera att\r\nvärldsmarknadspriset på vissa spannmålssorter\r\nligger över det svenska inlösenpriset. Jag tycker\r\ndärför att det är övermaga att här tala om att man\r\nvill öka spannmålsodlingens lönsamhet och att det\r\nskulle innebära jättelika problem. Samtidigt talar\r\nman om skogsplantering och annat.</pre><pre>Jag anser att vi har ett gemensamt ansvar i detta\r\nsammanhang för att försöka se till att vi använder\r\nen så stor del av vår åkerareal som möjligt. Det är\r\ninte meningen att man skall öka odlingen, utan det\r\när meningen att man skall skapa rättvisa\r\nförutsättningar för den odling som vi har.</pre><pre>När det gäller kemikalierna är det inte meningen att\r\nvi skall öka användningen. Jag är också övertygad\r\nom att det inte sker. Det är ändå högre kostnader i\r\nSverige än i omvärlden. Den farhågan är därför\r\növerdriven, Åke Selberg.</pre><pre>Anf. 20  ÅKE SELBERG (s) replik:</pre><pre>Fru talman! Jag skall börja med att ta upp\r\narealbidraget. Ingvar Eriksson kommer säkert ihåg\r\nhur debatten fördes i utskottet. Vi är också väl\r\nmedvetna om att vi kan hamna i en situation där vi\r\nockså naturligtvis får fasa in mot EG. Vad vi ville\r\nvar att ha ett år på oss, fram till nästa budget, för\r\natt diskutera hur vi skall utforma ett så bra\r\narealstöd som möjligt om vi är i den situationen att\r\nvi är tvungna att införa det. Det var detta som\r\ndiskussionen gällde och vår tanke med denna\r\nuppläggning. Vi ville fortsätta att hålla fast vid 1990\r\nårs beslut. Detta har ytterligare styrkt mig efter det\r\nsom ministern har redogjort för när det gäller\r\ndiskussionerna inom EG, där man ser upp till vårt\r\nbeslut från 1990. Inom EG för man också\r\ndiskussioner om en liknande jordbrukspolitik.\r\nVarför skall vi då lägga oss platt i förväg, innan vi\r\nskall in i EG och medan allt är så ovisst? Varför\r\nskall vi lägga oss platt i dessa förhandlingar? Om vi\r\ngör det har vi små möjligheter att påverka.</pre><pre>Anf. 21  INGVAR ERIKSSON (m) replik:</pre><pre>Fru talman! Vi har, Åke Selberg, ingen tid att\r\nförlora. Vi har inte heller tänkt att lägga oss platt i\r\nnågra förhandlingar. Om vi vill gå med i EG, får vi\r\nockså acceptera att man där har en annan\r\njordbrukspolitik. Då måste det vara angeläget att vi\r\nförsöker eftersträva en så stor harmonisering som\r\nmöjligt. I EG har vi stora möjligheter att påverka\r\nprocessen i det framtida EG. Om vi står utanför har\r\nvi inte det, Åke Selberg. Jag är inte riktigt säker på\r\natt paret på vänsterkanten har insett detta och om\r\nni är med på en medlemsansökan eller inte, om ni\r\när motståndare till EG eller för EG. Det skulle vara\r\nintressant att få besked om det här.</pre><pre>Åke Selberg kritiserade att vi i utskottet breddar\r\nstödarealen. Vi har gjort precis det som\r\nSocialdemokraterna har framfört i sitt förslag. Vi\r\nhar bibehållit stödarealen från förra året. Det är väl\r\ninte något att kritisera? Ni har också bibehållit ert\r\nförslag. Jag anser därför inte att detta vittnar om\r\nnågon annorlunda syn i den delen.</pre><pre>Om vi skall kunna hävda oss i det framtida EG,\r\nÅke Selberg, då måste vi acceptera att det förs en\r\ndialog med EG om fortsättningen. Den får vi först\r\nnär vi är med i EG. Hjälp till, och låt oss komma\r\nmed i EG. Då skapar vi förutsättningar för hela\r\nlandet.</pre><pre>En annan sak som Åke Selberg borde tänka på när\r\nhan diskuterar spannmålsodling, Norrlandsstöd\r\noch annat är att vi faktiskt har stora områden även\r\ni södra Sverige som har ''Norrlandsproblem'' och\r\nsom t.o.m. har sämre förutsättningar än Norrlands\r\nkustland men som inte får något stöd alls. En av\r\nhuvudpunkterna i regeringens EG-ansökan är att\r\nman tar upp de s.k. missgynnade områdena. Så nog\r\när vi på bettet när det gäller frågan att ställa svenska\r\nkrav. Jag hoppas att ni är med på detta.</pre><pre>Anf. 22  ÅKE SELBERG (s) replik:</pre><pre>Fru talman! Jag kritiserar inte er för att ni ändrade\r\ner och anslöt er till vår linje i detta sammanhang.\r\nVad ni har gjort är att ni i princip har bombarderat\r\nsönder hela propositionen som jordbruksministern\r\nhar lagt fram när det gäller dessa 100 000 hektar\r\nsom kom till.</pre><pre>Men nog tycker jag att det är litet märkligt att man\r\nförst tar regeringens förslag, sedan våra positiva\r\nförslag, och sedan bygger man på dem med egna\r\nförslag som höjer nivåerna. På det sätter kommer\r\nbudgetunderskottet att påverkas. Det är helt klart.</pre><pre>Det är dessutom märkligt eftersom just Ingvar\r\nErikssons parti går bärsärkargång i\r\ntrygghetssystemen. Det gäller delpensionen,\r\nsjukförsäkringen, arbetslöshetsförsäkringen, osv.\r\nDå bör man vara försiktig också med att höja\r\nbudgetunderskottet, åtminstone i onödan.</pre><pre>Vi anser också att man skall föra en dialog med EG.\r\nDet var ju Socialdemokraterna som lämnade in\r\nEG-ansökan. Det är självklart att vi måste\r\nförhandla och föra en diskussion och rätta oss efter\r\ndet. Men om vi går med i EG och antar alla EG:s\r\nregler, vilka argument har vi då kvar? Vi vill ha en\r\nbättre miljöpolitik än man har inom EG, och vi vill\r\nha en bättre djurhållning, osv. Därför gäller det att\r\nvi håller fast vid vår politik, åtminstone under detta\r\når. Sedan får vi se vad som händer. Det var ingen\r\npanik.</pre><pre>Talmannen anmälde att Ingvar Eriksson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 23  LENNART BRUNANDER (c):</pre><pre>Fru talman! Både Åke Selberg och Margareta\r\nWinberg har talat om att regeringen får bakläxa.\r\nDet är klart att om man med bakläxa menar att vi i\r\nriksdagen ändrar regeringens förslag i\r\npropositionen, så innebär det naturigtvis att\r\nregeringen har fått bakläxa. Men jag anser inte att\r\nriksdagens roll är att bara föra regeringens förslag\r\nvidare. Vi får regeringens förslag, motioner och\r\nmånga synpunkter från människor, och vi får över\r\nhuvud taget en hel del kunskaper på vägen.</pre><pre>Om det händer saker som gör att de ingångsvärden\r\nsom fanns när propositionen skrevs och lades fram\r\ninte längre gäller, är det inte så märkligt av vi här\r\ni riksdagen förändrar dessa förslag. Som Karl Erik\r\nOlsson sade här tidigare är detta ingenting nytt. Det\r\när inte något märkligt just nu heller. Men de gånger\r\nsom Socialdemokraterna är med och förändrar\r\nförslag, då tycker de att det är ganska bra. Men den\r\nhär gången är inte Socialdemokraterna med. De\r\nintar en annan linje. Då kritiserar de oss för att vi\r\nändrar regeringsförslag. Det tycker jag är en\r\nganska konstig linje. Det måste vara en av våra\r\ndemokratiska rättigheter att göra de förändringar\r\nsom behöver göras.</pre><pre>Åke Selberg och Margareta Winberg har en syn\r\nsom jag tycker är litet märklig. De försöker\r\nnämligen framställa jordbruket som något slags\r\nmiljöbov, vilket jag anser inte är fallet. Jordbruket\r\när en näring som hanterar våra naturresurser i form\r\nav jord och mark och de förutsättningar som de ger,\r\noch det är beroende av att det fungerar i\r\nmiljöhänseende. Jordbruket har bekymmer med de\r\nolika miljöstörande verksamheter som bedrivs runt\r\nomkring oss och med det nedfall som de leder till.\r\nÅ andra sidan förbättras miljösituationen delvis\r\ngenom jordbrukets verksamhet. Men naturligtvis\r\nfinns det avarter också inom jordbruket och\r\nskogsbruket.</pre><pre></pre><pre>I den socialdemokratiska reservationen går man nu\r\ntill storms mot den socialdemokratiska\r\njordbrukspolitik som fördes på 60- och 70-talen,\r\nvars signum var strukturrationaliseringar,\r\nkemikaliejordbruk osv. Denna politik framställs nu\r\nsom mycket dålig, och man vill nu ha något annat.\r\nDet är kanske inte heller så tokigt.</pre><pre>Detsamma gäller också beträffande skogspolitiken,\r\ndär man vill ha en ny skogsvårdslag. Enligt dagens\r\nsignaler var de som gick emot de råd och\r\nanvisningar som gavs under 60-talet de duktigaste\r\noch dem som vi skall se upp till. Förhållandena\r\nförändras! Vi har från Centerpartiets sida hela\r\ntiden riktat kritik mot den politik som fördes av\r\nsocialdemokrater på 60- och 70-talen, vilken hade\r\nsom enda mål strukturrationalisering och stora\r\nenheter.</pre><pre>Vi anser från Centerpartiets sida att jordbruket är\r\nen mycket viktig näring, och det som görs nu sker\r\ninte för att vårt land skall ge efter för EG. De\r\nförändringar som vi genomför nu gör vi därför att\r\nvi vill ha ett bärkraftigt svenskt jordbruk, som kan\r\nsegla in på EG-marknaden med seglen i topp. Även\r\nom vi inte kommer med i EG -- vilket inte är\r\nsäkert -- är det viktigt att vi har en jordbruksnäring\r\nsom är stark och som kan stå på egna ben utanför\r\nEG och konkurrera med den jordbruksproduktion\r\nsom finns inom EG och på andra ställen.</pre><pre>Att vi nu måste ändra på en del saker har alltså inte\r\nbara att göra med vår medlemsansökan till EG,\r\nutan också med att vi skall ha en stark och\r\nbärkraftig jordbruksnäring i Sverige oavsett om vi\r\nkommer med i EG eller inte. Ibland verkar det som\r\nom Margareta Winberg, Åke Selberg och\r\nSocialdemokraterna över huvud taget inte har sett\r\nhur verkligheten i omvärlden ser ut och försöker gå\r\nfram sin egen lilla väg, men det bär sig tyvärr inte.</pre><pre>Jordbruket är viktigt för oss därför att det ger oss\r\nlivsmedel till mycket hög kvalitet. Den svenska\r\njordbruksproduktionen ger oss livsmedel som är\r\nbra, och det är viktigt att så kommer att kunna ske\r\nockså i framtiden. Det är viktigt att den har ett stöd\r\nfrån samhället, från konsumenterna, från oss alla,\r\nså att den har möjlighet att klara detta. Vad vi kan\r\ngöra i riksdag och i regering är att genom olika\r\nbeslut skapa förutsättningar för jordbruket att\r\nklara den nödvändiga konkurrensen.</pre><pre>Också detta är viktigt inför förhandlingarna med\r\nEG. Det framgår ganska klart av det tal som\r\nDinkelspiel höll och av det arbete som görs inom\r\nramen för EG-förhandlingarna att vi inte är\r\nberedda att ge avkall på våra krav på djurmiljö,\r\nlivsmedelslagstiftning och annat som gör att våra\r\nlivsmedel är så bra som de är. Det är viktigt att slå\r\nfast detta, och både Åke Selberg och Margareta\r\nWinberg vet att det är så.</pre><pre>Jordbruket producerar inte bara livsmedel utan är\r\noch kan bli en ännu större kraft i miljöarbetet\r\ngenom att producera biobränslen, bioenergi av\r\nolika slag och underlag för annan bioteknisk\r\nverksamhet. Det här ligger i sin linda, men det är\r\nnågot som måste komma för att vi skall kunna klara\r\nkraven på oss att ställa om samhället i övrigt mot en\r\nmiljöriktig verksamhet, med minskade utsläpp av\r\nkoldioxid och andra farliga ämnen.</pre><pre>Jordbruket har ju också en avgörande betydelse för\r\nett öppet och levande landskap, över huvud taget\r\nför en levande bygd. Ur regionalpolitisk och\r\nlandskapsmässig synpunkt är jordbrukets\r\nverksamhet förutsättningen för att detta skall\r\nfungera och för att även kommande generationer\r\nskall kunna få del av dessa värden. Vi får då inte\r\nresonera så, att vi skall köra vidare med jordbruket\r\nutan förändringar, så får vi se hur det går. Vi måste\r\ngarantera jordbrukets möjligheter att överleva\r\nframöver.</pre><pre>Också för frågan om biologisk mångfald är\r\njordbruket viktigt. Visst begränsas antalet\r\nblommor och andra arter i ett spannmålsfält, men\r\njordbruket har ju inte bara spannmålsfält utan\r\nockså beteshagar, betesmarker, åkerrenar, gipar\r\nsom går in i skogsmarken osv., och där finns en stor\r\nbiologisk mångfald, som försvinner om jordbruket\r\ninte skulle finnas. Också det är någonting att tänka\r\npå.</pre><pre>Det har här talats en hel del om 1990 års beslut, och\r\ndet var ett viktigt och ganska besvärligt steg. Vi\r\nhade i jordbruksutskottet ganska mycket arbete för\r\natt komma fram till det. Det syftade till en\r\navreglering inom ett gränsskyddat område. Men\r\nbeslutet var inte helt förbehållslöst. Det förutsatte\r\natt olika saker skulle fungera också utanför Sverige,\r\natt länder i vår omvärld skulle bete sig ungefär\r\nlikadant. Om de inte skulle göra det, skulle det inte\r\nfungera, och det är vad som sker i dag.</pre><pre>Eftersom EG-länder och andra länder har en\r\nsubventionerad export av livsmedel hit, kan vi inte\r\nuppnå den produktionsbalans som vi trodde var\r\nmöjlig och som vi ville skapa. Vi får från andra håll\r\nhit subventionerade livsmedel, som tvingar ned den\r\nsvenska marknaden och gör den svenska\r\nproduktionen olönsam. Systemet fungerar alltså\r\ninte bra, utan korrigeringar måste göras. En sådan\r\när att genomföra någon typ av stöd för exporten\r\nockså av svenska livsmedel. Det är viktigt också ur\r\nen annan synpunkt, nämligen att svensk\r\nlivsmedelsindustri ges och även tar sig möjligheter\r\natt komma ut på den europeiska marknaden, där de\r\nsvenska kvalitetslivsmedlen kan marknadsföras.\r\nJag tror att de har en marknad där, men det måste\r\nockså skapas förutsättningar för att de skall få det.</pre><pre>I propositionen föreslogs förändringar innebärande\r\nett lågt spannmålspris och ett arealstöd för att man\r\nskulle få en balans mellan spannmålsodling och\r\nanimalieproduktion. Men på grund av de\r\nförändringar som skedde i valutan och med\r\nkostnadsstegringarna under hösten stämde inte de\r\nberäkningar och överenskommelser som man hade\r\nkommit fram till under regeringsförhandlingarna.\r\nDet är mot den bakgrunden som de förändrade\r\nförslag som vi i dag har på vårt bord skall ses.</pre><pre>Vi från Centerpartiet och speciellt jag som har suttit\r\ni detta arbete i jordbruksutskottet har inte helt\r\ndelat den uppfattning som utskottet så småningom\r\nkom fram till, att spannmålspriset borde höjas till\r\n1:05 kr och att arealstödet skulle stå kvar. Jag tyckte\r\nför min del att det hade varit bättre med ett\r\nspannmålspris på 1:00 kr och med en höjning av\r\narealstödet till 1 000 kr, för att på det sättet behålla\r\nden balans som man velat ha mellan\r\nanimalieproduktion och spannmålsproduktion.</pre><pre>Jag minns inte om det var Margareta Winberg eller\r\nÅke Selberg som sade att det egentligen borde ha\r\navgivits en reservation i denna fråga, eftersom\r\nskillnaden mellan uppfattningarna är så stor. Det\r\nkan hända, men vi måste försöka få fram en\r\nmajoritet i utskottet, och då får man välja vilken\r\nsida man vill tillhöra. De socialdemokratiska\r\nförslagen var klart sämre. De stämmer inte alls med\r\nde krav som jag och Centern ställer på en\r\njordbrukspolitik, att den skall ha förutsättningar\r\nför ett bärkraftigt svenskt jordbruk som kan\r\nkonkurrera med omvärlden och därmed ge allt det\r\nsom jag nämnde om öppet landskap, biologisk\r\nmångfald och ett livskraftigt jordbruk med bönder\r\nsom har en rimlig lönsamhet, vilket är en\r\nförutsättning för allt detta.</pre><pre>Jag kan inom parentes säga att det också står i den\r\nsocialdemokratiska reservationen att man vill ha ett\r\nöppet landskap. Men det kommer vi inte att få om\r\nSocialdemokraterna driver sin politik. Om\r\njordbruken inte blir kvar kommer det inte att finnas\r\nett öppet landskap.</pre><pre>Fru talman! Här har också berörts\r\nprisregleringsavgiftens funktion i\r\nmiljösammanhang, och man har sagt att den inte\r\nskall tas bort. Både Åke Selberg och Margareta\r\nWinberg vet att den aldrig var någon miljöavgift.\r\nDet var en regleringsavgift som jordbruket självt\r\nlade på sig för att kunna balansera och ha möjlighet\r\natt exportera överskott. Borttagandet av avgiften\r\när alltså inte ett avsteg från någon miljöpolitik.</pre><pre>Det är låga spannmålspris som gäller i detta\r\nsammanhang. Även om de blir något höjda är de\r\nfortfarande låga. Det är en faktor som gör att\r\nintensiteten inte ökar. Vi har i Sverige halverat\r\nanvändningen av bekämpningsmedel, och vi är på\r\nväg att halvera den en gång till. Det är en bedrift.\r\nVi skall ge en eloge till svenskt jordbruk och svensk\r\njordbrukspolitik för att det blivit på det sättet. Tar\r\nvi tag i detta kan vi säkert gå vidare.</pre><pre>Herr talman! Med dessa ord vill jag yrka bifall till\r\nutskottets hemställan och avslag på de\r\nreservationer som avgetts.</pre><pre>Anf. 24  ÅKE SELBERG (s) replik:</pre><pre>Herr talman! Lennart Brunander säger att det är\r\ndemokratiskt att ändra en propositions förslag i\r\nutskottet. Det är helt klart att det ingår i en\r\ndemokratisk process. Det råder inget tvivel om det.\r\nDet fick även de socialdemokratiska regeringarna i\r\nviss mån ta till sig. Men det var långt ifrån det som\r\nnu har skett. De regeringsförslag som nu kommer\r\ntill kammaren innebär en totalt förändrad\r\nproposition.</pre><pre>Om man går in och ändrar förslag är det viktigt att\r\nman också tar konsekvenserna fullt ut. Man kan då\r\ninte avge särskilda yttranden som egentligen utgör\r\nen reservation, eller i varje fall mycket nära gränsar\r\ntill en reservation, för att utåt kunna spela att man\r\nhar en annan åsikt. Om man har gått ut i massmedia\r\nså starkt som Lennart Brunander har gjort, är det\r\nklart att det kan vara jobbigt att utan vidare krypa\r\nin i utskottsmajoriteten.</pre><pre>Jag anser inte att vare sig jordbruk eller skogsbruk\r\när någon miljöbov. När det gäller skogsbruket\r\nåterkommer vi till den debatten när propositionen\r\nom skogsbruket skall behandlas. Vi har däremot en\r\nskyldighet att sända de rätta signalerna så att\r\njordbruket skall få en riktig miljöprofil. Det var\r\ndärför som vi socialdemokrater ville diskutera bl.a.\r\narealstödet under detta år. Vi borde göra detta\r\ngemensamt, och gärna bli helt eniga om det, så att\r\nstödet får en utformning som gör att utvecklingen\r\ngår mot en miljöriktig produktion.</pre><pre>Lennart Brunander berörde 1967 års\r\njordbrukspolitik. Jag kan tala om vad som hände\r\n1976--1982. Vi fick då sopa ihop ett oerhört stort\r\noch kostsamt överskott och ta hand om det. Vi fick\r\nockså ta hand om många jordbrukare som hade\r\noerhört stora problem. Det är knappast\r\nmeningsfullt att föra den debatten år 1993.</pre><pre>Också jag har talat med jordbrukare och läst vad\r\nsom står i pressen. Många är olyckliga över att man\r\nhelt plötsligt gick över till arealstöd. Här hade man\r\nlyssnat till signalerna från 1990 och fullt ut arbetat\r\nefter dem, och sedan förändras förutsättningarna\r\növer en natt.</pre><pre>Det är viktigt att vi för en ansvarsfull politik så att\r\nvi inte återigen hamnar i en överskottsproduktion\r\nsom är dyrbar för jordbrukare, skattebetalare och\r\nkonsumenter av alla kategorier. Ett är säkert: Vi\r\nskall inte drömma om att vi kan släppa till resurser\r\npå det sätt som vi kunde göra år 1990.</pre><pre>Anf. 25  LENNART BRUNANDER (c)\r\nreplik</pre><pre>Herr talman! Åke Selberg säger att han inte tycker\r\natt jordbruket är någon miljöbov, och det är mycket\r\nbra. Jag tycker att vi skall föra debatten med\r\nutgångspunkt från att det är på det sättet och inte\r\nutifrån någonting annat.</pre><pre>Åke Selberg säger att Socialdemokraterna har\r\nintresse av att diskutera och ta fram ett arealstöd\r\nsom skall vara befrämjande för miljön. Kan Åke\r\nSelberg tala om för mig hur ett arealstöd på 500 kr\r\nper hektar är mer miljöbefrämjande än det\r\narealstöd på 1 000 kr som vi ursprungligen hade\r\nföreslagit, eller det på 700 kr som utskottet så\r\nsmåningom kom fram till? Kan Åke Selberg tala\r\nom för mig varför ett arealstöd på 500 kr är bättre\r\nför miljön?</pre><pre>Det talades här om skattebetalarna och\r\nkonsumenterna. Det är alldeles självklart att\r\nlivsmedel och alla de tjänster som jordbruket gör\r\nkostar pengar. Om vi väljer en väg där inte allt läggs\r\npå konsumenten, måste kostnaderna givetvis\r\nbetalas på något annat sätt. Det görs via\r\nskattebetalarna, och det är vad som sker i detta\r\nsammanhang när ett arealbidrag införs. Det kan\r\nman naturligtvis diskutera. Men förutsättningen för\r\natt vi skall klara den omställning som pågår och få\r\nett bärkraftigt jordbruk är att vi skapar en inkomst\r\nför den som arbetar inom jordbruket som är möjlig\r\natt leva på.</pre><pre>Vi har då att välja mellan antingen ett högre pris för\r\nvaran eller en kombination av varans pris och ett\r\narealstöd. Eftersom vi nu har gått på den\r\nsistnämnda vägen -- och där är vi inte oense, såvitt\r\njag kan förstå -- har vi samma inriktning. Det är\r\nbara fråga om olika nivåer. Vad är det som gör att\r\nden nivå som ni har valt är mer miljövänlig än\r\nnågon annan nivå?</pre><pre>Anf. 26  ÅKE SELBERG (s) replik:</pre><pre>Herr talman! Vi socialdemokrater valde inte att gå\r\narealstödsvägen. Vi valde att föreslå ett\r\ninkomststöd, vilket fanns år 1990.</pre><pre>Vi borde alltså jobba vidare med 1990 års beslut\r\nunder detta budgetår. Vi skulle under denna tid få\r\nen chans att resonera oss fram till på vilket sätt ett\r\narealstöd kan utformas. Det finns olika\r\nuppfattningar när det gäller arealstödet. Vi borde\r\nutforma ett arealstöd som styr mot en mer\r\nekologisk och miljöriktig odling, och enligt vår\r\nuppfattning borde vi tagit detta år på oss för att\r\ndiskutera.</pre><pre>I sin förra replik sade Lennart Brunander att\r\nbönderna bör ha en rimlig lönsamhet. Det är\r\nsjälvklart. Självfallet måste bönderna och de som\r\nproducerar livsmedel ha en rimlig lönsamhet.\r\nEljest har vi inga livsmedel. Här har vi ett\r\ngemensamt ansvar att arbeta oss fram till en\r\nlösning.</pre><pre>Jag tycker att jordbrukarna har ställt upp mycket\r\nbra på detta område. Man har ställt upp för miljön\r\noch för att halvera användningen av\r\nväxtbekämpningsmedel och handelsgödsel. Man\r\nhar halverat användningen. Det var den\r\nsocialdemokratiska regeringen som lade fram dessa\r\nförslag, och den fick också jordbrukarna med sig.\r\nMen man började sedan skicka signaler åt andra\r\nhåll. Det gör att det är helt klart att användningen\r\nav insatsmedlen kommer att öka.</pre><pre>Jag är helt övertygad om att vi måste söka andra\r\nvägar inom miljöpolitiken än den väg som ni i dag\r\nhar slagit in på.</pre><pre>Anf. 27  LENNART BRUNANDER (c)\r\nreplik:</pre><pre>Herr talman! Jag fick inget riktigt svar på frågan om\r\nvarför det socialdemokratiska förslaget är mer\r\nmiljövänligt. Jag fick delvis ett svar genom att Åke\r\nSelberg säger att man kallar ersättningen för\r\ninkomststöd i stället för arealbidrag eller\r\narealersättning.</pre><pre>Men namnet på det kan ju knappast ha någon\r\navgörande betydelse i sammanhanget. Skall man se\r\nriktigt på detta, Åke Selberg, är naturligtvis en\r\nhögre arealersättning att föredra ur miljösynpunkt\r\nframför en låg arealersättning. Alltså är det\r\nsocialdemokratiska förslaget sämre i det avseendet,\r\nbåde gentemot det som jag pläderade för och\r\ngentemot det som så småningom blev utskottets\r\nbeslut.</pre><pre>Sedan säger Åke Selberg att det är klart att\r\njordbruket skall ha en rimlig lönsamhet. Det är\r\nt.o.m. självklart att man skall ha det. Men det går\r\ninte att bara resonera med utgångspunkt från att\r\ndet är både rimligt och självklart. Man måste också\r\nförsöka att forma en politik så att det blir möjligt.\r\nAnnars är allt sådant tal fullständigt meningslöst.</pre><pre>Åke Selberg håller också med mig om att\r\njordbrukarna och hela jordbruksnäringen har varit\r\nduktiga genom att klara av att halvera\r\nanvändningen av bekämpningsmedel. Man är nu på\r\nväg att halvera den ytterligare en gång. Sedan vill\r\nÅke Selberg och Socialdemokraterna straffa dem\r\nsom varit så duktiga genom att lägga på en ökad\r\nmiljöavgift på dessa bekämpningsmedel. Ni vill\r\ngöra om den regleringsavgift som tidigare användes\r\nför att sälja överskotten på spannmål till en\r\nmiljöavgift. Det är inte rimligt att hantera det på\r\ndet sättet, Åke Selberg.</pre><pre>Förste vice talmannen anmälde att Åke Selberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 28  MARGARETA WINBERG (s)\r\nreplik:</pre><pre>Herr talman! Lennart Brunander sade att det inte\r\när så märkligt att man förändrar förslagen. Han\r\nsade att riksdagens roll inte bara är att föra\r\nregeringsförslagen vidare. Jag håller med om det\r\nsom Åke Selberg har sagt.</pre><pre>Det som är märkligt och som aldrig någonsin har\r\ninträffat tidigare när vi hade en socialdemokratisk\r\nregering är att regeringen och jordbruksministern\r\npå punkt efter punkt får stryk. Det gäller ju,\r\nLennart Brunander, inte bara den här\r\npropositionen, som i och för sig är märklig när det\r\ngäller tvångsträda, antal grödor, inlösenpris och\r\nEG-anpassning. Det är fyra tillkännagivanden eller\r\nbeslut som majoriteten föreslår som strider emot\r\nregeringens förslag.</pre><pre>Till det kommer ju de förslag som vi just nu håller\r\npå att behandla. De har med fruktodlingen att göra.\r\nDär åker regeringen på stryk. Regeringen får stryk\r\nnär det gäller fisket, grönmjölsproduktion och även\r\nnär det gäller animaliesektorn. Där avvisar vi\r\npropositionen. Det är inte så enkelt att man bara\r\nkan säga att det inte är konstigt att man förändrar\r\nförslagen. Man kan med rätta fråga sig på vilket\r\nmandat Karl Erik Olsson sitter som\r\njordbruksminister. Man kan också fråga sig vilken\r\nroll Centern spelar i allt detta.</pre><pre>Nu diskuterar vi arealbidraget och inlösenpriset för\r\nspannmål. Förslaget från regeringen var 700 kronor\r\nper hektar och 90 öre i inlösenpris.\r\nUtskottsmajoriteten enades sig efter stor vånda om\r\n700 kronor per hektar och 1,05 i inlösenpris.</pre><pre>Sedan går Centern och kds i utskottet och skriver\r\nihop sig i ett särskilt yttrande där de vill ha 1 000\r\nkronor per hektar i arealstöd och 1 krona i\r\ninlösenpris. Man skriver så här: ''Det är dock vår\r\nuppfattning att en bättre kombination mellan pris\r\noch arealersättning vore en höjning av\r\narealersättningen från 700 till 1 000 kr per ha och\r\natt inlösenpriset på spannmål bestämdes till en\r\nkrona per kg. Vårt förslag skulle ge\r\nspannmålsodlingen en något högre ersättningen än\r\nvad utskottets beslut innebär och framför allt ge\r\nlägre kostnader för animalieproduktionen.''</pre><pre>Centern som parti lyckas alltså sitta på tre stolar\r\nsamtidigt. En i regeringen, ministerstolen kan vi\r\nkalla den, en i utskottsmajoriteten, vad den nu skall\r\nkallas, och en litet på sidan om, där man går vid\r\nsidan av utskottet fast man stöder utskottet. Vilken\r\när centerstolen egentligen, Lennart Brunander?</pre><pre>Anf. 29  LENNART BRUNANDER (c)\r\nreplik:</pre><pre>Herr talman! Margareta Winberg säger att det är\r\nmärkligt att man ändrar på regeringsförslag och att\r\ndet inte hände på den socialdemokratiska\r\nregeringens tid, i varje fall inte i den omfattningen.\r\nLåt mig då återkalla situationen när vi fattade 1990\r\nårs beslut. Då var inte en enda siffra rätt.</pre><pre>Då gjorde utskottet om hela det förslag till\r\njordbrukspolitik som den socialdemokratiska\r\nregeringen lade fram. Det blev en fullständig\r\nförändring. Detta är inte något nytt. Det behöver\r\nvi kanske inte träta om. Det är egentligen inte så\r\nviktigt.</pre><pre>Sedan behöver jag inte stå här och plädera för det\r\nsärskilda yttrande som jag varit med om att skriva.\r\nDet läste ju Margareta Winberg upp här, så det\r\nkommer till protokollet ändå. Det är ju bra.</pre><pre>Men den parlamenteriska situationen är ju sådan,\r\noch det känner Margareta Winberg också till, att\r\nom vi vill att något skall falla framåt måste vi\r\ndiskutera oss fram till ett beslut. Det är vad\r\nutskottet har gjort. Men Margareta Winberg gillar\r\nju inte att den linje som Socialdemokraterna drev\r\nförlorade på det här sättet. Jag tycker att det var en\r\nframgång, eftersom det var det sämsta förslaget.</pre><pre>Anf. 30  MARGARETA WINBERG (s)\r\nreplik:</pre><pre>Herr talman! Det är roligt att jag kan glädja\r\nLennart Brunander genom att läsa upp detta, som\r\njag tycker, mycket dåliga förslag. Jag tycker att det\r\när näst intill otillständigt att sätta sig i en majoritet\r\nför ett förslag och sedan skriva sig fri genom ett\r\nsärskilt yttrande för ett helt annat förslag. Jag\r\ntycker att moralen borde bjuda att ni avstår att\r\nrösta i omröstningen så småningom.</pre><pre>Jag skulle gärna vilja veta svaret på frågan om var\r\nCentern står. Vilket av dessa tre förslag är Centerns\r\ngrundförslag? Det har jag inte fått svar på.</pre><pre>Lennart Brunander säger att vi inte kan lägga över\r\nmer kostnader på jordbruket, vi kan inte införa en\r\nmiljöavgift. Det betyder att ni återigen är oense.\r\nDen centerpartistiske jordbruksministern har ju\r\nskrivit flera gånger i propositioner att ett sådant\r\nförslag bereds för närvarande inom\r\nregeringskansliet. Är det bara tomt prat? Vi hörde\r\nju att Ingvar Eriksson sade samma sak. Inga nya\r\nkrav får ställas. Hur blir det då med den\r\nkadmiumavgift som är aviserad och som måste\r\nkomma innan EES-avtalet träder i kraft? Efter det\r\nEES-avtalet har trätt i kraft är det inte tillåtet med\r\nden typen av avgift.</pre><pre>Det låter som om det är mycket friktionsfritt att\r\nföra vår egen livsmedelspolitik, men jag vill\r\npåminna om ett beslut som vi fattade här på\r\nmorgonen som handlade om\r\nmiljöfarlighetsmärkning. Där röstade en majoritet\r\nhär i kammaren ned det socialdemokratiska\r\nförslaget om att vi nu skulle införa en svensk\r\nmiljöfarlighetsmärkning inför ett eventuellt EG-\r\nmedlemskap.</pre><pre>Det är att göra det litet för enkelt för sig att säga att\r\ndet går bra och att vi kan ha våra egna regler. Jag\r\ntror inte att det är så enkelt. Man kunde åtminstone\r\nha den ambitionen. Det har vi socialdemokrater.\r\nDet visade vi när vi röstade i morse. Men ni röstade\r\nemot. Inte ens den ambitionen finns.</pre><pre>Anf. 31  LENNART BRUNANDER (c)\r\nreplik:</pre><pre>Herr talman! Margareta Winberg frågade gång på\r\ngång var Centern står. Det har hon väl klart kunnat\r\nse i vårt agerande i olika sammanhang. Det har hon\r\nvisst kunnat se.</pre><pre>Sedan är ju verkligheten den att vi måste komma\r\nfram till ett beslut som för frågorna framåt. Då är\r\ninte vi starka nog att ensamma kunna diktera de\r\nbesluten. Det är inte ens Socialdemokraterna.\r\nÄven om ni är ganska stora måste ni också få hjälp\r\nför att kunna genomföra beslut. Det är en\r\ndemokratisk process, och den är inte så tokig\r\negentligen. Men det är klart att den är besvärlig\r\nibland.</pre><pre>När det gäller detta att vi inte skall belasta\r\njordbruket med fler avgifter, kommenterade jag\r\nregleringsavgiften på handelsgödsel och\r\nbekämpningsmedel. Den vill ni göra om till en\r\nmiljöavgift. Den regleringsavgiften har\r\njordbruksministern tagit bort. Jag tycker att det är\r\nrätt att han har tagit bort den. Den infördes som ett\r\nsätt för jordbruket att självt ta en del av ansvaret\r\nför spannmålsöverskottet. Det ansvaret tog staten\r\növer i och med 1990 års beslut.</pre><pre>När den inte behövs längre och när vi har tagit bort\r\nregleringsekonomin skall inte heller detta gälla\r\nlängre. När vi nu håller på att anpassa\r\nkostnadsnivåer för att kunna konkurrera bättre är\r\ndetta en av de åtgärder som behöver vidtas.</pre><pre>Jag är för att vi skall ha en kadmiumavgift. Det är\r\nriktigt att en sådan förbereds. Problemet är bara att\r\nen kadmiumavgift får ganska liten betydelse i dag.</pre><pre>Den möjlighet som vi hade i Sverige att producera\r\nfosfatgödsel med låg kadmiumhalt är borta, sedan\r\nSupra lagt ner sin fabrik i Landskrona. En\r\nkadmiumavgift får ganska liten betydelse, när det\r\nvi köper ändå har hög kadmiumhalt. Men avgiften\r\nkan kanske stimulera till att man köper på rätt\r\nställe.</pre><pre>Omröstningen i dag skulle man kunna ägna väldigt\r\nmycket resonemang åt. Margareta Winberg är väl\r\nmedveten om att Centerpartiet drev dessa frågor\r\nmycket länge medan vi hade en socialdemokratisk\r\nregering. För att uttrycka det enkelt och inte allt för\r\ndrastiskt, var förhållandet det att den majoritet som\r\ndå fanns väldigt många gånger nästan förlöjligade\r\noss för att vi över huvud taget drev kraven. Vi fick\r\nalltså en majoritet mot oss nästan varje gång.</pre><pre>Jag tror också att det är bra att vi får en märkning\r\nav livsmedel. Det är sådant som man jobbar med,\r\noch det kommer säkert det också.</pre><pre>Förste vice talmannen anmälde att Margareta\r\nWinberg anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 32  CHRISTER WINDÉN (nyd)\r\nreplik:</pre><pre>Herr talman! Lennart Brunander sade i sitt\r\nhuvudanförande att det är angeläget att Sverige\r\nbehåller strängare regler för djurhållning och\r\ndjurhälsa samt miljöregler. Jag sympatiserar med\r\nden tanken. Jag tror att det är en ädel och bra\r\ntanke.</pre><pre>Men frågan är, Lennart Brunander, hur man skall\r\nhantera detta rent praktiskt. Om det kostar ungefär\r\n10 procent mer i prisregleringsledet att tillgodose\r\nde här reglerna, betyder det att köttet förmodligen\r\nockså kostar 10 procent mer för konsumenten. Om\r\nkonsumenten står i butiken och har att välja mellan\r\n''Gjort i Sverige'', ''Hergestellt in Deutschland''\r\neller ''Made in England'', och det visar sig att det\r\nkostar 10 procent mera att köpa det svenska köttet,\r\nhur skall man då motivera svensken till att betala 10\r\nprocent mer?</pre><pre>Det finns naturligtvis en enkel lösning, och det är\r\natt hitta en form för justering av priset. Men frågan\r\när, Lennart Brunander: Hur skall en sådan\r\njustering se ut? Jag kan inte se att det går att\r\nsubventionera på något sätt utan att bryta mot de\r\nkonkurrensregler som gäller. För övrigt skulle man\r\ni så fall behöva behålla ett slags gränsskydd.</pre><pre>Det skulle vara intressant att höra Lennart\r\nBrunanders förklaring till hur han tänker lösa den\r\nhär ekvationen.</pre><pre>Anf. 33  LENNART BRUNANDER (c)\r\nreplik:</pre><pre>Herr talman! Jag kan nog inte reda ut helt och\r\nhållet hur vi skall bete oss för att lösa det\r\nproblemet, för precis som Christer Windén säger är\r\ndetta naturligtvis ett bekymmer. Det är många\r\nåtgärder som måste vidtas. I det betänkande som\r\nnu behandlas har vi tagit upp frågan och utgått ifrån\r\natt man på något sätt kommer att utreda detta och\r\nlägga fram förslag om hur det skall skötas.</pre><pre>Jordbruksverket har också gjort en utredning -- det\r\när inte så ensidigt det här -- där professor Ekesbo\r\nvill göra gällande, och han har säkert ganska goda\r\nmotiv för det, att det egentligen är lönsamt med de\r\ndjurskyddsregler som vi har. Men samtidigt kostar\r\nde pengar, och på andra sidan gränsen kan man\r\nkanske nå samma förbättringar i produktionen\r\ngenom att använda antibiotika eller något annat\r\nsom innebär en billigare investering men som är\r\nbetydligt sämre och som är förbjudet i Sverige.</pre><pre>Det här är ett bekymmer. Det håller jag med\r\nChrister Windén om. Men det är några saker som vi\r\nmåste göra. Vi måste ge information till\r\nallmänheten, och vi måste ha en märkning av\r\nlivsmedlen. Vi måste också ha en möjlighet att ta\r\nprover på de livsmedel som kommer hit, så att de\r\ninte innehåller sådant som är förbjudet i Sverige,\r\nt.ex. antibiotika och hormoner.</pre><pre>Vi måste kunna utföra en kontroll, vi måste sprida\r\ninformation och vi måste ha en märkning. Att ha\r\nnågon typ av gränsskydd i en situation när vi har\r\nkommit in i EG är nog inte särskilt enkelt. Vad vi\r\nmöjligtvis kan ha är något slags djurbidrag eller\r\nannat stöd för att skydda miljön och för att skydda\r\nhälsan.</pre><pre>Anf. 34  CHRISTER WINDÉN (nyd)\r\nreplik:</pre><pre>Herr talman! Tack för det svaret, Lennart\r\nBrunander! Det finns en sak som jag skulle vilja\r\nytterligare påpeka i sammanhanget, nämligen att\r\nnär man köper svenskproducerade livsmedel är det\r\nju inte fråga om att köpa livsmedel som har högre\r\nkvalitet på grund av att vi i Sverige har andra\r\ndjurhållningsregler, utan man betalar ett högre pris\r\nför köttet därför att man tillfredsställer en hög etik\r\nnär det gäller djurhållning.</pre><pre>Det är alltså omtanke om djuren man betalar extra\r\nför, inte för högre kvalitet på köttet. Det är en\r\nväsentlig skillnad mot om man vill betala mer för att\r\nslippa rester av bekämpningsmedel och andra\r\noönskade medel.</pre><pre>Det är den ena reflexionen jag gör. Den andra är\r\natt inom EG finns fortfarande möjligheter att styra\r\nskatter och pålagor i väldigt stor utsträckning,\r\ndärför att beskattningen är en nationell\r\nangelägenhet i EG. Vi kan göra precis vad vi vill på\r\ndet området. Ett sätt att styra skulle således vara att\r\ntricksa med skatterna, för att så att säga komma i\r\nkontakt när det gäller de kostnader som uppstår på\r\ngrund av djurhållningsreglerna.</pre><pre>Å andra sidan finns det en risk för att om man gör\r\nen sådan förändring av kostnadsläget på grund av\r\nde här reglerna, har man satt litet grand av\r\nkonkurrensens normala spelregler ur funktion. Kan\r\njag köpa ett bättre kött till samma pris, så gör jag\r\ndet. Det är också en svår nöt att knäcka.</pre><pre>Jag vill gärna ha Lennart Brunanders kommentar\r\ntill den sortens funderingar.</pre><pre>Anf. 35  LENNART BRUNANDER (c)\r\nreplik:</pre><pre>Herr talman! Det är inte så lätt att utreda hur man\r\nskall bete sig för att det hela skall bli bra. Det är\r\nalldeles klart att den högre etiken i djurhållningen\r\ninte går att mäta, men den ger en konkurrensfördel\r\ni den mån vi har möjlighet att tydliggöra för\r\nmänniskor att svensk djurhållning är etiskt\r\nhögtstående.</pre><pre>Som ett exempel kan jag tala om att jag träffat en\r\nperson som nyss varit i Tyskland och som berättade\r\natt man där i olika tidskrifter och magasin beskrev\r\nförhållandena inom svensk matproduktion. Det ger\r\nnaturligtvis en fördel i en situation då vi har\r\nmöjlighet att sälja på den marknaden. Så borde vi\r\nnaturligtvis också göra på den svenska marknaden.</pre><pre>Ett annat exempel är att elitidrottsmän, som det\r\nsades till mig häromdagen, när de är i Sverige köper\r\npå sig svensk kyckling, för de vet att den kan de äta\r\nutan att bli sjuka. Det är sådant som svensk\r\nlivsmedelsproduktion kan använda till sin fördel.\r\nDet är väl egentligen enda möjligheten, tror jag,\r\nmen den är inte liten och klart möjlig att få ett\r\nresultat av.</pre><pre>Sedan skall väl också sägas att reglerna som vi har\r\nför djurmiljön är ett bekymmer för befintlig\r\nverksamhet så länge man inte har gjort\r\nförändringen, för det innebär kostnader att göra en\r\nförändring så att man får det bättre. Vid\r\nnybyggnationer och när man väl har gjort\r\nförändringen har man egentligen inga ökade\r\nkostnader annat än eventuella ränte- och\r\namorteringskostnader. Bekymret är när man skall\r\ngenomföra förbättringar. När man bygger nytt är\r\ndet inte lika bekymmersamt.</pre><pre>Jag tror att de regler vi har är någonting som vi\r\nmåste se till att kunna ha kvar. Men vi måste hjälpa\r\ntill att tydliggöra för konsumenter och andra vad\r\ndet handlar om.</pre><pre>Anf. 36  HOLGER GUSTAFSSON (kds):</pre><pre>Herr talman! Sveriges livsmedelsproduktion är en\r\nviktig resurs för vårt land. Den bör värnas inför den\r\nförestående anpassningen till Europapolitiken.</pre><pre>Vegetabilieodlingen och köttproduktionen är i dag\r\nallvarligt hotade genom en bristande ekonomisk\r\nlönsamhet. Många företag i primärproduktionen\r\nhar avvecklats under 1992 och 1993.</pre><pre>Detta kommer att leda till en ökad import av\r\nlivsmedel och till en ökad export av arbetstillfällen.\r\nDet kommer att ske i en situation då regeringen gör\r\nallt för att stimulera fram nya riktiga arbeten. Det\r\nkommer också att ekonomiskt utgöra en belastning\r\npå vår handelsbalans.</pre><pre>Det är mot denna bakgrund mycket positivt att som\r\nmotionär ha fått initiera de överläggningar som har\r\nkommit till stånd inom utskottet. Dessa\r\növerläggningar har skapat en majoritet för ett sunt\r\navsteg från den stela prispolitik som lades fast i 1990\r\nårs omställningsbeslut.</pre><pre>Resultatet av överläggningarna i utskottet blev att\r\nman beslutade föreslå en höjning av\r\nspannmålspriset från 90 till 105 öre per kilo. Detta\r\nvisar klart regeringspartiernas vilja att inte helt\r\nutarma svensk livsmedelsproduktion före ett\r\neventuellt EG-medlemskap.</pre><pre>Den svenska åkermarken har specifika\r\nförutsättningar för att producera rena livsmedel\r\nsom kan bli en intressant exportprodukt till en\r\nalltmer miljöansträngd marknad i Europa. Svenskt\r\njordbruk har goda förutsättningar att både direkt\r\noch indirekt skapa riktiga arbetstillfällen under\r\nförutsättning att näringen får samma\r\nförutsättningar som sina konkurrenter i\r\ngrannländerna.</pre><pre>Vi i kds framför i ett särskilt yttrande som är fogat\r\ntill betänkandet att vi skulle ha föredragit att\r\narealstödet höjdes till 1 000 kronor per hektar och\r\natt priset på spannmål i stället blev 100 öre per kilo.\r\nGenom att kostnaderna för animalieproduktionen\r\nskulle ha sänkts och priserna bättre skulle ha\r\nanpassats till marknaden skulle jordbruket bättre\r\nha anpassats till de villkor som gäller inom EG.</pre><pre>Vidare föreslår utskottet regeringen att den skall\r\ngöra en snabb översyn av tillämpningen av stöd för\r\növerskuldsatta jordbrukare. Detta är mycket\r\nangeläget. Det är viktigt att det blir ett stöd som\r\ninte ensidigt hjälper till att avveckla\r\njordbruksföretag, och att det görs en utvärdering i\r\nsyfte att hjälpa unga överskuldsatta jordbrukare att\r\növerleva och inrätta sina företag för framtiden.</pre><pre>Herr talman! Det är min förhoppning att detta\r\nförsta avsteg från 1990 års livsmedelspolitiska\r\nbeslut i riktning mot en anpassning till den\r\neuropeiska jordbrukspolitiken skall följas av\r\nytterligare steg i samma riktning. Jag hoppas i\r\nförsta hand på ett förslag till exportfinansiering i\r\nenlighet med EG:s modell. Om så sker kan man\r\ntala om att det våras för svenskt jordbruk även vad\r\nbeträffar det politiska klimatet.</pre><pre>Herr talman! Jag yrkar härmed bifall till hemställan\r\ni utskottets betänkande JoU13.</pre><pre>Anf. 37  ÅKE SELBERG (s) replik:</pre><pre>Herr talman! Holger Gustafsson tar upp frågan om\r\nstödet till de skuldsatta jordbrukarna. Detta stöd\r\nhar stor betydelse för att vi skall komma till rätta\r\nmed situationen. Det är dock ingenting nytt utan\r\nfanns med i 1990 års beslut. Det var då vi fattade\r\nbeslutet om de tio miljoner kronorna.</pre><pre>Det vi nu kommer att göra är att försöka få en\r\nvidare användning av stödet. Det gör vi genom att\r\nha en skrivning som gör att man får möjlighet att\r\nnyttja det på ett bättre sätt.</pre><pre>Kds står i alla lägen för etik, moral osv. Vi\r\nsocialdemokrater tyckte att det särskilda yttrandet\r\nförebådade en helt annan inriktning än vad\r\nmajoritetsförslaget innebär. Varför tog ni inte\r\nsteget fullt ut och skrev en reservation? Det hade\r\ngivit ett betydligt bättre intryck.</pre><pre>Holger Gustafsson talar om kostnaderna för\r\nanimalieproduktionen. Det var ministerns förslag\r\natt tillföra 1,7 miljarder kronor för att förbättra\r\nproducenternas situation. Det förslaget har ni ju\r\nskjutit i sank! Det håller inte i nästa proposition vi\r\nbehandlar.</pre><pre>Nu har majoriteten fattat ett annat beslut som gör\r\natt allt förändras. Djurbidraget och stödet till\r\nanimalieproduktionen håller inte längre. Nu är\r\nsituationen helt förändrad.</pre><pre>Anf. 38  HOLGER GUSTAFSSON (kds)\r\nreplik:</pre><pre>Herr talman! Det jag framför allt vill framhäva när\r\ndet gäller stödet för det skuldsatta jordbruket är att\r\nman har rätt attityd. Det räcker inte att hjälpa till\r\natt avveckla jordbruk. Det finns jordbrukare --\r\nsärskilt unga, kanske litet överinvesterade -- som\r\nbehöver ha hjälp att komma över toppen. Deras\r\nföretag är egentligen framtidsföretag.</pre><pre>När det gäller kds inställning till det särskilda\r\nyttrandet kan jag bara understryka att vi håller en\r\nkonsekvent linje. Kds har inte varit med om att\r\nfatta 1990 års beslut och sympatiserar i grunden inte\r\nmed det. Vi försöker nu att ta de tillfällen vi har att\r\nanvända vårt oberoende för att försöka rätta till\r\navigsidorna med det, framför allt i de avseenden\r\nsom 1990 års beslut är inaktuellt och passerat. Ett\r\nled i detta är att försöka förändra den stela\r\nprispolitiken. Det steget har regeringen och\r\nutskottet tagit nu, och vi uppskattar att det blir på\r\ndet sättet. Vi för en konsekvent politik i det\r\nsammanhanget.</pre><pre>Åke Selberg tycker att vi borde göra en reservation\r\ni stället för ett särskilt yttrande. Vi gör det särskilda\r\nyttrandet på precis samma grunder som Centern\r\ngör det. Vi måste naturligtvis i första hand skapa en\r\nbra majoritet. Vi vill också tala om vilken\r\nfärdriktning vårt parti kommer att ha i\r\nfortsättningen.</pre><pre>Anf. 39  ÅKE SELBERG (s) replik:</pre><pre>Herr talman! Jag kan bara konstatera att man i kds\r\nvill sitta på tre stolar samtidigt. Låt gå för det.</pre><pre>Stödet för skuldsatta jordbrukare är inte enbart\r\nmenat som ett avvecklingsstöd. När vi nu tar\r\nställning till den fortsatta användningen av stödet\r\nvill jag noga poängtera att det inte är fråga om att\r\nman utökar användningen av det. Det vi ville göra\r\nvar att ordna så att det fanns möjlighet att använda\r\ndet på det sätt som var meningen med 1990 års\r\nbeslut. De jordbrukare som råkade ut för speciella\r\nproblem till följd av omställningsbeslutet och\r\navregleringen skulle kunna få hjälp att fortsätta att\r\ndriva sin produktion.</pre><pre>Anf. 40  HOLGER GUSTAFSSON (kds)\r\nreplik:</pre><pre>Herr talman! Jag har svårt att identifiera de tre\r\nstolar Åke Selberg talar om. Kds ingår i\r\nmajoriteten, och vi kommer att göra det i\r\nomröstningen sedan också. Åke Selberg försöker\r\nnaturligtvis bara hitta finurligheter i\r\nsammanhanget.</pre><pre>Det kan aldrig vara fel att redogöra för vad man står\r\nför och även för de kompromisser man kan få göra\r\ni ett sammanhang. Det är ofta bättre att ta ett litet\r\nsteg i rätt riktning än att ge upp och ställa sig\r\nutanför. Därför intar vi denna hållning.</pre><pre>Anf. 41  MARGARETA WINBERG (s)\r\nreplik:</pre><pre>Herr talman! Jag vill tydliggöra de tre stolarna. Kds\r\nsitter i en regering som har lagt fram ett förslag som\r\ninnebär 700 kr per hektar och 90 öre i inlösen.\r\nSedan har utskottsmajoriteten, där kds också är\r\nrepresenterad, gjort upp om ett annat förslag som\r\ninnebär 700 kr per hektar och 1:05 kr i inlösen.\r\nDärutöver har kds och Centerns representanter\r\nsagt att de vill se 1 000 kr per hektar och 1 kr i\r\ninlösen. Där är de tre stolarna!</pre><pre>Holger Gustafsson talar nu på detta vis. Ni har\r\nsläppt regeringsförslaget. Jag förstår att regeringen\r\nhar körts över. Men det finns fortfarande två förslag\r\nkvar. Ni står för båda. Vi socialdemokrater tycker\r\natt det är ganska omoraliskt att inte kunna\r\nbestämma sig i en sådan viktig situation. Om ni\r\nfaller ifrån i utskottsmajoriteten förändras hela\r\njordbrukspolitiken. Därför tycker jag att ni borde\r\navstå i den kommande omröstningen, eftersom ni\r\ninte kan bestämma er för vad ni tycker.</pre><pre>Holger Gustafsson säger vidare att\r\nanimalieproduktionen hotades tidigare men att nu\r\när situationen bättre. Men förskjutningen i\r\nstödsystemet går från animalieproduktion till\r\nvegetabilieproduktion. Stöden på animaliesidan\r\nsänks och i stället höjs de kraftigt, genom\r\nutskottsmajoritetens försorg, för vegatabiliesidan.\r\nVi socialdemokrater är därför oroliga för\r\nanimaliesidan.</pre><pre>Vidare pratar Holger Gustafsson om den stela\r\nprispolitiken i 1990 års beslut. Jag förstår inte alls\r\ndet. Det var just det vi ville komma ifrån med hjälp\r\nav 1990 års belsut. Vi ville komma bort från de\r\ntidigare politiskt och administrativt satta priserna.\r\nMan kan uttrycka det som ''från plan till marknad''!</pre><pre>Nu går vi tillbaka till en typ av planekonomi.</pre><pre>Jag vill också understryka det Åke Selberg sade.\r\nDet tillkännagivande som utskottet enigt gör om\r\nstöd till högt skuldsatta jordbrukare är ingen\r\nkompensation för en hög ränta. Det är ett försök att\r\nhjälpa de jordbrukare som till följd av\r\navregleringen och 1990 års beslut har hamnat i en\r\nsvår situation. Det är viktigt att tala om det. Det är\r\nalltså ingen utvidgning av kriterierna. Vi vill att\r\nregeringen skall se över det hela och göra frågan\r\nkänd. Om en jordbrukare uppfyller kriterierna\r\nskall denne ha möjlighet att söka detta stöd.</pre><pre>Anf. 42  HOLGER GUSTAFSSON (kds)\r\nreplik:</pre><pre>Herr talman! Jag kommer inte att förledas till att\r\nräkna stolar och formaliteter. Jag tycker att det är\r\nganska oväsentligt i en sådan här viktig fråga. Vi i\r\nkds är ute efter den bästa möjliga vägen för svenskt\r\njordbruk. Det är naturligtvis nästan ett axiom att\r\nSocialdemokraterna attackerar jordbrukare i\r\nprimärproduktionen. Vi kan konstatera att det är\r\nså.</pre><pre>Men att Socialdemokraterna också attackerar\r\ntusentals livsmedelsarbetare i en situation då\r\narbetslösheten är mycket stor i vårt land är mera\r\nbeklagligt. Skall de få ha sina arbeten kvar krävs\r\ndet även en fungerande primärproduktion.\r\nVillkoren för primärproduktionen måste fungera.\r\nDessutom påverkar detta konsumenten i hög grad.\r\nSvenska jordbrukare producerar livsmedel som\r\nvåra konsumenter önskar ha i en miljö som är\r\nrenare än på många andra ställen i vår omvärld.</pre><pre>1990 års beslut har passerat. Det utgör en rigid\r\nprispolitik så till vida att 90 öre, som beslutades för\r\ntre fyra år sedan, inte har någon aktualitet i dag. Vi\r\nmåste vara öppna för det.</pre><pre>Vi har faktiskt ansökt om att få förhandla om\r\nmedlemskap i EG. Det förpliktigar. Även om\r\nSverige inte blir medlem i EG, måste Sverige\r\nanpassa sig till Europapolitiken.</pre><pre>Om vi någonsin skall kunna öppna svenskt\r\njordbruk för omgivningen och inte behålla det\r\nslutna systemet med den tidigare planekonomin,\r\nmåste vi förstå att konkurrensen är annorlunda. Vi\r\ni kds vill medverka till den realpolitiken för\r\nkonsumenterna, för dem som är sysselsatta i\r\nlivsmedelsföretagen och för bönderna.</pre><pre>Anf. 43  MARGARETA WINBERG (s)\r\nreplik:</pre><pre>Herr talman! Jag vill ställa en fråga till Holger\r\nGustafsson. Ni vill medverka till den bästa möjliga\r\nvägen. Är bästa möjliga vägen 700 kr per hektar\r\noch 1:05 i inlösen, eller är bästa möjliga vägen 1 000\r\nkr per hektar och 1 kr i inlösen?</pre><pre>Anf. 44  HOLGER GUSTAFSSON (kds)\r\nreplik:</pre><pre>Herr talman! Bästa vägen är 1 000 kr per hektar.\r\nMen vi har ännu inte nått fram till det än. Då tar vi\r\nett litet steg i taget.</pre><pre>Anf. 45  CLAUS ZAAR (nyd):</pre><pre>Herr talman! I jordbruksutskottets betänkande har\r\ndjurskydd och djurhälsovård fått en undanskymd\r\nroll. Det betyder inte att djurfrågorna är mindre\r\nangelägna i den kommande EG-anpassningen. Det\r\nhär har även tidigare talare belyst i dag genom att\r\ntala om djurs hälsa.</pre><pre>Herr talman! Just nu riskerar vi också att\r\nhormondebatten inom EG tystas ned.\r\nLanbrukskommissiarien säger att satsningar skall\r\nske för att bekämpa den s.k. hormonmaffian. Men\r\nhan tvingas hemlighålla undersökningsfakta.</pre><pre>När våra grisar inte får bete sig på ett normalt sätt\r\ntycker jag att det har gått för långt. Det har inte\r\ninträffat än här i Sverige. Men på kontinenten har\r\ndet hänt. Får inte grisar bete sig normalt kan de\r\ndrabbas av en djup och långvarig stress. För att\r\nbehandla denna åkomma använder lantbrukarna\r\nolika antibiotika så att djuren skall överleva. Detta\r\när allvarligt, eftersom det riskerar att bli ett\r\nfolkhälsoproblem. Vi äter själva den mat som\r\nproducerars från grisarna vid slakten, och vi\r\nriskerar att bli resistenta mot antibiotika.</pre><pre>I Sverige har vi inte i någon känd omfattning\r\nhälsoproblem av det slaget. Vi har en näringsgren\r\nsom kan utvecklas i framtiden. Vi har friska djur.</pre><pre>Det är min förhoppning att svenskt jordbruk skall\r\nfortsätta att satsa på forskning och utveckling för att\r\nbehålla en tätposition inom Europa när det gäller\r\ndjurskydd och djurhälsa. Svenska bönder har ett\r\nunikt läge att hävda sig med förädlade\r\nlivsmedelsprodukter på en EG-marknad. Notera\r\natt förädlade produkter är vår möjlighet. Export av\r\nbulkvara utsätts däremot för en osäker och stor\r\nkonkurrens.</pre><pre>Vår kvalitet kommer att vara ett säljargument till\r\nde europeiska konsumenterna. Ett utbrett\r\nhormonmissbruk inom många EG-länder ger oss då\r\nmöjlighet att hävda våra fördelar. Jag vill i det\r\nsammanhanget nämna att vid en husrannsakan hos\r\nen foderleverantör i Belgien hittade polisen en bok\r\nmed ett 50-tal adresser till kreaturshandlare och\r\nfoderleverantörer i både Belgien och Holland.\r\nDetta är bevis för hur omfattande\r\nhormonmissbruket är utan att konsumenterna är\r\nmedvetna om det.</pre><pre></pre><pre>Attentat mot inblandade kontrollveterinärer och\r\nparlamentariker har förekommit. Det hävdas att en\r\ngrupp förmögna kreatursägare och handlare förser\r\nbönder som är i ekonomisk knipa med\r\ndjurhormoner.</pre><pre>Kvaliteten på den svenska maten baseras på att vi\r\nhar förbud mot generella fodertillsatser som\r\ninnehåller antibiotika. Den europeiska, liberala,\r\nanvändningen av antibiotika innebär betydande\r\nrisker. Sjukdomsframkallande bakterier kan bli\r\nresistenta mot läkemedel och kan inte behandlas på\r\ntraditionellt sätt. Vi riskerar att få en ökad\r\ndödlighet i vissa sjukdomar.</pre><pre>Resistensnivån för salmonellabakterien, som bl.a.\r\nfinns i höns, anges i Nederländerna till 80--90 %. I\r\nSverige är den 0--6 %. Tala om kvalitet på mat!</pre><pre>Ur djurskyddssynpunkt är den svenska restriktiva\r\nanvändningen mycket positiv, men den måste\r\nmarknadsföras bättre genom en särskild\r\nhälsosäkerhetsmärkning.</pre><pre>Jag vill också påpeka att enligt en artikel i det tyska\r\nnyhetsmagasinet Der Spiegel har användningen av\r\nantibiotika skapat resistenta salmonellavarianter. I\r\nartikeln betonas att när tyskarna äter tårtor,\r\nschnitzelpanering, äggsallad, majonäs eller\r\nlöskokta frukostägg riskerar de att få salmonella.</pre><pre>Det finns där en stor möjlighet för svenska\r\nförädlade livsmedel av hög kvalitet att bryta sig in\r\npå marknaden. Över hela Tyskland stryks nu\r\näggrätter från restaurangernas menyer.\r\nHälsoministern hotar t.o.m. med böter för de\r\nstorkök som serverar löskokta ägg.</pre><pre>Herr talman! Vi bör nu ta till vara vår\r\nlivsmedelsproduktions möjligheter och påbörja en\r\nstark satsning med förädlade livsmedel på den\r\neuropeiska marknaden.</pre><pre>Anf. 46  ARNE JANSSON (nyd):</pre><pre>Herr talman! Debatten i dag föranleder mig att\r\ngöra en reflexion innan jag börjar med mitt\r\negentliga anförande. Allt prat om att man sitter på\r\ntre stolar, om finansiering, inlösenpris, animalie -\r\noch vegetabilieprodukter etc. är bortkastat om\r\nprodukterna är förgiftade. Ty en smittosam älgdöd\r\nkan även drabba tamboskap och människor.</pre><pre>Älgarna dör i södra delen av landet. Mer än 800\r\nälgar har sedan 1985 setts döda eller sjuka i en\r\ntidigare okänd sjukdom. Antalet rapporterade fall\r\nökar. Hur många procent som de återfunna älgarna\r\nrepresenterar vet man inte.</pre><pre>Båda könen drabbas. Allvarligast är att kor i sin\r\nproduktivaste ålder synes vara särskilt utsatta.\r\nDetta innebär en svåracceptabel åderlåtning av\r\nälgstammen.</pre><pre>Sjukdomen uppträder i två skeden -- en akut, med\r\nälgen i gott hull, och en kronisk, där älgen magrar\r\nkraftigt.</pre><pre>I vissa av de områden där älgdöden slagit till särskilt\r\nhårt uppträder samtidigt ett problem med kraftig\r\nälgbetning av gran. Gran tillhör inte älgens normala\r\ndiet. Inom dessa delar av landet är markerna\r\ndessutom mycket kraftigt försurade.</pre><pre>Forskningen har tagit ett brett grepp för att bl.a.\r\nbelysa älgpopulationens situation,\r\nsjukdomsorsaken och dess eventuella koppling till\r\nmiljöpåverkan.</pre><pre>I dag vet man: Älgstammen är konditions- och\r\nreproduktionsmässigt god. Endast vissa djur- och\r\nålderskategorier drabbas. Både sjuka älgar och\r\nälgar som fällts vid normal jakt inom de aktuella\r\nområdena har för låga halter av för kroppen\r\nnödvändiga mineraler. Ett tidigare okänt retrovirus\r\norsakar eventuellt sjukdomen i samverkan med för\r\ndjuren otjänliga miljöfaktorer. Retrovirus är\r\nimmunförsvarsnedsättande och hiv och\r\ncancerframkallande.</pre><pre>Målet för forskningen är att fastställa smittoämnet\r\noch via populationsdynamiska, fysiologiska,\r\nepidemiologiska och kemiska kunskaper utarbeta\r\nen strategi för att hämma och begränsa sjukdomen.</pre><pre>Älgen är ett karaktärsdjur för den svenska skogen\r\noch en av världens förnämsta viltarter. En\r\navskjutning av ca 100 000 djur årligen görs, vilket\r\nuthålligt torde vara fullt möjligt och lämpligt från\r\nnuvarande utgångspunkter. Det ger en årlig\r\nköttavkastning på ungefär 13 000 ton.</pre><pre>Som allt levande är älgen också en viktig indikator\r\npå tillståndet i våra marker. Skulle det nu vara så,\r\nvilket mycket pekar på, att de kraftiga\r\nmiljöförädringarna påverkat älgarna så att de har\r\nblivit känsliga för sjukdomsalstrare, vilka tidigare\r\ntagits om hand av djurets immunförsvar, är läget\r\nallvarligt!</pre><pre>Läget är allvarligt -- inte enbart för vår älgstam och\r\nandra frilevande viltpopulationer -- utan också för\r\nvår boskap och i sista hand för oss själva.</pre><pre>Forskningen kring älgdöden har hittills i huvudsak\r\nfinansierats av landets jägare. Via Statens\r\nnaturvårdsverk har forskningsprojekt inom\r\nämnesområdet tilldelats medel ur Jaktvårdsfonden\r\noch Viltskaderegleringsfonden. Omfattande\r\ninsamlingsverksamhet riktad till landets jägare har\r\nbedrivits. Svenska jägareförbundet har anslagit\r\nmedel til verksamheten m.m. Vidare har Sveriges\r\nlantbruksuniversitet och Statens\r\nveterinärmedicinska Anstalt bidragit med stora\r\nbelopp -- i första hand genom att resurser, såväl\r\npersonella som tekniska, tagits i anspråk för\r\narbetet.</pre><pre>Ett snabbt klarläggande av sjukdomens orsaker och\r\nvilka motåtgärder som kan vidtag är en\r\nriksangelägenhet.</pre><pre>Herr talman! Efter det att vi har lämnat en motion\r\ni detta ärende har man börjat få vissa förklaringar\r\ntill en tidigare oförklarig kattdöd. Katter kan få\r\naids, eller en sjukdom som åtminstone liknar aids\r\noch som orsakas av ett virus som tillhör samma\r\nfamilj som aids-viruset. Viruset som katter kan få\r\nförkortas FIV och tillhör samma familj retrovirus\r\nsom nyss omnämnts i samband med älgdöden.\r\nDetta virus har varit känt sedan 1950-talet, men\r\nförst nu har det kunnat isoleras.</pre><pre>Denna s.k. katt-aids sprider sig nu över världen.\r\nEnligt vissa virologer kan en del av ''ökningen''\r\nbero på att viruset nu kan diagnosticeras. Men om\r\ndet är fel -- vad är då orsaken?</pre><pre>Statens veterinärmedicinska anstalt har under\r\nföregående år samordnat forskningsinsatserna och\r\nkopplat in de resurser som står till buds. Ekonomin\r\när emellertid ansträngd, och erforderliga insatser\r\nfår härigenom inte full verkan.</pre><pre>Med tanke på ärendets art samt den utveckling den\r\nkan få för tamboskap och människor, skulle ett\r\nriktat anslag på 5 miljoner kronor bidra till en\r\nstarkare koncentrerad insats och en för riket\r\nbehövlig tidsvinst. Det är nu något måste göras!</pre><pre>Låt inte våra barn, barnbarn och kommande\r\ngenerationer döma ut oss såsom varande\r\noansvariga och dumma, eftersom vi inte har lyssnat\r\npå de klara och tydliga varningssignaler -- rent av\r\nlarmsirener -- som ljudit och som djur och natur\r\ngemensamt givit oss om miljöns tillstånd.</pre><pre>Herr talman! Med det anförda vill jag yrka bifall till\r\nNy demokratis reservation nr 5, mom. 63, i\r\nutskottets betänkande JoU13.</pre><pre>Anf. 47  INGVAR ERIKSSON (m):</pre><pre>Herr talman! Utskottet ser mycket allvarligt på\r\nälgsjukan. På den punkten har vi samma\r\nuppfattning som Arne Jansson. Men enligt vad\r\nutskottet erfarit bedrivs i SVA:s regi ett koordinerat\r\nprogram för forskning om den älgdöd som drabbat\r\nälgstammen i sydvästra Sverige. I programmet\r\ndeltar SVA:s virologiska laboratorium och\r\nepizootologiska enhet. Det bedrivs också ett\r\nfristående fältprojekt inriktat på bl.a. patologi,\r\nprovinsamling, planering osv. Detta projekt\r\nfinansieras med medel från\r\nViltskaderegleringsfonden, efter prioritering av\r\nforskningsrådsnämnden vid Statens\r\nnaturvårdsverk. Bidrag kommer också från\r\nexempelvis Statens jordbruksverk, Svenska\r\njägarförbundet, Älghundsklubben och vissa\r\nviltskadefonder.</pre><pre>Utskottet har stor förståelse för kraven i\r\nmotionerna om ytterligare resurser till forskningen\r\nom den s.k. älgdöden. Men utskottet pekar också\r\npå möjligheten att i ökad omfattning använda\r\nmedel från jaktvårdsfonden. Situationens allvar\r\nmotiverar väl en sådan ordning. Det ligger också i\r\nlinje med fondens syfte. Vi anser det också viktigt\r\natt satsade resurser samordnas på bästa sätt för att\r\nman skall nå resultat.</pre><pre>Utskottet förutsätter att SVA -- som ju är ett\r\nexpert- och serviceorgan med uppgift att bl.a.\r\nutreda smittsamma djursjukdomars uppkomst,\r\norsak och spridningssätt -- och Statens\r\nnaturvårdsverk vidtar de åtgärder som är\r\nnödvändiga. Vi tar alltså de smittsamma\r\nsjukdomarna på mycket stort allvar. Det gör också\r\nde myndigheter och organ som jag nämnt.</pre><pre>Självfallet kommer regeringen och utskottet att\r\nfölja den fortsatta utvecklingen med stor\r\nuppmärksamhet och återkomma i ärendet när\r\nbehov föreligger. Det kan också -- om allvaret\r\nökar -- innebära mer medel.</pre><pre>Anf. 48  ARNE JANSSON (nyd):</pre><pre>Herr talman! Jag tackar Ingvar Eriksson för\r\ninlägget. När man läser betänkandet finner man\r\nlustigt nog uttryck som att utskottet har stor\r\nförståelse för det hela, att man accepterar naturen\r\nsom indikator, att det är ett stort allmänintresse, att\r\nman måste klargöra sjukdomsspridningen; allt\r\ntillfredsställer det jag framfört i motionen. Men det\r\nmynnar ut i det slentrianmässiga: Därmed avslås\r\nmotionen.</pre><pre>Ingvar Eriksson påpekar nu också att man skall\r\nfölja detta noga och återkomma när behov\r\nföreligger. Det är något som jag inte kan acceptera.\r\nJag anser att behov föreligger nu. Det är nu det\r\nskall göras. Vi skall inte sitta och vänta tills allt har\r\nexploderat, tills hela förgiftningssystemet har\r\naccelererat, tills älgstammen är utslagen. Våra\r\nbarnbarn kommer kanske och säger: Vad är det på\r\ntavlan där borta? Vad är det som hänger på\r\nväggen? --Det är ett älghorn, min sonson. Då har\r\ndet gått för långt. Då har ett behov förelegat sedan\r\nlänge.</pre><pre>Anf. 49  INGVAR ERIKSSON (m):</pre><pre>Herr talman! När jag säger att behov föreligger,\r\nmenar jag att vi inte väntar. Det görs ju faktiskt\r\nmycket i dag. Det är givet att resultaten av de\r\ninsatserna också måste analyseras och studierna\r\nfördjupas. Som jag sade tar vi detta på stort allvar.\r\nJag menar att om ytterligare medel behövs -- medel\r\nfinns ju att tillgå i dag -- visar det sig ganska snart.\r\nBåde regeringen och utskottet är då beredda att\r\nåterkomma.</pre><pre>Anf. 50  ARNE JANSSON (nyd):</pre><pre>Herr talman! Ingvar Eriksson säger att resultatet\r\nskall analyseras. Såvitt jag förstår har moderaterna\r\nlämnat in en motion i det här ärendet om att det\r\nsaknas pengar för att resultaten skall kunna\r\nanalyseras tillräckligt snabbt. Även där föreligger\r\ntydligen ett visst intresse att få fram resultaten så\r\nsnart som möjligt. Även den motionen avslogs. Det\r\när någonting som inte stämmer. Jag kan ha fel, men\r\njag har en känsla av att det förhöll sig på det sättet.</pre><pre>Anf. 51  INGVAR ERIKSSON (m):</pre><pre>Herr talman! Utskottets bedömning är den jag\r\nföreträder är. Det får inte råda något som helst\r\nmissförstånd när det gäller ambitionen att göra vad\r\nsom är möjligt i det här ärendet. Det är faktiskt så\r\natt vi kommer att göra vad som behövs. I alla\r\nsammanhang har vi tagit frågor om smittsamma\r\nhusdjurssjukdomar och andra djursjukdomar på\r\nmycket stort allvar. Det gör vi också i det här fallet.</pre><pre>Anf. 52  ARNE JANSSON (nyd):</pre><pre>Herr talman! Jag gläder mig åt det yttrandet. Jag\r\nförstår ändå inte hur man behandlar ett sådant här\r\närende, när en utskottsskrivning säger samma sak\r\nsom jag har framfört i motionen, men mynnar ut i\r\natt motionen avstyrks. Ingvar Eriksson framförde\r\natt man skall följa utvecklingen och återkomma när\r\nbehov föreligger. Det är tydligt att utskottet anser\r\natt det i dag inte föreligger något akut behov av att\r\nfå fram vad det är för sjukdom, kunna isolera den\r\noch se till att man prioriterar detta som kan drabba\r\ntamboskap och till sist människor. Jag tycker att det\r\när dåligt. Jag är inte nöjd med utskottets beslut.</pre><pre>Överläggningen var härmed avslutad.</pre><pre>(Beslut fattades efter 6 §.)</pre><pre>6 §  Skattepolitiken</pre><pre>Föredrogs</pre><pre>skatteutskottets betänkande</pre><pre>1992/93:SkU20 Skattepolitiken.</pre><pre>Anf. 53  ANITA JOHANSSON (s):</pre><pre>Herr talman! Som vi socialdemokrater har anfört i\r\nvår skattemotion är stora skattesänkningar på\r\nkapital grundpelarna i regeringens skattepolitik.</pre><pre>Jag tycker att den nuvarande skattepolitiken går\r\nstick i stäv mot skattereformen. Den borgerliga\r\nmajoriteten har höjt skatten för vanliga\r\ninkomsttagare och kraftigt sänkt den för de\r\nvälbeställda. Denna politik skulle enligt regeringen\r\nleda till högre tillväxt och ökade investeringar samt\r\nskapa nya arbetstillfällen.</pre><pre>Vi kan nu alla konstatera att det inte blev så.\r\nArbetslösheten är rekordstor. Ekonomin är körd i\r\nbotten. Det är bara att konstatera att regeringens\r\npolitik har misslyckats.</pre><pre>Genom olika avsteg från viktiga principer i\r\nskattereformen, t.ex. likformiga skatter på olika\r\ninkomstslag, har i stället skattepolitiken bidragit till\r\natt försämra ekonomin. Detta leder till sämre\r\ntillväxt, ökade klyftor och naturligtvis fortsatta\r\nförsämringar av statsfinanserna.</pre><pre>Det är därför, herr talman, som vi avvisar\r\nsänkningar av bl.a. kapitalbeskattningen.</pre><pre>Vi socialdemokrater föreslår ett antal\r\nskattehöjningar för höginkomsttagarna 1994. Det\r\ngör vi naturligtvis för att dra in pengar till staten och\r\nförbättra budgetsaldot, men vi gör det också av rent\r\nfördelningspolitiska skäl. Vi menar att det inte är\r\nmöjligt att genomföra stora besparingar som\r\ndrabbar låginkomsttagarna utan att samtidigt lägga\r\nen förhållandevis stor del av krisens bördor på\r\nhöginkomsttagarna.</pre><pre>Våra förslag till skattehöjningar begränsar sig\r\ndärför uteslutande till de högavlönade och\r\nkapitalägarna. Vi föreslår att statsskatten, dvs. den\r\ndel av skatten som ligger över brytpunkten, skall\r\nhöjas med i storleksordningen 4 miljarder kronor.</pre><pre>Exakt hur det skulle ske och om det skulle vara en\r\npermanent eller tillfällig skattehöjning trodde vi\r\nsocialdemokrater att man skulle kunna diskutera i\r\nskatteutskottet. Men ack vad vid bedrog oss! Jag\r\nhar fått många bevis för att det finns en stor\r\nförståelse för en sådan här solidaritetsskatt i\r\nSverige.</pre><pre>De av kammarens ledamöter som gick utanför\r\nriksdagshuset i går och som mötte\r\nbyggnadsarbetarna från Falun kunde höra dem\r\nskrika: Tag minst 10 %!</pre><pre>Vi socialdemokrater trodde när vi skrev vår motion\r\ni januari att det fanns förutsättningar för och en stor\r\nparlamentarisk uppslutning bakom tanken på en\r\nsolidarisk skatt. Ledande centerpartister talade\r\nnämligen vitt och brett om en sådan skatt. De\r\nutlovade också sitt stöd här i riksdagen. Även kds\r\nledning var positiv till tanken, och det finns en\r\nfolkpartimotion med krav om en värnskatt.</pre><pre>I den allmänpolitiska debatten kunde vi i\r\nkammaren höra engagerade tal, bl.a. från en\r\nfolkpartist, om en solidaritetsskatt. Bengt\r\nWesterberg uttalar sig nästan dagligen för\r\nskattehöjningar för dem som har lyckan att ha ett\r\narbete. Jag tycker, herr talman, att förvirringen när\r\ndet gäller skattedebatten är total.</pre><pre>I ett pressmeddelande i går, som var skrivet kl.\r\n11.39, läste jag att Lindbeckkommissionen\r\nkonstaterar följdriktigt att skattehöjningar inte kan\r\nlösa Sveriges ekonomiska problem. Kommissionen\r\nsäger tvärtom. Det är viktigt att inte höja skatterna\r\nytterligare utan i stället ha ett program för\r\nsuccessivt lägre skatter.</pre><pre>I kommissionens rapport står vidare att läsa att i\r\nden mån det går att lära av tidigare misstag är\r\nsituationen ljus för Sverige. Då måste alla förslag\r\nom skattehöjningar för att sanera statens finanser\r\navvisas. Så sade skatteminister Bo Lundgren vid\r\nSACO:s ordförandekonferens i går.</pre><pre>Men hör och häpna! I ett TT-meddelande som var\r\nskrivet kl. 13.10 säger finansministern att det på sikt\r\nkan bli aktuellt med en del skattehöjningar.\r\nExempelvis sänkningar av grundavdraget och en\r\nhöjd fastighetsskatt pekas ut av finansministern.</pre><pre>Finansminister Wibble kan också tänka sig en viss\r\nhöjning av arbetsgivaravgiften för att finansera\r\nunderskottet i arbetslöshetsförsäkringen. Men det\r\nhär måste kombineras med högre egenavgifter och\r\nlägre försäkringsersättning.</pre><pre>Regeringens strategi är nu att lägga fram sina\r\nförslag i kompletteringspropositionen. Sedan får vi\r\nse hur det går. Min fråga till Harry Staaf, som skall\r\ntala för regeringen i den här debatten, är: Var står\r\nkds när det gäller den framtida skattedebatten? Det\r\nkan vara ganska avgörande för regeringen med\r\ntanke på om den i framtiden kommer att hålla ihop\r\neller ej.</pre><pre>Herr talman! Socialdemokraterna föreslår också att\r\nförmögenhetsskatten skall vara kvar. Det är direkt\r\nstötande att avskaffa förmögenhetsskatten, något\r\nsom den borgerliga regeringen föreslår, i dessa tider\r\nnär budgetunderskottet är högt och solidariteten\r\nsätts på prov.</pre><pre>Vi socialdemokrater föreslår därför att skatten på\r\nstora förmögenheter inte bara behålls utan också\r\nreformeras, så att den blir effektivare och\r\nrättvisare.</pre><pre>Socialdemokraterna tycker också att det är\r\nupprörande att de borgerliga, trots höstens\r\nkrisuppgörelse, nu talar om att sänka skatten på\r\nkapitalinkomster. Det är statsfinansiellt lättsinne\r\noch fördelningspolitiskt djupt orättfärdigt.</pre><pre>Genom skattereformen fick vi en neutral\r\nbeskattning av arbete och kapital. Men trots\r\nkrisuppgörelsen har den borgerliga majoriteten\r\nsänkt skattesatsen, först på aktievinster och sedan\r\npå kapitalinkomster.</pre><pre>Beskattningen av pensionssparandet har sänkts\r\nfrån 15 % till 10 %. Vi tycker att skatten i\r\nförhållande till annat hushållssparande är för låg.</pre><pre>På sikt bör nuvarande skatteskillnad mellan\r\npensionssparande och övriga sparformer minskas.</pre><pre>Så vill jag, herr talman, säga några ord om det\r\nborgerliga angreppet mot svensk\r\nfackföreningsrörelse.</pre><pre>Fr.o.m. 1992 har löntagarna inte rätt till\r\nskattereduktion för avgifter till facket. Denna\r\nförändring infördes för att ge likformighet med\r\nbeskattningen av arbetsgivarnas fackliga\r\nkostnader.</pre><pre>Vi kan nu konstatera att reglerna inte är likformiga,\r\nutan det är framför allt löntagarna och deras\r\norganisationer som drabbas av de nya reglerna.</pre><pre>Regeringen bör snarast presentera förslag som\r\ninnebär att alla behandlas lika. Det är endast det vi\r\nbegär; lika behandling av arbetsgivare och\r\nlöntagare.</pre><pre>Likaså har den borgerliga majoriteten i riksdagen\r\nnyligen beslutat att den tidigare skattefriheten för\r\nstipendier till deltagande i fackliga kurser skall\r\navskaffas från halvårsskiftet 1993.</pre><pre>Det finns många skäl som talar för en likvärdig\r\nbeskattning för olika typer av stipendier. Den i\r\nhöstas beslutade skatteskärpningen omfattar\r\nenbart fackliga stipendier och måste anses som\r\ndjupt orättvis.</pre><pre>Som föreslås i flera motioner, bör alltså den\r\ngenomförda lagändringen upphävas. Regeringen\r\nborde därför snarast återkomma med ett förslag\r\nsom omfattar hela stipendiebeskattningen.</pre><pre>Herr talman! Jag yrkar bifall till reservationerna 1,\r\n2 och 5. Givetvis står vi bakom de övriga\r\nreservationerna.</pre><pre>Anf. 54  PETER KLING (nyd):</pre><pre>Herr talman! Jag skall ta upp en hel del\r\nreservationer som vi yrkar bifall till, men jag vill\r\nbörja med att kommentera Anita Johanssons\r\ninlägg.</pre><pre>Anita Johansson tog upp Socialdemokraternas\r\nförslag att återigen höja marginalskatterna. Det är\r\nmycket konstigt. Ledande ekonomer ute i världen\r\nsäger att det är en nackdel, att det har en\r\nhämmande effekt för en nation att ha höga\r\nmarginalskatter. Jag kan alltså inte förstå att\r\nSocialdemokraterna vill gå tvärtemot detta.</pre><pre>Anita Johansson tog också upp\r\nförmögenhetsbeskattningen, som Ny demokrati vill\r\navskaffa helt. Vi anser att hög\r\nförmögenhetsbeskattning gör att kapitalet och\r\nföretagandet flyr Sverige och att staten förlorar på\r\ndetta i det långa loppet, jämfört med om företagen\r\när kvar här. Förmögenhetsbeskattningen ger i dag\r\nca 3 miljarder, och vi är helt övertygade om att\r\nsvenska staten skulle kunna få in mycket mera\r\nskatter om den togs bort och företagen och\r\nkapitalet stannade kvar i Sverige.</pre><pre>Jag går nu in på reservationerna från Ny demokrati\r\ntill detta betänkande. Jag vill börja med att ta upp\r\nhobbyhästen. Jag hävdar fortfarande att ett\r\ninförande av hobbyhäst för trav-  och\r\ngaloppsporten kommer att innebära att staten\r\nbibehåller skatteintäkterna. Gör man inte detta\r\nkommer näringen att urholkas, och staten kommer\r\natt förlora skatteintäkter.</pre><pre>Jag vill ta upp en motion från kds som handlar om\r\nbär- och svampplockning, där man vill öka det\r\nskattefria beloppet från 5 000 till 10 000 kr. Vi i Ny\r\ndemokrati anser också att det ger positiva\r\nsamhällsekonomiska effekter. Det ökar bl.a.\r\nexporten, och det ökar importen av dessa varor,\r\noch man har då arbetstillfällena kvar inom\r\nförädlingsindustrin här i Sverige.</pre><pre>Sedan kommer jag in på ytterligare en reservation\r\nfrån Ny demokrati, och den handlar om avdrag för\r\nföräldrars kostnader för barn. Kds vill återinföra\r\nreglerna för existensminimum. Vi i Ny demokrati\r\ntycker att det är en förnuftig motion. Ny demokrati\r\nhar väckt en motion om en omläggning av hela\r\nfamiljepolitiken när det gäller barnbidrag och\r\nvårdnadsbidrag, och vi stöder givetvis den. Vi vill\r\nockså att regeringen skall återkomma med ett\r\nförslag om att undersöka möjligheterna att i\r\ndeklarationen dra av kostnader för\r\nsmåbarnsföräldrar eller familjer.</pre><pre>Det var konstigt att existensminimum togs bort. Nu\r\nfår alla människor skatta fullt ut, och sedan får man\r\nsöka socialbidrag. Det är en total rundgång av\r\npengar, och i stället borde reglerna om\r\nexistensminimum gälla.</pre><pre>Jag går vidare med reservationerna. Vi har stött\r\nmotioner från både Moderaterna och\r\nSocialdemokraterna och en meningsyttring från\r\nvänstern om lantarbetarnas bostadsförmåner. En\r\nlantarbetares bostad jämförs i dag med en bostad i\r\ntätorten och beskattas efter värdet på den. Vi från\r\nNy demokrati tycker att det är horribelt att jämföra\r\ntvå sådana bostäder. Standarden på en\r\nlantarbetares bostad är betydligt mycket lägre än\r\nstandarden på en tätortslägenhet. Vi vill därför\r\nändra reglerna och minska den här\r\nbostadsförmånen.</pre><pre>Sedan kommer jag in på lunchförmåner. Här finns\r\nmånga motioner i samma riktning som\r\nNydemokraternas. Vi tror inte att detta ger några\r\ninkomstförstärkningar till staten på sikt.\r\nMänniskorna mår mycket sämre om de inte äter en\r\nrejäl lunch på dagen, trivseln minskar på\r\narbetsplatserna och sjukfrånvaron kommer att öka\r\npå sikt. Givetvis sjunker produktionen.\r\nArbetstillfällena inom restaurangbranschen\r\nkommer givetvis att minska på sikt. Jag har fått\r\nindikationer på att det är en katastrof inom denna\r\nnäring.</pre><pre>Jag kommer nu in på en socialdemokratisk motion\r\nom kontantförmåner. När arbetsgivare ger de\r\nanställda rabatter blir dessa inte beskattade, men\r\nom rabatten ges som en klumpsumma, halvårsvis\r\neller helårsvis, blir den hux flux beskattad som\r\ninkomst. Vi tycker självfallet, som den\r\nsocialdemokratiske motionären, att förmånerna\r\nborde vara likvärdiga.</pre><pre>Vi har också en reservation om bilförmåner. Jag vill\r\nta pickupen som exempel. Många småföretagare\r\nhar köpt en pickup som ett arbetsredskap, men nu\r\när det tyvärr så i Sverige att handelsbolag,\r\naktiebolag och enskilda firmor beskattas olika. Den\r\nsom har ett handelsbolag eller en enskild firma\r\nkommer lättare undan beskattning på pickupen än\r\nden som har ett aktiebolag. Det är självfallet så att\r\nsmåföretagarna undrar hur det är ställt i Sverige,\r\nnär ett handelsbolag kan klara sig utan beskattning\r\nmedan däremot ett aktiebolag får ange pickupen\r\nsom bilförmån.</pre><pre>Jag har jobbat inom småföretagarbranschen och\r\nanser att en pickup som man köper som ett rent\r\narbetsredskap, som är utrustad från topp till tå,\r\nt.o.m. sätet jämte övriga saker, är ett\r\narbetsredskap. Skall den här pickupen eller\r\nfirmabilen beskattas därför att personen eventuellt\r\nkan använda bilen i privat tjänst, borde faktiskt\r\nockså arbetskläder, skruvmejslar och borrmaskiner\r\nbeskattas -- man kan som småföretagare eventuellt\r\nanvända dessa privat. Jag skulle vilja se hur många\r\nföretag som finns kvar i Sverige om alla\r\narbetsredskap som man använder beskattas som\r\nförmån.</pre><pre>Försäljningen av tjänstebilar har halverats under de\r\nsenaste åren, och då skall man beakta att hälften av\r\nnybilsförsäljningen hos Volvo och Saab i Sverige\r\nutgörs av tjänstebilar. Detta beror till största delen\r\npå att 32--42 % av tjänstebilen beskattas samt att på\r\ntoppen av detta läggs arbetsgivaravgifter. Det är\r\ngivetvis en snedvridning gentemot andra\r\nbilproducerande länder, t.ex. Tyskland, där\r\ntjänstebilsförmånstagare beskattas enbart för\r\nresorna till och från arbetet. Vi i Ny demokrati\r\ntycker att man snabbt måste se över reglerna och\r\nbeskattningen när det gäller tjänstebilar.</pre><pre>Sedan kommer jag in på en reservation om\r\nbeskattningen av barns sparande. Där finns\r\nmotioner från kds, Centern och Moderaterna som\r\nvi i Ny demokrati stöder. Speciellt kds-motionen är\r\nmycket bra, där man förespråkar att en skattefri\r\nränta införs på högst 1 000 kr för barn och\r\nungdomar. Vi stöder den fullt ut.</pre><pre>Nästa reservation handlar om gåvor till\r\nallmännyttiga ändamål. Där har vi en kds-motion,\r\nen moderatmotion, en nydemokratisk och en\r\nfolkpartistisk motion. Som ni ser stöder Ny\r\ndemokrati förslag även från andra partier, från\r\nvänster till höger.</pre><pre>I andra länder finns möjlighet att göra avdrag för\r\ngåvor till allmännyttiga ändamål. Det finns i USA,\r\nFrankrike, Danmark och Canada. Jag tycker att\r\nman skall ge enskilda personer det incitament för\r\natt stödja allmännyttiga ändamål som det innebär\r\natt få göra avdrag på deklarationen. Det gynnar\r\nbl.a. forskningen -- jag tänker då t.ex. på\r\nforskningen om cancer, aids, hiv. Vi i Ny demokrati\r\nanser att det är bra om man kan stödja detta genom\r\nprivatpersoner. Det förbättrar indirekt också\r\nvillkoren för exempelvis handikappade och\r\nlångtidssjuka. Allt sådant kan detta gynna. Vi\r\nstöder givetvis dessa kloka och sunda motioner.</pre><pre>Herr talman! Ny demokrati har sammanlagt åtta\r\nreservationer, som vi givetvis helhjärtat stöder.\r\nMen för att inte voteringen skall dra ut på tiden\r\nnöjer jag mig med att yrka bifall till reservationerna\r\n7, 9, 10 och 14.</pre><pre>Tyvärr är inte Lars Bäckström här, men jag\r\nförmodar att Vänstern kommer att rösta med oss\r\nnär det gäller lantarbetarnas bostadsförmåner.</pre><pre>Anf. 55  ANITA JOHANSSON (s) replik:</pre><pre>Herr talman! Jag är inte alls förvånad över att Peter\r\nKling och Ny demokrati inte ställer upp på vår\r\nsolidaritetsskatt eller på skatt på förmögenheter.\r\nJag har inte väntat mig någonting annat. Ni\r\nnydemokrater gick ju ut med att ni skulle spara 200\r\nmiljarder och sänka skatterna när ni kom in i\r\nriksdagen. Men när nästa valrörelse kommer skall\r\njag med all kraft tala om att Ny demokrati inte är\r\ndet parti som slåss för de svaga här i samhället --\r\nvilket Peter Kling ibland gör gällande.</pre><pre>Peter Kling deklarerade att Ny demokrati har\r\nreservationer på det ena och det andra området. Vi\r\nsom har varit i riksdagen ett antal år brukar\r\nfaktiskt -- och det gäller över partigränserna --\r\nlugna oss med att ställa yrkanden i frågor där det\r\npågår utredningar. Jag tycker att det skulle vara\r\nklädsamt om Peter Kling också kunde göra det. Det\r\när nämligen så man arbetar bäst parlamentariskt.\r\nDet är annars väldigt enkelt att, som Peter Kling\r\njust nu gör, fria till olika särintressen.</pre><pre>Anf. 56  PETER KLING (nyd) replik:</pre><pre>Herr talman! Anita Johansson tog upp det faktum\r\natt vi gick ut med en skattesänkning på 196\r\nmiljarder på tio års tid. Ser man på hur regeringen\r\nhar gått fram är den summan blygsam. Men före\r\nvalet blev vi kallade för idioter; då sade många av\r\ner här: Det går inte att sänka skatten med 196\r\nmiljarder. Men jämfört med den fart som\r\nregeringen har haft innebär dessa 196 miljarder\r\nsom sagt ett blygsamt belopp.</pre><pre>Anita Johansson sade också att det är tradition att\r\ngöra som man gör. Jag tycker att det är\r\nbeklämmande att det är en tradition. Det argument\r\nsom jag oftast får höra, både från vänster och från\r\nhöger, när jag ställer vettiga förslag är: Så har vi\r\naldrig arbetat här i riksdagen; så har vi aldrig gjort.\r\nJag kan inte acceptera att man är så feg att man\r\ngömmer sig bakom ett så dåligt argument som att\r\nriksdagen aldrig har arbetat på det viset.</pre><pre>Förra torsdagen -- jag vill påminna Anita\r\nJohansson om det -- röstade Vänsterpartiet och vi\r\nt.ex. för att omedelbart införa en lag om att\r\nförbjuda barnpornografi och pornografi med våld\r\nmot kvinnor. Där ställde riksdagen inte upp, utan\r\ndär gömmer man sig bakom en utredning. Jag kan\r\ninte acceptera det. Jag skäms i de lägena inför\r\nsvenska folket över att vi inte kan sätta ned foten\r\noch direkt sätta en sådan lag på pränt utan måste\r\ngömma oss bakom en utredning därför att\r\nriksdagen alltid har jobbat så.</pre><pre>Gå ut och säg till svenska folket, Anita Johansson,\r\natt vi gömmer oss bakom utredningar och att vi inte\r\nnågon gång skall kunna fatta ett beslut direkt här i\r\nriksdagens kammare! Jag tycker att det är\r\nbeklämmande. Det är vid de tillfällena som jag\r\npersonligen skäms över att vara riksdagsman.</pre><pre>Anf. 57  ANITA JOHANSSON (s) replik:</pre><pre>Herr talman! Jag skäms inte för att vi avvaktar. På\r\nmånga av de områden där Ny demokrati nu har\r\nreserverat sig vet vi att utredningar strax är klara.\r\nSedan kan det hända att man någon gång frångår\r\nprincipen att avvakta resultatet av en pågående\r\nutredning, men i de allra flesta fall vinner faktiskt\r\nsvenska folket på att ärendena är väl beredda innan\r\nvi fattar beslut. Det är en tradition som vi har här\r\ni huset, och det skäms inte jag för att säga att jag\r\nmedverkar till.</pre><pre>Anf. 58  PETER KLING (nyd) replik:</pre><pre>Herr talman! Jag slåss för detsamma som Anita\r\nJohansson när det gäller beskattningen av\r\nlunchförmånerna. Det är beklämmande att man av\r\ntradition skall utreda den frågan. Det har suttit en\r\nutredning som inte har tagit upp de här sakerna,\r\noch det har förhalat det här i ett eller två år nu, och\r\nkommer förmodligen att fördröja det ännu mer.</pre><pre>Vilka är det som mår illa av detta? Det är inte i\r\nförsta hand företagen -- jo, företagen i\r\nrestaurangbranschen, eftersom de inte får leverera\r\ntillräckligt mycket mat och därför får säga upp folk;\r\ndär kommer arbetarna också i kläm. Men det gör\r\nframför allt de som jobbar på företag, industrier,\r\noch liknande och som inte längre får den här\r\nförmånen. De mår ju jäkligt illa.</pre><pre>Anita Johansson sade att vi inte slåss för småfolket\r\neller för dem som har det dåligt ställt. Det är klart\r\natt vi gör. Vi slåss ju hårdast av alla här i riksdagen\r\nför att få tillbaka lunchförmånerna igen.</pre><pre>Anf. 59  HANS ANDERSSON (v):</pre><pre>Herr talman! Den som vill slåss för de små\r\nmänniskorna, den som vill slåss för dem som inte\r\nhar det så bra ställt, har haft en del förslag att\r\nstödja. Men utskottsmajoriteten och t.ex. Peter\r\nKling har låtit bli att stödja de förslagen.</pre><pre>Skattepolitiken är en hörnpelare i ekonomisk\r\npolitik. Men skattepolitiken är också\r\nborgerlighetens symbolfrågor. Där finns en\r\nfundamentalism som leder till den enda vägen --\r\ninte mot utveckling och tillväxt utan mot depression\r\noch arbetslöshet. Det finns få andra områden där\r\nregeringen visar en så stor oansvarighet, och den får\r\nstöd av regeringspartierna i utskottet och här i\r\nkammaren. Som Anita Johansson påpekade är\r\nockså förvirringen mycket stor om man ser på\r\nregeringsrepresentanternas uttalanden.</pre><pre>Skattepolitiken handlar om många viktiga ting.\r\nDen handlar om våra statsfinanser och\r\nbudgetunderskott. Statsfinanserna är i uselt skick.\r\nBudgetunderskottet är katastrofalt och\r\ngalopperar -- förvärras -- och kommer därmed att\r\nbli en allt större tyngd för den svenska\r\nsamhällsekonomin. När räntebördan blir allt större\r\nblir underskottet som en gökunge som skjuter bort\r\nandra angelägna användningsområden.</pre><pre>Arbetslösheten är ett av de allra viktigaste\r\nproblemen, och den leder också till ett ökat\r\nbudgetunderskott. Det är inte alltid så lätt att dra\r\ngränsen mellan det konjunkturella och det\r\nstrukturella budgetunderskottet. Men\r\nskattepolitiken är också viktig när det gäller att\r\nfördela bördor. Den är ett viktigt\r\nfördelningspolitiskt instrument -- eller borde vara\r\nett viktigt fördelningspolitiskt instrument, men den\r\nhar upphört att vara det; den har snarare blivit ett\r\ninstrument för att förstärka de ekonomiska och\r\nsociala klyftorna.</pre><pre>Den strategi som Vänsterpartiet har föreslagit är en\r\nkomplicerad strategi, och det beror på att vi\r\nbefinner oss i en komplicerad situation. Vi måste\r\nexpandera nu för att sätta Sverige i arbete. Men vi\r\nmåste också spara för att skaffa oss sunda\r\nstatsfinanser. Vi måste förstärka våra inkomster på\r\nstatsbudgetsidan, men vi måste också öka våra\r\nutgifter för att upprätthålla en arbetslinje: Vi måste\r\ngasa, och vi måste bromsa, och det är svårt.</pre><pre>Vi måste se saker på både kort och lång sikt. En\r\nförutsättning för att vi i Vänsterpartiet -- jag tror att\r\ndet gäller väldigt många i vårt samhälle -- skall\r\nacceptera den ekonomiska politik som på sikt är\r\nnödvändig är att denna är fördelningspolitiskt\r\nrättvis. Med andra ord: Det handlar om motsatsen\r\ntill vad den ekonomiska politiken under en längre\r\ntid har inneburit. Detta skeende förstärks i allt\r\nsnabbare takt under den här regeringens tid.</pre><pre>Det viktiga är, har vi funnit, att man kan kombinera\r\nde här målsättningarna. Omfördelningen från\r\nhöginkomsttagare till låginkomsttagare -- till dem\r\nsom är beroende av transfereringar, dvs. de sjuka\r\noch de arbetslösa -- innebär också i dagens läge att\r\npengar så att säga sätts i användning. Med tanke på\r\nden mycket höga sparbenägenheten, det privata\r\nsparandet omfattar 170 miljarder och sparandet\r\nökar kraftigt, kan man genom en skärpt\r\nbeskattning för höginkomsttagare,\r\nförmögenhetsinnehavare och kapitalägare, skulle\r\njag vilja säga, få pengar i användning och stimulera\r\nefterfrågan. Det är alltså konjunkturpolitiskt sunt.\r\nÄven fördelningspolitiskt är det sunt.</pre><pre>Vidare måste vi finansiera dels kampen mot\r\narbetslösheten -- alla åtgärder som måste sättas i\r\nsjön och alla investeringar. Vi måste också\r\nupprätthålla välfärdssystemet inom den offentliga\r\nsektorn. Det gäller alltså även\r\nsocialförsäkringssektorn. Vi måste börja spara --\r\ndvs. börja se till att budgetunderskottet inte växer,\r\nför på lång sikt vore något sådant en kvarnsten runt\r\nhalsen när det gäller de svenska folkhushållen.</pre><pre>Vi har föreslagit en serie skatteskärpningar men\r\nockså besparingar i transfereringssystemet på kort\r\nsikt och antytt besparingar på lång sikt. På kort sikt\r\nhandlar det t.ex. om ett införande av ett tak i\r\nsjukförsäkringssystemet som är lägre än det\r\nnuvarande taket.</pre><pre>Budgetunderskottet är både strukturellt och\r\nkonjunkturellt. Vi tycker att underfinansieringen\r\nav den orättfärdiga skattereformen, som Anita\r\nJohansson så vackert talade om, är felaktig\r\nfördelningspolitiskt. Dessutom kom inte de\r\ndynamiska effekter som man fantiserat om till\r\nstånd. Underfinansieringen påverkar i dag\r\nbudgetunderskottet med 15--20 miljarder, enligt en\r\ndel bedömare med 25--30 miljarder. Men låt oss\r\nsäga att det rör sig om 20 miljarder kronor. Det är\r\nväsentliga belopp som vida överstiger både\r\ninvandrarpolitikens och u-landspolitikens\r\nbudgetar.</pre><pre>Man skryter nu över att skattekvoten har minskat,\r\ndvs. att skatteuttaget relaterat till BNP från 1991 till\r\n1993 har minskat från 53,1 % till 50,6 %. I och för\r\nsig är det ett ganska godtyckligt samband. Men jag\r\nförstår inte varför man skryter över detta.\r\nSamtidigt är ju budgetunderskottet större än\r\nnågonsin. Dessutom klarar man inte att finansiera\r\nde viktiga verksamheter som staten svarar för. Man\r\nklarar inte ens att finansiera kostnaderna för\r\narbetslösheten och arbetslöshetsförsäkringen på\r\nannat sätt än med lån.</pre><pre>Regeringens strategi är fundamentalistisk. Man har\r\nsom målsättning att minska skattetrycket med 10\r\nmiljarder kronor per år under 90-talet. Det är en\r\nfullständigt orimlig strategi som leder oss in i en än\r\ndjupare depression och större arbetslöshet.</pre><pre>Just nu pågår förhandlingar mellan olika\r\ngrupperingar vad gäller regeringen och\r\nsocialdemokratin. Man diskuterar åtgärder mot\r\narbetslösheten.</pre><pre>Vi har föreslagit en mängd åtgärder för att komma\r\ntill rätta med arbetslösheten. Vi har också föreslagit\r\nfinansieringar. Men den finansiering som nu\r\ndiskuteras innebär huvudsakligen att man skall ta\r\nfrån de sjuka och från dem som redan är arbetslösa\r\ngenom att försämra i försäkringssystemet. Det är\r\nen utomordentligt orättvis politik.</pre><pre>I det här fallet avstyrker utskottet Vänsterpartiets\r\nförslag om skattehöjningar, trots allt tal från flera\r\npartiföreträdare om värnskatt och solidaritetsskatt.\r\nTydligen finns det inte något ansvar för den\r\nekonomiska politiken. Och det finns sannerligen\r\ninte någon solidaritetskänsla. Snarare handlar det\r\nom egoism hos majoriteten i denna kammare.</pre><pre>Från borgerligt håll brukar man tala om ett perverst\r\nskattesystem, och det har även framträdande\r\nsocialdemokrater talat om, när det gäller arbetet\r\nenligt principen om skatt efter bärkraft. Men jag\r\nvill säga att vi i dag har en pervers politik. Politiska\r\nföreträdare säger ju: Vi har inte råd att höja skatten\r\nför dem som har råd att bära en sådan skattebörda.\r\nI stället får ni som är beroende av\r\nförsäkringssystem, som är sjuka eller arbetslösa,\r\nvara så goda och bära detta.</pre><pre>Det är en djupt orättfärdig politik. Jag undrar hur\r\nCenterns och Folkpartiets representanter\r\negentligen tänker och hur de skall relatera det här\r\ntill vad de ute i landet säger om behovet av en\r\nrättvis fördelningspolitik, om behovet av en\r\nvärnskatt.</pre><pre>Hur kds kan förena detta med kristna tankegångar\r\när en gåta för mig. Jag tror att det blir lika svårt för\r\nkds att passera valmanskåren i 1994 års val, och\r\nkanske t.o.m. att komma till himmelriket, som det\r\när att stå fast vid den här politiken.</pre><pre>Vi i Vänsterpartiet har ett mycket omfattande\r\nbatteri av förslag till åtgärder utformade i vår\r\nmotion. Det handlar om en ansvarig finansiering,\r\nom en rättvis omfördelning och om en\r\nkonjunkturpolitik så till vida att pengar sätts i\r\narbete. Det rör sig alltså om en efterfrågestimulans.\r\nDet gäller en politik som handlar om\r\ninkomstbeskattning och om en momssänkning för\r\natt stimulera efterfrågan. Vidare handlar det om en\r\nenergibeskattning för att nå miljö- och\r\nenergihushållningseffekter. Dessutom finns det\r\nförslag som innebär en kompensation för den\r\ninterna devalvering som regeringen och\r\nSocialdemokraterna genomförde i samband med\r\nhöstens krispaket, men som sedan så att säga blev\r\nlöst av sig själv många gånger om genom den\r\nflytande kronkursen.</pre><pre>Jag skall uppehålla mig vid några punkter. Vi har\r\nföreslagit en skärpning av inkomstbeskattningen\r\ngenom att marginalskatten över brytpunkten höjs\r\nfrån 20 till 25 %. Vi har också föreslagit en\r\nytterligare höjning i intervallet över 250 000 kronor\r\nmed ytterligare 5 procentenheter till 30 %. Det\r\nskulle ge marginalskatter på 55 %, i det övre\r\nintervallet på 60 %, och det innebär intäkter om\r\nungefär 3 miljarder kronor.</pre><pre>Borgerligheten tycks mena att det är en börda som\r\nman inte orkar med. Det är för drygt att betala så\r\nhöga marginalskatter, tycks man mena. Men det är\r\ninte särskilt höga marginalskatter. Ni visar\r\nverkligen inte prov på solidaritet.</pre><pre>Peter Kling i Ny demokrati aviserar omedelbart att\r\nde som har pengar och som alltså har råd sticker.\r\nMan tänker inte vara kvar. Nej, tack för den\r\nsamhällsmoralen! Men det är ungefär vad jag\r\nförväntat mig.</pre><pre>Okej, det går inte att höja marginalskatterna -- inte\r\nens för det goda ändamålet att rädda\r\nvälfärdssystem och att klara arbetslösheten. Men\r\ndå föreslår vi, och det blir vårt förstahandsyrkande,\r\nett borttagande av grundavdraget ovanför\r\nbrytpunkten. Vi får ha en stege, en avtrappning\r\nfrån ungefär 155 000 kronor och uppåt. På det\r\nsättet får vi under budgetåret in ungefär 4 miljarder\r\nkronor. På årsbasis skulle vi få in 8 miljarder\r\nkronor. Det är betydande inkomstförstärkningar --\r\natt jämföra med de väsentligt mindre\r\nförstärkningar som nu diskuteras i arbetsgruppen\r\noch som drabbar just dem som har det allra sämst.</pre><pre>Då säger utskottet: Detta kommer att ge upphov till\r\nkännbara skatteskärpningar, framför allt för\r\ninkomsttagare i måttliga inkomstlägen. Ja, man\r\nkan diskutera vad herrar riksdagsledamöter\r\nbetraktar som måttliga inkomstlägen. Ungefär\r\n80 % av den volym pengar som vi då drar in gäller\r\ninkomstlägen ovanför brytpunkten.</pre><pre>Några måste ju betala. Vi är medvetna om att det\r\ninte är roligt att föreslå skatteskärpningar. Men vi\r\nmåste betala. Vi lägger därför fram ett\r\nfördelningspolitiskt mycket sunt förslag. 80 % av\r\ninkomstförstärkningen kommer från nämnda skikt.</pre><pre>Vi har också lagt fram förslag om\r\nkapitalbeskattningen. Vi föreslår en återställning\r\ntill 30 % och återställning av den beskattning som\r\ntidigare fanns beträffande arv och gåvor. Det\r\nhandlar om de 420 miljoner kronor som togs bort\r\nunder 1992. Här vill vi se att de medlen återförs.</pre><pre>Våra förslag, jag har här gett exempel på några på\r\ninkomstbeskattningssidan, är verkligen rättvisa.\r\nOm dessa förslag förverkligades skulle de bidra till\r\natt Sverige kunde föras ut ur krisen. Förslagen är\r\ndessutom konjunkturpolitiskt sunda.</pre><pre>Naturligtvis ställer jag mig bakom Lars Bäckströms\r\nmeningsyttring i dess helhet. Den täcker ett stort\r\nantal områden. Men för att spara kammarens tid\r\nyrkar jag bifall till meningsyttringen specifikt vad\r\ngäller momenten 1, 2 och 5.</pre><pre>Utskottet avstyrker, tyvärr, våra förslag. Jag ser det\r\nsom ganska dramatiskt just i en situation där\r\ndiskussioner om åtgärder och finansiering förs. Jag\r\ntycker att de motiveringar som finns i utskottets\r\nbetänkande på s. 9 och 10, där det sägs att man\r\ngenom sin skattepolitik lägger grunden för en ny\r\nperiod av tillväxt, företagande och utveckling i\r\nSverige, rimmar oändligt dåligt med verkligheten.\r\nMan avvisar varje tanke på skattehöjningar för att\r\ndärmed förstärka inkomsterna och i någon mån\r\nbidra till sunda statsfinanser. Det sägs: Detta kan\r\nman inte göra. Det är mot strategin. Man avvisar\r\nalltså samtliga krav på skatteskärpningar.</pre><pre>Jag tror att det är fråga om en felaktig ekonomisk\r\nteori, ett slags fundamentalism som helt enkelt\r\nleder partierna långt bort från folkets krav och från\r\nen klok ekonomisk politik. Jag kan inte föreställa\r\nmig att det handlar om ett slags egoism, om att de\r\nflesta som sitter här och röstar har sådana\r\ninkomster att de, och vi, skulle drabbas ganska\r\nmåttligt av sådana här skatteskärpningar.</pre><pre>Att Moderaterna och Ny demokrati står för den här\r\nlinjen finner jag begripligt. Det är er linje, och den\r\nstår ni för. Den är ideologiskt uppbackad. Det är\r\ndärför som vi till mycket stor del är politiska\r\nmotståndare.</pre><pre>Att Centern, Folkpartiet och delvis även\r\nKristdemokraterna backar upp den här djupt\r\nosolidariska linjen förvånar mig, och jag tror att det\r\nockså förvånar vissa predikanter i Radioandakten.</pre><pre>Socialdemokraterna är, naturligtvis, litet vacklande\r\nhär. Man har förslag i vår riktning, och man har\r\nskrivningar i sina reservationer som kan vara\r\nacceptabla för oss. Men man går inte alls lika långt\r\nsom vi. Jag tycker inte att man har lika täckande\r\noch bra förslag. Det tror jag beror bl.a. på att man\r\nhar ställt sig bakom den skattereform som var så\r\norättvis och så underfinansierad och som faktiskt\r\nhar till stor del bidragit till de problem som vi i dag\r\nhar.</pre><pre>Anf. 60  PETER KLING (nyd) replik:</pre><pre>Herr talman! Hans Andersson vill höja\r\nmarginalskatterna för de rika, som han säger. Det\r\nskulle ge 6--8 miljarder.</pre><pre>En höjning av marginalskatten från 50 till 55 % ger\r\n4 miljarder, och en höjning från 50 till 65 % ger 13\r\nmiljarder. Om man konfiskerar alla intäkter -- jag\r\nlåter medvetet bli att använda ordet skatt, dvs. jag\r\ntalar om en konfiskation av alla löner som är minst\r\n300 000 kronor -- ger det, Hans Andersson, 12\r\nmiljarder.</pre><pre>När det gäller att spara de 30--50 miljarder som i\r\ndag behövs är det fråga om småpengar i det här\r\navseendet. Jag är helt på det klara med att en sådan\r\nhär skattehöjningseffekt på sikt är hämmande för\r\nsamhället. Vilka blir då lidande? Jo, de som jobbar\r\npå golvet, t.ex. industriarbetare. Jobb försvinner\r\nju. Dessutom försvinner kapital från landet. Så har\r\ndet alltid varit, och så kommer det alltid att vara när\r\nkapital beskattas hårt.</pre><pre>Däremot föreslår vi ordentliga nedskärningar. Vi\r\nvill skära ner biståndet med 5--6 miljarder för att\r\nförstärka statsfinanserna. Det bistånd som vi vill ha\r\nkvar vill vi effektivisera, så att alla medel kommer\r\nfram.</pre><pre>Vi vill också spara beträffande flyktingpolitiken.\r\nEn rationaliserad och bättre flyktingpolitik skulle,\r\nHans Andersson, ge minst 5--6 miljarder.</pre><pre>När det gäller organisationsbidrag -- politiskt\r\nmygel -- som politiska partier tillskansar sig vill vi\r\nspara 3--4 miljarder.</pre><pre>Vidare har vi lagt fram förslag till en ny\r\nfamiljepolitik. Brutto skulle 24 miljarder sparas.\r\nNettot blir inte så stort därför att\r\nföräldrapenningen är beskattad. Men säg att det\r\nblir en besparing i storleksordningen 10--12\r\nmiljarder.</pre><pre>Vi vill att alla, Hans Andersson, skall betala skatt i\r\nSverige. Det finns 20 000--30 000 svenska företag\r\nsom i dag är skrivna utomlands och som inte betalar\r\nskatt i Sverige. Jag tycker nog att Vänsterpartiet\r\nskall rösta för vår reservation när det aktuella\r\nbetänkandet tas upp till behandling.</pre><pre>Också det stora bostadsfusket kan nämnas här.\r\nFlera personer kan ju stå skrivna på en och samma\r\nadress.</pre><pre>De besparingar som jag har talat om skulle ge 27--\r\n35 miljarder, och det är något att ta fasta på. Tyvärr\r\ndrar politiker från olika partier åt alla håll. Man kan\r\ninte enas. Tyvärr krävs det så drastiska åtgärder\r\nsom jag talat om för att vi skall få ordning på\r\nSveriges ekonomi.</pre><pre>Anf. 61  HANS ANDERSSON (v) replik:</pre><pre>Herr talman! Om man vill riva ner välfärden, om\r\nman vill slå till mot alla dem som har det allra värst\r\när det klart att det går. Vi kan lägga ner större delen\r\nav statens verksamhet och den kommunala\r\nverksamheten, vi kan avskaffa pensionssystem och\r\nsocialförsäkring, så kommer vi nog upp till en\r\nbesparing på mer än 30 miljarder.</pre><pre>Jag har tittat på en del förslag på familjepolitikens\r\nområde och på en del annat som ni har kommit\r\nmed, för att inte tala om det ni föreslår när det\r\ngäller flyktingmottagning och u-landspolitik. Det är\r\ndjupt osolidarisk och vulgär politik. Gör ni det för\r\natt försvara de personer som har väldigt mycket och\r\nsom kan ligga på en mycket hög konsumtionsnivå?\r\nJa, det gör ni. Jag är mycket upprörd. Vi är\r\nverkligen era motståndare, skall ni veta.</pre><pre>Självfallet föreslår vi inte dessa\r\ninkomstförstärkningar för att omedelbart komma\r\ntill rätta med det mycket stora budgetunderskott\r\nsom har seglat upp under flera år. Det sade jag. Det\r\ngör vi i första hand för att kunna göra omfattande\r\nsatsningar inom industri, infrastruktur och offentlig\r\nsektor samt för att kunna finansiera satsningarna i\r\nsyfte att dra i gång svensk tillväxt, i syfte att\r\nbekämpa arbetslöshet och även för att finansiera\r\nutbildningsinsatser.</pre><pre>Vi menar att det finns relativt snabba pengar, i\r\nstorleksordningen 10--15 miljarder kronor sett över\r\nbudgetåret . Det är bara halva året vi kan räkna\r\nändå, sett ur skattesynpunkt. Dessa pengar kan vi\r\nnå utan att egentligen någon drabbas hårt.</pre><pre>Grundavdragsförslaget innebär att vi inte alls höjer\r\nmarginalskatten. 50 % för den som inte tål mer. De\r\növriga inkomstförstärkningarna på skattesidan\r\nhöjer marginalskatten en smula, men det är väl inte\r\nhela världen när man har så höga inkomster. Jag\r\nskulle vilja säga att det snarare handlar om att\r\ninkomsterna är för höga för många människor,\r\nprecis som det finns pensionsförmåner och\r\nfallskärmsavtal som är för goda. I första hand finns\r\ndet inget skatteproblem på den kanten.</pre><pre>Ekonomisk brottslighet. Ja, vi har med all kraft\r\nständigt stött kampen mot ekonomisk brottslighet.\r\nMen det är snart inte mycket till kamp. Volymen av\r\nekonomisk brottslighet har ökat lavinartat och\r\ninnefattar också en stor del av bank- och\r\nfinanskrisen. Det finns för få poliser med\r\nkompetens. Det finns över huvud taget för få\r\ntjänster på det området. Det är mycket lätt i dag att\r\nhålla sig undan skattepoliserna. Det är mycket lätt\r\natt fuska ekonomiskt och med sitt osolidariska\r\nbeteeende se till att budgetunderskottet växer.</pre><pre>Anf. 62  PETER KLING (nyd) replik:</pre><pre>Herr talman! Hans Andersson talar om djupt\r\nosolidariska besparingar. Det jag har framfört är\r\nbesparingar i biståndet och en effektivisering av\r\ndet. Likadant föreslår vi en effektivisering och en\r\nbesparing på flyktingpolitikens område.</pre><pre>Jag måste faktiskt tala om för Hans Andersson att\r\näven om inte 70--80 % av människorna i Sverige\r\nhar röstat på oss, tycker faktiskt den största delen\r\nav svenska befolkningen likadant som Ny\r\ndemokrati i det här fallet. Hans Andersson\r\nstämplar en stor del av den svenska befolkningen\r\nsom osolidarisk. Det kanske ni kan tacka för på\r\nläktaren, att ni är osolidariska. Jag vet inte hur han\r\ntar det.</pre><pre>Det är litet förvånansvärt att Hans Andersson från\r\nVänsterpartiet inte bifaller vår reservation nr 9\r\nbeträffande bostadsförmåner. I det avseendet\r\ntycker ni likadant som motionären. Jag hoppas\r\nverkligen att Hans Andersson ser över detta innan\r\nni röstar, så att ni kan rösta på Ny demokratis\r\nreservation. Den handlar faktiskt om lantarbetares\r\nbostadsförmåner, som är orättvisa i dag.</pre><pre>Anf. 63  HANS ANDERSSON (v) replik:</pre><pre>Herr talman! Man kan tycka att det blir litet\r\nkäbbel. Men låt mig ge två exempel.</pre><pre>Jag har i arbetsmarknadsutskottet mött två förslag\r\nfrån Ny demokrati. Sänk arbetslöshetsförsäkringen\r\nytterligare 10 procentenheter, till 70 %! Konstigt\r\nnog läste jag ett snyftreportage om Bert Karlsson i\r\nAftonbladet. Han tyckte att det var bedrövligt att\r\nman skulle fatta beslut som drabbade de arbetslösa\r\npå det här sättet. Det var inte roligt att vara\r\npolitiker längre. Nej, det vore nog bra om flera\r\növervägde sin roll.</pre><pre>Jag mötte också ett förslag om att spara 2 miljarder\r\nkronor på Samhall genom att helt enkelt sänka\r\nlönen avsevärt för dem som bara hade ett\r\nhandikapp. För den som var både döv och blind\r\ngick det väl an att få nuvarande ersättningsnivå,\r\nannars skulle den ner 2 miljarder för just de\r\narbetshandikappade.</pre><pre>Det är den typen av osolidarisk politik som vi aldrig\r\nkommer att ställa upp på. När man ställer den\r\ntypen av besparingar mot de inkomstförstärkningar\r\nsom vi talar om, från människor som har mycket\r\nhöga inkomster, från människor som har goda\r\nförmögenheter, är det mig en gåta att man utan att\r\nblekna kan försvara Ny demokratis politik.</pre><pre>Andre vice talmannen anmälde att Peter Kling\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 64  HARRY STAAF (kds):</pre><pre>Herr talman! Skatteutskottets betänkande nr 20\r\nbehandlar skattepolitiken. Betänkandet behandlar\r\n49 motioner som har väckts, och utskottet avstyrker\r\nsamtliga motioner. Reservanterna har\r\nåstadkommit 14 reservationer och en\r\nmeningsyttring. Anita Johansson och Peter Kling\r\nhar redogjort väl för vad dessa reservationer\r\ninnehåller. Peter Kling har tagit upp en hel del\r\nmotionsyrkanden som han yrkar bifall till. Jag\r\nkanske återkommer litet till det under anförandet.</pre><pre>De socialdemokratiska reservanterna tillstyrker\r\nmotioner gällande skatteuttagets storlek och krav\r\npå höjda skatter över brytpunkten. I Vänsterns\r\nmeningsyttring finns båda delarna, både höjd skatt\r\növer brytpunkten och höjd skatt under\r\nbrytpunkten.</pre><pre>På tre delområden vill Socialdemokraterna återgå\r\ntill tidigare regler. Vi har behandlat dem tidigare\r\nhär i kammaren. Det är kanske mer en uppföljning\r\nav tidigare ställningstaganden från\r\nSocialdemokraternas sida. Man vill återinföra\r\nsocialavgifter för avsättning till\r\nvinstandelsstiftelser, skattereduktionen för\r\nfackföreningsavgifter samt skattefrihet för\r\nstipendier, som i många fall får betraktas som\r\nnågon form av lön.</pre><pre>Vi hade i debatten för ett år sedan en ganska\r\nomfattande diskussion om hobbyverksamheten. Vi\r\nhade mängder med motioner på det området. I\r\nhöstas kom det en proposition som förbättrade de\r\nhär villkoren. Man fick alltså räkna förluster fem år\r\ntillbaka i tiden, när man fick vinst på en\r\nhobbyverksamhet. De flesta som hade motioner på\r\ndet här området har låtit sig nöja med det. Men\r\nPeter Kling och Sten Andersson återkommer när\r\ndet gäller hobbyhästar och vill ha skattefrihet för\r\ntvå hobbyhästar. Jag tycker att man borde avvakta\r\nutfallet av den nya skattelagstiftningen innan man\r\nkräver detta.</pre><pre>Motioner om bostadsförmåner, lunchförmåner och\r\nbilförmåner berör frågor som i vissa delar är\r\nföremål för utredning. Det finns skäl att avvakta\r\nutredningarna innan riksdagen tar ställning till det\r\nsom aktualiseras i motionerna. Jag ber att också på\r\ndet här området få återkomma litet längre fram i\r\nanförandet.</pre><pre>Motioner som berör fribelopp för sparare och\r\nuppgiftsskyldighet för viss typ av sparande avstyrks\r\nbåde av principiella skäl och för att de problem som\r\nmotionärerna berör tangeras av\r\nUppbördsutredningen.</pre><pre>Nu skall jag gå tillbaka till de socialdemokratiska\r\nreservationerna, som är sex till antalet, och till\r\nAnita Johansson. Reservationerna berör\r\nprincipiella områden och medför praktiska\r\nkonsekvenser.</pre><pre>På skatten på sparandet, förmögenhetsskatten,\r\narvsskatten, sociala avgifter på vinstandelar\r\nfokuseras olika synsätt. Hur skapar vi bäst nya jobb\r\noch långsiktigt goda villkor för småföretagsamhet?\r\nRegeringens uppfattning är att om vi skall få nya\r\njobb, vilket är alldeles nödvändigt med tanke på att\r\nvi på tre år har förlorat nästan 200 000 jobb i\r\nindustrin, sker det bäst genom att man skapar goda\r\nvillkor för småföretagen, så att småföretagen kan\r\nväxa och bli medelstora företag. Då måste det\r\nfinnas möjligheter för en egen kapitalbildning i de\r\nhär företagen. Det måste också finnas möjligheter\r\ntill generationsskifte i företagen. Då kan man inte\r\nha högre arvsskatt än vi har i dag. Kanske man\r\nt.o.m. borde reducera den arvsskatt som vi nu har\r\nnågot.</pre><pre>Det är också bra för effektiviteten och\r\nproduktiviteten om de anställda får möjlighet att bli\r\ndelägare i företagen. Då är vinstandelar, som vi ser\r\ndet, en bra möjlighet. Då finns det skäl att inte ta\r\nut sociala avgifter på den typen av sparande. Det är\r\nalltså en åtgärd som även den på sikt bör leda till\r\nnya jobb.</pre><pre>Det finns en rad motionskrav och pläderingar för\r\nhöjda marginalskatter över 50 %, som jag redan\r\ntidigare har nämnt. Detta var en debatt som fördes\r\nväldigt intensivt innan kds kom till riksdagen. Det\r\nråder väl inget tvivel om att det dåvarande\r\nregeringsunderlaget tog mycket stryk i\r\nvalmanskåren för skattereformen och för att man\r\ngenomförde en marginalskattesänkning från 65 %\r\ntill 50 %.</pre><pre>Därför menar jag att Socialdemokraterna inte kan\r\nha gjort det för ro skull, utan det måste ha funnits\r\nmycket bärande och rationella argument för att\r\ngenomföra en åtgärd som förorsakade så mycket\r\noro och motstånd i den egna valmanskåren. Jag\r\nvore tacksam om Anita Johansson redogör för de\r\nrationella argument som ledde fram till det\r\nbeslutet. Jag tror att det vore värdefullt för den\r\nframtida debatten.</pre><pre>I många motioner talas det om värnskatt och\r\nsolidaritetsskatt. Jag har mött begreppet i minst tre\r\nolika versioner under den senaste veckan.\r\nSocialdemokraterna har använt uttrycket i sin\r\nmotion om en skatteskärpning på 4 miljarder.\r\nSedan finns det andra versioner. I den offentliga\r\ndebatten anser man att dessa pengar skall räcka till\r\nväldigt mycket. De skall användas till att minska\r\nbudgetunderskottet. De skall användas till\r\nefterfrågestimulanser. De skall användas till att\r\nåterföra 7,2 miljarder till kommunerna, och de\r\nskall användas till att fylla på hål i\r\narbetslöshetskassorna. Lägger man samman\r\nalltihop blir det rätt så mycket pengar.</pre><pre>Om vi skulle dra in allt som finns kvar efter skatt på\r\ninkomster över 200 000 kr, kan vi ta in ungefär 40\r\nmiljarder. Önskemålen om och förväntningarna på\r\nvad en värnskatt skall kunna klara av motsvarar i\r\nstorleksordningen en tredjedel av detta. Jag tror att\r\ndet också där vore värdefullt om Anita Johansson\r\npreciserade var dessa skatter skall tas ut och vad de\r\nskall användas till.</pre><pre>För utskottets del framhåller vi att den\r\nmarginalskattereform som genomfördes 1990/91\r\nvar nödvändig och att bred enighet har rått om att\r\nmarginalskatterna bör begränsas till högst 50 %. I\r\nolika utfrågningar med representanter för\r\nLindbeckkommissionen framgår att det vore\r\nolyckligt med tanke på omvärldens tilltro till\r\nSverige om man gjorde ett avsteg från\r\nskattereformens principer på denna punkt. Även i\r\nden socialdemokratiska reservationen av Ingvar\r\nCarlsson framgår att ekonomins effektivitet blir\r\nlidande om man gör avsteg från skattereformen.</pre><pre>Skattehöjningar löser nog inte Sveriges problem.\r\nDet har många sagt. Av Vänsterpartiets motion,\r\nsom väl Hans Andersson närmast skall svara för, får\r\nman först ett intryck av att det är en mycket\r\nansvarsfull motion. Där försöker man med en\r\nfinansiering av underskott. Man talar om att ''vissa\r\nskattehöjningar'' är nödvändiga. Beträffande den\r\ntabell som där finns och som slutar med 18,55\r\nmiljarder i skattehöjningar skall man observera att\r\nden avser ett halvår. Om man undantar\r\nmomssänkningen är det fråga om en helårseffekt i\r\nskattehöjningar på 44 miljarder kronor. Med min\r\nsyn är det inte fråga om ''vissa skattehöjningar'',\r\nutan det är mycket våldsamma skattehöjningar.</pre><pre>Anita Johansson ställde frågan, och det gjorde\r\nHans Andersson också: Var står kds när det gäller\r\nvärnskatten, alltså en skatteskärpning innebärande\r\növer 50 % marginalskatt? För min del är svaret\r\nenkelt så till vida att vår partistyrelse har avvisat en\r\nsådan skattehöjning.</pre><pre>Herr talman! Innan jag fäster uppmärksamheten på\r\nnågra delfrågor i utskottets betänkande, vill jag\r\npassa på att yrka bifall till skatteutskottets\r\nhemställan och avslag på reservationerna. De\r\nreservationer som det har yrkats bifall till är 1, 2, 5,\r\n7, 9, 10 och 14. Jag yrkar alltså avslag på dessa.</pre><pre>Sedan vill jag ta tiden i akt och lyfta fram några\r\nfrågor ur betänkandet. Beträffande barntillsyn och\r\nbarntillsynskostnader finns motioner av Ingrid\r\nNäslund och Håkan Holmberg. Håkan Holmbergs\r\nmotion innehåller krav på en översyn av\r\nbestämmelserna för föräldrakooperativ i syfte att\r\nåstadkomma största möjliga förenklingar i deras\r\narbete. Utskottets uppfattning är att det är\r\nmotiverat att Riksskatteverket och regeringen\r\nägnar fortsatt uppmärksamhet åt dessa skattefrågor\r\noch vidtar åtgärder för att åstadkomma de\r\nförenklingar som kan anses behövliga.</pre><pre>Beträffande bostadsförmånerna, som Peter Kling\r\nberörde, anser man att den uppbördsutredning som\r\npåbörjats är oförhindrad att ta upp de eventuella\r\nproblem som föreligger inom detta område, liksom\r\nutredningen om tjänsteinkomstbeskattningen.</pre><pre>Beträffande lunchförmåner pågår en\r\nundersökning. Utskottet utgår från att\r\nställningstagandet i fråga om utredningsresultatet\r\nkommer att redovisas skyndsamt, alltså redovisas\r\nskyndsamt.</pre><pre>När det gäller bilförmåner och bilavdrag redogör\r\nutskottet litet för vad 1991 års skatteomläggning\r\ninnebar. Bilförmånerna är starkt schabloniserade.\r\nDe utgår i princip från en privat körsträcka på 1 500\r\nmil om året. Möjligheterna till jämkning är\r\nbegränsade. Utskottet vill inte bestrida att de\r\nförmånsvärden som skall tas upp enligt dessa\r\nschabloner i många sådana fall som avses i\r\nmotionerna kan framstå som alltför höga och att\r\nreglerna kan upplevas som orättvisa. Vi vet att det\r\npågår en översyn av detta inom\r\nFinansdepartementet i syfte att pröva\r\nmöjligheterna att uppnå en förbättring av\r\nsambandet körsträckor--förmånsvärden.</pre><pre>Anf. 65  ANITA JOHANSSON (s) replik:</pre><pre>Herr talman! Harry Staaf var inte i riksdagen då vi\r\nträffade den stora skatteöverenskommelsen med\r\nFolkpartiet. Det var vi som drev på att vi behövde\r\nen ny skattereform. Jag tillstår att den gamla\r\nskattereformen var ett lapptäcke. Det skulle löna\r\nsig att arbete och det skulle vara mindre lönsamt att\r\ndra av en massa när det gäller skatter. Det var vi\r\noch Folkpartiet överens om. Tyvärr har Harry Staaf\r\nnu varit med och förändrat mycket i den ganska fina\r\nreformen.</pre><pre>Solidaritetsskatt eller värnskatt -- vi kan kalla det\r\nvad vi vill -- men jag trodde att Harry Staaf hade\r\nbegripit att det fattas 200 miljarder i budgeten.\r\nHarry Staaf ställde frågan: Vad skall pengarna\r\nanvändas till? Jag skulle inte ha några som helst\r\nbekymmer att pytsa ut dessa 4--5 miljarder.</pre><pre>Vad det handlar om nu är att de rika, vi som har\r\nlyckan att ha ett arbete och de som har en god\r\ninkomst skall vara solidariska och bidra när\r\nregeringen nu skall försämra för låginkomsttagare,\r\nförsämra i a-kassorna och mycket annat. Jag skulle\r\nkunna skriva en lista till Harry Staaf på vad vi skulle\r\nkunna använda de 5 miljarder till som vårt förslag\r\nom solidaritetsskatt innebär. Vårt förslag när det\r\ngäller förmögenhetsskatten är att alla tillgångar\r\nskall beskattas efter samma principer. Så har vi sagt\r\npå område efter område. Det var vi överens om när\r\nvi träffade skatteuppgörelsen.</pre><pre>Jag måste säga att jag är ganska besviken på kds.\r\nJag tänkte efter den hemska valnatten 1991: Nu\r\nkommer kds, som väl ändå står för solidariteten, in\r\ni riksdagen. Det var en tröst på valnatten. Men jag\r\nhar blivit ganska klar över, inte minst efter Harry\r\nStaafs inlägg i dag, att ni tydligen inte är beredda\r\natt höja en enda skatt -- vilket ändå Folkpartiet\r\nantyder -- och att ni mer och mer ramlar in i\r\nmoderatfällan.</pre><pre>Anf. 66  HARRY STAAF (kds) replik:</pre><pre>Herr talman! Anita Johansson är besviken på oss i\r\nkds därför att vi enligt hennes uppfattning inte står\r\nför solidaritet. Vi anser att vi gör det. Däremot får\r\nman inte blanda ihop solidaritet med en form av\r\nstatssystem.</pre><pre>Vi står alltså bakom marknadsekonomin och dess\r\nfunktioner. Det innebär i någon mån att om man\r\nvill värna de svaga i ett sådant system, får man göra\r\ndet på något annat sätt än att ta in skatter och\r\nfördela ut dem. Om man har ett högt skattetak, kan\r\ndet faktiskt vara svårare att solidariskt omfördela\r\npengar än om man har ett lägre skattetak.</pre><pre>Det är också viktigt för små och svaga i samhället\r\natt man värnar om arbetstillfällen. Det gör man\r\nbäst genom att ge goda villkor för små och\r\nmedelstora företag. Det är ju inte vår politik, Anita\r\nJohansson, som har minskat arbetstillfällena. De\r\nflesta var på väg att försvinna när den nya\r\nregeringen tillträdde.</pre><pre>När det gäller skattesystemet varnade jag i den\r\nallmänpolitiska debatten för att spela jojo med\r\nskatterna. Om vi har bestämt oss för ett\r\nskattesystem, skall vi långsiktigt hålla fast vid det.\r\nDe människor som i någon mån får betala de höjda\r\nmarginalskatterna har en viss förmåga att se till att\r\ndet som de får ut efter skatt förblir oförändrat. En\r\ndel av dem har gjort så, och de kompenserar sig i\r\nbåda systemen. De människor som inte kan\r\nkompensera sig har ändå kompensationskrav.\r\nHöjda marginalskatter blir då liksom fotogen på en\r\ninflationsbrasa, och det skall vi försöka att undvika.</pre><pre>Anf. 67  ANITA JOHANSSON (s) replik:</pre><pre>Herr talman! Harry Staaf säger att vi inte skall spela\r\njojo med skatterna, vilket han också sade i den\r\nallmänpolitiska debatten. Men vem är det som\r\negentligen spelar jojo? På punkt efter punkt har\r\nHarry Staaf i utskottet varit med på att gå ifrån den\r\ngrundläggande skattereformen.</pre><pre>Som exempel kan vi ta kapitalinkomsterna. Vi\r\nvidhåller att skatten här skall vara 30 %. Harry\r\nStaaf var med i riksdagen när vi gjorde uppgörelsen\r\nmed regeringen i höstas. Jag undrar om inte Harry\r\nStaaf som kristdemokrat tycker att det är ganska\r\nstötande att gå emot en uppgörelse. Det borde\r\nkännas litet grand i bröstet på Harry Staaf.</pre><pre>Sedan undrar jag om Harry Staaf tycker att den\r\nnuvarande ekonomiska politiken -- jag inbegriper\r\ndå skattepolitiken -- leder till högre tillväxt, ökade\r\ninvesteringar och till att skapa nya arbetstillfällen.\r\nAldrig någonsin i detta land har det funnits så\r\nmånga arbetslösa som i dag. Ändå står Harry Staaf\r\noch försvarar den ekonomiska politiken. Det är\r\nlitet konstigt, tycker jag.</pre><pre>Anf. 68  HARRY STAAF (kds) replik:</pre><pre>Herr talman! Vi måste skilja på olika saker, Anita\r\nJohansson.</pre><pre>Om man kan genomföra en sänkning av\r\nkapitalskatterna utan att man behöver gå tillbaka,\r\när ju inte detta som att spela jojo med skatterna.\r\nFör vår del har vi kritiserat\r\nskatteöverenskommelsen på fyra punkter, varav en\r\npunkt var att den inte gynnade sparandet. Om man\r\nnågot sänker kapitalskatterna, gynnas sparandet.\r\nMan fick dock ta tillbaka förslaget i\r\növerenskommelsen med socialdemokraterna. Om\r\nvi från regeringsunderlaget har svikit eller inte, är\r\nfullständigt omöjligt att läsa ut av det protokoll som\r\när det enda som vi har tillgång till. Jag har inte\r\nnågon anledning att inte lita på mina företrädare i\r\nden här frågan, som anser att de inte har svikit.</pre><pre>Det tar faktiskt litet tid, Anita Johansson, att skapa\r\nnya arbetstillfällen. Det är ju inte bara Sverige som\r\nupplever en form av depression, utan det finns en\r\nnedgång litet varstans i omvärlden. Men vi har\r\nkanske haft en större nedgång i Sverige beroende\r\npå det som hände under slutet av 80-talet. Politik\r\nmåste bedrivas långsiktigt. Man kan inte förvänta\r\nsig så snabba resultat. Det är därför\r\nLindbeckkommissionen förordar längre\r\nvalmansperioder. Vi har bara kommit halvvägs. Vi\r\nhar i stort sett arbetat bara nio månader med en\r\nbudget som vi själva står bakom.</pre><pre>Andre vice talmannen anmälde att Anita\r\nJohansson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 69  HANS ANDERSSON (v) replik:</pre><pre>Herr talman! Harry Staaf ondgör sig över att vi från\r\nVänsterpartiet föreslår stora\r\ninkomstförstärkningar. Det är klart att det rör sig\r\nom rätt stora belopp, men det är ändå inte mycket\r\nmot vad man skulle behöva för att komma åt det\r\nstrukturella budgetunderskottet och samtidigt göra\r\nexpansiva insatser i kampen mot arbetslösheten.\r\nDetta är viktigt att komma ihåg. Det tycks mig\r\noansvarigt att regeringen och regeringspartierna är\r\nså fullständigt likgiltiga för målsättningen att i den\r\nfruktansvärda statsfinansiella kris som vi lever i dra\r\nin inkomster till staten.</pre><pre>De skatter som vi föreslår medför trots allt inte att\r\nskattenivån internationellt sett kommer att ligga på\r\nnågon dramatiskt hög nivå. Förutom\r\nfördelningspolitiskt motiverade skatteindragningar\r\nföreslår vi energi- och miljöpolitiskt motiverade\r\nbeskattningar. Sedan innebär en stor del av den\r\nsumma som Harry Staaf nämnde praktiskt taget ett\r\nåterställande av arbetsgivaravgiften. Vi har tänkt\r\nmycket och sett detta i relation till effekten på\r\nsysselsättningen. Men vi sopar inte bara in pengar,\r\nutan vi finansierar även våra expansiva förslag.\r\nMycket av de pengar som vi vill ta in skulle\r\nomedelbart satsas i näringslivet för att skapa nya\r\njobb.</pre><pre>När det gäller fördelningspolitiken slår det mig att\r\nformuleringen på s. 9 i utskottsbetänkandet är\r\nganska träffande, där det står att ''den\r\nsamhällsekonomiska utvecklingen medfört en\r\nbreddad och mer nyanserad syn på dessa frågor''.\r\nFördelningspolitiken har faktiskt övergivits i\r\nSverige, skulle jag vilja säga. Klyftorna ökar\r\nmycket starkt, både på inkomstsidan och med hjälp\r\nav skattepolitiken.</pre><pre>Vad är det för fel på grundavdraget? Jag fick inget\r\nsvar på den frågan. Men jag kan läsa i\r\nutskottsbetänkandet att regeringen har\r\nuppmärksammat frågan huruvida det är möjligt att\r\nta bort eller reducera grundavdraget. Men varför\r\nsker då ingenting? Är man ointresserad av\r\ninkomstförstärkningar? Vi har lagt fram ett\r\nkonkret förslag som drabbar rättvist. Jag skulle\r\nvilja ha svar på den frågan, Harry Staaf.</pre><pre>Anf. 70  HARRY STAAF (kds) replik:</pre><pre>Herr talman! Hans Andersson betraktar inte dessa\r\nskattehöjningar som så särskilt stora, men 44\r\nmiljarder på ett år är ju ett ganska imponerande\r\nbelopp. Det finns ideologiska skillnader som det\r\ninte finns någon anledning att sticka under stol\r\nmed. Hans Andersson representerar tankegången\r\natt det är bäst att ta in så mycket pengar som möjligt\r\noch sedan fördela ut dem. Vår tankegång är att det\r\ngäller att öka och att ge möjlighet för människors\r\neget ansvar. Då kan man inte genomföra dessa\r\nskattehöjningar.</pre><pre>Vidare talade Hans Andersson om en förändrad\r\nsyn på fördelningspolitiken. Det har vi sett väldigt\r\nlänge. Vi vill att det skall finnas bidrag för att hjälpa\r\nde mycket svaga, men vi har också långtgående\r\nkrav på omfördelningar från mindre välbeställda\r\ntill bättre välbeställda. Här har\r\nomfördelningspolitiken misslyckats -- det gäller\r\nt.ex. bostadssubventionerna. Detta är ju en\r\nfunktion av vad som har hänt när jobben har\r\nsviktat. Det absolut viktigaste för att kunna föra en\r\nbra fördelningspolitik är ju att folk har arbete och\r\nkan försörja sig på egna inkomster. Om så inte är\r\nfallet, kan vi inte hålla på att låna hur länge som\r\nhelst. Då drabbas vi alla av minskade förmåner och\r\nhöjda skatter. Uppgörelsen i höstas innebar höjda\r\nskatter.</pre><pre>Hans Andersson frågade om\r\ngrundavdragskonstruktionen, som i och för sig kan\r\nvara intressant. Men observera att vi kommer att\r\nsänka grundavdraget nästa år, vilket medför en\r\nskatteskärpning. Ovanpå detta vill Hans\r\nAndersson lägga ytterligare 3 000 kr för den som\r\nligger alldeles under brytpunkten. Grundavdraget\r\nbörjar ju att beröra inkomster mellan 150 000 kr\r\noch 200 000 kr. Således är det ganska många\r\ninkomsttagare som skulle få en\r\nmarginalskattehöjning från 30 % till 40 %.</pre><pre>Anf. 71  HANS ANDERSSON (v) replik:</pre><pre>Herr talman! Jag sade tidigare, vilket jag står för,\r\natt 80 % av intäkterna med hjälp av vårt\r\ngrundavdragsförslag kommer från inkomstlägen\r\nsom ligger över brytpunkten. Detta är ett\r\nfördelningspolitiskt träffsäkert system.</pre><pre>Jag håller med om att\r\nbostadssubventioneringssystemet inte alltid har\r\nvarit så träffsäkert. Det är skälet till att vi, för att vi\r\npå sikt skall få ned det strukturella\r\nbudgetunderskottet, aviserar införandet av ett nytt\r\nsystem som blir mer fördelningspolitiskt\r\nträffsäkert, men som också sparar pengar.</pre><pre>När det gäller sparandet, som Harry Staaf vill öka,\r\nkan jag bara notera att sparandet sedan en längre\r\ntid nu har ökat. Det beror på att det har blivit\r\nalltmer lönsamt att spara. På ett sätt är det ju bra\r\natt det sparas, men det får inte sparas för mycket,\r\ndärför att effekten då blir ytterligare depression.</pre><pre>Beträffande marginalskatterna, vill jag säga att det\r\när dystert att en så stor del av de högavlönade,\r\nnämligen de som har möjlighet att bära en\r\nskattehöjning, säger nej till att öka den\r\nskatteformen.</pre><pre>Varför är det så fult att betala skatt? Jag tycker att\r\nSverige var ett bättre land när det fanns en\r\nsolidarisk känsla av att man genom\r\nskatteinbetalningen bidrog till samhällsutveckling\r\noch välfärd för många. I dag är det egentligen\r\npropaganda mot att betala skatt.</pre><pre>Beträffande frågan om omöjligheten av att låna,\r\nskall den inte riktas till oss vänsterpartister. Vi har\r\nett starkare budgetförslag, i vilket vi har föreslagit\r\nväsentligt större inkomstförstärkningar än vad\r\nregeringen har lyckats presentera. Vi föreslår\r\nsamtidigt, vilket är en av idéerna, mycket kraftigare\r\ninsatser mot arbetslösheten.</pre><pre>Jag tror, Harry Staaf, att det vore klokt att se\r\nytterligare ett varv på våra förslag, annars blir det\r\nkämpigt att komma igenom nålsögat.</pre><pre>Anf. 72  HARRY STAAF (kds) replik:</pre><pre>Herr talman! Hans Andersson berörde att en del\r\ntycker att det är fult att betala skatt. Jag tillhör dem\r\nsom känslomässigt sett har haft mycket lätt att\r\nbetala skatt. Jag skulle alltså känslomässigt ha\r\nväldigt lätt att gå på de skatteförslag som ni har\r\npresenterat. Men, och det är väldigt viktigt, det\r\nfinns många rationella argument för att genomföra\r\nskattereformen. Alla vill inte betala höga skatter.\r\nMan ägnar sig då i stället åt att försöka smita undan\r\natt betala skatt. Det är den sjuka som har spritt sig.\r\nDet vore bra om alla vore glada över att betala sin\r\nskatt, vilket jag tycker att man skall göra. Oavsett\r\nom man vill öka människors egenansvar eller om\r\nman vill att staten skall fördela pengarna, finns det\r\nnaturligtvis ändå skäl att se på de olika\r\nfunktionerna.</pre><pre>Hans Andersson talar om att sparandet kan bli för\r\nhögt. Internationellt sett är det privata sparandet,\r\n8 %, inte särskilt högt. Men om vi tänker på att det\r\ni slutet av 80-talet, när inkomsterna var mycket\r\ngoda, var ett negativt privat sparande på 4 %,\r\nförstår man att det var något fel på systemet. Man\r\nlånade då till inkomster. Det är det svåra kastet från\r\natt folk betedde sig felaktigt till att folk nu\r\nsparandemässigt beter sig litet mer förnuftigt, som\r\nockså har skapat en del av de svårigheter som vi\r\nhar.</pre><pre>Andre vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare repliker i detta\r\nreplikskifte.</pre><pre>Anf. 73  PETER KLING (nyd):</pre><pre>Herr talman! Jag vill svara Harry Staaf på frågan\r\nom hobbyhästen. Varför slåss jag för hobbyhästen?\r\nJo, därför att jag vill bevara statens intäkter, dvs.\r\nskattebetalarnas intäkter.</pre><pre>Om man inte inför hobbyhäst igen är jag rädd för\r\natt denna näring på sikt kommer att bli lidande. Det\r\när en ganska stor näring, Harry Staaf. Trav- och\r\ngaloppsporten omsätter omkring 18 miljarder, och\r\n60 000 människor jobbar inom branschen. Med\r\ntanke på det, tror jag att återinförandet av\r\nhobbyhästen åtminstone kommer att bibehålla\r\nnäringen.</pre><pre>Hur stora är intäkterna för staten? Jo, de är på sin\r\nhöjd 10 miljoner. Jag har talat med ganska många\r\namatörhästägare, som säger: Jag jobbar i en\r\nindustri eller i ett byggföretag etc. Min häst har jag\r\nsom hobby, så jag för ingen bok. Om deras hästar\r\nspringer in pengar, börjar det byråkratiska krånglet\r\nmed skattemyndigheterna och med kvitton hit och\r\ndit. Man skall föra redovisning osv. Jag tror att\r\ndessa 10 miljoner lätt äts upp av det byråkratiska\r\nkrånglet.</pre><pre>Vi har i dag fått en del påhopp om att Ny demokrati\r\nenbart slåss för höginkomsttagare. Vad jag kan läsa\r\nut av våra reservationer till skatteutskottets\r\nbetänkande, tycker jag inte att vi slåss för\r\nhöginkomsttagare när det gäller\r\nhobbyhästägandet. Ägarna är ofta\r\nindustriarbetare, byggnadsarbetare och bönder.\r\nJag vill också från våra reservationer påvisa att\r\nreglerna för att införa existensminimum igen, så vitt\r\njag kan se, inte heller är för höginkomsttagare.\r\nLantarbetarnas bostadsförmåner gäller inte för\r\nhöginkomsttagare, eftersom det är\r\nlåginkomsttagare som jobbar hos bönderna.\r\nLunchförmåner gynnar inga höginkomsttagare.\r\nKostnadsförmåner, som löntagare får från sina\r\narbetsgivare, är heller ingenting för\r\nhöginkomsttagare. Gåvor till allmännyttiga\r\nändamål kommer på sikt att gynna\r\nlåginkomsttagare.</pre><pre>Jag vill bestämt hävda att Ny demokrati inte är ett\r\nparti som bara slåss för de rika. Det räcker att läsa\r\nNy demokratis reservationer till skatteutskottets\r\nbetänkande för att man skall förstå att vi inte gör\r\ndet.</pre><pre>Anf. 74  HARRY STAAF (kds):</pre><pre>Herr talman! Såvitt jag kan förstå riktar sig Peter\r\nKling till mig i sin replik om hobbyhästarna. Jag\r\nskall försöka svara honom på den.</pre><pre>Jag anser att denna hobbyhästverksamhet är\r\nmycket positiv, därför att den genom avkastningen\r\nbidrar till att hålla en del av jordbruket i gång. Det\r\ngår åt jordbruksprodukter och man bibehåller\r\nöppna landskap.</pre><pre>Men det finns skäl att avvakta utvecklingen efter att\r\ndenna förändring har gjorts, för att se om\r\nverksamheten verkligen får så allvarliga\r\nkonsekvenser som Peter Kling gör gällande.\r\nEftersom de allra flesta hobbyhästar, enligt Peter\r\nKlings reservation, inte ger någon förtjänst, tror jag\r\natt man är glad över sina hästar. Om en hobbyhäst\r\nbörjar gå med vinst har man möjlighet att göra\r\navdrag för de förluster som man har haft under fem\r\når. Jag tror för min del att det bör vara tillräckligt.</pre><pre>Anf. 75  PETER KLING (nyd):</pre><pre>Herr talman! Harry Staaf, jag lever i verkligheten\r\nmed hästägande, därför vet jag hur mycket\r\nhästsatsningen har gått ned under de senste åren.\r\nIngen satsar längre på trav- eller galopphäst,\r\neftersom man vet att man får betala hiskeliga\r\nskatter.</pre><pre>Jag skall göra en jämförelse för att Harry Staaf skall\r\nförstå vad jag menar. Hästägarnas totala kostnader\r\nför att hålla hästarna i gång är 1,8 miljarder, och\r\nman tävlar om 550 miljoner. Dessa 550 miljoner blir\r\ndå beskattningsbara. För att referera till tips eller\r\nLotto, vill jag exemplifiera med lottospelare som\r\nfår göra avdrag med nästan 75 % av intäkterna, och\r\nde får sedan betala sociala avgifter och skatt på det\r\nsom blir kvar av vinsten. Om jag skall vara ärlig,\r\nHarry Staaf, tror jag inte att de -- även om de får\r\ngöra avdrag för de lottokostnader som de har haft\r\nsedan fem år -- längre spelar på tips eller lotto. Men\r\nfaktum är att hästägarna har sådana förhållanden.\r\nDet är otroligt. Det ger inte något incitament till\r\nblivande hästägare att köpa travhästar.</pre><pre>Jag kan hålla med Harry Staaf om att jordbruket\r\noch hela näringen på sikt kommer att bli lidande av\r\ndetta. Öppna landskap, som är beroende av att\r\nhästarna går och betar på ängarna, kommer kanske\r\nmer eller mindre att försvinna.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande jordbruksutskottets\r\nbetänkande 1992/93:JoU13 och skatteutskottets\r\nbetänkande 1992/93:SkU20.</pre><pre>Jordbruksutskottets betänkande JoU13</pre><pre>Mom. 2, 15, 16 och 18 (anpassning till EG,\r\nomställningsprogrammet m.m.)</pre><pre>Utskottets hemställan bifölls med 170 röster mot\r\n129 för reservation 1 av Margareta Winberg m.fl.</pre><pre>Sören Lekberg (s) anmälde att han avsett att rösta\r\nnej men markerats ha röstat ja.</pre><pre>Mom. 21 (ekologisk produktion)</pre><pre>Utskottets hemställan bifölls med 168 röster mot\r\n131 för reservation 2 av Margareta Winberg m.fl. 1\r\nledamot avstod från att rösta.</pre><pre>Mom. 63 (forskning om s.k. älgdöd)</pre><pre>Utskottets hemställan bifölls med 273 röster mot 24\r\nför reservation 5 av Christer Windén.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU20</pre><pre>Mom. 1 (fördelningspolitik och skatteuttaget\r\nm.m.)</pre><pre>Först biträddes reservation 1 av Lars Hedfors m.fl.\r\nmed 120 röster mot 12 för meningsyttringen av Lars\r\nBäckström i motsvarande del. 167 ledamöter\r\navstod från att rösta.</pre><pre>Härefter bifölls utskottets hemställan med 169\r\nröster mot 132 för reservation 1 av Lars Hedfors\r\nm.fl. 1 ledamot avstod från att rösta.</pre><pre>Mom. 2 (kapitalinkomster, m.m.)</pre><pre>Först biträddes reservation 2 av Lars Hedfors m.fl.\r\nmed 121 röster mot 12 för meningsyttringen av Lars\r\nBäckström i motsvarande del. 169 ledamöter\r\navstod från att rösta.</pre><pre>Härefter bifölls utskottets hemställan med 169\r\nröster mot 132 för reservation 2 av Lars Hedfors\r\nm.fl.</pre><pre></pre><pre>Mom. 5 (skatteskalorna för förmögenhetsskatten\r\noch arvs- och gåvoskatten)</pre><pre>Utskottets hemställan bifölls med 289 röster mot 11\r\nför meningsyttringen av Lars Bäckström i\r\nmotsvarande del. 1 ledamot avstod från att rösta.</pre><pre>Mom. 7 (fackföreningsavgifter m.m.)</pre><pre>Utskottets hemställan bifölls med 167 röster mot\r\n132 för reservation 5 av Lars Hedfors m.fl.</pre><pre>Mom. 9 (hobby)</pre><pre>Utskottets hemställan bifölls med 270 röster mot 26\r\nför reservation 7 av Peter Kling.</pre><pre>Mom. 12 (bostadsförmån)</pre><pre>Utskottets hemställan bifölls med 271 röster mot 29\r\nför reservation 9 av Peter Kling.</pre><pre>Mom. 13 (lunchförmåner)</pre><pre>Utskottets hemställan bifölls med 273 röster mot 24\r\nför reservation 10 av Peter Kling.</pre><pre>Mom. 20 (gåvor till allmännyttiga ändamål)</pre><pre>Utskottets hemställan bifölls med 272 röster mot 25\r\nför reservation 14 av Peter Kling. 1 ledamot avstod\r\nfrån att rösta.</pre><pre>Övriga moment</pre><pre>Utskottets hemställan bifölls.</pre><pre>Meddelande om frågestunden den 13 april</pre><pre>Anf. 76  Andre vice talmannen:</pre><pre>Jag får meddela att frågor som skall besvaras vid\r\nfrågestunden tisdagen den 13 april skall lämnas in\r\ntill kammarkansliet senast tisdagen den 6 april kl.\r\n13.30.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att de på föredragningslistan närmast\r\nupptagna ärendena, justitieutskottets betänkanden\r\nJuU21 och JuU22 samt konstitutionsutskottets\r\nbetänkanden KU22, KU23, KU24, KU25, KU26\r\noch KU27, fick avgöras i ett sammanhang när\r\ndebatten i dessa ärenden var avslutad.</pre><pre>7 §  Anslag till polisväsendet</pre><pre>Föredrogs</pre><pre>justitieutskottets betänkande</pre><pre>1992/93:JuU21 Anslag till polisväsendet (prop.\r\n1992/93:100 delvis).</pre><pre>Anf. 77  LARS-ERIK LÖVDÉN (s):</pre><pre>Herr talman! Polisen har en central roll i kampen\r\nmot brottsligheten. Det är kanske den viktigaste\r\nsamhällsresursen när det gäller det\r\nkriminalpolitiska målet att minska brottsligheten.\r\nPolisen skall upprätthålla allmän ordning och\r\nsäkerhet samt i övrigt tillförsäkra allmänheten\r\nskydd och annan hjälp. Det brottsbekämpande\r\narbetet sker genom övervakning, spaning och\r\nbrottsutredning. Men det sker också, vilket inte\r\nminst är viktigt, genom brottsförebyggande arbete.</pre><pre>För att få bättre förutsättningar att bedriva det\r\nviktiga arbetet inom polisväsendet genomfördes en\r\nrad reformer under 80-talet. År 1984 och år 1985\r\nfattades beslut som innebar bl.a. nya arbetsformer\r\npå lokal och regional nivå samt förbättrad\r\nrekrytering och utbildning av polispersonalen.\r\nRiktmärkena var demokratisering och\r\ndecentralisering av polisväsendet. De lokala\r\npolismyndigheterna fick vidgat självbestämmande.\r\nDetaljstyrningen över resursanvändningen fördes\r\nner från central nivå till regional och lokal nivå.</pre><pre>Av särskild betydelse var att genom polisreformen\r\nförvandlades polisstyrelserna från att ha varit ett i\r\nhuvudsak rådgivande organ till ett i egentlig mening\r\nstyrande organ. Vi fick ett förstärkt\r\nlekmannainflytande över polisväsendet.</pre><pre>Jag tror att man kan slå fast att polisreformen under\r\n80-talet och den förnyelseproposition som den\r\nsocialdemokratiska regeringen lade fram 1990 har\r\nmedfört en vitalisering. De har i hög grad\r\nstimulerat ett utvecklingsarbete i riktning mot en\r\nökad effektivitet inom polisväsendet. Framför allt\r\nhar vi fått ett polisväsende som i mycket större\r\nutsträckning än tidigare har en lokal förankring.</pre><pre>80-talets polisreformer var viktiga, men det innebär\r\ninte att reformarbetet får avstanna. Förändrings-\r\noch förnyelsearbetet inom polisväsendet måste\r\nfortsätta. Polisväsendet är en stor och i vissa\r\navseenden fortsatt tungrodd organisation. 90-talet\r\nställer nya krav på polisväsendet.</pre><pre>Enligt Socialdemokraternas mening bör följande\r\nvara vägledande för reformarbetet inom\r\npolisväsendet under 90-talet.</pre><pre>Polisen bör prioritera vålds-, narkotika- och\r\nekonomisk brottslighet samt brottslighet med\r\nrasistiska förtecken.</pre><pre>Decentraliseringsmålet bör i huvudsak ligga fast.\r\nPolisväsendet måste bygga på självständiga lokala\r\norganisationer med stor frihet att disponera\r\nresurserna och prioritera insatserna.</pre><pre>Ekobrottsbekämpningen bör få en egen\r\norganisation fristående från den lokala\r\npolisorganisationen. Det finns flera skäl till det. Jag\r\nåterkommer till dem.</pre><pre>Medborgarinflytandet över polisväsendet bör\r\nytterligare stärkas.</pre><pre>Det brottsförebyggande arbetet bör intensifieras.\r\nÖppenhet och synlighet bör här vara ledorden.</pre><pre>De snäva gränserna mellan\r\nkriminalpolisverksamheten och\r\nordningspolisverksamheten bör upphävas. Vi har i\r\nSverige en alltför hög andel av\r\nkriminalpolisverksamhet. Målet bör vara att skapa\r\nen allround-polis som är områdesanknuten.</pre><pre>Polisen bör utveckla samarbetet med andra\r\nsamhällsorgan och frivilligorganisationer för att\r\nstärka det brottsförebyggande arbetet.</pre><pre>Det bör tillkomma en kraftig administrativ\r\nrationalisering inom polisväsendet. Administrativa\r\nuppgifter bör lyftas över till andra\r\npersonalkategorier än polispersonal. Den\r\nadministrativa rationaliseringen bör bedrivas med\r\nkraft. För detta krävs naturligtvis bättre tekniska\r\nhjälpmedel. Det besparingskrav på 500 miljoner\r\nkronor under en treårsperiod som nu ligger på\r\npolisväsendet bör tas ut genom en hårdhänt\r\nadministrativ rationalisering av polisväsendet. Här\r\nkan det också bli frågan om sammanläggningar av\r\npolisdistrikt.</pre><pre>Det bör ske ökade insatser för att stärka det\r\ninternationella samarbetet på polisområdet.\r\nInternationaliseringen och det eventuellt\r\nkommande EG-medlemskapet kräver ett betydligt\r\nökat internationellt samarbete på polisområdet.\r\nHär bör polisväsendet ta ytterligare initiativ.</pre><pre>De här riktlinjerna bör enligt Socialdemokraternas\r\nmening gälla för den förändring och förnyelse av\r\npolisväsendet som bör tillkomma. Det bör ske\r\nunder 90-talet.</pre><pre>I det betänkande från justitieutskottet om anslag\r\ntill polisväsendet som vi behandlar nu berörs de här\r\nfrågeställningarna i en rad reservationer från\r\nSocialdemokraterna. Jag skall inte uppehålla mig\r\nytterligare vid de reservationerna utan ta upp ett\r\nämnesområde som behandlas ganska utförligt i\r\nbetänkandet, nämligen den ekonomiska\r\nbrottsligheten.</pre><pre>Justitieutskottet genomförde i anslutning till\r\nbehandlingen av det här ärendet en hearing om den\r\nekonomiska brottsligheten. Den visade med stor\r\ntydlighet att samhället har hamnat på defensiven i\r\nkampen mot den ekonomiska brottsligheten.\r\nUnder hearingen fanns det t.o.m. de som sade att\r\nman kan få det intrycket att samhället har gett upp\r\nkampen mot den ekonomiska brottsligheten. Detta\r\när naturligtvis ytterligt allvarligt. Den ekonomiska\r\nbrottsligheten orsakar stora skadeverkningar såväl\r\nför samhället som för enskilda medborgare.</pre><pre>För några år sedan, när svenskt näringsliv gick på\r\növervarv, handlade den ekonomiska brottsligheten\r\nfrämst om att undandra vinster från beskattning.\r\nDå var det bolagsplundring och skalbolagsaffärer\r\nsom var de ekonomiska innebrotten. I dag är det\r\ndenna brottslighet som utreds, lagförs och är\r\nföremål för kronofogdemyndigheternas\r\nspecialinsatser.</pre><pre>Genom arbete hos rättsvårdande myndigheterna\r\nhar vi sannolikt lyckats ta tillbaka en mindre del av\r\nde undanhållna beloppen. Det gäller de belopp som\r\nundanhölls genom ekonomisk kriminalitet under\r\nde gyllene åren på 80-talet.</pre><pre>Den ekonomiska brottsligheten utsätts för samma\r\nkonjunkturpåverkan eller, om man så vill uttrycka\r\ndet, modepåverkan som allt annat inom ramen för\r\nmarknadsekonomin. Under senare år har de mest\r\nkvalificerade ekobrotten riktats mot storföretagen\r\noch den finansiella sektorn. De har med andra ord\r\nrört företag och verksamheter där\r\nbetalningsströmmarna är stora och där det har\r\nfunnits goda möjligheter att komma åt stora\r\nbelopp.</pre><pre>I bank- och finanskrisens spår upptäcks varje dag\r\nnya brott. De undanhållna beloppen ligger i\r\nmiljardklassen. Det rör sig kanske om tiotals\r\nmiljarder kronor.</pre><pre>Konkurserna har i allt större utsträckning kommit\r\natt utnyttjas i rent brottssyfte. Inom flera\r\nbranscher, t.ex. hotell- och restaurangbranschen\r\noch taxibranschen, har konkursen blivit ett\r\nnaturligt inslag i verksamheten. Den har rent av\r\nblivit en affärsidé. I dess spår finns tecken på en\r\nalltmer ökad grov våldsbrottslighet. Det finns\r\nmånga tecken på att dessa branscher och andra\r\nbranscher utnyttjas av skrupelfria personer i rent\r\nmaffialiknande organiserad ekonomisk\r\nbrottslighet. Torpeder, beskyddarverksamhet och\r\nvåld på arbetsplatserna har blivit allt vanligare.</pre><pre>I dag, när svensk ekonomi inte längre genererar\r\nvinster, har den ekonomiska brottsligheten återigen\r\nskiftat ansikte. Nu handlar det om att försöka\r\ntillskansa sig statliga pengar genom rena luftaffärer\r\noch momsbedrägerier.</pre><pre>Herr talman! Beskrivningen över hur den\r\nekonomiska brottsligheten ser ut och hur den\r\nändrar ansikte alltefter konjunkturerna kan göras\r\nmycket längre. Skadeverkningarna är betydande.\r\nDen ekonomiska brottsligheten omsluter enligt\r\nvissa bedömningar över 100 miljarder kronor per\r\når. Det är en alldeles svindlande summa.</pre><pre>Särskilt allvarligt är det dock om denna utveckling\r\nfår fortsätta. Då kommer den allmänna\r\nsamhällsmoralen att undergrävas. Om människor\r\nupplever att vissa personer kan undandra sig att\r\nbidra till att finansiera vår gemensamma sektor\r\nfinns det en uppenbar risk att skattefiffel och\r\nsvartarbete sprider sig. Det uppfattas då som\r\nnärmast moraliskt oantastligt att åsidosätta\r\nsamhällets lagar och normer. På sikt kan detta leda\r\ntill en utveckling där kriminella grupper\r\norganiserar sig och genom sin kriminella\r\nverksamhet skaffar sig ett ökat inflytande i såväl det\r\nekonomiska som det politiska livet. Det har vi\r\ntyvärr sett exempel på i andra länder. Om vi inte\r\nser upp kan detta mycket väl också bli en utveckling\r\nsom drabbar Sverige.</pre><pre>Vi socialdemokrater har lagt fram ett omfattande\r\nförslag till hur den ekonomiska brottsligheten skall\r\nkunna bekämpas på bredden och på djupet.\r\nGenom en satsning på minst 100 miljoner kronor\r\nvill vi öka samhällets möjligheter att upptäcka,\r\nutreda och lagföra denna brottslighet. Detta kan\r\naktivt bidra till att återställa ett fungerande\r\nekonomiskt sunt näringsliv.</pre><pre>I vissa branscher har nämligen den sunda\r\nmarknaden upphört att existera. Seriösa\r\nnäringsidkare är förlorare redan innan de börjat sin\r\nverksamhet. Så kan vi inte ha det.</pre><pre>En utredning som gjorts inom Rikspolisstyrelsen på\r\nregeringens uppdrag har studerat olika förslag till\r\nhur man skall kunna bekämpa den grova och\r\navancerade brottsligheten. Då det gäller kampen\r\nmot den ekonomiska brottsligheten har utredarna\r\nkommit fram till att det krävs ökade och mer\r\nkoncentrerade resurser för att nå framgång.</pre><pre>Vi socialdemokrater har fått rätt i våra förslag när\r\nRikspolisstyrelsen gjort sina bedömningar. Vi har\r\nnämligen krävt insatser som innebär att resurserna\r\nförstärks och koncentreras och att det skapas en\r\negen organisation för ekobrottsbekämpandet. Vi\r\nvill bygga upp kvalificerade utredningsteam med\r\nsåväl ekonomer och revisorer som ekopoliser och\r\nekoåklagare för att på det sättet rejält förstärka\r\nslagkraften hos samhällets ekobrottsbekämpning.</pre><pre>Genom en systematisk, uthållig och koncentrerad\r\nsatsning på ekobrottsbekämpningen kan vi också\r\nåtervinna tilltron till rättssamhället. En\r\nframgångsrik ekobrottsbekämpning kan bidra till\r\nen moralisk upprustning i det ekonomiska livet.\r\nSamtidigt innebär sådana insatser också en ren\r\nekonomisk vinning för statskassan.</pre><pre>Beräkningar visar att ekobrottsbekämpningen är\r\nsynnerligen lönsam. Att satsa ytterligare några\r\nhundra miljoner kronor under de närmaste åren\r\nkommer att ge miljarder igen till statskassan.</pre><pre>Därför ställer vi oss från socialdemokratiskt håll\r\nfrågande och undrande till den passivitet som\r\nregeringen och regeringspartierna visat i kampen\r\nmot den ekonomiska brottsligheten. Vi menar att\r\nnu är det hög tid för samhället att gå till attack och\r\nsatsa resurser för bekämpning av den sortens brott.\r\nKrav på detta har Socialdemokraterna fört fram i\r\nett antal reservationer till utskottets betänkande.</pre><pre>Herr talman! Socialdemokraterna har en mängd\r\nreservationer till det här utskottsbetänkandet, och\r\ndem står vi självfallet bakom. För att underlätta\r\nbehandlingen i kammaren vill jag bara yrka bifall\r\ntill reservationerna 3, 6, 8, 11, 21, 24 och 25.</pre><pre>Anf. 78  KARL GUSTAF SJÖDIN (nyd):</pre><pre>Herr talman! Tyngdpunkten i kriminalpolitiken\r\nmåste vara att upprätthålla lag och ordning i\r\nsamhället. Rättsordningen blir meningslös, om den\r\ninte kan skydda kvinnor och barn från övergrepp\r\noch brutal död eller ge brottsoffren ett rimligt stöd.</pre><pre>Flera undersökningar har visat att medborgarna\r\nhar ett mycket svagt förtroende för\r\nrättsmaskineriet. Det handlar nu om att återvinna\r\nmedborgarnas förtroende. Rättstryggheten och\r\nrättssäkerheten är viktiga välfärdsyttringar. Det\r\ngäller alltså att återskapa lag och ordning i\r\nsamhället. Medborgarna har rätt till lag och\r\nordning. För detta är staten ytterst ansvarig.</pre><pre>Det kränkta brottsoffret måste ges reella\r\nmöjligheter och rättighet att återvinna sin\r\nmänskliga status, dvs. sitt människovärde. I\r\npolitiska och rättsliga sammanhang tas knappast\r\nnågon hänsyn till brottsoffrens känslor av\r\nförtvivlan, orättvisa, förnedring, oro inför\r\nframtiden etc., inte minst känslor som orsakas av\r\nekonomiska bekymmer som har sin grund i brottet.</pre><pre>Det grundläggande motivet för det förslag som förs\r\nfram i motion Ju220 är att staten har ett ansvar för\r\natt medborgarna inte skall drabbas av brott. Om en\r\nmedborgare utsätts för brott, t.ex. sexuellt\r\növergrepp, en våldtäkt, har staten misslyckats i sin\r\nuppgift att skydda medborgaren. Staten skall då ta\r\ndet fulla ansvaret, och målsäganden skall ges hjälp\r\noch stöd men också kunna anförtros makten över\r\nde medel och möjligheter som kan behövas för\r\nåterupprättelse, dvs. bl.a. att själv få föra talan\r\nsamt få ett bestämmande inflytande över\r\npåföljdsvalet.</pre><pre>Brottsoffret, målsäganden, måste ges en starkare\r\nställning under utredningen och i\r\ndomstolsprocessen. Detta innebär bl.a. att brottet\r\nmera skall ses som en sak mellan förövaren och\r\noffret än mellan åklagaren och gärningsmannen.</pre><pre>Den brottsling som mot förmodan hamnar i\r\nfängelse skall enligt kriminalvårdslagen behandlas\r\nmed aktning för sitt människovärde, och det låter\r\nju bra. Någon sådan lagregel finns dock inte för\r\nbrottsoffren, inte ens under rättegången, som ofta\r\när grymmare mot brottsoffret än mot brottslingen.\r\nDomstolar men även polis och åklagare skall inte\r\nmöta offret med misstro utan med medkänsla och\r\nförståelse, vilket dock kan bli svårt med hänsyn till\r\netablerade attityder.</pre><pre>Herr talman! Jag vill övergå till att tala om ändring\r\ni polislagen. Genom polislagen från 1984 har vissa\r\noklarheter uppkommit i fråga om vad som är\r\npolisens uppgifter och allmänna principer för\r\npolisingripanden enligt lagens 8 §.</pre><pre>I den tidigare gällande polisinstruktionen fanns\r\nunder 2 § följande lydelse: ''Polisen skall\r\nupprätthålla allmän ordning och säkerhet. Därvid\r\nåligger det polisen att särskilt förebygga brott'' osv.\r\nI polislagens 1 § har detta formulerats så att\r\npolisens arbete ''skall syfta till'' att upprätthålla\r\nallmän ordning och säkerhet. Detta återfinns också\r\ni betänkandetexten.</pre><pre>Jag är ledsen att utskottsmajoriteten inte har\r\nförstått skillnaden. Syftet med förändringen i\r\npolislagen som Ny demokrati föreslår är att i lag\r\nklart ange vad som är målet för polisens uppgifter,\r\nnämligen att främja rättvisa och trygghet och\r\ntillförsäkra allmänheten skydd och annnan hjälp\r\nnär den enskilda individen kränkts genom brottslig\r\nhandling eller annat.</pre><pre>En ändring av lagstiftningen i denna riktning är\r\nägnad att påverka tolkningen av övriga\r\nbestämmelser i polislagen. Reglerna för polisens\r\nbefogenheter skall med andra ord läsas mot\r\nbakgrund av polisens ingripandeskyldighet.\r\nDessutom skulle den av oss föreslagna\r\nutformningen uttryckligen sätta den\r\nbrottsförebyggande verksamheten främst.</pre><pre>Herr talman! Den centrala\r\nrikskriminalorganisationen ämnar jag ta upp till\r\ndebatt. Regeringen uppdrog den 25 juni 1992 till\r\nRikspolisstyrelsen att se över den centrala\r\npolisorganisationen. I avvaktan på att\r\nRikspolisstyrelsen redovisar uppdraget samt med\r\ntanke på riksdagens revisorers rapport om\r\nkriminalpolisverksamheten, som offentliggjordes\r\nden 11 februari 1993 i samband med en hearing, vill\r\njag härmed redogöra för Ny demokratis principiella\r\ninställning till nationell polis.</pre><pre>I samband med förstatligandet av\r\npolisverksamheten 1965 tillskapades en nationell\r\npolis i Sverige, till skillnad från i exempelvis\r\nEngland. Målsättningen med denna organisation\r\nvar och är att skapa likvärdiga förhållanden för hela\r\nlandets behov av polis.</pre><pre>Sverige är ett litet land, och vi bör vara rädda om\r\nen sammanhållen nationell polis. Den svenska\r\npolisorganisationen är och bör vara\r\ndecentraliserad. Besluten bör, om så är möjligt,\r\nfattas på den nivå där problemen uppstår.</pre><pre>I en decentraliserad organisation är det av största\r\nbetydelse att ha en stark central ledning. Har man\r\ninte det, finns en uppenbar risk att de lokala\r\nlänspolismyndigheterna, med sin stora\r\nsjälvbestämmanderätt, går åt olika håll så att en\r\nnationell polis möjligheter till samordningsfördelar\r\ngår förlorade.</pre><pre>Med utgångspunkt i samhällsnyttan bör man\r\nbestämma sig för vilken nivå verksamheten skall\r\nbedrivas på. Regeringen har planer när det gäller\r\nkriminalpolisverksamheten och dess inriktning som\r\nger anledning till viss oro. Ett behov inom svensk\r\npolis är att den måste ha olika specialiteter,\r\nexempelvis personspaning, underrättelsetjänst,\r\nekobrotts- och svåra mordutredningar. Antalet\r\nbrott av denna dignitet är i Sverige inte så stort,\r\ndess bättre, att man kan vidmakthålla kompetensen\r\nhos alltför många poliser. Skall man bli effektiv i\r\nt.ex. svåra personspaningsärenden, måste\r\npersonalen kontinuerligt få möjlighet att arbeta\r\nmed dessa arbetsuppgifter.</pre><pre>Dessa tankar leder till slutsatsen att i Sverige bör\r\nman ha en centralt uppbyggd\r\nkriminalpolisorganisation, som i princip inte bör ha\r\negna ärenden, med undantag av ekobrotten.\r\nAnledningen till detta är erfarenheter från t.ex.\r\nStockholm, där specialisterna fastnar i\r\nbalansfrågorna och inte i tillräcklig utsträckning\r\nkan ge sig i kast med den allra grövsta, många\r\ngånger organiserade brottsligheten.</pre><pre>Den grova brottsligheten har alltför länge fått leva\r\ni fred för polisiära åtgärder. Orsakerna till detta är\r\nnaturligtvis många. Svårigheterna att organisera sig\r\ni tillfälliga kommissioner, bristen på teknikstöd och\r\nlagstöd och framför allt prestigetänkande mellan\r\nlokal, regional och central nivå är några av\r\norsakerna.</pre><pre>Man bör alltså utnyttja det faktum att det i Sverige\r\nfinns en nationell polis och skapa förutsättningar\r\nför att tillvarata svensk polis samlade kompetens.</pre><pre>Herr talman! Jag går över till att tala om\r\nbesparingarnas konsekvenser inom polisområdet.</pre><pre>Jag noterar att Lars-Erik Lövdén sade att polisen\r\nvar samhällets viktigaste resurs för att upprätthålla\r\nallmän ordning och säkerhet. Det är ju riktigt. Jag\r\nvill fråga Lars-Erik Lövdén hur det kommer sig att\r\nSocialdemokraterna genomdrev att en besparing\r\ninom polisväsendet skall ske under de kommande\r\ntre åren.</pre><pre>Jag såg senast i Svenska Dagbladet att polisen inte\r\nklarar av sparmålet. Jag har hela tiden hävdat att\r\ndet skulle bli så, men jag har inte fått någon\r\nförståelse för detta i justitieutskottet.</pre><pre>500 000 miljoner kronor skall sparas inom\r\njustitiedepartementets område. Besparingarna\r\nskall genomföras huvudsakligen genom\r\nrationaliseringar i Polisens verksamhet. Vid\r\nberäkning av medel för polisväsendet avseende\r\nbudgetåret 1993/94 föreslås en besparing på 150\r\nmiljoner kronor. Den återstående besparingen om\r\n350 miljoner kronor kommer att genomföras under\r\nbudgetåren 1994/95 och 1995/96. En övergång till\r\nstudiemedelsfinansiering kommer att ske vad\r\nbeträffar polisutbildningen.</pre><pre>Detta har riksdagen beslutat, och justitieskottet har\r\nmed anledning av yttrandet till finansutskottet\r\nangående stabiliseringen av den svenska ekonomin\r\nyttrat att rationaliseringarna inte skall drabba den\r\npolisiära verksamheten. Besparingarna bör göras\r\ninom polisväsendets administration.</pre><pre>Det är i sammanhanget värt att notera att 85 % av\r\npolisväsendets budget utgörs av lönekostnader.\r\nÖvriga medel skall täcka lokalkostnader och\r\nkostnader för tekniska hjälpmedel, utrustning,\r\nfordon osv. Följden blir att de besparingar som\r\nskall göras kommer att gå ut över personalbudgeten\r\nför den administrativa verksamheten. Detta får till\r\nföljd att polispersonal kommer att fastna i\r\npappersarbete som måste göras.</pre><pre>För att denna ekvation skall gå ihop måste den\r\nadministrativa personal som dras in ersättas med\r\ntekniska hjälpmedel.</pre><pre>I betänkandet kan man läsa att\r\nkvarterspolisverksamheten skall byggas ut\r\nväsentligt. Utskottsmajoriteten -- bestående av\r\nregeringspartierna och Socialdemokraterna -- tycks\r\ninte ha läst Rikspolisstyrelsens anslagsframställning\r\nsärskilt noga vad gäller kvarterspolisverksamheten.</pre><pre>I Rikspolisstyrelsens anslagsframställan står\r\nföljande: ''Om medel ställs till förfogande för en\r\nökad rekrytering av administrativ personal kommer\r\npolismyndigheterna att kunna placera ut\r\nkvarterspoliser i de bostads- och centrumområden\r\ndär brottsligheten och ordningsstörningarna är som\r\nstörst.''</pre><pre>Vidare gör Rikspolisstyrelsen den bedömningen att\r\nkvarterspolisverksamheten -- om ekonomiska\r\nmöjligheter ges -- kan komma att byggas ut med\r\nmellan 200 och 300 poliser under budgetåret\r\n1993/94 och mellan 300 och 400 under budgetåret\r\n1994/95.</pre><pre>En förutsättning för att en utbyggd\r\nkvarterspolisverksamhet skall fungera är att medel\r\nställs till förfogande också för en tekniksatsning\r\nbl.a. när det gäller radio- och datakommunikation,\r\nfordon samt lokaler i de fall sådana behövs.</pre><pre>Detta borde åtminstone ha varit känt för de\r\nutskottsledamöter från Moderaterna, Folkpartiet,\r\nkds och Socialdemokraterna som sitter i\r\nRikspolisstyrelsens styrelse. Det är tydligen inte\r\nfallet. Om det hade varit känt för dem, skulle de väl\r\ninte ha medverkat till en nedskärning som drabbar\r\nbl.a. kvarterspolisverksamheten.</pre><pre>Jag ställer mig frågande till hur man med gott\r\nsamvete kan skriva följande i betänkandetexten:\r\n''Utskottet har vid upprepade tillfällen, senast förra\r\nvåren -- -- -- , uttalat att kvarterspolisverksamheten\r\när av stor betydelse, inte minst i\r\nbrottsförebyggande syfte.''</pre><pre>Man skriver vidare litet längre fram i texten: '' -- -- --\r\ndet är nödvändigt att fortsatta åtgärder för att\r\nbygga ut verksamheten med kvarterspolis och\r\nområdespolis vidtas utan dröjsmål.''</pre><pre>Vet ni egentligen vad ni håller på med? Om ni inte\r\ngör det, så kan jag tala om det. Ni formulerar\r\ntjusiga betänkandetexter utan att mena vad som\r\nstår där. Det är, enklare uttryckt, ett spel för\r\ngallerierna.</pre><pre>Jag vill till sist, herr talman, fästa kammarens\r\nuppmärksamhet på nödvändiga förändringar i\r\nnarkotikabekämpningen. Tullens och polisens\r\nnarkotikabekämpning är varken tillräcklig eller\r\neffektiv. Detta beror på att man bl.a. saknar teknik,\r\npersonella resurser och stöd i lagen för att på olika\r\nsätt ingripa mot narkotikabrott. Det är därför\r\nviktigt att etablera ett omfattande samarbete\r\nmellan myndigheterna.</pre><pre>En framtida sammanslagning av tullen och polisen\r\nkan vara befogad mot bakgrund av den gränslösa\r\nEuropamarknaden och inträdandet i EG.</pre><pre>De samhälleliga resurserna bör då särskilt vid\r\nbekämpningen av internationell brottslighet kunna\r\nanvändas rationellt och effektivt.</pre><pre>Jag vill slutligen uttrycka mitt stöd för en moderat\r\nmotion som är en vidareutveckling av en motion om\r\npolisiära befogenheter för tulltjänstpersonal som\r\njag skrev under förra riksmötet. Bakgrunden till\r\nmotionen är den stora mängd stöldgods, inte minst\r\nmotorfordon, som förs ut ur landet.</pre><pre>Det verkar litet konstigt att tulltjänstemän måste\r\nkalla på polis för att gripa en biltjuv. Redan i dag\r\nkan en tulltjänsteman enligt rättegångsbalken med\r\nsamma rätt som en polisman beslagta föremål som\r\nkan förverkas enligt varusmugglingslagen, gripa\r\noch medta till förhör, utföra husrannsakan utan\r\nförordnande i magasin o.d. Dessutom får\r\ntulltjänstemännen utföra kroppsvisitation eller\r\nytlig kroppsbesiktning i gränsort på plats med\r\nutlandstrafik.</pre><pre>Jag ställer mig då frågan varför tulltjänstemän inte\r\nfår fånga tjuvar eller ingripa mot tjuvar. Det finns\r\nvisserligen i rättegångsbalken bestämmelser om\r\nrätt för envar att gripa den som kan misstänkas för\r\nbrott varå fängelse kan följa om den misstänkte\r\npåträffas på bar gärning eller flyende fot, samt\r\ndärmed ta egendomen i beslag.</pre><pre>Dessa bestämmelser gäller i princip även\r\ntulltjänstemän. Bestämmelserna torde knappast ha\r\ntillkommit i syfte att utgöra laglig grund för\r\ningripande i ett av tullens tjänstemän planerat\r\nmyndighetsutövande. Jag vill passa på att fråga\r\nChristel Anderberg, som skall försvara utskottets\r\nställningstaganden, varför inte den moderata\r\nmotion jag talar om fick gehör i den borgerliga\r\ngruppens överläggningar. Det är en utmärkt motion\r\nsom pekar på tulltjänstemännens svårigheter att\r\neffektivt utföra sitt arbete.</pre><pre>Herr talman! Jag ställer mig givetvis bakom våra\r\növriga reservationer, men för att vinna tid yrkar jag\r\nbara bifall till reservationerna 1, 2, 9, 22, 31 och 32.</pre><pre>Anf. 79  LARS-ERIK LÖVDÉN (s) replik:</pre><pre>Herr talman! Karl Gustaf Sjödin berörde de\r\nbesparingskrav som gäller för polisväsendet enligt\r\nden krisöverenskommelse som regeringspartierna\r\noch Socialdemokraterna träffade i höstas. Det\r\nkravet innebär en besparing på 500 miljoner kronor\r\npå en treårsperiod. Jag menar att det är fullt möjligt\r\natt göra besparingen utan att det går ut över den\r\ndirekta polisverksamheten.</pre><pre>Karl Gustaf Sjödin, som själv är polis, vet säkert att\r\npolisväsendet administrativt sett är en ålderdomlig\r\norganisation. Det är en tungrodd och i många\r\nstycken ineffektiv organisation som har en\r\nålderdomlig administrativ struktur.</pre><pre>Genom en mycket hårdhänt administrativ\r\nrationalisering och en\r\npolisdistriktssammanslagning som ger ganska stora\r\nbesparingseffekter -- framför allt när det gäller\r\npolischefspersonal -- är det möjligt att uppnå det\r\nbesparingkrav som regeringen och\r\nSocialdemokraterna är överens om.</pre><pre>Dessutom kommer ju den besparing som blir\r\neffekten av att polisutbildningen\r\nstudiemedelsfinansieras också att inrymmas inom\r\nramen för dessa 500 miljoner kronor.</pre><pre>Jag tror alltså att polisväsendet, som i dag har ett\r\nanslag på ungefär 10 miljarder kronor, mycket väl\r\nförmår genomföra den här besparingen utan att det\r\ngår ut över den direkta polisverksamheten.</pre><pre>Vi befinner oss i ett allvarligt ekonomiskt läge i\r\nSverige. Polisväsendet måste ta sin del av de\r\nbesparingar som är nödvändiga för att\r\nstatsfinanserna skall saneras. När detta kan göras\r\nutan att den direkta polisverksamheten drabbas är\r\ndet rimligt att man för fram ett sådant\r\nbesparingskrav.</pre><pre>Jag vill bara ge en kommentar till det som Karl\r\nGustaf Sjödin sade om vikten av att behålla en\r\nnationell polis. Jag kan i mångt och mycket dela\r\nKarl Gustaf Sjödins uppfattning i det avseendet.\r\nJag ställer mig något tveksam till en regionalisering\r\nav den nuvarande rikskriminalpolisen. Vi får väl se\r\nvad Rikspolisstyrelsens utredning leder fram till.</pre><pre>Jag har preliminärt en något negativ inställning till\r\natt man slår sönder rikskriminalen och delar upp\r\nden på regionala enheter. Det innebär dock inte att\r\njag menar att bekämpningen av den ekonomiska\r\nbrottsligheten inte måste få en särskild\r\norganisation. Det tror jag är nödvändigt.</pre><pre>När det gäller den övriga\r\nrikskriminalverksamheten är jag också något\r\ntveksam till en regionalisering och en uppsplittring\r\nav resurserna.</pre><pre>Anf. 80  KARL GUSTAF SJÖDIN (nyd)\r\nreplik:</pre><pre>Herr talman! Jag håller med Lars-Erik Lövdén.\r\nVisst finns det en ålderdomlig administration inom\r\npolisen. Den bör ses över. Men då måste man\r\nkompensera den med teknikutveckling, annars går\r\npoliser in och gör administratörernas arbete. Då\r\nmissar man den synlighet som man vill ha när det\r\ngäller polisens verksamhet.</pre><pre>Jag noterar att Socialdemokraterna äskar 62\r\nmiljoner kronor till en satsning på ekonomisk\r\nbrottslighet. Varför dessa turer? Det skall sparas\r\n500 miljoner under tre år, och nu sägs det att man\r\nskall satsa 62 miljoner. Varför inte låta det vara som\r\ndet är och låta bli att minska anslaget?\r\nKonsekvenserna av detta har blivit att man åker på\r\nkonferenser i hela landet och diskuterar\r\nnedskärningar. Det tar bort oerhört mycket tid som\r\nman skulle kunna ägna åt egentligt polisarbete.</pre><pre>Visst, minska administrationen och gör\r\ndistriktssammanslagningar! Men tekniken måste\r\nförbättras för att polisen skall kunna behålla sin\r\neffektivitet med minskade administrativa resurser.</pre><pre>Det var intressant att notera att\r\nSocialdemokraterna stöder Ny demokratis\r\nuppfattning att man bör se över den regionalisering\r\nav rikskriminalen som föreslås. Vi avvaktar med\r\nintresse vad Rikspolisstyrelsen kommer att säga om\r\ndetta.</pre><pre>Anf. 81  LARS-ERIK LÖVDÉN (s) replik:</pre><pre>Herr talman! Besparingskravet på 500 miljoner\r\nkronor för att åstadkomma en administrativ\r\nrationalisering och en\r\npolisdistriktssammanläggning är tillkommet för att\r\nutöva ett tryck på polisorganisationen att\r\ngenomföra rationaliseringar. Utan det trycket tror\r\njag inte att vi hade fått till stånd en rationalisering\r\ninom polisväsendet, som har en ålderdomlig\r\nstruktur.</pre><pre>Det finns ju ingen motsatsställning mellan vårt\r\nbesparingskrav på 500 miljoner kronor och vår\r\nspecifika satsning på ekobrottsbekämpningen --\r\noch det anslagsäskande på 62 miljoner kronor som\r\nvi nu lägger fram.</pre><pre>Besparingskravet är till för att man skall\r\nåstadkomma administrativa rationaliseringar i en\r\ntungrodd organisation. Det är fullt möjligt att\r\nuppnå detta. Dessa 62 miljoner är till för att det\r\nskall bli en förstärkning av ekopoliser, revisorer och\r\nekonomer för att ekobrottsbekämpningen skall bli\r\neffektivare.</pre><pre>Anf. 82  KARL GUSTAF SJÖDIN (nyd)\r\nreplik:</pre><pre>Herr talman! Javisst, men trots allt går 85 % av\r\nmedlen under polisens budget till löner. 15 % skall\r\nanvändas till teknisk utrustning, fordon och\r\nunderhåll. När man gör administrativa besparingar\r\nsker det mest på lönesidan. Man avskedar folk.\r\nDetta är faktum. Det är därför effekterna blir som\r\njag nyss beskrev. Poliser kommer in från gatan och\r\ngör administratörernas arbete.</pre><pre>Anf. 83  BERITH ERIKSSON (v):</pre><pre>Herr talman! Här och i västvärlden har det\r\nutpräglade nyliberalistiska budskapet verkligen\r\nvunnit terräng.</pre><pre>Budskapet är att man skall satsa på sig själv, att\r\nman skall förverkliga sina egna behov och\r\nönskemål, att man endast skall bry sig om den s.k.\r\nlilla världen. De kristna fundamentalisterna går så\r\nlångt att de säger att det är Guds straff om man blir\r\nsjuk, hamnar i obestånd eller olycka. Resultatet av\r\ndetta budskap är individualism, självcentrering och\r\negoism.</pre><pre>Det har nästan blivit fult att framföra politiska mål\r\nsom har sin utgångspunkt i solidaritet, jämlikhet\r\noch rättvisa. Detta har också tappat mark i det\r\npolitiska livet och i människors sinnen. Kort sagt:\r\njag upplever en ändrad människosyn.</pre><pre>Vi har ett samhälle där det är legitimt att slå mot de\r\nsvaga. Främlighetsfientligheten breder ut sig. Det\r\när nog många som i dag frågar sig vilket samhälle\r\nde lever i. Det är legitimt att utnyttja andra\r\nmänniskor för egna behov. Sexuellt utnyttjande av\r\nbarn, och ökningen av pornografi och prostitution,\r\när förfärliga företeelser.</pre><pre>Den allmänna moralupplösningen förskräcker i dag\r\nmånga. Men i ett samhälle som översköljs av\r\nlegitimt våld borde vi kanske inte förvånas över att\r\ndet verkliga våldet ökar. I ett samhälle där de stora\r\nförbrytarna går fria skall man kanske inte förfäras\r\növer en moralupplösning.</pre><pre>Inom egentligen alla områden -- i dag handlar det\r\nom det polisiära området -- tar man upp begränsade\r\nfrågor. Jag tror att det är viktigt att man försöker se\r\nsambanden, orsak och verkan, i stort ute i\r\nsamhället.</pre><pre>Herr talman! Vänsterpartiet har under en rad av år\r\npåtalat det destruktiva och oacceptabla i att den\r\nekonomiska brottsligheten ökar och att\r\nrättssamhället inte har eller tillsätter tillräckliga\r\nresurser för att möta denna ökade brottslighet.</pre><pre>I år har Socialdemokraterna väckt flera motioner\r\nom den ekonomiska brottsligheten. Den förra\r\nsocialdemokratiska regeringen hade också\r\nbekämpningen av den ekonomiska brottsligheten\r\nsom ett uttalat prioriterat område. Men i övrigt\r\ngjorde man under Socialdemokraternas tid inte\r\nmycket för att förverkliga den prioriteringen.</pre><pre>Den nuvarande regeringen har tagit bort den\r\nuttalade prioriteringen. Det man kan se i detta\r\nbetänkande är att det mesta som handlar om\r\nåtgärder är under utredning eller övervägande.\r\nMan kan fundera över hur länge detta skall\r\nhanteras på det sättet. Samtidigt öppnar man för en\r\nökad ekonomisk brottslighet, t.ex. när man\r\nmjukade upp reglerna om uthyrning av arbetskraft.\r\nDet här bäddar för förekomsten av grå arbetskraft\r\noch ekonomisk brottslighet på det området.\r\nVetorätten i MBL-lagen, som kom till för att\r\nmotverka ekonomisk brottslighet, infördes i\r\nkölvattnet av skandalerna runt Stålverk 80. Nu\r\nföreslår Arbetsrättskommittén att den regeln skall\r\ntas bort. Vi får väl hoppas att denna kammare inte\r\nfattar ett sådant beslut. Det är en ytterligare\r\nöppning mot ökad ekonomisk brottslighet.</pre><pre>Den ekonomiska brottsligheten har varit föremål\r\nför en rad utredningar ända från slutet av 70-talet.\r\nDen mest omfattande är väl Hanssons utredning\r\nfrån 1983. I den senaste utredningen har det också\r\nkommit fram ett helt batteri av förslag till åtgärder.\r\nDet här skulle innebära att det skulle kunna gå att\r\nvidta verksamma åtgärder och att införa\r\nlagändringar. Det är inte längre legitimt att inte\r\nvidta mycket snabba och kraftiga åtgärder. Det\r\nskulle dessutom i slutändan vara fråga om\r\nsjälvfinansierade åtgärder som skulle ge en vinst.</pre><pre>Vänsterpartiet har en meningsyttring med\r\nhemställanspunkter på detta området. Men\r\neftersom dessa punkter sammanfaller med en del av\r\nSocialdemokraternas reservationer, kommer vi att\r\nrösta med reservationerna 3, 6, 8 och 11.</pre><pre>Vänsterpartiet har föreslagit att anslaget till\r\nSäkerhetspolisen skall sänkas. Vi gör det med två\r\nmotiveringar. Den ena är att det allmänna\r\nsäkerhetsläget visavi utländska stater har\r\nförändrats. Den andra är att i den budgetposten\r\nligger även pengar för specialstyrkan mot\r\nterrorism. Vi har varit emot den styrkan ända sedan\r\nbeslutet fattades om dess inrättande. Vi anser\r\nfortfarande att Sverige inte hotas av den typ av\r\nterrorism som motiverar kostnaderna för\r\nspecialstyrkan. Samtidigt behövs det resurser för\r\nbekämpning av ekonomisk brottslighet, för att göra\r\npoliser synliga ute på gator och för förebyggande\r\nverksamhet mot brottslighet.</pre><pre>I betänkandet finns också andra motioner och\r\nreservationer som vi kommer att stödja. De flesta\r\nav dessa innehåller sådana krav som vi tidigare år\r\nhar väckt motioner om. Det gäller t.ex. Ingela\r\nMårtenssons motion om personalkontroll.\r\nVänsterpartiet och Folkpartiet har tidigare väckt en\r\ngemensam motion om denna fråga. Jag förstår att\r\nIngela Mårtensson själv kommer att ta upp denna\r\nfråga i debatten. Det gäller även\r\nSocialdemokraternas reservation nr 26 om översyn\r\nav polisutbildningen. Här kan jag inte låta bli att\r\nsäga: Vad synd att vi inte åtgärdade denna fråga när\r\nvi var i majoritet tillsammans! Vänsterpartiet\r\nväckte en motion i denna fråga. Det gäller också\r\nförebyggande åtgärder mot brottslighet och frågan\r\nom att införa kvarterspoliser. Det gäller även\r\nreservation nr 27 och vår meningsyttring till mom.\r\n40. Där ligger en flerpartimotion som grund.</pre><pre>Jag vill till slut även nämna en motion av Annika\r\nÅhnberg. Jag tycker att den inte riktigt har fått en\r\nrättvisande skrivning i betänkandet. I motionen\r\nföreslås att polisstationer med övervägande\r\nkvinnliga poliser skall inrättas, där man kan ta emot\r\nkvinnor som har blivit utsatta för brott. Min\r\nuppfattning är också att man inte kan inrätta\r\nsärskilda polisstationer för kvinnor. Men man\r\nkunde ha påpekat att det krävs fler kvinnliga poliser\r\ninom poliskåren. Särskilt kvinnor från andra\r\nkulturer, som också har en negativ erfarenhet av\r\nmanliga poliser, drömmer många gånger inte ens\r\nom att polisanmäla övergrepp och misshandel mot\r\nsin person till en manlig polis.</pre><pre>Herr talman! Jag yrkar bifall till meningsyttringen\r\ntill mom. 33, 34, 40 och 15.</pre><pre>Anf. 84  CHRISTEL ANDERBERG (m):</pre><pre>Herr talman! Av de totalt 32 reservationerna till\r\nbetänkandet avser inte mindre än tio\r\nbekämpningen av den ekonomiska brottsligheten.\r\nDe tidigare talarna i debatten har i huvudsak\r\nuppehållit sig vid det ämnet. Efter att ha tagit del\r\nav vad Lars-Erik Lövdén och en del av hans\r\npartikamrater har haft att framföra under det\r\nsenaste året i motioner, interpellationer,\r\nreservationer och debatter i kammaren börjar\r\nSocialdemokraternas strategi att klarna.</pre><pre>För det första: Man skall trumma ut budskapet att\r\nden borgerliga regeringen inte bryr sig om\r\nbekämpningen av ekonomisk brottslighet. För det\r\nandra: Upprepar man en osanning tillräckligt ofta\r\nbörjar till sist allt fler människor tro att det man\r\nsäger är sant.</pre><pre>Men Socialdemokraternas budskap är inte, har\r\naldrig varit och kommer aldrig att bli sant. Det här\r\nhar justitieministern vid ett stort antal tillfällen,\r\nbl.a. i denna kammare, gjort sitt bästa att förklara.</pre><pre>I en artikel i Svenska Dagbladet i dag refereras\r\nfinansutskottets hearing i går med\r\nLindbeckkommissionen under rubriken Tal till\r\npartiellt lomhörda.</pre><pre>Gun Hellsvik måste, när hon pratar med Lars-Erik\r\nLövdén om ekobrottsbekämpning, vid det här laget\r\nundra om han inte bara är partiellt lomhörd utan\r\nrent av är stendöv.</pre><pre>Herr talman! Skillnaden mellan\r\nSocialdemokraterna och de borgerliga partierna är\r\ninte uppfattningen om att ekobrott utgör ett stort\r\nsamhällsproblem som måste åtgärdas. Finns det\r\nnågot parti i denna riksdag som värnar så mycket\r\nom ett sunt näringsliv utan inslag av illojal och\r\nsnedvridande konkurrens som Moderata\r\nsamlingspartiet gör? Nej, skillnaden är att medan\r\nSocialdemokraterna ägnar sig åt retorik försöker\r\nfaktiskt den borgerliga regeringen att göra något\r\nkonkret.</pre><pre>Jag har fäst mig vid ett litet ord i den\r\nsocialdemokratiska reservationen nr 6 om\r\nprioritering av den ekonomiska brottsligheten. Det\r\när ett litet oansenligt ord på femte raden: nu. Vad\r\när det som gör att det behövs så kraftfulla åtgärder\r\nnu som inte behövdes under åren 1982 till 1991?\r\nHur kunde Socialdemokraterna lämna efter sig en\r\norganisation där var 16:e polismanstjänst är\r\nvakant? Om situationen är så alarmerande, hur\r\nkunde Socialdemokraterna under höstens\r\nkrisuppgörelser tvinga fram en besparing på polisen\r\npå 500 miljoner kronor? Jag vill gärna instämma\r\nmed Berith Eriksson: Vad synd att vi inte vidtog\r\ndessa åtgärder när Socialdemokraterna satt vid\r\nmakten.</pre><pre>Det var faktiskt under de tidigare borgerliga åren\r\n1976--1982 som det började hända saker på\r\nområdet. Samhällsekonomin var inte i bästa skick\r\ndå heller. Ändå inleddes faktiskt en mycket stor\r\naktivitet inom olika myndigheter -- Riksåklagaren,\r\nRikspolisstyrelsen, Riksskatteverket m.fl. Man\r\nsatte in rejäla utbildningsinsatser. Man började\r\nbygga upp ekorotelorganisationen. Samverkan\r\nmellan myndigheter inleddes och började hitta sina\r\nformer. År 1982 kom Socialdemokraterna tillbaka\r\ntill makten. De sade sig visserligen vilja prioritera\r\nekobrotten, och de skulle också prioritera vålds-,\r\nnarkotika-, trafik-, miljöbrott m.m. Nu senast\r\ngäller det även att prioritera brott med rasistiska\r\nmotiv och barnpornografibrott. Alla dessa\r\nprioriteringar skulle ske under den uttryckliga\r\nförutsättningen att beivrandet av den traditionella\r\nbrottsligheten minsann inte fick eftersättas.</pre><pre></pre><pre>Det är inte att undra på att poliserna ute på fältet\r\npå alla nivåer tog sig för pannan och undrade vad vi\r\nsysslade med i den här riksdagen. De blev\r\nnaturligtvis särskilt fundersamma när de själva\r\nkunde konstatera att Socialdemokraterna\r\nkombinerade sitt fagra tal, sin retorik, med att sätta\r\nhela Polisen på sparlåga under resten av 80-talet.\r\nDet fick till följd att den organisation som hade\r\nbyggts upp för bekämpning av ekobrott och som\r\nhade börjat hitta sina former och börjat fungera\r\nsakta men säkert började vittra sönder. Det\r\nframgår bl.a. av en socialdemokratisk motion -- jag\r\nvill minnas att det var Ju208 --, där man konstaterar\r\natt antalet utredningsmän i Stockholm hade\r\nhalverats sedan början av 1980-talet.</pre><pre>Socialdemokraterna ägnade sig åt tom retorik,\r\nLars-Erik Lövdén. Nu beskyller ni regeringen för\r\npassivitet. Det tycker jag att ni har mycket dåliga\r\ngrunder för att göra.</pre><pre>Det framgår av utskottets betänkande att det\r\nfaktiskt pågår en mycket stark aktivitet på det här\r\nområdet och det har så gjort sedan den borgerliga\r\nregeringen tillträdde. Under budgetbehandlingen\r\nvåren 1991 gjorde justitieutskottet ett\r\ntillkännagivande för regeringen om att det borde\r\nske en övergripande översyn av åtgärderna mot den\r\nekonomiska brottsligheten, eftersom denna\r\nbrottslighet utgjorde ett stort samhällsproblem och\r\nbekämpningen av den inte fungerade på ett\r\ntillfredsställande sätt. Med anledning härav\r\nuppdrog den dåvarande regeringen åt\r\nRiksåklagaren och Rikspolisstyrelsen att i samråd\r\nmed Riksskatteverket genomföra en utredning\r\nangående vissa frågor när det gäller ekonomisk\r\nbrottslighet.</pre><pre>Utredningen presenterade den 7 januari 1992 en\r\nrapport med förslag till en rad förändringar i olika\r\navseenden, som både på kort och på lång sikt bör\r\nkomma att leda till en ökad effektivitet i\r\nbekämpningen av den ekonomiska brottsligheten. I\r\nrapporten betonas bl.a. att orsakerna till Polisens\r\nbristande utredningsresurser när det gäller\r\nekobrott bl.a. bottnade i den frihet som systemet\r\nmed fria resurser ger myndigheterna. Det\r\nnoterades i rapporten att denna frihet kunde leda\r\ntill att statsmakternas övergripande beslut om\r\nresursanvändningen inte alltid automatiskt\r\növerförs till verksamheten på lokal nivå.</pre><pre>I rapporten föreslås en rad åtgärder som också kan\r\nvidtas av riksåklagaren, Rikspolisstyrelsen och\r\nRiksskatteverket inom ramen för deras ordinarie\r\nverksamhet. Man talar bl.a. om att man vill ägna sig\r\nåt central metodutveckling, ändrade\r\narbetsmetoder, utökad och ändrad utbildning för\r\nåklagare och poliser samt utveckling av vissa\r\nsamverkansrutiner.</pre><pre>Som Lars-Erik Lövdén och övriga talare väl vet\r\nbereds denna rapport för närvarande i\r\nregeringskansliet. Den 6 augusti förra året gav\r\nregeringen myndigheterna och Riksskatteverket i\r\nuppdrag att redovisa vilka åtgärder som vidtagits\r\nmed anledning av rapporten i form av\r\neffektiviseringar inom ramen för myndigheternas\r\nordinarie verksamhet. Om jag inte är\r\nfelunderrättad skall en preliminär redovisning ske\r\nsenast i dag. Slutredovisning skall ske före\r\nutgången av maj 1993.</pre><pre>Justitieministern erinrar i budgetpropositionen\r\nbl.a. om att i de planeringsdirektiv för\r\npolisväsendet avseende budgetåret 1993/94 som\r\nnyligen har beslutats har man avsatt 60 miljoner\r\nkronor av den i budgetpropositionen föreslagna\r\nmedelstilldelningen som en särskild satsning på det\r\nkriminalpolisiära området i den lokala\r\npolisorganisationen. Satsningen skall enligt\r\nplaneringsdirektiven bl.a. syfta till att effektivisera\r\nförundersökningsarbetet när det gäller ekonomisk\r\nbrottslighet.</pre><pre>Utskottet har dragit den enda naturliga slutsatsen\r\nav allt detta, nämligen att det nu vidtas eller\r\növervägs en rad åtgärder som syftar till att förstärka\r\nresurserna för bekämpandet av den ekonomiska\r\nbrottsligheten och att på olika sätt effektivisera\r\narbetet på detta område.</pre><pre>Utskottsmajoriteten säger att det som nu görs\r\ninnebär att den ekonomiska brottsligheten på ett\r\nannat sätt än tidigare sätts i centrum för den\r\nbrottsbekämpande verksamheten. Till den tidigare\r\nåtgärdskatalogen har också kommit att regeringen\r\nden 25 juni 1992 uppdrog åt Rikspolisstyrelsen att\r\nse över den centrala polisorganisationen och\r\ndärmed också rikskriminalens framtida uppgifter.\r\nRikpolisstyrelsen skall bl.a. överväga om det bör\r\ninrättas en regionkriminalpolis med\r\nverksamhetsområden som sammanfaller med\r\nområdena för de regionala åklagarmyndigheterna,\r\ndvs. normalt två län.</pre><pre>Mot denna bakgrund har utskottets majoritet\r\nfunnit att något tillkännagivande till regeringen i\r\ndessa avseenden inte skulle fylla någon funktion\r\noch inte är befogat.</pre><pre>Jag vill ställa en fråga till Lars-Erik Lövdén. Man\r\nskall nu överväga frågan om en\r\nregionkriminalpolis. I reservation 8 säger\r\nSocialdemokraterna att det behövs en ny, mera\r\nkoncentrerad och slagkraftig organisation för\r\nekobrottsbekämpningen och att verksamheten\r\nförslagsvis skall organiseras i sex olika\r\nekorotelregioner. Skall detta tolkas som att\r\nSocialdemokraterna i och för sig ställer sig bakom\r\nförslaget -- om det kommer ett sådant, vilket vi kan\r\nanta att det gör -- om en omorganisation av\r\nekorotlarna men att Socialdemokraterna vill gå\r\nlängre och inrätta inte tretton utan sex ekorotlar\r\nmed större verksamhetsområden?</pre><pre>Det utvecklingsarbete som jag har redogjort för\r\nomfattar även de frågor som tas upp i olika\r\nreservationer av Socialdemokraterna och Ny\r\ndemokrati. Det gäller bl.a. organisationsfrågor,\r\nutbildning, internationellt samarbete, styrmedel\r\noch samordning. Några tillkännagivanden behövs\r\nalltså inte. Detsamma gäller med hänsyn till den\r\naktivitet som redan pågår även för de reservationer\r\nsom tar upp olika lagstiftningsåtgärder.</pre><pre>Det viktigaste som jag vill erinra om i det avseendet\r\när att regeringen nyligen har utfärdat direktiv för en\r\növersyn av skattebrottslagen och av\r\nsanktionssystemet i övrigt på skattebrottsområdet.</pre><pre>Lars-Erik Lövdén talade om resultatet av den\r\nhearing som justitieutskottet hade i februari om\r\nekonomisk brottslighet. När man hörde det\r\nbörjade man fundera över om Lars-Erik Lövdén\r\nverkligen var på samma hearing som utskottets\r\nordförande. En ordagrann utskrift av hearingen har\r\ntagits in som bilaga i betänkandet. I\r\nslutsummeringen säger utskottets ordförande\r\nBritta Bjelle att syftet med utfrågningen var att\r\nfölja upp den utfrågning som vi hade i\r\njustitieutskottet i mars 1991. Jag måste säga att det\r\nvar en mycket dyster utfrågning när det gällde alla\r\ninblandade. Från såväl myndigheter som praktiker\r\nredovisade man då ett slags hopplöshetskänsla.</pre><pre>Britta Bjelle säger vidare: Jag kan inte annat än\r\nkonstatera att dagens sammanträde visat på en\r\nvändpunkt när det gäller den ekonomiska\r\nbrottsligheten. Det har redovisats mängder av olika\r\naktiviteter, förslag som redan är genomförda,\r\nförslag som skall komma och många idéer. Här har\r\nt.o.m. använts uttryck som optimism och\r\npositivism. Jag anser att vi skall ta till oss detta och\r\nse att utvecklingen har vänt och att mycket är på\r\ngång.</pre><pre>Jag har vida överskridit anmäld tid redan, så jag\r\nskall snart sätta punkt. Jag vill bara göra ett\r\npåpekande till Karl Gustaf Sjödin när det gäller\r\nbrottsofferfrågorna. En arbetsgrupp inom\r\nJustitiedepartementet har ju arbetat med just de\r\nhär frågorna i ett år. Karl Gustaf Sjödin vet säkert\r\nlika väl som jag att det kommer att läggas fram en\r\nproposition med en rad förslag som är ägnade att\r\nstärka brottsoffrens ställning. Det kommer att ske\r\ninom kort. I sak är Karl Gustaf Sjödin och jag\r\növerens på de här punkterna. Brottsoffrens\r\nställning behöver stärkas. Men med hänsyn till\r\nutredningsarbetet får vi säkert tillfälle att\r\nåterkomma till den debatten i annat sammanhang.</pre><pre>Jag vill också säga att jag naturligtvis mycket gärna\r\nhade velat stå här och yrka bifall till den moderata\r\nmotion som avser Tullens möjliga åtgärder vad\r\ngäller stulet gods. I den frågan har\r\nutskottsmajoriteten hänvisat till en\r\ninterdepartemental arbetsgrupp som har till uppgift\r\natt utreda frågor om gränskontroller och därmed\r\nsammanhängande frågor i ett EG-\r\nmedlemskapsperspektiv. Det finns alla skäl att tro\r\natt tullfrågorna kommer att tas upp i det\r\nutredningsarbetet. Med det har majoriteten låtit sig\r\nnöja.</pre><pre>Herr talman! Jag ber avslutningsvis att få yrka bifall\r\ntill utskottets hemställan och avslag på samtliga\r\nreservationer.</pre><pre>Anf. 85  TREDJE VICE TALMANNEN:</pre><pre>Jag vill erinra om att vi numera brukar ta replikerna\r\nfrån bänken för att spara tid.</pre><pre>Anf. 86  LARS-ERIK LÖVDÉN (s) replik:</pre><pre>Herr talman! Nu lärde jag mig något nytt. Jag skall\r\nfölja talmannens erinran i fortsättningen.</pre><pre>Till Christel Anderberg vill jag säga att jag kan läsa\r\nhögt ur betänkandet från den utfrågning vi hade om\r\nden ekonomiska brottsligheten.\r\nAdvokatsamfundets generalsekreterare säger: Det\r\när samma sällskap som sitter här i dag som för snart\r\ntvå år sedan. Jag tror att man kan konstatera att den\r\nekonomiska brottsligheten sedan dess haft en\r\nganska trygg och behaglig tillvaro. Bekämpning av\r\nförebyggande verksamhet förekommer praktiskt\r\ntaget inte. Om vi ses om två år igen kommer vi\r\nknappast att kunna konstatera att särskilt mycket\r\nhar hänt.</pre><pre>Överdirektören på Riksskatteverket säger så här\r\nom polisverksamheten: Jag vill kort och klart säga\r\natt vår organisation blir trött och kommer att bli\r\nännu tröttare om vi inte får några att samarbeta\r\nmed inom polisväsendet.</pre><pre>Jag skulle kunna fortsätta att citera ur den hearing\r\nvi hade om den ekonomiska brottsligheten. Läget\r\när katastrofalt när det gäller bekämpningen av\r\nekonomisk brottslighet. Jag vill hävda -- jag är\r\nvarken stendöv eller lomhörd -- att den här\r\nregeringen bär ett betydande ansvar för att\r\ningenting har hänt sedan regeringstillträdet 1991.</pre><pre>Under vår tid röstade Moderaterna emot samtliga\r\nlagförslag för att bekämpa den ekonomiska\r\nbrottsligheten. Vi brukar säga att det var 36--0; ni\r\nröstade emot 36 lagförslag. Gun Hellsvik inledde\r\nsin ämbetsutövning med att ta bort den ekonomiska\r\nbrottsligheten som prioriterat område för Polisen.\r\nHon förklarade det med de nu berömda orden:\r\nekobrotten drabbar främst det allmänna; det är\r\nviktigare att skydda individen.</pre><pre>Detta var naturligtvis signaler som nådde fältet, och\r\nsom ledde till att man ute i polisdistrikten\r\nprioriterade om från ekobrottsbekämpning till\r\nannan typ av brottsbekämpning.</pre><pre>Ni planerar stora ingrepp i arbetsrätten som\r\nkommer att försvåra möjligheterna att komma åt\r\noseriösa företagare. Ni har lagt ett förslag om att ta\r\nbort skatteflyktsklausulen. Det har ni också\r\ngenomdrivit i riksdagen. Ni planerar att urholka\r\nbevissäkrings- och betalningssäkringslagen. Ni vill\r\ninte genomföra ansvarsgenombrottsregler i\r\naktiebolagslagen. Moderaterna saknar intresse att\r\nbekämpa den ekonomiska brottsligheten.</pre><pre>Jag vill ställa en avslutande fråga till Christel\r\nAnderberg: Är ni beredda att ge Polisen de resurser\r\nsom man begär för att uppnå en hög effektivitet i\r\nbekämpning av ekobrotten? Det handlar om\r\nmellan 50 och 60 miljoner kronor.</pre><pre>Anf. 87  CHRISTEL ANDERBERG (m)\r\nreplik:</pre><pre>Herr talman! Jag förstår att vissa som deltog i\r\nhearingen har uppfattningen att samma personer\r\nsitter och pratar om de problem vi hade för två år\r\nsedan. Socialdemokraterna hade hela 1980-talet på\r\nsig och gjorde ingenting annat än pratade. Den\r\nborgerliga regeringen har haft ett och ett halvt år\r\npå sig. Den har satt i gång ett mycket omfattande\r\nomvandlingsarbete. Men självfallet kan det på ett\r\noch ett halvt år inte ha hunnit hända så mycket som\r\nkunnat beslutas, genomföras, träda i kraft och\r\nkomma ut på fältet så att man ser det i den dagliga\r\nverksamheten. Utskottsordföranden tyckte sig\r\nändå märka en viss optimism; att man hade nått en\r\nbetydelsefull vändpunkt.</pre><pre>De förslag som Heurgrenkommissionen arbetade\r\nfram i snabb takt gick vi emot, eftersom de på ett\r\nmycket allvarligt sätt hotade rättssäkerheten. Det\r\nhar bl.a. konstaterats i en utvärdering som har\r\ngjorts på uppdrag av Brottsförebyggande rådet. K-\r\nG Axberger har där, just av rättssäkerhetsskäl,\r\nfullständigt avrättat de förslag som kommissionen\r\nlade.</pre><pre>När det gäller skatteflyktsklausulen vill jag säga att\r\nSocialdemokraterna inte skiljer på vad som är brott\r\noch vad som är allmänt omoraliskt.\r\nSkatteflyktsklausulen hade inte någonting med\r\nekonomisk brottslighet att göra utan siktade in sig\r\npå sådana skatteundandraganden som inte var\r\nkriminaliserade, men som man ändå ville komma åt\r\npå det här sättet. Även det är mycket betänkligt ur\r\nrättssäkerhetssynpunkt.</pre><pre>Vad avser resurserna till Polisen vill jag slutligen\r\nsäga att jag kan försäkra Lars-Erik Lövdén, att så\r\nsnart vi lyckats få ordning på det ekonomiska moras\r\nsom ni lämnade efter er är vi mycket intresserade\r\nav att ge Polisen alla de ekonomiska resurser den\r\nbehöver för att kunna bedriva effektiv bekämpning\r\nav bl.a. ekobrott.</pre><pre>Anf. 88  LARS-ERIK LÖVDÉN (s) replik:</pre><pre>Herr talman! Det sistnämnda tolkade jag så att\r\nregeringspartierna inte är beredda att ge\r\nRikspolisstyrelsen de medel de kommer att begära\r\nför att få effektivitet i ekobrottsbekämpandet.</pre><pre>De lägger sig ungefär på samma nivå som\r\nSocialdemokraterna, dvs. 50--60 miljoner kronor,\r\nför att vid den här typen av brottsbekämpning få\r\neffektivitet när det gäller den polisiära sidan.</pre><pre>Jag tolkar Christel Anderbergs anförande så, att\r\nregeringspartierna inte är beredda att ge dessa\r\nmedel. Vi kommer då att få effekten, Christel\r\nAnderberg, att ekorotlarna ute i landet kommer att\r\nläggas ned, bl.a. i det län som Christel Anderberg\r\nkommer ifrån. Vi kommer att få en ytterligare\r\nurholkning av möjligheterna att bekämpa\r\nekobrottsligheten. Det visar väl något på vilket\r\nansvar som regeringspartierna känner för den här\r\nbrottsbekämpningen.</pre><pre>Jag vill ställa ytterligare ett par frågor till Christel\r\nAnderberg. Tror inte Christel Anderberg att\r\nplanerna på att urholka arbetsrätten -- det gäller\r\nvetorätten vid entreprenader och\r\narbetstagarbegreppet -- kommer att försvåra våra\r\nmöjligheter att komma åt oseriösa näringsidkare?</pre><pre>Jag har hört att man inom Finansdepartementet\r\nplanerar att slopa, eller kraftigt försämra,\r\nbevissäkrings- och\r\nbetalningssäkringslagstiftningen.\r\nRiksskatteverket reagerar kraftigt mot varje\r\nförsämring av bevissäkrings- och\r\nbetalningssäkringslagstiftningen. Det skulle på ett\r\nutomordentligt allvarligt sätt försvåra\r\nskattemyndigheternas möjligheter att ingripa.</pre><pre>Är det på det viset Christel Anderberg, att\r\nregeringspartierna kommer att lägga fram ett\r\nsådant förslag på riksdagens bord? Då kommer vi\r\natt få ytterligare betydande svårigheter att\r\nbekämpa ekobrottsligheten.</pre><pre>Christel Anderberg ställde i sitt huvudanförande\r\nfrågan om vilken organisation som vi\r\nsocialdemokrater tänker oss. Vi tänker oss en\r\norganisation som är fristående från den lokala\r\npolisorganisationen. Vi vill bilda sex ekoregioner,\r\nmed i olika polisdistrikt lokalt utplacerad personal.\r\nVi vill fördubbla de polisiära resurserna, och vi vill\r\nse till att polisen samgrupperas, med ekonomer,\r\nrevisorer och åklagare i fasta arbetsteam, för att\r\nbekämpa den ekonomiska brottsligheten. Vi vill\r\nockså ställa hela denna organisation under en\r\ncentral ledning. Så ser vår tänkta organisation ut.\r\nDet är svaret på frågan.</pre><pre>Anf. 89  CHRISTEL ANDERBERG (m)\r\nreplik:</pre><pre>Herr talman! De borgerliga partierna vill inte\r\nundandra Polisen erforderliga resurser, utan det var\r\nSocialdemokraterna som vid höstens\r\nkrisuppgörelse försatte regeringen ur stånd att ge\r\nPolisen tillräckliga resurser. Det är faktiskt inte\r\nsärskilt seriöst, Lars-Erik Lövdén, att först komma\r\nmed ett sådant besparingskrav och sedan kräva att\r\nungefär lika mycket pengar skall betalas ut. Det är\r\nför närvarande omöjligt.</pre><pre>Precis som justitieministern gör i årets\r\nbudgetproposition när det gäller ändringarna i\r\nnäringsrätten, kan man konstatera att det faktum\r\natt vi har en så omfattande ekonomisk brottslighet\r\nberor på de regleringssystem och det extremt höga\r\nskattetryck som vi efter 50 års socialdemokratiskt\r\nstyre har fått. Mycket av den här brottsligheten,\r\nsom vi tidigare har haft problem med, kan\r\nförhoppningsvis självdö om företagen får sådana\r\nvillkor att de kan klara sig utan att behöva fiffla.</pre><pre>Lars-Erik Lövdén visade vänligheten att besvara\r\nmin fråga. Jag skulle vilja kontra med en fråga.\r\nSocialdemokraterna tänker sig alltså sex fristående\r\nekorotlar, utspridda i landet, med central ledning,\r\nmen med folket kvar lokalt i alla län. Hur skall ni\r\nmed en sådan organisation kunna åstadkomma det\r\nfasta samarbete mellan poliser och åklagare som ni\r\nefterlyser? Dessa arbetsteam, som i och för sig även\r\ni mina öron låter mycket tilltalande att ha, kan väl\r\ninte fungera om de sitter på olika ställen.</pre><pre>Tredje vice talmannen anmälde att Lars-Erik\r\nLövdén anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 90  KARL GUSTAF SJÖDIN (nyd)\r\nreplik:</pre><pre>Herr talman! Jag förstår att Moderaterna inte har\r\ndet lätt i den här fyrpartigruppen i utskottet. Det\r\nblev en kompromiss när det gäller befogenheterna\r\nför tulltjänstemän. Sättet att glida undan frågan och\r\ni vanlig ordning hänvisa till pågående utredningar\r\nnär argumenten tryter är bara att beklaga. Det är\r\nockså beklagligt att Moderaterna inte förmår att få\r\nde andra partierna att förstå att man på intet vis\r\näventyrar rättssäkerheten genom att ge\r\ntulltjänstemännen de befogenheter som efterlyses i\r\nmotionen. Detta sagt med tanke på de\r\nbefogenheter som tulltjänstemännen redan har.</pre><pre>Anf. 91  CHRISTEL ANDERBERG (m)\r\nreplik:</pre><pre>Herr talman! Jag misstror inte alls\r\ntulltjänstemännens förmåga på det här området.\r\nTvärtom tror jag att den möjlighet som Karl Gustaf\r\nSjödin efterlyser skulle vara alldeles utmärkt. Jag\r\nhoppas och tror att jag också sade i mitt\r\nhuvudanförande att jag väldigt gärna skulle ha velat\r\nyrka bifall till den moderata motionen. Det som\r\nemellertid avhåller mig från att göra det är att jag\r\nanser att beredningsunderlaget i dagsläget är för\r\ndåligt.</pre><pre>Men utredning pågår, och den här regeringen har\r\nfaktiskt inte gjort sig känd för att dra ärenden i\r\nlångbänk. Jag är övertygad om att det här arbetet\r\nkommer att vara klart relativt snart, så att både\r\nKarl Gustaf Sjödin och jag kan känna oss nöjda på\r\nden punkten.</pre><pre>Anf. 92  KARL GUSTAF SJÖDIN (nyd)\r\nreplik:</pre><pre>Herr talman! En viss långbänk blir det säkerligen.\r\nJag kan nämligen inte se någon större skillnad\r\nmellan de befogenheter som tulltjänstemännen\r\nenligt varusmugglingslagen och rättegångsbalken\r\nhar. De har rätt att gripa misstänkta, att ta dem till\r\nförhör, att utföra husrannsakan, osv.</pre><pre>Jag skall inte ytterligare förlänga detta replikskifte.</pre><pre>Anf. 93  BERITH ERIKSSON (v) replik:</pre><pre>Herr talman! Jag vill bara uttala min\r\ntillfredsställelse över att det nu blir en översyn av\r\nskattebrottslagstiftningen och samtidigt påpeka att\r\ndet inte enbart är på det området som det behövs\r\nen översyn. Det behövs även en översyn av civil-\r\nnärings-  exekutions- och strafflagstiftningen. Det\r\när alltså mer översynsarbete som snabbt måste\r\nkomma till stånd.</pre><pre>Jag reagerar verkligen på Christel Anderbergs\r\nuttalande. Det är otroligt naivt, med tanke på den\r\nverksamhet med tvättning av pengar och\r\nskalbolagsaffärer som förekommer, om man tror\r\natt den ekonomiska brottsligheten kommer att\r\nsjälvdö med exempelvis sänkta skatter. Det är\r\nmoralen hos den enskilde och insynsmöjligheten i\r\nverksamheten som det även fortsättningsvis\r\nkommer att handla om, exempelvis att\r\ninsynsmöjligheten när det gäller MBL-lagen inte\r\ntas bort.</pre><pre>Anf. 94  CHRISTEL ANDERBERG (m)\r\nreplik:</pre><pre>Herr talman! Jag är inte så naiv, Berith Eriksson,\r\natt jag tror att den ekonomiska brottsligheten\r\nkommer att självdö. När vi talade om olika\r\nändringar inom näringsrättens område, sade jag att\r\ndet finns anledning att tro att en förändrad\r\nlagstiftning, andra regler, ett annat skattetryck, kan\r\nbidra till att lösa en del av de problem som vi har.</pre><pre>Anf. 95  LIISA RULANDER (kds):</pre><pre>Herr talman! Det har sagts mycket här i dag om\r\nekonomisk brottslighet. Men den pinsamma bristen\r\npå insikt om sitt partis del i utvecklingen, som Lars-\r\nErik Lövdén visar med sitt inlägg, ger mig skäl att\r\nfortsätta på detta tema.</pre><pre>Med ekonomisk brottslighet har det allmänt\r\nmenats intellektuell vinningsbrottslighet inom\r\naffärslivet, exempelvis bedrägeri, förskingring,\r\ntrolöshet mot huvudman och liknande\r\nmanschettbrottslighet. bI takt med det ökande\r\nskattetrycket under 60- och 70-talen fokuserades\r\nintresset på den ökande skattebrottsligheten, och\r\nekobrottslighet blev nästan identiskt som begrepp\r\nmed skattebrott.</pre><pre>Kommissionen mot ekonomisk brottslighet, den\r\ns.k. Ekokommissionen, tillsattes i början av 80-\r\ntalet, och den avsatte under kort tid en mängd\r\nförslag för att motverka ekonomisk brottslighet.\r\nMånga förslag väckte häftig kritik i den allmänna\r\ndebatten, och få av kommissionens förslag ledde till\r\nlagstiftning. De förslag som trots allt genomfördes\r\nfick mycket litet genomslag i det praktiska\r\nrättslivet.</pre><pre>Mot slutet av 80-talet var samhällets särskilda\r\naktiviteter mot ekonomisk brottslighet så gott som\r\nobefintliga. Anledningen härtill torde ha varit att\r\nlagstiftningen inte var förankrad i det allmänna\r\nrättsmedvetandet, utan mer uppfattades som riktad\r\nmot alla och envar, till stöd för en orättfärdig, eller\r\ni varje fall orimlig, skattepolitik.</pre><pre>Under 80-talet har i Sverige, kanske som en följd\r\nav karaktären av det ekonomiska livet och särskilt\r\ndess internationalisering, en ny typ av brottslighet\r\nfått fotfäste. Denna karakteriseras av organisation,\r\nkontinuitet, förslagenhet samt att den rör\r\nbetydande värden. Brottsligheten omfattar inte\r\nbara skatte- och avgiftsbrott, utan även allmänna\r\nbrott som förskingring, bedrägeri och konkursbrott\r\nmed inslag av våldsbrott och andra\r\nintegritetskränkande brott till upprätthållande av\r\nen irreguljär rättsordning. Brottsligheten skulle\r\nkunna beskrivas som vinningsbrottslighet i\r\naffärsverksamhet vars effekter hotar det\r\nekonomiska livet på ett sådant sätt att inte bara\r\nenstaka individers intressen berörs.</pre><pre>Genom denna brottslighet åderlåts samhällets\r\nresurser på tiotals miljarder kronor varje år,\r\nkonkurrensförhållandena snedvrids, irreguljära\r\nförmögenhetsöverföringar kommer till stånd, och\r\nytterst går den demokratiska kontrollen över stora\r\ndelar av samhället om intet.</pre><pre>Det fria demokratiska samhället måste bygga på en\r\nfri marknadsekonomi, som ett dominerande\r\nelement. En fri marknadsekonomi förutsätter att\r\naktörerna har bestämda spelregler att hålla sig till.\r\nGenom monopol, karteller och andra\r\nkonkurrensbegränsande fenomen elimineras den\r\nfria marknaden. Så blir också fallet genom\r\nekonomisk brottslighet som snedvrider\r\nprisbildningen och kostnader för arbetskraft m.m.\r\nDen ekonomiska brottsligheten undergräver också\r\nmöjligheten för en fri fackföreningsrörelse att\r\nverka på ett för arbetstagarna bra sätt.</pre><pre>Utöver de skador som har angetts, gäller att de\r\nvärden som kristdemokratin står för inte kan\r\nhävdas i ett samhälle där de kulturbärande\r\nelementens inflytande marginaliseras. Samhället\r\nbrutaliseras, och den kulturella utarmningen\r\npåskyndas.</pre><pre>Kampen mot ekobrottsligheten bör föras utefter tre\r\nlinjer: för det första lagstiftningsvägen, för det\r\nandra organisatoriskt och för det tredje\r\nkriminalpolitiskt.</pre><pre>Lagstiftningsvägen måste man gå för att erhålla\r\nklara och entydiga regler, som är lätta att tillämpa.\r\nOklar lagstiftning leder till att oönskade beteenden\r\ninte går att beivra.</pre><pre>Kristdemokraten Holger Gustafsson har under den\r\nallmänna motionstiden väckt en motion, Ju202,\r\nmed ett förslag om samarbete mellan myndigheter\r\noch att det skulle finnas en central myndighet för\r\ndetta. Just nu pågår emellertid verksamhet för att\r\neffektivisera organisationen, inom både polis,\r\nåklagar-  och domstolsväsendet när det gäller den\r\norganisatoriska sidan. Vi hörde det på hearingen,\r\nsom citerades här och som finns som bilaga till\r\nbetänkandet.</pre><pre>Om de åtgärder som nu är under utredning eller\r\nunder uppbyggnad inte ger önskat resultat, bör\r\nallvarligt övervägas att inrätta en central myndighet\r\ndirekt under regeringen, under\r\nJustitiedepartementet, som samordnar och\r\nverkställer det offentligas aktiviteter i\r\nekobrottssammanhang.</pre><pre>Det har visat sig att det, för att man skall kunna\r\nuppnå bra resultat inom de här områdena, krävs\r\nsamordning mellan flera olika myndigheter, särskilt\r\npolis-  och åklagarmyndigheterna, men även andra,\r\nsom kronofogdemyndigheten, skattemyndigheten\r\noch Tullen. Därutöver krävs också särskilda\r\ninsatser från olika delar av näringslivet, såsom\r\nauktoriserade revisorer, konkursförvaltare,\r\nhandelskamrar och andra aktörer. Den fulla\r\nsamordningseffekten torde inte infinna sig med\r\nmindre än att ett organisatoriskt samgående\r\nkommer till stånd. Detta står alltså i motionen.</pre><pre>Organisationen torde också vara erforderlig för att\r\ntillskapa de nödvändiga incitament som erfordras\r\nför att aktivera de personer som är verksamma\r\ninom organisationen för att få fram resultat.\r\nPersonerna i fråga måste ha särskild utbildning,\r\nrekryteras på ett annorlunda sätt och dessutom\r\nlöpande erhålla sådana arbetsbetingelser att\r\nnödvändiga incitament erhålls för att stanna kvar\r\ninom organisationen. Detta kan också gälla den\r\norganisation som just nu finns och som försöker\r\nuppnå ett bättre samarbete utan en central\r\nmyndighet. Verksamheten är nämligen\r\nutomordentligt beroende av kontinuerliga,\r\ntålmodiga och kvalificerade insatser.</pre><pre>Slutligen bör en eventuell central myndighet\r\nbemyndigas att vid särskilt svåra och komplicerade\r\nekobrottmål anlita privatpraktiserande\r\nprocessadvokater att utföra åtalet vid allmän\r\ndomstol. Det måste erkännas att det alltid är svårt\r\natt inom offentlig verksamhet attrahera de främsta\r\nkrafterna inom olika verksamheter.</pre><pre>Ekobrottsbekämpningen är naturligtvis i stort\r\nbehov av ekonomiska resurser, men ett blint\r\ntillflöde av resurser behöver inte nödvändigtvis\r\nleda till positiva resultat. Dessa måste användas på\r\nett sådant sätt att hela organisationen vitaliseras.\r\nIbland kan en smärre omorganisation räcka. Vi vet\r\natt det pågår stora omändringar inom dessa\r\nverksamheter.</pre><pre>Det tredje området som jag nämnde som behöver\r\nförändras är kriminalpolisens åtgärder, men det\r\nskulle leda för långt att ta upp även detta i detalj\r\nhär.</pre><pre>Som jag tidigare sade, har åtgärder för att\r\nsamordna insatserna redan påbörjats. Därför, herr\r\ntalman, yrkar jag nu bifall till utskottets\r\nhemställan. Jag kommer med intresse att följa det\r\narbete som kommer att göras framdeles.</pre><pre>Anf. 96  LARS-ERIK LÖVDÉN (s) replik:</pre><pre>Herr talman! Jag vill först säga till Liisa Rulander\r\natt innehållet i kds-motionen Ju202 av Holger\r\nGustafsson ligger nära det förslag till organisatorisk\r\nlösning för ekobrottsbekämpande som\r\nSocialdemokraterna förordar. Jag hälsar med viss\r\ntillfredsställelse att Liisa Rulander -- även om hon\r\ninte nu är beredd att tillstyrka de\r\nsocialdemokratiska reservationerna i detta\r\navseende -- säger att det kan finnas anledning att\r\növerväga en sådan organisation, om inte de\r\nnuvarande åtgärderna visar sig vara tillräckliga. I\r\ndet avseendet tycker jag alltså att det låg något\r\npositivt i hennes anförande.</pre><pre>Kds pratar mycket om etik och moral, och Liisa\r\nRulander sade att det krävs tre åtgärder:\r\nlagstiftning, en organisation som fungerar och\r\nkriminalpolitiska åtgärder. Nu hörde vi ju av\r\nChristel Anderberg att regeringen inte är beredd\r\natt sätta in en enda krona till i\r\nekobrottsbekämpningen, därför att man ansåg sig\r\ninte ha ekonomiska medel till det. Hur menar Liisa\r\nRulander att vi skall kunna få en effektiv\r\nekobrottsbekämpning om vi inte är beredda att\r\nsatsa resurser? Jag vill gärna ha ett svar på den\r\nfrågan.</pre><pre>Jag vill också ha svar på samma frågeställning som\r\njag riktade till Christel Anderberg om\r\nlagstiftningen: Hur kan det komma sig att\r\nregeringspartierna vill urholka arbetsrätten, som i\r\nsin förlängning innebär större möjligheter för\r\noseriösa näringsidkare att verka? Hur kan det\r\nkomma sig att regeringspartierna har avskaffat\r\nskatteflyktsklausulen? Hur kan det komma sig att\r\nregeringspartierna uppenbarligen planerar att\r\nockså urholka eller t.o.m. ta bort bevissäkrings-\r\noch betalningssäkringslagstiftningen, som skulle\r\ninnebära att skattemyndigheterna får betydande\r\nsvårigheter att bedriva sitt arbete? Hur kan det\r\nkomma sig att regeringspartierna inte vill införa en\r\nansvarsgenombrottsregel i\r\naktiebolagslagstiftningen och på det viset förebygga\r\nen del av den grova ekonomiska brottsligheten?</pre><pre>Liisa Rulander efterlyste lagstiftningsåtgärder. Era\r\nlagstiftningsåtgärder tycks göra det lättare för\r\nekobrottslingarna att verka.</pre><pre>Anf. 97  LIISA RULANDER (kds) replik:</pre><pre>Herr talman! Det har sagts mycket som är bra på\r\nmånga olika områden, Lars-Erik Lövdén, men det\r\nhandlar till syvende och sist om pengar. Där är vi\r\nkanske oense.</pre><pre>Jag måste säga att jag fortfarande tycker, med\r\nutgångspunkt i det jag har sagt, att det som vi har\r\nproblem med i dag lika gärna kunde ha åtgärdats av\r\nden förra regeringen som av den här regeringen,\r\nom den socialdemokratiska regeringen hade haft\r\nmera pengar eller idéer att tillgå. Nu finns det idéer,\r\nbl.a. om omorganisation, som kanske inte behöver\r\ninnebära stora kostnadsökningar. Jag kan inte\r\nheller se att Socialdemokraterna har så mycket\r\npengar som de vill satsa på detta.</pre><pre>Det här med etik och moral är ju viktigt att komma\r\nihåg. Jag är en mycket dålig taktiker, och jag tycker\r\natt vi skall vara ärliga mot varandra på det sättet att\r\nvi säger att det finns mycket idéer men att vi inte har\r\nresurser att anvisa till varandras förslag; vi har bara\r\nresurser till de förslag vi själva har ställt.</pre><pre>Det krävs faktiskt ganska mycket tålamod att\r\ngenomföra olika insatser. Jag ser det just som en\r\nfråga om tålamod att låta den process pågå som just\r\nnu pågår. Vi har under hearingen hört att det är\r\nmycket som pågår. Både Lars-Erik Lövdén och jag\r\nhar själva styrelseposter som gör att vi har mycket\r\ngod insikt i vad också Rikspolisstyrelsen gör för\r\nbekämpningen av den ekonomiska brottsligheten.\r\nJag menar att det är viktigt att vi avvaktar\r\neffekterna av det innan vi tar till nya drastiska\r\nåtgärder och försöker satsa nya pengar på det.</pre><pre>Frågan om att urholka arbetsrätten tycker jag inte\r\nhör till vårt bord här i dag. Jag skulle annars ha\r\nmycket att säga om vad de påståendena innebär.\r\nJag tycker att det vore trevligare att ta upp det vi\r\nkan göra och det vi inte kan göra tillsammans. Jag\r\ntror att det är oerhört viktigt att vi tillsammans på\r\nett positivt sätt stöttar den här verksamheten och i\r\nförsta hand försöker att hitta samarbetslösningar\r\noch samförståndslösningar, så att vi kommer\r\nframåt, om så bara ett litet steg i taget; bättre det\r\nän inget alls.</pre><pre>Anf. 98  LARS-ERIK LÖVDÉN (s) replik:</pre><pre>Herr talman! Nu skall jag göra någonting som är\r\novanligt i politiken, nämligen erkänna ett misstag\r\nsom den socialdemokratiska regeringen begick.\r\nMisstaget bestod i att tillåta en fri resursanvändning\r\nav polisresurserna på det lokala planet. Det var vi\r\növerens om här i riksdagen, men det var den\r\nsocialdemokratiska regeringen som lade fram\r\nförslaget om den fria resursanvändningen. Det\r\nledde till att man under slutet av 80-talet lokalt\r\nomfördelade resurser från ekobrottsbekämpningen\r\ntill andra typer av brottsbekämpning. Det är en\r\nviktig förklaring till att vi har hamnat i en\r\nbekymmersam situation. Vi är alla medansvariga\r\ntill det, och jag vill gärna ta på mig den del av\r\nansvaret som vilar på oss socialdemokrater och den\r\nsocialdemokratiska regeringen på den punkten.</pre><pre>Sedan till resurserna. Jag tror att vi ser det litet\r\ngalet när vi resonerar om resursinsatser. Varje\r\nkrona som satsas på ekobrottsbekämpning ger\r\nmångdubbelt tillbaka i form av ökade\r\nskatteintäkter till samhället. Det finns det\r\nberäkningar på, utförda på olika håll.\r\nRiksskatteverket har gjort vissa beräkningar, och\r\npolisens ekorotel på Rikskriminalen i Stockholm\r\nhar gjort vissa beräkningar.</pre><pre>Jag tror att om regeringspartierna hade gått med på\r\nde socialdemokratiska förslagen att nu satsa\r\nytterligare 100 miljoner kronor på\r\nekobrottsbekämpningen hade det visat sig vara en\r\noerhört lönsam investering från statsfinansiell\r\nsynpunkt. Vi hade fått tillbaka miljarder i ökade\r\nskatteintäkter genom de ökade insatserna. Det är\r\ndärför som jag tycker att det är underligt att\r\nregeringen nu bestämt avvisar förslag om\r\nytterligare medel till ekobrottsbekämpningen.</pre><pre>Sedan vill jag bara kommentera frågan om\r\narbetsrätten igen. Tar man bort fackets vetorätt när\r\ndet gäller entreprenader kommer naturligtvis de\r\noseriösa företagarnas möjligheter att verka att bli\r\nbetydligt större. Förändrar man\r\narbetstagarbegreppet kommer det också att öka\r\nutrymmet för oseriös företagsamhet, och det\r\nstämmer väl ganska dåligt med kds prat om etik och\r\nmoral?</pre><pre>Anf. 99  LIISA RULANDER (kds) replik:</pre><pre>Herr talman! Det hedrar verkligen Lars-Erik\r\nLövdén att han tar på sig att misstag gjorts. Det\r\ntycker jag att man mycket oftare skulle kunna göra\r\ni vissa sammanhang för att lättare kunna uppnå ett\r\nsamförstånd. Enligt vad jag förstår är vi överens om\r\nmålen: Vi vill alla bekämpa ekobrottsligheten; det\r\när bara medlen vi har litet olika synpunkter på.</pre><pre>Anf. 100  INGELA MÅRTENSSON (fp):</pre><pre>Herr talman! I början av november fick riksdagen\r\nJustitieombudsmännens ämbetsberättelse.\r\nEftersom det är motionsrätt till den passade jag på\r\natt väcka en motion. Men av någon anledning\r\növerlämnades min motion till justitieutskottet, och\r\nså fastnade den där. Därför fanns min motion inte\r\nmed när riksdagen skulle behandla JO:s berättelse.\r\nI stället ingår den i dagens betänkande, om\r\npolisväsendet. Personligen tycker jag att den här\r\nhanteringen är något märklig.</pre><pre>Min motion handlar om personalkontroll. Sedan\r\nlång tid har det funnits stark kritik mot hur\r\npersonalkontrollen tillämpas i vårt land. Dennis\r\nTöllborg har skrivit en doktorsavhandling i ämnet.\r\nDen ledde till att konstitutionsutskottet tog upp\r\nämnet för granskning.</pre><pre>Folkpartiet var ett av de partier som kritiserade det\r\nsätt som personalkontrollen fungerar på -- inte\r\nminst gäller det kommunikationsprincipen, dvs.\r\nrätten för den som kontrolleras att få ta del av de\r\nuppgifter som gäller honom själv. Det är viktigt att\r\nundanröja sådana misstankar om att en person\r\nutgör en säkerhetsrisk som bottnar i ett\r\nmissförstånd eller som grundas på uppgifter som\r\nsaknar relevans för den aktuella tjänsten.</pre><pre>JO har granskat ett uppmärksammat ärende,\r\nnämligen tillsättningen av tjänsten som\r\nförsvarsministerns chaufför. I berättelsen kan man\r\nläsa: ''Den myndighet som företar personalkontroll\r\nskall självständigt pröva betydelsen av uppgift som\r\nhar inhämtats från polisregister och därvid beakta\r\narten av den verksamhet som ankommer på\r\ninnehavare av den berörda tjänsten, myndighetens\r\negen kännedom om den som uppgiften avser och\r\növriga omständigheter.''</pre><pre>Vidare anför JO: ''Nyss nämnda regelverk\r\nmedger -- självfallet -- inte att beslut syftande till att\r\nbereda infiltrationsskydd grundas på\r\nhänsynstagande till hudfärg eller liknande.\r\nRimligen kan inte heller en myndighet självständigt\r\npröva uppgifter som är hemliga för myndigheten.''</pre><pre>Det här konstaterandet från JO:s sida visar på\r\nbristerna i nuvarande bestämmelser.</pre><pre>Den kritik som fördes fram redan på 80-talet ledde\r\ntill att en utredning tillsattes, den s.k. SÄPO-\r\nkommittén. Kommittén presenterade sitt förslag för\r\nsnart tre år sedan. Förslaget gick ut på remiss och\r\nbehandlades mycket välvilligt. Därför är det\r\nobegripligt varför den socialdemokratiska\r\nregeringen inte lade fram en proposition när man\r\nhade fått in remissvaren. Nu har förslaget legat i\r\nbyrålådan också hos den nuvarande regeringen.</pre><pre>Justitieutskottet avstyrker min hemställan att ge\r\nregeringen i uppdrag att snarast lägga fram ett\r\nförslag till ny lag om personalkontroll med\r\nhänvisning till att ärendet bereds i regeringen. I går\r\nhade jag tillfälle att i en frågedebatt här i kammaren\r\ndiskutera just personalkontroll med\r\njustitieministern. Hon meddelade då att det\r\nkommer ett förslag före sommaren. Jag hoppas\r\nverkligen att det blir fallet. Jag kommer att fortsätta\r\natt bevaka den här frågan.</pre><pre>Anf. 101  MARGITTA EDGREN (fp):</pre><pre>Herr talman! Jag skall tala om en motion som jag\r\nhar skrivit tillsammans med Bengt Rosén och\r\nCharlotte Branting och som gäller kvinnliga\r\npolisers villkor. Jag har motionerat 1987, 1990 och\r\nnu i januari 1993. Denna gång har jag från utskottet\r\nfått ett mer positivt svar. Man avser att närmare\r\nfölja frågan.</pre><pre>Alltsedan kvinnor fick bli poliser har motståndet\r\nfrån överordnade och kolleger varit stort. Det finns\r\nen rad -- uttalade eller outtalade -- myter om vad\r\nsom kännetecknar en bra polis. Manliga poliser\r\nanför att de kvinnliga kollegerna är för svaga fysiskt\r\neller att de är för korta till växten, osv. Jargongen\r\nkan ibland vara både rå och grov. Kvinnor som\r\nförsöker ändra på detta blir betraktade som\r\ngnällspikar.</pre><pre>Samtidigt vill man gärna ha kvinnor med sig när\r\nman gör ingripande i hem och familj. Vid\r\nfamiljebråk eller våld mot barn ingriper kvinnor\r\noftast på ett annat sätt än män -- smidigare, kanske\r\nömsintare. Först när inget annat hjälper tenderar\r\näven kvinnor att använda -- psykiskt eller fysiskt --\r\nvåld med den teknik de har lärt sig. Detta visar att\r\nman kan vara bra polis på olika sätt.</pre><pre>JämO utarbetade för flera år sedan en rad förslag\r\ntill åtgärder efter en undersökning som man gjorde\r\nom vilka problem som möter en kvinna som bryter\r\nmark på ett tidigare helt manligt område.</pre><pre>Man lade fram förslag till åtgärder för Tullen,\r\nPolisen och kriminalvården som borde vidtas för att\r\nåstadkomma en större förståelse för mäns och\r\nkvinnors olika sätt att fungera. Vissa åtgärder har\r\nvidtagits för Polisens räkning, men långt ifrån alla.</pre><pre>Rikspolisstyrelsen har inte ens ansett det vara\r\nmödan värt att göra en kravanalys beträffande\r\npolisyrket som sådant. En sådan analys skulle\r\nsäkert göra det lättare för de kvinnor som vill\r\nutbilda sig till poliser. Samtidigt förändrar kanske\r\nen sådan kravanalys bilden av vad som krävs för att\r\nman skall kunna bli polis och av vad som krävs av\r\nen person för att denna skall vara en bra polis.</pre><pre>Under de 22 år som har gått sedan man började\r\nmed utbildning av kvinnliga poliser har drygt 2 300\r\nkvinnor utbildats, enligt den senaste statistik som\r\njag kunnat få tag i. Av dessa drygt 2 000 kvinnor har\r\nendast 12 avancerat till poliskommissarier. Drygt\r\n400 har avancerat till polisinspektörer. Totalt är det\r\n24 % av de kvinnliga poliserna som har befordrats\r\npå något sätt, medan mer än 50 % av männen\r\nbefordrats. Det här visar en rapport som\r\nutarbetades 1991/92.</pre><pre>Till detta kommer det intryck som man får vid\r\nläsningen av en katalog utgiven 1992/93 av\r\nPolishögskolan. I katalogen finns en förteckning\r\növer vidareutbildningsinsatser. Här finns det 145\r\nerbjudanden. Merparten av dessa gäller datorer,\r\nekonomisk brottslighet, trafikövervakning, detta\r\nmed att föra polishundar, fysisk träning,\r\nmotorcyklar, brandutredningar, yttre spaning,\r\nsprängteknik och användning av tjänstepistol.\r\nEndast 3 av dessa 145 erbjudanden handlar om hur\r\nen polis bör uppträda gentemot misshandlade barn.\r\nVidare finns det bara ett erbjudande om hur man\r\nsom polis kan bidra till ökad respekt för mänskliga\r\nrättigheter i samhället.</pre><pre>Ingenting sägs om hur man tar hand om överfallna\r\nkvinnor eller om samtalsmetodik, etik,\r\nintervjumetodik eller mänskliga reaktioner efter en\r\nkatastrof -- dvs. sådant som ger kunskaper som\r\npoliser i dagens samhälle också behöver.</pre><pre>Efter att ha fått detta sagt måste jag återigen\r\nframhålla att jag är glad över att utskottet nu\r\nuttryckligen säger att man skall följa utvecklingen.\r\nJag skulle verkligen uppskatta en bekräftelse från\r\nLars-Erik Lövdén eller från majoritetens\r\nföreträdare om att man avser att ta detta på allvar\r\noch att man med sin skrivning menar att det är just\r\nde här problemen som man vill följa upp. Dessutom\r\nvill jag få bekräftat att vi har insikten gemensamt\r\natt både manliga och kvinnliga värderingar och\r\nerfarenheter måste tas till vara för att det skall gå\r\natt åstadkomma en bra polisorganisation.</pre><pre>Anf. 102  CHRISTEL ANDERBERG (m):</pre><pre>Herr talman! Jag instämmer i mycket av det som\r\nMargitta Edgren sade i sitt anförande.</pre><pre>Visserligen är jag ny i justitieutskottet. Jag är inte\r\nens ordinarie ledamot, men jag tror ändå att jag\r\nvågar garantera att utskottsmajoriteten verkligen\r\nmenar allvar med vad man skrivit.</pre><pre>Från början var skrivningen inte riktigt den som nu\r\nföreligger. Men efter diskussioner i den borgerliga\r\ngruppen lade vi bl.a. till detta om att vi noga skulle\r\nfölja frågan. Jag tror att Margitta Edgren borgar för\r\natt vi verkligen står för det som sägs i betänkandet.</pre><pre>Anf. 103  KARL GUSTAF SJÖDIN (nyd):</pre><pre>Herr talman! Till Margitta Edgren vill jag säga att\r\njag började vid Polisen ungefär vid den tidpunkt då\r\nde stora kullarna med kvinnliga poliser antogs.\r\nVidare har jag varit med vid rekrytering av många\r\nkvinnliga poliser.</pre><pre>Jag ansluter mig till vad Margitta Edgren här anför.\r\nProblemet för kvinnor är alltså att de blir\r\ndiskriminerade när det gäller vitsordsgivningen.\r\nDet har uppmärksammats på många sätt. Däremot\r\ntycker jag nog att kvinnor numera accepteras i\r\nmycket större utsträckning än som var fallet i\r\nbörjan av 70-talet när de kom med i dessa\r\nsammanhang. Men detta är alltså ett problem, och\r\nmånga av mina kvinnliga kolleger har uttryckt oro.</pre><pre>Om jag kan bidra till att utskottet ser över dessa\r\nfrågor, skall jag verkligen göra mitt bästa. Som\r\nChristel Anderberg sade har ett enigt utskott sagt\r\natt de här frågorna skall tas upp.</pre><pre>Anf. 104  MARGITTA EDGREN (fp):</pre><pre>Herr talman! Jag är naturligtvis mycket glad över\r\natt det finns kompetens och erfarenhet i utskottet\r\noch att man bekräftar att det är svårt för kvinnliga\r\npoliser. Det här är en fråga som jag har arbetat med\r\nalltsedan jag kom in i riksdagen.</pre><pre>Jag kan inte annat än lyfta fram det som bl.a.\r\nkonsulter i Huddinge har kommit fram till. I en\r\nrapport skriver man att kvinnliga poliser får sämre\r\nvitsord än manliga på alla punkter utom när det\r\ngäller flexibiliteten. Men just den saken är inte\r\nspeciellt högt värderad inom poliskåren. Det\r\nviktiga är dock, som rapporten visar, att kvinnorna\r\nanses vara bäst på att ta hand om misshandlade\r\nbarn och kvinnor, ingripa i familjetvister och\r\nintervjua incestfall. Alla dessa frågor, som samtliga\r\nhär säger är viktiga, har inom poliskåren väldigt låg\r\nstatus.</pre><pre>Om vi kan hjälpas åt med att tydliggöra detta och\r\ndärigenom kanske bidra till att dessa frågor får\r\nhögre status, har vi tillsammans gjort en stor insats.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>8 §  Anslag till Justitiekanslern</pre><pre>Föredrogs</pre><pre>justitieutskottets betänkande</pre><pre>1992/93:JuU22 Anslag till Justitiekanslern (prop.\r\n1992/93:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>9 §  Kungl. hov- och slottsstaterna</pre><pre>Föredrogs</pre><pre>konstitutionsutskottets betänkande</pre><pre>1992/93:KU22 Kungl. hov- och slottsstaterna.\r\n((prop. 1992/93:100 delvis).</pre><pre>Anf. 105  BENGT HURTIG (v):</pre><pre>Herr talman! De kungliga slotten är en viktig del av\r\nvårt kulturarv och bör vårdas väl. Vi menar att\r\nsåväl statliga och kommunala miljövårdare som\r\nfolkrörelser är intresserade av slotten och deras\r\nhistoria.</pre><pre>Vi tycker därför att man borde underlätta för\r\nnämnda grupper att vara med och bedöma hur\r\nknappa resurser bäst kan fördelas för olika ändamål\r\nnär det gäller de kungliga slotten.</pre><pre>Vidare tror vi att det skulle vara lättare om\r\nslottsstaten överflyttades till anslaget B 27\r\nRiksantikvarieämbetet. Detta har vi föreslagit\r\nnågra gånger.</pre><pre>Jag yrkar bifall till min meningsyttring vad gäller\r\nmom. 2.</pre><pre>När det gäller hovstaten har vi i Vänsterpartiet i\r\nlikhet med ett par motionärer lagt fram förslag som\r\ninnebär relativt kraftiga besparingar.</pre><pre>När Sverige inte anses ha råd att ta hand om de\r\näldre på ett människovärdigt sätt, när Sverige av\r\nbesparingsskäl bommar igen daghem och skär ner\r\npå resurserna till arbetslösa, sjukskrivna och andra\r\ngrupper, drabbar den hårda åtstramningspolitiken\r\nalla och envar.</pre><pre>I nuvarande situation tycker vi inte att det är rimligt\r\natt ge hovstaten ett påslag om drygt 1 miljon kronor\r\ni löpande priser. Slottsstaten får ett påslag på\r\nungefär 3 miljoner -- 5 miljoner har begärts.</pre><pre>Behövs det verkligen mer flärd och ståt nu i\r\ndepressionstider? En del kanske upplever det så,\r\natt tillvaron behöver förgyllas. Vi tror att det är\r\ntvärtom, alltså att en åtstramning också beträffande\r\nden här verksamheten stärker intrycket av att man\r\ninom alla områden i samhället ställer upp.</pre><pre></pre><pre>Även främmande statsöverhuvuden och beställare\r\nav högtidliga invigningar torde ha förståelse för en\r\nåtstramning av anslaget A 1.</pre><pre>Jag yrkar bifall till mom. 3 i vårt yrkande i\r\nmeningsyttringen.</pre><pre>Anf. 106  Tredje vice talman BERTIL\r\nFISKESJÖ (c):</pre><pre>Herr talman! Som kammaren lätt kan notera är\r\nBengt Hurtig den ende som har haft invändningar\r\nmot propositionens förslag, som behandlas i det här\r\nbetänkandet.</pre><pre>Om Bengt Hurtig läser propositionens motivering,\r\nsom utskottet ansluter sig till, finner han att det här\r\ngäller att med viss försiktighet föra upp anslagen till\r\nen sådan nivå att de svarar mot den verksamhet\r\nsom faktiskt bedrivs.</pre><pre>Sedan kan man fråga sig om den verksamhet som\r\nbedrivs är nödvändig eller nyttig. Vi är nog många\r\nsom har uppfattningen att den aktivitet som\r\nutvecklas av kungafamiljen är ett viktigt inslag i\r\nSveriges bild, både inåt och utåt, och att den är till\r\nnytta för landet som helhet.</pre><pre>Vidare är det inte fråga om några excesser från\r\nkungafamiljens sida, utan det är närmast\r\nstatsuppgifter som kungahuset fullföljer och som\r\ningen har haft några invändningar emot. Om vi\r\njämför med alla andra monarkier och kungahus är\r\ndet trots allt mycket beskedliga anslag vi har till vårt\r\nkungahus.</pre><pre>Det är klart att slott och andra kulturföremål drar\r\npengar, om vi vill bevara dem. De bör, precis som\r\nman också säger i meningsyttringen från Bengt\r\nHurtigs sida, betraktas som en viktig del av vårt\r\nkulturarv. Som läget är för närvarande är risken --\r\ndet har konstitutionsutskottet också kunnat\r\nkonstatera genom direkta inspektioner -- att\r\nmycket förfaller. Det är naturligtvis till skada för\r\nvårt land som helhet om så skulle ske. Vi har inte\r\nså mycket av gamla kulturbyggnader och gamla\r\nkulturföremål, så vi bör minsann noga ta hand om\r\ndem. Det är en del av vårt historiska arv som det är\r\nviktigt att föra vidare.</pre><pre>Med denna korta motivering ber jag att få yrka\r\nbifall till utskottets hemställan.</pre><pre>Anf. 107  BENGT HURTIG (v):</pre><pre>Herr talman! Jag uppfattar inte detta som något\r\nspeciellt hårt angrepp på min ståndpunkt. Vi går\r\nändå med på ett anslag till den kungliga hovstaten\r\npå 18,7 miljoner. För den summan borde man\r\nkunna göra en hel del insatser.</pre><pre>När det gäller de kungliga slotten har vi inte\r\nföreslagit någon neddragning av de 29,4\r\nmiljonerna. Det enda vi föreslår där är att vi skulle\r\nfå en annan huvudman för denna verksamhet.</pre><pre>Överläggningen var härmed avslutad.</pre><pre>(Beslut fattades efter 14 §.)</pre><pre>10 §  Anslag till Datainspektionen</pre><pre>Föredrogs</pre><pre>konstitutionsutskottets betänkande</pre><pre>1992/93:KU23 Anslag till Datainspektionen (prop.\r\n1992/93:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>11 §  Stöd till politiska partier</pre><pre>Föredrogs</pre><pre>konstitutionsutskottets betänkande</pre><pre>1992/93:KU24 Stöd till politiska partier (prop.\r\n1992/93:100 delvis).</pre><pre>Anf. 108  HARRIET COLLIANDER\r\n(nyd):</pre><pre>Herr talman! Rubriken på mitt anförande lyder:\r\nSänk partistödet till hälften!</pre><pre>Stödet till de politiska partierna utgår från stat,\r\nlandsting och kommun. Det uppgår till ca 800\r\nmiljoner kronor. Det vi diskuterar här i dag är det\r\nstatliga partistödet, som man vill skall belöpa sig till\r\n141 200 000 kronor.</pre><pre>Utöver partistödet utgår gratistjänster och\r\ngratishyror. Man kan räkna med att det stöd som de\r\npolitiska partierna får rör sig om ungefär en miljard\r\nkronor om året. Då kan man fråga sig: Är det\r\nskäligt med en sådan här storleksordning på\r\npartistödet? Ny demokrati anser att det är högst\r\noskäligt.</pre><pre>Besparing och återhållsamhet är det budskap som\r\npolitikerna ger allmänheten i dag. Då är det\r\nnaturligtvis på sin plats att även politikerna ser över\r\nbidragen till de egna partierna.</pre><pre>Vi anser att partistödet har vuxit till orimliga\r\nproportioner. Vi finner att stödet både till\r\nutformning och omfattning har cementerat rådande\r\nstruktur. Det är mycket svårt för nya opinioner att\r\nfå genomslag. Vi vill alltså ändra på systemet. Vi\r\nvill skära ned partistödet till hälften under tre års\r\ntid. Man börjar med en minskning till 80 %, sedan\r\ntill 60 % och slutligen till hälften.</pre><pre>Herr talman! Jag yrkar härmed bifall till Ny\r\ndemokratis reservation i den här frågan.</pre><pre>Anf. 109  Tredje vice talman BERTIL\r\nFISKESJÖ (c):</pre><pre>Herr talman! Även vad gäller detta betänkande har\r\nvi en ensam reservant. I övrigt är utskottet enigt.\r\nJag ber att få yrka bifall till utskottets hemställan.</pre><pre>Men, herr talman, jag vill säga ytterligare några\r\nord. Vi har sedan ganska länge partistöd på olika\r\nnivåer, som Harriet Colliander var inne på. De\r\nallmänna motiveringarna för detta har självfallet\r\nvarit att vi anser att partierna är en grundläggande\r\nförutsättning för att det demokratiska systemet\r\növer huvud taget skall kunna fungera bra. Man har\r\nsvårt att tänka bort politiska partier över huvud\r\ntaget.</pre><pre>Man kan naturligtvis säga att detta är riktigt, men\r\natt partierna skall finansiera sin egen verksamhet\r\nfullt ut. Det har visat sig att det är stora svårigheter\r\nmed att klara av detta, inte minst i det moderna\r\nsamhället, där kostnaderna är mycket stora. Vi vet\r\nalla som har varit engagerade i det direkta praktiska\r\narbetet vilka stora kostnader som ligger hos t.ex.\r\npartidistrikten inför ett val. I realiteten har\r\nmedelstora eller mindre partier svårt att ens kunna\r\nfinansiera ett utskick till alla väljare inför valdagen.\r\nDet är naturligtvis betänkligt om man har det på det\r\nsättet.</pre><pre>Jag tycker för min del att man kan vända på det hela\r\noch se positivt på partistödet. Vad man än säger i\r\nden enkla propagandan har vi ett osedvanligt\r\nokorrumperat politiskt samhälle i vårt land. Detta\r\nberor väl inte enbart på att vi har partistöd, men jag\r\ntror faktiskt att det medverkat. Partierna måste\r\nfinansiera sin verksamhet på ett eller annat sätt.\r\nKan man inte göra det på ett sätt, får man alltså\r\ngöra det på ett annat sätt. Erfarenheten från andra\r\nländer är mycket avskräckande.</pre><pre>Utskottet som helhet var i Argentina och Chile och\r\nfick reda på hur det går till där. Därefter har jag\r\nvarit i Brasilien och kunnat studera hur partierna\r\nfinansierar sin verksamhet där. Man har en mycket\r\nutbredd korrumption, där inflytelserika\r\nintressenter försöker att främja sina högst\r\nmateriella intressen. Inte minst när jag var i\r\nBrasilien pratade jag med företrädare för olika\r\npartier samt med högsta domstolens president,\r\nvicepresident och andra. Alla var mycket\r\nintresserade av det svenska partistödssystemet,\r\nsom de såg som ett sätt att sanera partiernas\r\nverksamhet. Vi behöver inte gå så långt; vi behöver\r\nbara se hur det är i Italien, där rättegångar satts i\r\ngång.</pre><pre>Nu är det naturligtvis en förenklad skräckbild som\r\njag målar upp. Jag tror inte att det skulle gå på\r\nsamma sätt, i alla fall inte omedelbart, i vårt land\r\nom vi avskaffade partistödet. Men det är alldeles\r\nuppenbart att partierna riskerar att komma i\r\nberoendeförhållande, om de tvingas leva på bidrag\r\nfrån intressenter av olika slag i för stor\r\nutsträckning.</pre><pre>Harriet Colliander säger att partistödet har\r\nkonserverat vår partistruktur. Harriet Colliander är\r\nett levande och nyss talande bevis på att så icke är\r\nfallet. Vi hade under förra mandatperioden ett nytt\r\nparti i riksdagen, Miljöpartiet, och den här\r\nmandatperioden är det två partier som klarat sig in i\r\nriksdagen. Så förfärligt konserverande har väl ändå\r\ninte partistödet varit.</pre><pre>Jag ber än en gång att få yrka bifall till utskottets\r\nhemställan.</pre><pre>Anf. 110  HARRIET COLLIANDER (nyd)\r\nreplik:</pre><pre>Herr talman! Det gläder mig att vara ett levande\r\nbevis på att man kan klara en politisk kampanj och\r\nkomma in i riksdagen utan partistöd. Det har stärkt\r\noss i vår uppfattning att det partistöd som nu utgår\r\när för stort. Men vi säger att ett partistöd behöver\r\nfinnas, men det skall vara rimligt till sin storlek. Vi\r\nhar bedömt att hälften vore rimligt. Det måste\r\nfinnas ett stöd för att det inte skall bli som det har\r\nblivit i Italien, att politikerna hamnar i klorna på\r\nsärintressen.</pre><pre>Vad som är det goda med att inte ha för mycket\r\npengar är att det frigör kreativitet och nya idéer om\r\nhur man skall få ut så mycket som möjligt ur det lilla\r\nman har. Det tror jag är gott i alla lägen. Som vi har\r\ndet nu i Sverige finns det all anledning att dra in på\r\npartistödet. Det skall inte vara så att politiker bara\r\npredikar återhållsamhet och sparsamhet för alla\r\nandra i samhället utom för sig själva.</pre><pre>Anf. 111  Tredje vice talman BERTIL\r\nFISKESJÖ (c) replik:</pre><pre>Herr talman! Jag vill upprepa mitt konstaterande\r\natt vi faktiskt har fattat beslut om att skära ner\r\npartistödet med 10 %. Vi får se vilken verkan detta\r\nkommer att få. Jag tror att vi får vara försiktiga med\r\natt utarma de politiska partierna.</pre><pre>Det är inte så som Harriet Colliander vill ge sken\r\nav, att de politiska partierna lever i lyx och\r\növerflöd, inte alls. Det är ett förfärligt gnetande.\r\nDet vet alla som har varit aktiva i det mera\r\norganisatoriska arbetet inom partierna. I varje fall\r\nmindre och medelstora partier kan med nöd och\r\nnäppe avlöna en ombudsman i varje partidistrikt.</pre><pre>Ytterst är det här en fråga om demokrati, kan man\r\nsäga, vilka villkor som skall gälla för demokratin.\r\nJag tycker att vi skall ha politiska partier som kan\r\nverka på bredden och verka inte bara här i\r\nriksdagen utan också regionalt och lokalt. Det är\r\ninte alla som har samma access till TV dag och natt\r\nsom Ny demokrati har haft.</pre><pre>Anf. 112  ULF KRISTERSSON (m):</pre><pre>Herr talman! Jag tycker att det är fascinerande att\r\nhöra att det är partistödet som gör att vi inte har\r\nkorruption och mutor i det här landet, till skillnad\r\nfrån ociviliserade stater som Italien.</pre><pre>Det finns minst tre goda skäl till att avskaffa det\r\noffentliga partistödet, tycker jag. Det första är\r\nnaturligtvis ekonomin. Vi är ett land med 200\r\nmiljarder kronor i budgetunderskott och 1 000\r\nmiljarder i statsskuld. Det är alldeles uppenbart att\r\nvi måste spara. Vi inser mer eller mindre varje dag\r\natt det handlar om svindlande belopp, men varenda\r\ngång vi kommer till konkreta om än små\r\nbesparingar är det kört.</pre><pre>Vi skjuter framför oss en börda till nästa eller\r\nnästnästa generation för varje summa som vi inte\r\nväljer att spara i dag. Jag tycker att det är omoral\r\natt inte spara på de områden där det går att spara.\r\nDet handlar om en halv miljard kronor trots allt.</pre><pre>Det andra är symbolspråket: att politik inte bara är\r\nsammanträden och beslut utan att det också\r\nhandlar om ledarskap, föredöme och pedagogik,\r\natt det är rätt signal att visa väljarna att inga pengar\r\när gratis, att vi inte missbrukar de pengar som vi\r\nfaktiskt tar ifrån väljare för det som vi tycker är\r\nväldigt viktigt.</pre><pre>Just dessa två argument har även Ny demokrati\r\ngjort till sina. Det är fint att nydemokrater vill spara\r\nnågonstans trots allt. Men min respekt för Ny\r\ndemokrati skulle vara litet större om man var litet\r\nkonsekvent. Det är hyckleri, tycker jag, att\r\nberömma sig över att spara några tiotals miljoner\r\nkronor i statsbudgeten och samtidigt rösta emot när\r\ndet verkligen gäller, när det är stora summor på\r\nspel. Det är modigt i smått och fegt i stort. Jag\r\ntycker att Ny demokrati faktiskt silar myggen och\r\nsväljer elefanterna. Partiet följer minsta\r\nmotståndets lag. Det är fegt.</pre><pre>Det tredje skälet att avskaffa det offentliga\r\npartistödet gäller någonting helt annat, större,\r\nviktigare och långsiktigare. Det handlar om att vi i\r\nSverige behöver en modernisering av politiken, om\r\natt utsätta hundraåriga skapelser till partier för det\r\nnyttiga tvånget att då och då anpassa sig till\r\nväljarnas åsikter och väljarnas uppfattning om hur\r\npolitiken borde bedrivas, i stället för att bara\r\nanpassa sig till de offentliga stödformerna.</pre><pre>Jag är uppriktigt bekymrad över klyftan mellan\r\nväljare och valda i Sverige, över politikerföraktet\r\nsom alla utom just politiker tycks älska att tala om,\r\növer väljarnas uppgivenhet inför politikernas\r\nförmåga att lösa Sveriges problem i denna\r\nkammare. Detta bottnar i att partierna är osunt\r\noberoende av väljarna och i att väljarna därför inte\r\ntar något eget ansvar för sina partier.</pre><pre>Vid sidan om ett riktigt personvalssystem är\r\nfinansieringen den enskilt viktigaste frågan för att\r\ntvinga politiker och partier att gå utanför sina egna\r\nsammanträdesrum och börja tala med riktiga,\r\nlevande väljare och faktiskt vädja om deras stöd\r\näven ekonomiskt.</pre><pre>Partistödet har frikopplat partierna från väljarna.\r\nDet gör de enskilda väljarnas insatser överflödiga.\r\nDet uppmuntrar, det vet vi alla även om vi sällan\r\ntalar om det, till direkt fusk. Det motverkar\r\ndessutom varje tendens till modernisering av\r\npartierna, eftersom tvånget aldrig finns.</pre><pre>Det här leder alla partiers politiker in i en fast\r\nförankrad känsla av att det finns gratis pengar, att\r\nman inte måste motsvara någon människas\r\nförväntningar, utan att det finns fria resurser, något\r\nsom aldrig finns i en annars sund ekonomi. I\r\nekonomin kallas detta för planhushållning. I\r\npolitiken luras man att säga att det är en\r\nförutsättning för en sund demokrati.</pre><pre>Sanningen är att vi har partistöd därför att det är\r\nbekvämt at ha partistöd. Det inrättades sent, långt\r\nsenare än demokratin. Det inrättades inte för att\r\nmotverka maffian eller mutorna i Sverige.</pre><pre>Partierna behöver inte bry sig om väljarna bara de\r\ngår och röstar. De bryr sig bara om dem som redan\r\när frälsta. De behöver inte inse att det har gått 100\r\når sedan partierna bildades och att det är dags att\r\nde i grunden förändras när det gäller sättet att\r\nbearbeta väljare och ha kontakter med väljare.</pre><pre>Jag tror ingenting kunde vara farligare -- om det är\r\ndet enda arv som vi lämnar efter oss till nästa\r\ngeneration förutom naturligtvis statsskulden -- än\r\nen grundmurad misstro mot de politiska partiernas\r\nsätt att arbeta. Det är hög tid för oss att faktiskt\r\nbörja leva som vi lär.</pre><pre>Anf. 113  Tredje vice talman BERTIL\r\nFISKESJÖ (c) replik:</pre><pre>Herr talman! Ulf Kristersson är betydligt\r\nradikalare än Harriet Colliander. Hon har insett att\r\nvi måste ha något partistöd kvar för att partierna\r\nskall kunna klara sin verksamhet. Ulf Kristersson\r\ntycker däremot att vi kan slopa allt.</pre><pre>Jag vill rätta till en sak först. Jag vill vara noga med\r\natt säga att Sverige inte skulle bli ett\r\ngenomkorrumperat samhälle om vi tog bort\r\npartistödet, det tror jag inte. Jag påpekade att man\r\ni andra länder, där man har korruptionsproblem,\r\nvisade mycket stort intresse för det svenska\r\nsystemet. Man såg det som en väg att komma ifrån\r\nberoendet av stora ekonomiska intressen. Detta\r\nkänner vi ju till från många länder. Man behöver\r\ninte gå till Sydamerika eller Italien, det finns även i\r\nländer på närmare håll.</pre><pre>Det blir då ofta fråga om dolda bidrag, dvs. man har\r\ninte koll på vilka som har lämnat bidragen eller\r\nvarför. Det tycker jag är olyckligt. De politiska\r\npartierna skall stå så fria som möjligt från olika\r\nintressen.</pre><pre>Ulf Kristersson är bekymrad över att klyftan mellan\r\nväljare och valda ökar. Ja, det är jag också, och det\r\nhar jag tagit upp i många anföranden, bl.a. från\r\ndenna talarstol. Men jag har svårt att se att\r\nklyftorna skulle bli mindre om man tog bort\r\npartiernas möjligheter att över huvud taget\r\nkommunicera med sina väljare, potentiella väljare\r\noch sina medlemmar.</pre><pre>I Ulf Kristerssons och Henrik Landerholms motion\r\nstår det: ''Att avskaffa de offentligt finansierade\r\npartistöden vore att sända en signal till väljarna att\r\näven politikerna inser att de måste förändra sina\r\nvanor''. Vilka vanor då? Om man som jag i tio år\r\nhar suttit som ordförande i en distriktsstyrelse och\r\ngnetat på alla håll och kanter för att över huvud\r\ntaget kunna hålla verksamheten i gång, är det\r\nminsann inte tal om några vanor. Jag vet ju inte\r\nvilka vanor som Ulf Kristersson är uppfostrad med\r\ninom det politiska livet. Jag har naturligtvis inte\r\nheller någon insikt i hur Moderata\r\nsamlingspartiet -- som har betydligt mer pengar till\r\nsitt förfogande än vad t.ex. Centerpartiet har --\r\nanvänder sina resurser. Men det anser jag vara en\r\nsak för Moderata samlingspartiet.</pre><pre>Jag konstaterar också att Ulf Kristerssons och\r\nHenrik Landerholms partikamrater i\r\nkonstitutionsutskottet inte har biträtt den här\r\nmotionen, utan de ingår i utskottets majoritet.</pre><pre>Anf. 114  HARRIET COLLIANDER (nyd)\r\nreplik:</pre><pre>Herr talman! Ulf Kristersson slår omkring sig i\r\nungdomligt övermod. Han talade om Sveriges kris.\r\nOm det är någonting som vi är medvetna om här i\r\nlandet, så är det Sveriges kris och det stora\r\nbudgetunderskottet. Vi i Ny demokrati var tidigt\r\nmedvetna om detta, och det var av den anledningen\r\nsom vi bestämde oss för att bli representerade här i\r\nSveriges riksdag. Vi ville försöka att förändra saker\r\noch ting. Så de bredslängarna far ända ut i intet. Jag\r\ntänker inte gå in i något slags skendebatt om\r\ndelpensionen, som Ulf Kristersson indirekt\r\nförsökte sig på.</pre><pre>När det gäller partistödet sade Ulf Kristersson att\r\nman skall vara oberoende. Då undrar jag i vilket\r\nknä som Ulf Kristersson tänker sätta sig. Vi anser\r\natt det är rimligt med ett visst partistöd, eftersom\r\nman skall kunna vara oberoende. Man skall inte var\r\ntvungen att sätta sig i knät på någon. Vem har Ulf\r\nKristersson tänkt att sätta sig i knät på?</pre><pre>Anf. 115  ULF KRISTERSSON (m) replik:</pre><pre>Herr talman! Det är rimligt att kunna stå på egna\r\nben i politiken. Men både tredje vice talmannen\r\noch Harriet Colliander har fel. Det är alldeles\r\nuppenbart att partierna inte står på egna ben i dag.\r\nDe är enormt beroende av offentliga bidrag för sin\r\nverksamhet. Vi är beroende av en enda mecenat,\r\nförvisso ovanligt lättkontrollerad, eftersom vi\r\nsjälva styr den. Det kan möjligen tyckas något\r\nanstötligt, om det hade varit fråga om någon annan\r\nverksamhet. Vi ger oss själva förmåner som jag\r\nfaktiskt tycker är tveksamma.</pre><pre>Däremot tycker jag inte alls, Harriet Colliander, att\r\nvi skall vara oberoende. Tvärtom, vi skall vara\r\nberoende av väljarna. Det är skadligt att partierna i\r\nSverige är oberoende av väljarna. Partierna tvingas\r\ninte att hela tiden fråga väljarna vad de tycker och\r\ntänker, att vädja om deras stöd, inte bara om röster\r\nvart tredje år utan partierna måste visa väljarna att\r\ndet är värt någonting att stödja det parti som de tror\r\npå. Varför skulle vi inte gneta, som Bertil Fiskesjö\r\nsäger?</pre><pre>Anf. 116  ANDRE VICE TALMANNEN:</pre><pre>Replikrätten gäller enbart Harriet Collianders\r\ninlägg.</pre><pre>Anf. 117  ULF KRISTERSSON (m) replik:</pre><pre>Herr talman! Det finns därför ingen anledning att\r\nsvika dem som har givit oss sitt mandat.</pre><pre>Anf. 118  HARRIET COLLIANDER (nyd)\r\nreplik:</pre><pre>Herr talman! Det utgår medlemsavgifter och det\r\nfinns möjlighet att skänka pengar. Men jag är\r\ntveksam till att det går att hålla särintressena ifrån\r\nsig, om det inte kommer pengar från väljarna. Jag\r\ntror att väljarna tycker att det är fullt rimligt med\r\nett visst partistöd, så att man inte behöver\r\nmisstänka att politiker blir korrumperade och går\r\nandras intressen. Jag undrar återigen i vilket knä\r\nUlf Kristersson tänker sätta sig. Är det i SAF:s eller\r\ni någon annans knä för att få pengar?</pre><pre>Anf. 119  ULF KRISTERSSON (m) replik:</pre><pre>Herr talman! Det rimliga är att alla partier hela\r\ntiden är beroende av väldigt många människor för\r\nsin verksamhet, åtminstone av de människor som\r\ntycker att partiet gör rätt. Det är väl rimligare att\r\njag ber de människor som tycker att Moderaterna\r\nhar en sund politik att avstå en smula av sina\r\nresurser för våra idéer än att jag ber kommunister\r\neller socialdemokrater att avstå pengar för vårt\r\npartis verksamhet? Är inte detta sundare, rimligare\r\noch mer moraliskt på alla sätt och vis? Jag tror att\r\ndet blir ett hårdare krav på partierna att göra det\r\nsom väljarna tycker är viktigt, om de själva kan\r\nvara med och aktivt påverka det som händer på ett\r\nhelt annat sätt än i dag.</pre><pre>Dessutom vet vi att de allra flesta människor som\r\nröstar inte är partiaktiva eller partimedlemmar. Det\r\när inte bara de entusiastiska aktivisterna som bör ha\r\ninflytande i svensk politik. Det finns förskräckande\r\nmånga väljare som aldrig över huvud taget tar\r\nnågon del i politiken. De tycker att politiken är\r\ntråkig, gammaldags, mossig och dammig. Gör vi\r\ningenting åt detta, kommer partierna om en inte\r\nalltför avlägsen framtid att stå utan väljare och\r\nmedlemmar.</pre><pre>Andre vice talmannen anmälde att Harriet\r\nColliander anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 120  HANS NYHAGE (m):</pre><pre>Herr talman! Moderata samlingspartiets ledamöter\r\ni konstitutionsutskottet står bakom yrkandet i\r\nutskottsbetänkandet. Vi har alltså yrkat avslag på\r\nsåväl nydemokraternas motion som den enskilda\r\nmotionen från moderat håll. Vi ställer oss bakom\r\nregeringens förslag om att minska anslagen med\r\n10 % fr.o.m. nästa mandatperiod. Det bör tilläggas\r\natt detta ingick i partiöverenskommelserna om\r\nåtgärder för att stabilisera den svenska ekonomin.\r\nÖverenskommelser skall respekteras. Enligt min\r\nmening som moderat är detta ett anständighets- och\r\ntrovärdighetskrav. Vad jag nu har sagt innebär\r\ngivetvis inte att frågor om ytterligare besparing på\r\ndetta område kan bli aktuella under kommande tid.</pre><pre>Anf. 121  INGVAR SVENSSON (kds):</pre><pre>Herr talman! Jag begärde ordet för att korrigera\r\nnågra fakta som har levererats här. För cirka ett år\r\nsedan debatterade jag här i kammaren med Ian\r\nWachtmeister om partistödets omfattning. Han\r\nhävdade då med emfas att det uppgick till ca 1\r\nmiljard kronor. Det gläder mig att det tycks ha skett\r\nen devalvering hos Ny demokrati. Nu är man nere\r\npå 800 miljoner. I Ulf Kristerssons motion nämns\r\nsiffran 500 miljoner för det samlade partistödet. Ulf\r\nKristersson är den som har hamnat närmast\r\nsanningen. Jag tycker inte att man här i kammaren\r\nskall diskutera sådana siffror som 800 miljoner,\r\neftersom de inte stämmer. Det finns visserligen\r\nvissa mörkertal, men partistödet torde i alla fall inte\r\nuppgå till mer än 600 miljoner totalt.</pre><pre>Sedan har jag bara ett litet förslag till Harriet\r\nColliander och Ulf Kristersson. De skulle inom sina\r\npartier kunna verka för en försöksverksamhet, där\r\nman avstår från partistöd för att visa oss andra att\r\ndet går att klara sig utan. Med dagens regler\r\nbehöver man faktiskt inte rekvirera partistödet.</pre><pre>Anf. 122  HARRIET COLLIANDER\r\n(nyd):</pre><pre>Herr talman! Jag vill först kommentera detta med\r\nmörkertalet. Vi i Ny demokrati har uppskattat att\r\nmörkertalet plus det som man vet utgår i stöd från\r\nstat, kommun och landsting uppgår till 1 miljard\r\nkronor, vilket jag tidigare sade här i dag.</pre><pre>Ingvar Svensson tillgriper ett vulgärargument när\r\nhan säger att det står varje parti fritt att ta det\r\npartistöd i anspråk som bjuds. Det är ett bra\r\nargument, om man inte har något rejält\r\nsakargument att komma med. När människor inte\r\ntycker om någonting, kan man över huvud taget\r\nsäga: Är det så, att Ingvar Svensson tycker att det\r\nskall vara två karensdagar i stället för en, som har\r\nbeslutats i riksdagen, kan man be att få två\r\nkarensdagar i sjukförsäkringen osv. Så där kan man\r\nhålla på, och då kan vi lika gärna slå igen riksdagen.\r\nVi kan besluta om vissa normer, och sedan får\r\nmänniskor göra precis som de vill.</pre><pre>När det gäller partistödet, tycker jag att lika\r\nspelregler skall gälla och ingenting annat. Vi anser\r\natt partistödet kan sänkas. Man kan klara sig och\r\ngenomföra goda valrörelser med mindre pengar.</pre><pre>Anf. 123  INGVAR SVENSSON (kds):</pre><pre>Herr talman! Avsikten med mitt tips var att man\r\nskulle kunna starta en försöksverksamhet för att\r\nvisa andra partier att detta går att genomföra. I mitt\r\nförslag kan finnas en risk för att det kan vara litet\r\nfarligt att experimentera med demokratin. Det var\r\nvad jag ville ha sagt med detta.</pre><pre>Anf. 124  HARRIET COLLIANDER\r\n(nyd):</pre><pre>Herr talman! Jag återupprepar att Ny demokrati är\r\nett gott exempel på att man med litet pengar kan\r\nklara att genomföra en valrörelse och att komma in\r\ni Sveriges riksdag. Vad jag säger är att partistödet\r\nskall vara rimligt. För detta finns säkerligen\r\nförankring hos medborgarna i Sveriges land, därför\r\natt man inte vill att politiker skall kunna misstänkas\r\nför korrumption och för att gå andras ärenden. Det\r\när därför fullt rimligt att skattemedel utgår till\r\npolitiska partier, men vi anser att beloppet kan vara\r\nmindre.</pre><pre>Anf. 125  INGVAR SVENSSON (kds):</pre><pre>Herr talman! Det är sant att Ny demokrati kom in\r\ni riksdagen utan partistöd. Men det skedde väl inte\r\nutan priset av ett antal skulder? Man kan ha ganska\r\ngod glädje av det partistöd som man nu får i\r\nriksdagen.</pre><pre>Det går att komma in i riksdagen utan partistöd.\r\nMen går det att leva i riksdagen utan partistöd?</pre><pre>Anf. 126  HARRIET COLLIANDER (nyd)\r\nreplik:</pre><pre>Herr talman! Jag får med envishet säga till Ingvar\r\nSvensson att jag inte säger att vi inte skall ha något\r\npartistöd. Jag säger att det skall vara rimligt, och att\r\nvi anser att ett rimligt partistöd är hälften av det\r\nsom är i dag.</pre><pre>Överläggningen var härmed avslutad.</pre><pre>(Beslut fattade efter 14 §.)</pre><pre>12 §  Anslag till allmänna val</pre><pre>Föredrogs</pre><pre>konstitutionsutskottets betänkande</pre><pre>1992/93:KU25 Anslag till allmänna val (prop.\r\n1992/93:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>13 §  Anslag till Sametinget</pre><pre>Föredrogs</pre><pre>konstitutionsutskottets betänkande</pre><pre>1992/93:KU26 Anslag till Sametinget (prop.\r\n1992/93:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 14 §.)</pre><pre>14 §  Presstöd m.m.</pre><pre>Föredrogs</pre><pre>konstitutionsutskottets betänkande</pre><pre>1992/93:KU27 Presstöd m.m. (prop. 1992/93:100\r\ndelvis).</pre><pre>Anf. 127  KURT OVE JOHANSSON (s):</pre><pre>Herr talman! Sverige tillhör de länder i världen där\r\nman läser mest tidningar. Läsundersökningar visar\r\natt nio av tio svenskar regelbundet läser en\r\ndagstidning ungefär en halvtimme varje dag. Enligt\r\nde uppgifter som vi har fått står sig denna bild\r\nalltjämt.</pre><pre>Det har förekommit larmrapporter om ett minskat\r\ntidningsläsande i yngre åldersgrupper. Några\r\nbelägg för att det skulle förhålla sig på det sättet\r\ntycks dess bättre inte föreligga. Man har sedan\r\nlänge vetat att äldre läser tidningar mer och med\r\nstörre regelbundenhet. I den åldersgrupp som\r\nligger lägst -- den mellan 15 och 25 år -- har\r\nglädjande nog t.o.m. kunnat noteras en uppgång i\r\nläsandet. Att antalet prenumerationer har sjunkit i\r\ndenna åldersgrupp har sannolikt sin förklaring i\r\nbl.a. den djupgående ekonomiska krisen.</pre><pre>Dagstidningarna är alltjämt de centrala medierna\r\nför den debatt som håller demokratin levande. En\r\nbred svensk allmänhet vill att det skall förbli på det\r\nsättet. Allmänhetens breda uppslutning bl.a. för att\r\nrädda tidningen Arbetets utgivning är ett gott bevis\r\nför detta.</pre><pre>Tidningarna är viktiga för den fria och obundna\r\nnyhetsförmedlingen och opinionsbildningen.\r\nDemokratin förstärks och fördjupas genom att\r\ntidningarna informerar och kommenterar vad som\r\nsker i samhället, genom att de granskar makthavare\r\nbåde inom den offentliga och privata sektorn samt\r\ngenom att de främjar kommunikation mellan och\r\ninom politiska, fackliga och andra ideella grupper.</pre><pre>Dagspressen spelar också en viktig roll i kulturlivet.\r\nAtt vi i Sverige i dag har en kulturminister som inte\r\ntycks inse vikten av detta får väl närmast betraktas\r\nsom en paradox.</pre><pre>Bakgrunden till det presstöd som vi i dag har i\r\nSverige hänger intimt samman med det faktum att\r\nmångfalden i dagspressen genomgick en kraftig\r\nförsvagning under efterkrigstiden. Utvecklingen\r\ngick raskt mot en ökning av antalet\r\ntidningsnedläggningar, mot tidningsmonopol på\r\nallt fler utgivningsorter och mot en ökad\r\nägarkoncentration.</pre><pre>Staten hade förvisso länge stött dagspressen genom\r\ngenerella åtgärder. Men dessa hade främst gynnat\r\nde stora marknadsstarka tidningarna. Det nya med\r\ndet direkta presstödet, som infördes 1971, var att\r\ndet var selektivt och att det gavs till tidningar som\r\nbefann sig i ett konkurrensmässigt underläge.</pre><pre>Syftet med statens selektiva insatser på\r\nmedieområdet är att värna de grundläggande\r\ndemokratiska friheterna, främst informations-,\r\nåsikts- och yttrandefriheten. Mångfalden i\r\ndagspressen spelar här alltjämt en framträdande\r\ndemokratisk roll, oberoende av hur man definierar\r\nordet mångfald.</pre><pre>En grupp i samhället som också måste få sin\r\nbeskärda del av mångfalden är de synskadade. De\r\nhar starka argument för att valfriheten också skall\r\ngälla dem. Det är också viktigt att garantera en hög\r\nambitionsnivå i LL-stiftelsens utgivning.</pre><pre>Presstödet har från första början stått på en solid\r\ngrund. Uppslutningen i riksdagen har varit stor när\r\ndet gäller stödets utformning och syfte.\r\nRegeringsskiftet 1976 och det faktum att Sverige\r\nhade borgerliga regeringar fram till hösten 1982\r\nändrade inte på detta förhållande. Centern och\r\nsocialdemokratin har tillsammans utgjort\r\nstöttepelare för pressens mångfald i vårt land.\r\nVänsterpartiet har intagit samma ståndpunkt. Det\r\när min förhoppning att den gemensamma grundsyn\r\nsom vi har skall bestå.</pre><pre>För oss som värnar mångfalden i dagspressen var\r\ndet inte utan att det gick ganska kalla kårar genom\r\nryggmärgen när det efter förra valet stod klart att\r\nFolkpartiet och Birgit Friggebo i regeringen skulle\r\nfå ansvaret för presstödet.</pre><pre>Hennes första presspolitiska proposition blev som\r\nväntat en attack mot presstödet. Med Centerns\r\nhjälp lyckades vi socialdemokrater att förhindra ett\r\nförsämrat driftsstöd. För nästa år har vi, jämfört\r\nmed innevarande år, lyckats stoppa de\r\nnedskärningar på pressens område som planerades\r\nfrån Kulturdepartementets sida.</pre><pre>Centern tvingades emellertid för ett år sedan att\r\nkröka rygg i regeringen när det gällde utvecklings-\r\noch distributionsstödet. Detta var naturligtvis\r\nolyckligt. Jag tror att Bertil Fiskejö innerst inne\r\ntycker likadant. När riksdagen för tre år sedan tog\r\nställning till presstödsförordningen var vi helt\r\növerens om att utvecklingsstödet var en viktig\r\nstrategisk del av presstödet.</pre><pre>Stödet till bl.a. förpressinvesteringar, som infördes\r\npå grundval av dagstidningskommitténs förslag,\r\nbyggde på förslag från Centern och\r\nSocialdemokraterna. Det var ju bl.a. med\r\ninvesteringsbidrag i förpressledet som många\r\ntidningar skulle få chansen att överleva, och att på\r\nlängre sikt i mindre grad behöva ta ett ökat\r\ndriftstöd i anspråk.</pre><pre>När vi debatterade denna fråga i fjol konstaterade\r\njag att om man inte snabbt återställde\r\nutvecklingsstödet till den nivå som gällde när det\r\ninfördes, skulle långsiktigheten i presstödet gå\r\nförlorad. I dag befinner vi oss där. Mot denna\r\nbakgrund är det beklagansvärt att\r\nutskottsmajoriteten har avvisat vårt förslag om att\r\nriksdagen skall till utvecklingsstöd till dagspressen\r\nanvisa ett reservationsanslag på 17,8 miljoner\r\nkronor, dvs. 10 miljoner kronor mer än vad\r\nregeringen har föreslagit.</pre><pre>Vi socialdemokrater har krävt att regeringen skall\r\ntillsätta en parlamentarisk utredning om\r\ndagspressens villkor. Det finns enligt vår\r\nuppfattning mycket starka motiv för detta. En\r\nsådan utredning skall enligt vår mening syfta till att\r\nsäkra mångfalden i pressen och andra medier.</pre><pre>Genom den aktuella situationen i\r\ntidningsbranschen och de stora förändringar som\r\nförestår inom mediesektorn riskerar mångfalden\r\natt gå förlorad. Situationen inom tidningsbranschen\r\nkännetecknas av en fortsatt starkt fallande\r\nannonskonjunktur och en utveckling mot\r\nägarkoncentration och åsiktsmonopol inom\r\nmediesektorn. Genom de risker som finns i dessa\r\nhänseenden är det angeläget att stödet till pressen\r\nutreds. I ett sådant utredningssammanhang bör det\r\nockså bringas klarhet i fråga om mervärdesskatt på\r\ndagstidningar liksom i fråga om behovet av\r\nreklamskatt. Samdistributionen knakar i fogarna\r\npå vissa håll. Även detta förhållande måste tas upp\r\ni en kommande utredning.</pre><pre>Det är enligt vår uppfattning förvånande att den\r\nborgerliga utskottsmajoriteten har förkastat vårt\r\nförslag att riksdagen skall med ett sådant innehåll\r\nge regeringen till känna behovet av en\r\nparlamentarisk utredning om dagspressens villkor.</pre><pre>Stödet till den svenska dagspressen utgörs dels av\r\ndirekta subventioner i form av presstöd och dels av\r\nskattelättnader. Det stöd till pressen som vi i dag\r\nskall besluta om är den lilla delen. Merparten av det\r\nsammanlagda stödet utgår i form av\r\nskattelättnader.</pre><pre>Värdet av momsbefrielsen och annonsreduktionen\r\nkan uppskattas till ca 2 000 miljoner kronor. Ett\r\nstort antal av dessa miljoner går till de stora\r\ndrakarna, många med god ekonomi. Detta visar en\r\nalldeles färsk rapport till Expertgruppen för studier\r\ni offentlig ekonomi, ESO.</pre><pre>I två års tid har jag här i kammaren försökt initiera\r\nen debatt omkring detta. Konstigt nog har de som\r\nvill skära ner på presstödet inte varit särskilt\r\ninrtesserade av en sådan debatt. Nu har ESO-\r\nrapporten givit oss svart på vitt.</pre><pre>Mest presstöd får Dagens Nyheter, och därnäst\r\nkommer Expressen. Merparten av det samlade\r\nstödet går till sex storstadstidningar. Vill man av\r\nstatsfinansiella skäl spara på stödet till pressen,\r\nborde man ju i första hand angripa de generella\r\nstödåtgärderna, som ger störst stöd till de tidningar\r\nsom har de stora upplagorna.</pre><pre>Ni som i riksdagen brukar inbjuda till huggsexa om\r\nmiljonerna till dagstidningarna, varför gör ni inte\r\ningreppen där? Där finns ju minst fyra gånger så\r\nstort utrymme för sparnit. Det skulle kunna göras\r\nutan att mångfalden inom dagspressen blir lidande.</pre><pre>Att ta ett stadigt grepp i det stöd som ger Dagens\r\nNyheter och Expressen och några andra rika\r\nförstatidningar ett antal sköna miljoner vore väl\r\ninte så farligt. Dagens Nyheter dör inte av att mista\r\nnågra miljoner. Det skulle kunna bli ett tillskott i\r\nstatskassan men inte leda till tidningsdöd. Detta\r\nvore väl någonting för en kommande\r\nparlamentarisk pressutredning att ta tag i.</pre><pre>Herr talman! Jag yrkar bifall till reservationerna 1,\r\n3 och 6.</pre><pre>Anf. 128  HARRIET COLLIANDER\r\n(nyd):</pre><pre>Herr talman! Rubriken på mitt anförande lyder: Ta\r\nbort presstödet. Jag har alltså rakt motsatt\r\nuppfattning mot Kurt Ove Johansson.</pre><pre>Presstödet utgår som ett direkt presstöd på bortåt\r\n500 miljoner kronor. Momsbefrielsen på\r\ndagspressen uppgår till 1,5 miljarder kronor och\r\nsubventionen på reklamskatten till ungefär 500\r\nmiljoner kronor. Det handlar alltså om ca 2,5\r\nmiljarder kronor, som ges i stöd till dagspressen.</pre><pre>Det finns all anledning misstänka att dessa särregler\r\nför dagspressen har tillkommit inte i första hand för\r\natt skydda det fria ordet och den fria\r\nopinionsbildningen samt konsumenternas bästa\r\nutan som så mycket annat för att tillfredsställa de\r\nstora särintressena.</pre><pre>Även jag har med stort intresse tagit del av ESO-\r\nrapporten, som heter just Presstödets effekter. Den\r\nbekräftar just att det är partipolitiska intressen som\r\npresstödet gynnar i väldigt hög grad.</pre><pre>Momsbefrielsen och annonsskattereduktionen\r\ngynnar framför allt liberala tidningar. 40 % av dessa\r\nsubventioner gynnar den liberala pressen. Det\r\ngäller även subventionen till annonsskatten. Även\r\ndär gynnas de liberala tidningarna.</pre><pre>När det gäller det direkta stödets fördelning, alltså\r\nde 500 miljoner kronor som vi pratar om i dag,\r\nsäger rapporten att partierna har olika strategier för\r\ndet direkta partistödet. När Kurt Ove Johansson\r\ntalar om hur stödet går, talar han om\r\nstorstadstidningar och andra tidningar. Men man\r\nkan också tala om tidningar i partipolitisk\r\nbetydelse. Då visar utredningen att\r\nSocialdemokraterna styr sitt stöd till\r\nlandsortstidningar. När det gäller moderata\r\ntidningar är det storstadspressen och när det gäller\r\nCentern är det fådagarstidningar som får stödet.\r\nDet finns ett tydligt mönster.</pre><pre>Man kan av denna rapport och av tidigare rapporter\r\nom hur presstödet fungerar se hur presstödet har\r\nökat ägarkoncentrationen inom tidningsvärlden.\r\nMan kan säga att Bonniers med presstödets hjälp\r\nsitter säkert i sadeln och att staten med presstödets\r\nhjälp medverkar till att skapa monopol.</pre><pre>Vi i Ny demokrati anser alltså -- och vi har fått det\r\nbestyrkt -- att presstödet inte är tillkommet för att\r\ngarantera den fria obundna opinionsbildningen.\r\nJag skulle gärna vilja veta vad Kurt Ove Johansson\r\nmenar med att presstödet är till för att garantera det\r\nobundna ordet eller den obundna\r\nopinionsbildningen -- jag vet inte hur orden föll.\r\nDet är ju framför allt inte det obundna som\r\npresstödet garanterar. Vi har uppfattningen att\r\npresstödet inte gynnar det fria obundna ordet.\r\nDärför anser vi att presstödet skall avskaffas\r\nsuccessivt under tre år.</pre><pre>Herr talman! Vi har fogat fem reservationer till\r\nutskottets betänkande. Men med tanke på\r\nkammarens arbete nöjer jag mig med att yrka bifall\r\ntill reservationerna 1 och 5.</pre><pre>Anf. 129  KURT OVE JOHANSSON (s)\r\nreplik:</pre><pre>Herr talman! Jag har naturligtvis läst den\r\nfrågedebatt som Harriet Colliander förde med\r\nBirgit Friggebo och där ni ventilerade frågan\r\nhuruvida partipolitiska intressen gynnas. Harriet\r\nColliander påstod att hon av utredningen kunde dra\r\nden slutsatsen, medan Birgit Friggebo drog en\r\nannan slutsats.</pre><pre>Jag tänker överlåta den debatten till Harriet\r\nColliander och Birgit Friggebo och låta dem slita\r\nden tvisten.</pre><pre>Vad jag egentligen begärde ordet för var följande.\r\nNär vi hade debatten här i kammaren för ungefär\r\nett år sedan lovordade Harriet Colliander det\r\nförhållande som existerar på Gotland. Vi upplyste\r\ndå från många håll henne om man hade pressstödet\r\natt tacka föratt det var som det var på Gotland hade\r\nman presstödet att tacka för.</pre><pre>Mot denna bakgrund är det nästan ofattbart att\r\nHarriet Collianders parti nu återkommer med krav\r\npå att detta stöd skall avvecklas. Jag tycker att\r\nHarriet Colliander, som åtminstone i vissa lägen\r\nbrukar framstå som en logisk person, måste\r\nbetrakta det om hon nu för till torgs som ganska\r\nmotsägelsefullt.</pre><pre>Men var står Harriet Collianders parti när det gäller\r\nhelheten? Är ni beredda att angripa de stora\r\nsamhällskostnaderna, det generella stödet? Känns\r\ndet inte litet osmakligt att skrota det selektiva\r\nstödet, som oavkortat går till tidningar som\r\nbehöver det för sin överlevnad, men vara beredd att\r\nbehålla och gynna det stöd som framför allt går till,\r\nvilket hon själv sade, de redan starka? Jag skulle\r\nvara mycket intresserad av att få svar på dessa\r\nfrågor.</pre><pre>Anf. 130  HARRIET COLLIANDER (nyd)\r\nreplik:</pre><pre>Herr talman! Jag får tacka Kurt Ove Johansson för\r\natt han anser att jag är logisk ibland.</pre><pre>När det gäller tidningarna på Gotland tar jag dem\r\nsom ett exempel på att man inom en tidning kan\r\nåstadkomma mångfald. Och då kommer vi in på\r\nbegreppet mångfald och hur man definierar det --\r\nom det är antal exemplar eller om det är pluralism\r\nman menar. Där flyter begreppen. Det gäller därför\r\natt göra klart för sig vad man anser med det ena och\r\nmed det andra.</pre><pre>Jag anser inte att antalet tidningar är det som är\r\nviktigt, utan det som är viktigt är det som finns i\r\ntidningarna. Då ser jag Gotlandsmodellen som en\r\nmodell, dvs. att man faktiskt kan samsas på olika\r\nsätt i en och samma tidning.</pre><pre>Kurt Ove Johansson och jag besökte nyligen bl.a.\r\nSydsvenska Dagbladet, Arbetet och ytterligare en\r\nav Skånetidningarna i Malmö. Det är helt klart att\r\nvissa duktiga tidningar klarar sig utan presstöd. Det\r\nframgick också klart att presstödet konserverar\r\nrådande strukturer. Man har inte bemödat sig att\r\nhänga med sin tid, eftersom man vet att man får\r\npengar för att klara ruljangsen.</pre><pre>Man måste också se tidningarna i en samlad\r\nmediesituation. Jag tror att man får acceptera att\r\nsaker och ting förändras. Det går inte att hänga fast\r\nvid det gamla och stadigt ge bidrag som\r\nkonserverar.</pre><pre>När det gäller momsbefrielsen har vi faktiskt\r\nmotionerat om att den skall tas bort.</pre><pre>Anf. 131  KURT OVE JOHANSSON (s)\r\nreplik:</pre><pre>Herr talman! Det som är intressant med\r\nGotlandstidningarna, Harriet Colliander, är att\r\nman kan samsas i en tidning om ledare på var sin\r\nsida, som står mot varandra -- det kan jag instämma\r\ni är bra. Det är inte ointressant. Men det är inte\r\ndetta som vi diskuterar. Vad vi diskuterar är att det\r\nför att man över huvud taget skall kunna samsas om\r\nen ledare måste finnas en tidning. Utan presstöd\r\nhade det inte funnits någon tidning på Gotland.</pre><pre>Det som är intressant med just Gotland är att det\r\nhar varit möjligt för tidningarna där att överleva\r\ntack vare att de under en lång tid har kunnat få\r\npresstöd. Utan presstödet hade de inte funnits. Det\r\när detta som Harriet Colliander och hennes parti\r\nvill ta bort. Under en treårsperiod skall det direkta\r\npresstödet, det selektiva presstödet, tas bort.\r\nSamtidigt uppfattade jag det på det sättet att de inte\r\när särskilt intresserade av att göra något på de\r\nområden där man skulle kunna göra ganska goda\r\ninsatser från samhällets sida. Utan att låta\r\ntidningsdöden drabba skulle man kunna\r\nåstadkomma förändringar när det gäller de\r\nkostnader för presstödet som samhället har.</pre><pre>Jag vet inte vem som är ideologisk grundfader i\r\nHarriet Collianders parti. Men det brukar ibland\r\nsägas att han heter Ian Wachtmeister. Men förra\r\ngången som vi diskuterade presstödet förde jag\r\ndebatten med honom. Då sade han:</pre><pre>Skall politiker genom bidrag stödja dem som skall\r\nkritisera politikerna? Vårt svar är nej.</pre><pre>Jag måste säga, Harriet Colliander, att jag tycker\r\natt det är en mycket märklig uppfattning. Jag anser\r\natt det är rimligt att vi har tidningar som får stöd\r\noch som verkligen nagelfar vad politikerna gör, vad\r\nsom görs inom offentlig sektor och vad som görs\r\ninom privat sektor. Men här har vi ert partis\r\nideologiska grundförklaring att icke ett öre skall ges\r\ntill dem som kritiserar politikerna. Vårt svar är nej,\r\nsäger Ian Wachtmeister. Vad ger Harriet Colliander\r\nför svar på den punkten?</pre><pre>Anf. 132  HARRIET COLLIANDER (nyd)\r\nreplik:</pre><pre>Fru talman! Ny demokrati har ingen egen tidning.\r\nSocialdemokraterna har en hel hoper tidningar.\r\nDet har alla andra partier också. Vi vet vad det vill\r\nsäga att inte ha någon tidning, och vi vet vad\r\npolitiker som inte har någon tidning blir utsatta för\r\ni vårt samhälle. Vi anser inte att det är rimligt att\r\ndet skall utgå stöd till politiska partier så att säga\r\nbakvägen via tidningarna. Det är precis detta som\r\nframgår av rapporten, nämligen att det finns en\r\nsärskild strategi för partierna när det gäller det\r\ndirekta partistödet. Socialdemokraterna har den\r\nstrategin i fråga om landsortstidningarna,\r\nModeraterna har den i fråga om storstadspressen,\r\noch Centern har den i fråga om\r\nfådagarstidningarna.</pre><pre>Vi hävdar bestämt att vi inte vill ha denna knytning\r\nav tidningarna till politiska partier. I så fall skall\r\ntidningarna vara oberoende. Vi reagerar inte mot\r\natt man kritiserar politiker, om det är det som Kurt\r\nOve Johansson tror. Det är helt i sin ordning att\r\nman granskar politiker och etablissemanget, men\r\ninte på det sättet att man har en partipress som\r\nutsätter andra för det som egentligen är regelrätt\r\nförföljelse därför att man har en egen press.</pre><pre>Jag skulle också vilja veta vad Kurt Ove Johansson\r\nmenar med att presstödet garanterar en obunden\r\nopinionsbildning. Jag har inte fått svar på det. Jag\r\nanser att den i allra högsta grad är bunden om den\r\när någonting.</pre><pre>Talmannen anmälde att Kurt Ove Johansson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 133  TALMANNEN:</pre><pre>Jag får meddela att anslag om kvällsplenum nu har\r\nsatts upp.</pre><pre>Anf. 134  BENGT HURTIG (v):</pre><pre>Fru talman! Dagspressen kan enligt vår mening inte\r\nersättas av andra medier när det gäller att fylla\r\nbehovet av kommunikation mellan människor och\r\nge förutsättningar för en fungerande demokrati. Vi\r\nkan en stund fundera över hur det skulle vara om\r\nden politiska debatten fördes bara i radio och TV.\r\nDå kanske vi skulle få ersätta våra mappar med\r\ntidningsklipp med en trave band och en\r\nradiobandspelare eller kanske en video med en\r\nliten TV-apparat.</pre><pre>Inte minst på lokalplanet spelar tidningar enligt vår\r\nuppfattning en avgörande roll för rapportering,\r\nkommentarer och granskning av den politiska\r\nbeslutsprocessen. I mitt län, Norrbottens län, finns\r\ndet för närvarande fyra dagstidningar. Utan\r\npresstöd skulle två av dem försvinna. En\r\nandratidning som inte kan hålla tillräckligt hög nivå\r\npå annonsintäkterna skulle försvinna. Vi vet att\r\n60--75 % av en morgontidnings intäkter består av\r\nannonsintäkter.</pre><pre></pre><pre>Det här skulle också innebära att i ett område där\r\n60 % av befolkningen röstar på\r\nSocialdemokraterna eller på Vänsterpartiet skulle\r\ndet bara finnas en moderat tidning.</pre><pre>I Tornedalen skulle en tvåspråkig tidning försvinna\r\neftersom den har en alltför liten upplaga för att\r\nkunna överleva. Där skulle alltså en pressröst\r\ntystna. Det är en av våra få tidningar som skriver på\r\nbåde finska och svenska. Detta skulle innebära en\r\nkraftig försämring av förhållandena för de\r\nfinsktalande i Tornedalen.</pre><pre>Jag kan inte se på vilket sätt det skulle gynna\r\nunderordnade och mindre köpstarka grupper i mitt\r\nlän om dessa två tidningar försvann. Det är kanske\r\nså att när det faller bröd i stor omfattning på de\r\nrikas bord faller det också en hel del smulor till de\r\nfattiga.</pre><pre>Jag har själv under några år varit verksam med att\r\nstarta en tidning som stod för våra åsikter med hjälp\r\nav presstöd. Den möjligheten öppnades genom\r\npresstödet, men det var inte ett så omfattande\r\npresstöd att den kunde överleva. Den fick försvinna\r\nfrån scenen. I det sammanhanget upplevde vi inte\r\natt det egentligen var presstödets fel. Det var\r\nmöjligen vår oförmåga att driva tidningsföretaget.</pre><pre>Presstödet i de sammanhang som jag nu har\r\nbeskrivit är inte ett stöd för etablissemanget. Det\r\nger en möjlighet för andra intressen än de\r\ndominerande att starta tidningar och göra försök i\r\nden här branschen.</pre><pre>Sedan förra presstödsutredningen och sedan\r\nriksdagen fattade sitt förra beslut om utformningen\r\nav presstödet har det ändå skett en hel del på\r\nmedieområdet. Det har vi varit inne på tidigare i\r\ndag. Vi är därför positiva till att en ny utredning nu\r\nsätts i gång. Vi får hoppas att den får en\r\nparlamentarisk medverkan även från de mindre\r\npartierna. Frågan om vilken inverkan reklamskatt\r\noch befrielse från mervärdesskatt har på pressen\r\nbör också klargöras i en sådan utredning.</pre><pre>Vi menar också att utvecklingsstödet fyller en viktig\r\nfunktion och gör det möjligt just för mindre\r\ntidningar att skaffa ny och arbetsbesparande\r\nteknik. Därmed ges de också möjligheter att\r\nrationalisera driften och få den billigare. Vi\r\nbetraktar den neddragning av utvecklingsstödet\r\nsom skedde under det löpande budgetåret som\r\ntillfällig, och man bör inför 1993/94 kunna återgå till\r\nen högre nivå. Vi kommer därför att stödja s-\r\nreservationen på den punkten.</pre><pre>När det gäller taltidningsstödet finns det flera\r\nmotioner som pekar på svårigheterna för riktigt\r\nsmå tidningar att upprätthålla den servicen.\r\nTveksamheten inför att starta taltidningar är\r\nmycket stor när antalet abonnenter på tidningen är\r\nlågt. Vi föreslår därför ett höjt bidrag för tidningar\r\nmed upplagor under 10 000 exemplar. Vad vi har\r\nkunnat se av statistiken är det ingen tidning med så\r\nlåg upplaga som har kunnat driva\r\ntaltidningsservice. Därmed går ett antal\r\nsynskadade människor miste om möjligheten till\r\nkontakt med sådana tidningar.</pre><pre>Jag yrkar därför bifall till vår meningsyttring vad\r\ngäller mom. 10.</pre><pre>Anf. 135  Tredje vice talman BERTIL\r\nFISKESJÖ (c):</pre><pre>Fru talman! Här har redan sagts mycket om\r\ndagspressens betydelse för den svenska demokratin\r\noch för den fortgående samhällsdialogen. Jag kan\r\ninstämma i mycket, om än inte i riktigt allt, av vad\r\nsom har sagts. Det är självklart att tidningarna\r\nalltfort har en mycket viktig roll att spela i en öppen\r\ndemokrati. Det gör de på olika sätt, dels som\r\ngranskare och kritiker av vad som händer på det\r\npolitiska planet men också i samhället som helhet,\r\ndels som opinionsbildare i sådana frågor som\r\nkanske har försummats av de samhälleliga organen.\r\nHär finns, som vi alla vet, en växelverkan mellan\r\nmedier och politik som är viktig.</pre><pre>En förutsättning för att pressen skall kunna spela\r\nden här rollen är naturligtvis att tidningarna inte\r\nblir alltför få och att koncentrationstendenserna\r\nsom vi ser i vårt samhälle, trots presstödet, inte\r\ndrivs för långt. Det måste finnas utrymme för olika\r\nsynsätt i olika tidningar. Det måste också finnas\r\nmöjlighet för dem som vill delta i det politiska\r\nsamtalet att få ett och annat inlägg publicerat. Det\r\när kärvt även för oss politiker när det gäller att få in\r\nnågot i tidningarna. Man skyller på utrymmesbrist\r\nosv.</pre><pre>För min del har jag förmånen att leva i ett område\r\ndär vi har tre tidningar, Sydsvenska Dagbladet,\r\nSkånska Dagbladet och Arbetet. Om man vet att\r\nman blir utesluten från en tidning, kanske på grund\r\nav det som står i den artikel man har skrivit, kan\r\nman göra ett försök hos någon av de andra. Som\r\nregel lyckas det, särskilt om man kan påpeka att\r\nden och den tidningen inte har tagit in det här\r\nalstret. Så är det ju för många människor som vill\r\ndelta i det allmänna meningsutbytet. Det får inte\r\nvara för få förmedlare av de opinioner och åsikter\r\nsom finns, om medierna skall kunna spela en viktig\r\noch diversifierad roll.</pre><pre>Innan vi fick presstödet hade vi en snabb\r\ntidningsdöd, som alla vet som har studerat det här\r\nämnet. I en del stora regionsstäder har vi fått\r\nmonopoltidningar. Vi vet också hur de fungerar.\r\nDet är utomordentligt svårt för en del\r\nmeningsriktningar att över huvud taget komma till\r\ntals i dessa monopoltidningar, särskilt i valrörelser.\r\nDet har jag själv upplevt i olika sammanhang. Man\r\nsäger: Vi har fullt nu, men efter valet kan vi\r\npublicera din artikel.</pre><pre>Det är inte särskilt nyttigt för en demokrati om\r\npressrösterna blir alltför få. Jag tycker fortfarande\r\natt presstödet har en viktig uppgift att fylla i\r\ndemokratins tjänst.</pre><pre>Om Ny demokrati skulle få sina tankegångar\r\nrealiserade skulle det betyda en mycket radikal\r\nutslagning av tidningar. Om jag inte missminner\r\nmig sade Presstödsnämnden, när vi hade\r\nföreträdare för denna nämnd hos oss i utskottet, att\r\nen reducering med 30 % skulle innebära att 19\r\ntidningar slogs ut ganska omedelbart. Tar vi bort\r\npresstödet helt och hållet så rensar vi. Här i\r\nStockholm rensar vi t.ex. ut Svenska Dagbladet,\r\nvilket jag tycker skulle vara synd. Det är bra att det\r\nfinns åtminstone två morgontidningar i Stockholm\r\nför balansens skull.</pre><pre>Jag yrkar alltså avslag på Ny demokratis\r\nreservationer. Jag yrkar också avslag på\r\nSocialdemokraternas reservationer och bifall till\r\nutskottets hemställan som helhet.</pre><pre>När det gäller de socialdemokratiska\r\nreservationerna och utskottsbetänkandet som\r\nsådant, dvs. majoritetens betänkande, skiljer sig\r\nåsikterna inte särskilt mycket. Kurt Ove Johansson\r\nförsökte göra det mesta möjliga av de små\r\nskillnader som finns. Presstödet är kvar även efter\r\ndet att riksdagen har fattat beslut om det här\r\nbetänkandet. Det är kvar på nuvarande nivå. Det\r\nborde väl Kurt Ove Johansson kunna räkna den\r\nsittande regeringen till godo.</pre><pre>Socialdemokraterna hade ett krav om en ny\r\npressutredning i en av sina motioner. Den frågan\r\nhar diskuterats inom regeringen, och som framgår\r\nav utskottets betänkande är det att förvänta ett\r\ninitiativ från regeringen vad gäller tillsättandet av\r\nen ny pressutredning. Detta har\r\nSocialdemokraterna inte kunnat nöja sig med, utan\r\nde har reserverat sig för att kunna veckla ut sig\r\nsärskilt. Det må vara er väl unnat, men det finns\r\ninte särskilt mycket substans i den reservationen.</pre><pre>På några punkter har Socialdemokraterna litet\r\nfetare kassa än vad vi på regeringssidan har ansett\r\noss ha. Det är gärna så; vi har hört tidigare och\r\nockså i debatter här i dag att den\r\nsocialdemokratiska oppositionen tydligen har\r\ntillgång till andra inkomstkällor än vad\r\nregeringspartierna har. Man kan alltså blåsa på med\r\nnågra miljoner här och var, vilket vi med litet\r\nstriktare budgetdisciplin inte anser att vi kan unna\r\noss.</pre><pre>Således, fru talman, bifall till utskottets hemställan!</pre><pre>Anf. 136  KURT OVE JOHANSSON (s):</pre><pre>Fru talman! Bertil Fiskesjö menade att vi borde\r\nvara nöjda från vårt håll, eftersom man den här\r\ngången inte gör någon förändring av stödet till\r\npressen i förhållande till innevarande budgetår.\r\nVad jag försökte säga i mitt anförande var att om\r\nman misshandlar utvecklingsstödet för länge -- det\r\nsade jag redan i fjol -- finns det risk för att hela\r\nstrategin med den presstödsreform som vi\r\ngenomförde för tre år sedan går om intet.</pre><pre>Tanken bakom utvecklingsstödet var ju att\r\ntidningarna skulle ges möjligheter att bli\r\neffektivare i förpressledet, för att de sedan skulle\r\nslippa använda så mycket driftstöd. Vad som nu har\r\nhänt under de två borgerliga regeringsåren är att\r\nman har underminerat utvecklingsstödet. Det finns\r\ninga pengar kvar. I utskottet har vi genom\r\nPresstödsnämnden fått reda på att nämnden nu\r\nsamlar ansökningarna på hög. Själva strategin och\r\nandemeningen i presstödsreformen för tre år sedan\r\nhar därmed gått i stöpet.</pre><pre>Man skall ändå komma ihåg, Bertil Fiskesjö, att\r\nsedan vi fattade beslut om det nya presstödet för tre\r\når sedan byggde man under två år upp\r\nutvecklingsstödet med 35,8 milj.kr. varje år.\r\nPresstödsnämnden har sagt att denna insats har\r\nbetytt oerhört mycket för tidningarna när det gäller\r\nrationalisering.</pre><pre>Sedan är det inte heller oviktigt, Bertil Fiskesjö,\r\nmed kravet på parlamentarisk utredning och att vi\r\nvill ha ett tillkännagivande till regeringen. Det är en\r\nsak att man inom regeringen överväger att företa en\r\növersyn av dagspressens situation. Vi vet ju\r\ningenting om innehållet i denna översyn.</pre><pre>Om Bertil Fiskesjö hade lyssnat på vad jag sade i\r\nmitt inledningsanförande och de motiv som jag gav\r\nför en presstödsutredning, hade han hört att jag\r\nanser att det är av yttersta vikt att riksdagen i dag i\r\nett tillkännagivande till regeringen också talar om\r\nvad som borde ingå i en sådan utredning.</pre><pre>Jag måste beklaga att man från den borgerliga\r\nmajoritetens sida i utskottet inte också i det\r\navseendet godtog det socialdemokratiska förslaget\r\nutan bara ställde sig bakom den del som gällde det\r\nparlamentariska inslaget.</pre><pre>Anf. 137  Tredje vice talman BERTIL\r\nFISKESJÖ (c):</pre><pre>Fru talman! Jag håller med Kurt Ove Johansson om\r\natt utvecklingsstödet är viktigt och har spelat en\r\nstor roll för många tidningar. Vi skall naturligtvis ha\r\ndet kvar, och det är kvar. Vad som skiljer är att\r\nSocialdemokraterna anser sig ha 10 miljoner\r\nkronor mer än vad majoriteten har att lägga på det\r\nstödet just nu.</pre><pre>Vad gäller den utredning som Kurt Ove Johansson\r\nockså talade om och som jag var inne på i mitt\r\nanförande kan jag inte finna att det står särskilt\r\nmycket mer i den socialdemokratiska reservationen\r\nän vad som står i utskottsmajoritetens skrivning. Vi\r\nskriver bl.a.: ''Utskottet förutsätter att det\r\nangelägna intresset av en rimlig mångfald i pressen\r\ngör att en sådan utredning kommer till stånd, och\r\ndå under parlamentarisk medverkan.'' Vi refererar\r\nockså till de förändringar som har skett i\r\nmediasituationen, bl.a. genom utvecklingen av\r\nandra medier.</pre><pre>Det är alltså en allmän bakgrund. Däremot kan inte\r\nett utskott skriva detaljerade direktiv. Hur\r\ndirektiven skall se ut i detalj får naturligtvis bli\r\nföremål för beredning och noggranna\r\növerväganden inom regeringen.</pre><pre>Jag hävdar fortfarande att frånsett att\r\nSocialdemokraterna anser sig ha litet mera pengar\r\nän regeringssidan är det inte mycket som skiljer\r\nmellan utskottsmajoritetens skrivning och den\r\nsocialdemokratiska reservationen.</pre><pre>Anf. 138  KURT OVE JOHANSSON (s):</pre><pre>Fru talman! För att komma tillbaka till frågan om\r\nutvecklingsstödet, Bertil Fiskesjö, vill jag säga att\r\ndet naturligtvis är en väldig skillnad, om man\r\nbestämmer sig för att som en strategisk uppbyggnad\r\nvarje år anslå ungefär 35 miljoner kronor och man\r\nsedan under de två år som har gått har anslagit 7,8\r\nmiljoner kronor.</pre><pre>Jag vet att Bertil Fiskesjö precis som jag är en varm\r\nanhängare av utvecklingsstödet, men de uppgifter\r\nsom vi har fått till utskottet från Presstödsnämnden\r\nvisar ju att nämnden nu måste samla ansökningarna\r\npå hög. Det som var den stora strategin bakom det\r\nnya presstödet har man alltså slagit undan benen\r\nför.</pre><pre>Jag sade till Bertil Fiskesjö när vi diskuterade den\r\nhär frågan i fjol: Okej, det kan man måhända göra\r\nett år, men längre går det inte. Sedan måste vi\r\ntillbaka till att fortsätta att bygga upp\r\nutvecklingsstödet. Nu är det andra året som man\r\nanslår 7,8 miljoner. Presstödsnämnden har själv\r\nsagt att ytterligare minst 10 miljoner skulle ha\r\nbehövts för att inte rasera hela strategin. Det är\r\nprecis det kravet som vi har framfört i den\r\nsocialdemokratiska motionen.</pre><pre>När det gäller utredningen vill jag erinra Bertil\r\nFiskesjö om vad Birgit Friggebo svarade Harriet\r\nColliander bara för någon dag sedan. Hon pratade\r\ninte alls om att det skulle vara någon\r\nparlamentarisk utredning. Förvisso har ni sagt det i\r\nutskottet, men vad hade det varit för fel att göra ett\r\ntillkännagivande på den punkten?</pre><pre>Jag är litet förvånad över den borgerliga\r\nmajoritetens sätt att resonera när det gäller just\r\ntillkännnagivande till regeringen. Det var inte så\r\nlänge sedan vi hade en diskussion här i kammaren\r\nom ett annat tillkännagivande som\r\nSocialdemokraterna yrkade på. Den gången gällde\r\ndet offentlighetsprincipen. Då sade den borgerliga\r\nmajoriteten i utskottet: Men, herregud, inte kan\r\nman göra ett tillkännagivande till regeringen! Det\r\när ju detsamma som att slå regeringen på fingrarna!</pre><pre>Jag tycker att det är ett väldigt konstigt\r\nbetraktelsesätt, att ett tillkännagivande till\r\nregeringen skulle vara att slå regeringen på\r\nfingrarna.</pre><pre>Sedan är det ju på det sättet att om Bertil Fiskesjö\r\nhade lyssnat på vad jag sade i debatten, skulle han\r\nvetat att jag redovisat en rad olika faktorer som\r\nborde ingå som en viktig del i det utredningsarbete\r\nsom förhoppningsvis skall komma till stånd. Jag\r\ntycker att det är synd att inte göra ett\r\ntillkännagivande med det innehåll som vi har\r\nföreslagit.</pre><pre>Eftersom detta är mitt sista inlägg, kan jag säga att\r\njag hoppas att Bertil Fiskesjö får rätt, nämligen att\r\nde direktiv som kommer skall motsvara de\r\nförväntningar som vi har. Då är inte\r\nmotsättningarna särskilt stora.</pre><pre>Anf. 139  Tredje vice talman BERTIL\r\nFISKESJÖ (c):</pre><pre>Fru talman! Bara en kort korrigering med\r\nanledning av att Kurt Ove Johansson kom in på ett\r\nannat beslut som vi har tagit här i riksdagen, i\r\nanslutning till ett helt annat betänkande. Det var\r\ninte så att vi från majoritetens sida, när vi\r\ndiskuterade frågan om ett tillkännagivande om\r\noffentlighetsprincipen, var ängsliga för att ett\r\ntillkännagivande skulle innebära att man slog\r\nregeringen på fingrarna. Det kan man behöva göra\r\nibland, oavsett vilken regering som sitter. Jag är\r\ninte särskilt blödig i sådana sammanhang.</pre><pre>Men vad det här gällde var att vi alla hade samma\r\nuppfattning -- företrädare för regeringen, för\r\nmajoriteten i utskotten och för det som blev\r\noppositionen i utskottet. Den gången uppfattade\r\njag Socialdemokraternas reservation enbart som en\r\nmarkering att uppmärksammas av alla dem som\r\ntrodde att vi andra över huvud taget inte var\r\nintresserade av offentlighetsprincipen.</pre><pre>Detta ställningstagande hade föregåtts av en\r\nmycket konstig debatt i massmedierna, inte minst\r\ni Pressens Tidning. Kurt Ove Johansson och hans\r\npartikolleger tog också den gången chansen att\r\navge en reservation alldeles i onödan.</pre><pre>Anf. 140  KURT OVE JOHANSSON (s):</pre><pre>Fru talman! Vi kanske inte skall ta upp den gamla\r\ndebatten om offentlighetsprincipen igen. Jag\r\nmedger att det var jag som förde den på tal, men\r\njag gjorde det därför att den borgerliga majoriteten\r\nfaktiskt tog hela inkråmet i den socialdemokratiska\r\nmotionen men avslog dess krav på ett\r\ntillkännagivande till regeringen. Då sade man i\r\ndiskussionen kring bordet att om man skulle göra\r\nett tillkännagivande, vore det som att slå den\r\nsittande regeringen på fingrarna.</pre><pre>När det gäller den fråga som vi nu diskuterar,\r\nnämligen en parlamentarisk utredning om\r\npresstödet, är det faktiskt så, Bertil Fiskesjö, att\r\nregeringen inte har uttalat att det skall göras en\r\nparlamentarisk utredning. Jag menar att det då inte\r\nhade varit fel om vi även på den punkten hade\r\ntillgodosett det socialdemokratiska kravet och gjort\r\nett tillkännagivande till regeringen, samtidigt som\r\nvi hade kunnat tala om för regeringen vad vi från\r\nutskottets sida önskade att en sådan utredning\r\nskulle kunna avse. Det hade varit rimligt att den\r\nborgerliga majoriteten i utskottet fullt ut hade\r\ntillstyrkt den socialdemokratiska motionen.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande justitieutskottets\r\nbetänkanden 1992/93:JuU21 och JuU22 samt\r\nkonstitutionsutskottets betänkanden\r\n1992/93:KU22, KU23, KU24, KU25, KU26 och\r\nKU27.</pre><pre>Justitieutskottets betänkande JuU21</pre><pre>Mom. 2 (inriktningen av kriminalpolitiken)</pre><pre>Utskottets hemställan bifölls med 277 röster mot 23\r\nför reservation 1 av Karl Gustaf Sjödin.</pre><pre>Mom. 3 (ändring av polislagen)</pre><pre>Utskottets hemställan bifölls med 277 röster mot 23\r\nför reservation 2 av Karl Gustaf Sjödin.</pre><pre>Mom. 4 (prioritering av vissa brott)</pre><pre>Utskottets hemställan bifölls med 165 röster mot\r\n131 för reservation 3 av Bengt-Ola Ryttar m.fl. 4\r\nledamöter avstod från att rösta.</pre><pre>Mom. 7 (prioritering av den ekonomiska\r\nbrottsligheten)</pre><pre>Utskottets hemställan bifölls med 168 röster mot\r\n132 för reservation 6 av Bengt-Ola Ryttar m.fl.</pre><pre>Mom. 9 (polisorganisationen för bekämpande av\r\nekobrott)</pre><pre>Utskottets hemställan bifölls med 169 röster mot\r\n131 för reservation 8 av Bengt-Ola Ryttar m.fl.</pre><pre>Mom. 10 (den centrala\r\nrikskriminalorganisationen)</pre><pre>Utskottets hemställan bifölls med 277 röster mot 23\r\nför reservation 9 av Karl Gustaf Sjödin.</pre><pre>Mom. 12 (styrmedel)</pre><pre>Utskottets hemställan bifölls med 168 röster mot\r\n132 för reservation 11 av Bengt-Ola Ryttar m.fl.</pre><pre>Mom. 15 (översyn av lagstiftning)</pre><pre>Utskottets hemställan bifölls med 247 röster mot 14\r\nför meningsyttringen av Berith Eriksson i\r\nmotsvarande del. 19 ledamöter avstod från att\r\nrösta.</pre><pre>Mom. 27 (polisdistriktsindelningen)</pre><pre>Utskottets hemställan bifölls med 170 röster mot\r\n130 för reservation 21 av Bengt-Ola Ryttar m.fl.</pre><pre>Mom. 28 (besparingarnas konsekvenser m.m.)</pre><pre>Utskottets hemställan bifölls med 275 röster mot 24\r\nför reservation 22 av Karl Gustaf Sjödin.</pre><pre>Mom. 33 (anslag till Rikspolisstyrelsen)</pre><pre>Först biträddes reservation 24 av Bengt-Ola Ryttar\r\nm.fl. med 126 röster mot 11 för meningsyttringen\r\nav Berith Eriksson i motsvarande del. 162\r\nledamöter avstod från att rösta.</pre><pre>Härefter bifölls utskottets hemställan med 168\r\nröster mot 130 för reservation 24 av Bengt-Ola\r\nRyttar m.fl. 1 ledamot avstod från att rösta.</pre><pre>Mom. 34 (anslag till Säkerhetspolisen)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 37 (anslag till lokala polisorganisationen)</pre><pre>Utskottets hemställan bifölls med 175 röster mot\r\n125 för reservation 25 av Bengt-Ola Ryttar m.fl.</pre><pre>Mom. 40 (utbildning om våld mot kvinnor m.m.)</pre><pre>Utskottets hemställan bifölls med 282 röster mot 11\r\nför meningsyttringen av Berith Eriksson i\r\nmotsvarande del. 6 ledamöter avstod från att rösta.</pre><pre>Mom. 46 (tullens narkotikabekämpning)</pre><pre>Utskottets hemställan bifölls med 276 röster mot 23\r\nför reservation 31 av Karl Gustaf Sjödin.</pre><pre>Mom. 47 (befogenheter för tulltjänstemän)</pre><pre>Utskottets hemställan bifölls med 275 röster mot 23\r\nför reservation 32 av Karl Gustaf Sjödin.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU22</pre><pre>Utskottets hemställan bifölls.</pre><pre>Konstitutionsutskottets betänkande KU22</pre><pre>Mom. 2 (anslaget till Kungliga hovstaten)</pre><pre>Utskottets hemställan bifölls med 276 röster mot 14\r\nför meningsyttringen av Bengt Hurtig i\r\nmotsvarande del. 7 ledamöter avstod från att rösta.</pre><pre>Mom. 3 (anslaget till De kungliga slotten:\r\nDriftkostnader)</pre><pre>Utskottets hemställan -- som ställdes mot\r\nmeningsyttringen av Bengt Hurtig i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU23</pre><pre>Utskottets hemställan bifölls.</pre><pre>Konstitutionsutskottets betänkande KU24</pre><pre>Utskottets hemställan bifölls med 272 röster mot 23\r\nför reservationen av Harriet Colliander. 2\r\nledamöter avstod från att rösta.</pre><pre>Konstitutionsutskottets betänkande KU25</pre><pre>Utskottets hemställan bifölls.</pre><pre>Konstitutionsutskottets betänkande KU26</pre><pre>Utskottets hemställan bifölls.</pre><pre>Konstitutionsutskottets betänkande KU27</pre><pre>Mom. 1 (presstödet i allmänhet)</pre><pre>Först biträddes reservation 1 av Thage G Peterson\r\nm.fl. med 133 röster mot 24 för reservation 2 av\r\nHarriet Colliander. 139 ledamöter avstod från att\r\nrösta.</pre><pre>Härefter bifölls utskottets hemställan med 148\r\nröster mot 131 för reservation 1 av Thage G\r\nPeterson m.fl. 18 ledamöter avstod från att rösta.</pre><pre>Mom. 2 (presstödet budgetåret 1994/95)</pre><pre>Utskottets hemställan bifölls med 165 röster mot\r\n131 för reservation 3 av Thage G Peterson m.fl. 2\r\nledamöter avstod från att rösta.</pre><pre>Mom. 6 (driftsstöd till dagspressen)</pre><pre>Utskottets hemställan bifölls med 272 röster mot 23\r\nför reservation 5 av Harriet Colliander. 1 ledamot\r\navstod från att rösta.</pre><pre>Mom. 7 (utvecklingsstöd till dagspressen)</pre><pre>Utskottets hemställan bifölls med 147 röster mot\r\n130 för reservation 6 av Thage G Peterson m.fl. 19\r\nledamöter avstod från att rösta.</pre><pre>Mom. 10 (högsta stödbelopp för radio- och\r\nkassettidningar)</pre><pre>Utskottets hemställan bifölls med 283 röster mot 14\r\nför meningsyttringen av Bengt Hurtig.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande vid morgondagens arbetsplenum.</pre><pre>Ajournering</pre><pre>Kammaren beslöt kl. 17.57 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>15 §  Avveckling av det premiegrundande\r\nallemanssparandet, m.m.</pre><pre>Föredrogs</pre><pre>finansutskottets betänkande</pre><pre>1992/93:FiU12 Avveckling av det premiegrundande\r\nallemanssparandet, m.m. (prop. 1992/93:149).</pre><pre>Anf. 141  ARNE KJÖRNSBERG (s):</pre><pre>Herr talman! Nu har vi på nytt ett sådant där m.m.-\r\nbetänkande. Detta är en följd av att riksdagen har\r\nfått en m.m.-proposition. Jag säger inte detta för att\r\nanmärka, utan för att det har betydelse för mitt\r\nfortsatta resonemang.</pre><pre>Vid höstens krisöverläggningar kom vi överens\r\nmed regeringen om att det premiegrundande\r\nallemanssparandet skulle avbrytas. Denna\r\növerenskommelse följdes så småningom upp av\r\nfortsatta resonemang för att vi skulle kunna bli\r\növerens om hur det skulle gå till, vilka premier som\r\nskulle utgå och tiden för avbrytandet. Vi blev\r\növerens. Inte var vi riktigt nöjda, och jag gissar att\r\nregeringsföreträdarna inte heller var det. Men så är\r\ndet ju ofta vid en förhandling. Det gäller att ge och\r\nta samt att stå vid sitt ord.</pre><pre>Nu finns förslaget här och vi ställer upp på det.</pre><pre>Samma sak gäller frågan om ersättning till\r\nfondbolagen för de kostnader de har haft i samband\r\nmed det avbrutna sparandet. Jag är glad att\r\nutskottet har enats om att riksdagen skall vara\r\nmycket restriktiv.</pre><pre>Det har inneburit att inom en ram på 85 miljoner\r\nfår regeringen, om kammaren följer\r\nfinansutskottets förslag, förhandla med de här\r\nföretagen. Regeringens förslag innebar att ramen\r\nskulle vara 100 miljoner, och Fondbolagens\r\nförening och Svenska bankföreningen har i en\r\ngemensam skrivelse sagt att kostnader som bör\r\nersättas ''kan komma att ligga i storleksordningen\r\n200 miljoner''. Dessutom ville de att det inte skulle\r\nfinnas något tak. Utskottet har avvisat dessa, som\r\njag tycker, ohemula krav. Dessutom har utskottet\r\nskärpt regeringens förslag.</pre><pre>Så över till stridsfrågan, herr talman. I debatten här\r\ni kammaren den 17 mars i år, för två veckor sedan,\r\nsade statsminister Bildt i en replik till Ny\r\ndemokratis ledare: ''Överenskommelser gäller. Det\r\när inte fråga om tiden. Att tro det är en\r\nmissuppfattning av läget.''</pre><pre>Just det. Så är det och så skall det vara. Det borde\r\ni varje fall vara det, även för moderater.</pre><pre>I överläggningarna i höstas kom vi överens om att\r\ndet skulle vara ett moratorium, alltså ett uppehåll\r\neller ett anstånd, för försäljningen av statliga\r\nföretag. Dessutom kom vi överens om att det skulle\r\nske ett samråd om de propositioner som upptog\r\nregeringsförslag som var ett utflöde av\r\nkrisöverenskommelserna.</pre><pre>Jag tar det sista först. Vi fick mycket riktigt, precis\r\nsom vi kommit överens om, ett delningsexemplar\r\nav den proposition som har lett till detta\r\nbetänkande. Men ''m.m.'', alltså förslaget om\r\nutförsäljning av aktier i portföljförvaltningsbolagen\r\nAtle och Bure, saknades i detta delningsexemplar.\r\nFörlåt mig min hädiska tanke, men det är faktiskt\r\nen händelse som ser ut som en tanke.</pre><pre>Till sakfrågan. Alla överenskommelser, särskilt\r\npolitiska kanske, kräver eftervård. Här menar jag\r\natt det brister. Flera moderata statsråd, biträdande\r\nfinansminister Bo Lundgren är ett exempel, visar så\r\nfort de får en chans att de betraktar det som har\r\nkallats krisöverenskommelserna som ett avslutat\r\nkapitel och, verkar det, som ett nödvändigt ont.\r\nDet verkar som om dessa statsråd vill ha så litet som\r\nmöjligt med oss socialdemokrater att göra.</pre><pre>Det finns skäl för regeringen och de ledamöter som\r\nutgör regeringens underlag här i kammaren att\r\nfundera ett ögonblick på sambandet mellan bristen\r\npå vilja att hålla gjorda överenskommelser och\r\nmöjligheterna att träffa nya sådana, den sjunkande\r\nkronkursen och de stigande räntorna. Här finns\r\nhelt klara samband.</pre><pre>Som jag har sagt tidigare råder det enligt\r\növerenskommelserna i höstas i princip ett\r\nmoratorium för försäljning av statliga företag och\r\nfastigheter. Vi anser att träffade uppgörelser skall\r\nföljas. Vi anser inte att förslaget om utförsäljning\r\nav aktier i Atle och Bure, som föreslås i\r\npropositionen, och som finansutskottets majoritet\r\nhar ställt sig bakom, stämmer överens med de\r\nträffade uppgörelserna.</pre><pre>Som statsministern sade den 17 mars:\r\n''Överenskommelser gäller. Det är inte fråga om\r\ntiden. Att tro det är en missuppfattning av läget.''</pre><pre>Till er som tillhör regeringsunderlaget här i\r\nkammaren vill jag säga: Följ er statsminister!\r\n''Överenskommelser gäller.'' Så är det. Så skall det\r\nvara.</pre><pre>Herr talman! Jag yrkar bifall till den\r\nsocialdemokratiska reservationen.</pre><pre>Anf. 142  HANS ANDERSSON (v):</pre><pre>Herr talman! Jag skall fatta mig mycket kort. Jag\r\nvill börja med att yrka bifall till den meningsyttring\r\nsom Johan Lönnroth från Vänsterpartiet har\r\navgivit i utskottet.</pre><pre>Den meningsyttringen innebär i samtliga moment\r\natt vi yrkar avslag på propositionen, alltså avslag\r\nvad gäller sparpremien på maximalt 750 kronor,\r\navslag på ersättningen till fondbolag och institut,\r\nsom blev reducerat till 85 miljoner kronor i\r\nutskottsbehandlingen, och avslag på utförsäljning\r\nav aktier från Bure och Atle. Det sistnämnda blir\r\nidentiskt med reservation 3, den\r\nsocialdemokratiska reservationen.</pre><pre>Låt mig bara mycket kort säga att detta är en sorglig\r\nhistoria från början till slut. Det finns så starka\r\nideologiska moment, nästan ett slags desperation,\r\nnär det gäller löntagarfondspengarna, de pengar\r\noch de fonder som i själva verket hade skapats av\r\növervinster. De pengarna och de fonderna skulle\r\nvara en garanti för jobben och skulle bygga upp\r\nsvensk välfärd. Där fanns också en\r\npensionsanknytning.</pre><pre>Ideologiskt gäller det tydligen att fösa i väg de här\r\nfonderna på vilket sätt som helst. Något mer\r\ninkompetent sätt eller någon mer dum politik än att\r\ni början av förra hösten införa en sparpremie för\r\ndem som hade råd att spara i dessa tider känner jag\r\ninte till. När realräntan var historiskt hög i Sverige\r\nskulle man ha en extrapremie för att man hade råd\r\natt spara. Nu har det för de här 9 veckorna blivit en\r\npremie på 750 kronor. Ett fullständigt meningslöst\r\nsätt att använda pengar. Jag vill säga att det är ren\r\nidioti att behandla pengar som staten faktiskt har\r\ninflytande över på detta sätt.</pre><pre>Det finns många goda skäl, ekonomiska, allmänt\r\nsakliga och ideologiska, att yrka avslag på denna\r\nm.m.-proposition. Jag yrkar bifall till Johan\r\nLönnroths meningsyttring och avslag på\r\npropositionen.</pre><pre>Anf. 143  TOM HEYMAN (m):</pre><pre>Herr talman! Den socialdemokratiska\r\nreservationen koncentrerar sig på en detaljfråga i\r\nbetänkandet, utförsäljningen av en liten del av den\r\nstatliga minoritetsposten i riskkapitalbolagen Atle\r\noch Bure.</pre><pre>Det statliga innehavet tillkom av skäl som inte\r\nlängre är giltiga. En framtida avveckling av bolagen\r\nhar aviserats.</pre><pre>Som ett led i den framtida avvecklingen bör\r\nbolagen nu börsintroduceras. För att möjliggöra\r\ndetta är det lämpligt att sälja ut en mindre del, 3 %,\r\nav det statliga aktieinnehavet på 37 %.</pre><pre>Av detta gör Socialdemokraterna ett stort\r\nindignationsnummer och hänvisar till moratoriet\r\nfrån höstens krisuppgörelse. Arne Kjörnsberg tar\r\nupp fadäsen -- om jag säger så -- med\r\ndelningsexemplaret av betänkandet som\r\nuppenbarligen inte innehöll den här delen av\r\nförslaget. Jag har all respekt för hans reaktion i det\r\nfallet. Jag vill i så fall gärna framföra en ursäkt från\r\nregeringen för att det blev så. Det är ett\r\nförbiseende. Det var fel, men det ändrar i sak inte\r\nmin uppfattning.</pre><pre>Atle och Bure är inga statliga bolag. Staten har bara\r\nen minoritetsandel. Den har tillkommit för ett\r\nändamål som inte längre är aktuellt. Arne\r\nKjörnsberg ger själv inget besked om hur framtiden\r\nför dessa bolag skall se ut. Avser man från\r\nsocialdemokratiskt håll att bibehålla det statliga\r\nägandet? Skall staten i så fall svara för näringslivets\r\nriskkapital i framtiden, eller det här bara ett nytt\r\nexempel på den taktik där man säger nej till\r\nregeringens förslag utan att själv i stället lägga fram\r\nnågra egna konkreta alternativ?</pre><pre>Herr talman! Jag yrkar bifall till utskottets\r\nhemställan och avslag på reservationen och\r\nmeningsyttringen.</pre><pre>Anf. 144  ARNE KJÖRNSBERG (s):</pre><pre>Herr talman! Tom Heyman säger att vår\r\nreservation bara handlar om en detalj. Så här är\r\ndet, Tom Heyman. Om den första saken,\r\navvecklingen av allemanssparandet, var vi överens.\r\nÖverenskommelse skall hållas. Så är det, och så\r\nskall det vara. Det är därför som vi inte har\r\nreserverat oss där. Vi har gjort upp med er om att\r\ndet skall vara så. Det står vi för.</pre><pre>Beträffande den andra delen, som handlar om\r\nersättning till fondbolagen, var vi överens vid\r\nkrisöverläggningarna om att vi skall ta upp det till\r\ndiskussion. Eftersom vi var ense om det, kan vi inte\r\nreservera oss på den punkten.</pre><pre>Den tredje frågan, utförsäljning av aktierna i Atle\r\noch Bure: Med risk att upplevas som tjatig vill jag\r\nsäga att vi faktiskt var överens om att det skulle\r\nvara ett moratorium vad gäller utförsäljning av\r\nstatliga bolag och fastigheter. Det var en\r\növerenskommelse. Den står man för, i varje fall om\r\nman är socialdemokrat. Jag noterar att ni inte står\r\nför den. Er statsminister har sagt här i kammaren:\r\n''Överenskommelsen gäller.'' Så tillade han: ''Så är\r\ndet, och så skall det vara.'' Lyssna på er\r\nstatsminister, Tom Heyman.</pre><pre>Sedan frågar Tom Heyman hur det skall bli, om vi\r\nskall behålla dessa som statliga företag. Ja, vi får väl\r\nta ställning till det när vi sitter i kanslihuset igen. I\r\ndet här betänkandet står det att ni skall behålla mer\r\nän en tredjedel under fem år. Det är nämligen\r\nförutsättningen för att ni som ägare skall kunna\r\nstoppa alltför stora vidlyftigheter med dessa\r\nföretag. Svaret bör väl närmast komma från Tom\r\nHeyman. I varje fall under de närmaste fem åren\r\nskall staten behålla minst en tredjedel.</pre><pre>Den avgörande frågan, Tom Heyman, är egentligen\r\ninte det som tas upp i detta betänkande, utan det är\r\nden inställning som ni har till överenskommelser\r\noch därmed svårigheten att träffa nya\r\növerenskommelser och därmed den inverkan detta\r\nfår -- en ledamot i finansutskottet borde faktiskt\r\nfundera på det -- på kronkursen och ränteläget i\r\nvårt land.</pre><pre>Anf. 145  TOM HEYMAN (m):</pre><pre>Herr talman! Det avgörande är hur man ser på\r\ndessa bolag. De har från vår sida inte betraktats\r\nsom statliga bolag. Det är de inte heller. Staten har\r\nbara ett minoritetsintresse. På sikt finns det ingen\r\norsak att behålla detta minoritetsintresse.</pre><pre>Den här försäljningen, som innefattar en mycket\r\nliten del av bolagen, gör man enbart för att kunna\r\ngöra en börsintroduktion och få dessa bolag\r\nnoterade på börsen för en framtida avveckling.\r\nDessa bolag kan inte jämföras med rena statliga\r\nföretag, typ Vattenfall, Posten eller andra\r\nrörelsedrivande företag.</pre><pre>Här är vi antagligen oense. Arne Kjörnsberg\r\nbetraktar dessa som statliga bolag som skall\r\nbehållas statliga som alla andra statliga företag. Vi\r\nlär inte bli överens om den saken.</pre><pre>Anf. 146  ARNE KJÖRNSBERG (s):</pre><pre>Herr talman! Nej, Tom Heyman, det gör vi inte.\r\nDet enda jag kräver är att ni skall leva upp till vår\r\növerenskommelse om att samråd skall ske. Det är\r\ndetta ni inte gör. Därför är jag så indignerad.</pre><pre>Sedan till detta med börsintroduktionen. När\r\nstatssekreteraren i Näringsdepartementet var i\r\nfinansutskottet där vi skulle samtala med honom\r\nom detta, frågade jag honom: Hur har ni tänkt er\r\nbörsintroduktionen? Inget svar. Efteråt i\r\nkorridoren frågade jag på nytt. Jag sade: Ni måste\r\nha en plan för detta. Ni har ju sagt att bolagen skall\r\nbörsintroduceras. Ni måste ha en plan för hur ni\r\nskall sälja ut dem. Inget svar där heller.</pre><pre>Det får vara som det vill med den saken, men det\r\nintressanta är -- det är den avgörande frågan --\r\növerenskommelsen. Hur skall vi kunna lita på er?\r\nNi springer ju så fort det går, i varje fall när det\r\ngäller de delar där överenskommelsen sedan skall\r\nhandläggas av moderata statsråd. Det är detta som\r\när ert problem, vårt problem och landets problem.</pre><pre>Anf. 147  TOM HEYMAN (m):</pre><pre>Herr talman! Som jag sade har detta en bakgrund i\r\nett felaktigt delningsexemplar av betänkandet. Jag\r\nbeklagar det. Det finns ingen anledning att på något\r\nsätt försvara det. Jag kan i och för sig förstå att\r\nArne Kjörnsberg känner detta nästan som någon\r\nform av konspiration. Så har det inte varit tänkt.\r\nJag kan bara som sagt beklaga att det blev på det\r\nhär sättet och att inte samrådet har upplevts som\r\nmeningsfullt av Socialdemokraterna i det här fallet.</pre><pre>Jag tycker fortfarande att det har blivit alltför stor\r\ndebatt om frågan. Den är trots allt inte värd riktigt\r\nså mycket debatt.</pre><pre>Överläggningen var härmed avslutad.</pre><pre>(Beslut skulle fattas den 1 april.)</pre><pre>16 §  Tilläggsbudget inom\r\nFinansdepartementets område</pre><pre>Föredrogs</pre><pre>finansutskottets betänkande</pre><pre>1992/93:FiU13 Tilläggsbudget inom\r\nFinansdepartementets område (prop. 1992/93:105\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 april.)</pre><pre>17 §  Vissa anslag inom Civildepartementets\r\nområde</pre><pre>Föredrogs</pre><pre>finansutskottets betänkande</pre><pre>1992/93:FiU14 Vissa anslag inom\r\nCivildepartementets område (prop. 1992/93:100\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 april.)</pre><pre>18 §  Lagstiftningsåtgärder beträffande stiftelser\r\nm.m.</pre><pre>Föredrogs</pre><pre>lagutskottets betänkande</pre><pre>1992/93:LU34 Lagstiftningsåtgärder beträffande\r\nstiftelser m.m.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 april.)</pre><pre>19 §  Statsbudgeten för budgetåret 1993/94,\r\nMiljö- och resursdepartementet</pre><pre>Föredrogs</pre><pre>jordbruksutskottets betänkande</pre><pre>1992/93:JoU12 Statsbudgeten för budgetåret\r\n1993/94 (Miljö- och resursdepartementet) (prop.\r\n1992/93:100 delvis och 1992/93:105 delvis).</pre><pre>Anf. 148  ULLA PETTERSSON (s):</pre><pre>Herr talman! På miljöpolitikens område är\r\nenigheten inom riksdagen tämligen stor så länge det\r\nrör sig om allmänna mål och riktlinjer. Krav som att\r\nbegränsa Sveriges miljöskuld, bevara den\r\nbiologiska mångfalden, minska försurningen eller\r\nåterställa miljön i Östersjöområdet är det lätt att få\r\nalla att ställa upp på. När vi kommer in på hur blir\r\ndet genast svårare, och därmed framstår också de\r\nskiljelinjer som finns tydligare.</pre><pre>I budgetpropositionens miljöavsnitt handlar det\r\nmest om de övergripande målen, och där har vi\r\nalltså inte mycket att vara oense om. De stora\r\nsakfrågorna på detta område som skall behandlas\r\ndenna vår kommer i särskilda propositioner, t.ex. i\r\nden starkt reklamerade kretsloppsproposition, som\r\nför övrigt visade sig ha en ovanligt lång leveranstid.</pre><pre>Herr talman! På en punkt har vi socialdemokrater\r\nfunnit anledning att reservera oss. När\r\nDomänverket bolagiserades fanns inom verkets\r\nansvarsområde stora arealer med särskilt intresse\r\nfrån naturvårdssynpunkt, bl.a. fjällnära områden.\r\nMan kan konstatera att en hel del skyddsvärd mark\r\ninte följde med in i det nya bolaget.</pre><pre>När den inkomst som tidigare kom från\r\nDomänverkets affärsverksamhet och som användes\r\nför att sköta dessa områden försvann, förutsattes\r\ndet att Naturvårdsverket skulle stå för kostnaderna\r\nför vård av just den här marken. Verket har ansökt\r\nom ekonomisk förstärkning med 25 miljoner för att\r\nklara av en tillfredställande vård och förvaltning av\r\nnaturreservat. Det handlar då bl.a. om just dessa\r\nområden.</pre><pre>Samtidigt vet vi att 7--8 % av arbetskraften är öppet\r\narbetslös. Regeringens prognoser för både år 1993\r\noch år 1994 är redan passerade.\r\nLångtidsarbetslösheten närmar sig snabbt 100 000\r\npersoner. Man kan nästan inte öppna en tidning\r\neller lyssna på en nyhetsutsändning utan att få nya\r\nsvarta siffror om arbetslösheten emot sig. Vi\r\nupplever en arbetslöshet som ingen av oss i\r\nkammaren i dag -- även om vi inte är så många --\r\nhar varit med om tidigare. Regeringens egen\r\nkriskommission slår fast att den höga\r\narbetslösheten är den viktigaste politiska frågan att\r\nlösa just nu.</pre><pre>I de s.k. skogs- och mellanbygderna är behovet av\r\nmarkvård stort, samtidigt som arbetslösheten i\r\nmånga fall är högre än i andra områden.</pre><pre>Under tidigare lågkonjunkturer har viktiga natur-\r\noch miljövårdande uppgifter utförts bl.a. genom\r\nberedskapsarbeten för vård och skötsel av mark\r\nmed angelägna natur- och kulturvärden. Strängt\r\ntaget måste det vara få uppgifter som kan upplevas\r\nmer meningsfulla än att hjälpa till med att bevara\r\nvårt naturarv till kommande generationer.</pre><pre>I vår motion har vi pekat på att AMS,\r\nNaturvårdsverket och Kemikalieinspektionen bör\r\nundersöka hur beredskapsmedel kan användas i\r\nnatur- och miljövårdens tjänst. Vi har nu ett\r\nstrålande tillfälle att få naturvård -- i första hand i\r\nfråga om röjningsarbeten -- utfört, samtidigt som vi\r\nförbättrar tillvaron för hundratals arbetslösa\r\npersoner. Från socialdemokratiskt håll tycker vi\r\ninte att valet är särskilt svårt.</pre><pre>Herr talman! Jag yrkar bifall till reservationen från\r\nde socialdemokratiska ledamöterna i\r\njordbruksutskottet.</pre><pre>Anf. 149  JAN JENNEHAG (v):</pre><pre>Herr talman! I regeringsförklaringen utpekades\r\nmiljöpolitiken som ett av fyra prioriterade\r\nområden. Det var glädjande. Jag citerar:\r\n''Regeringen kommer att ange tydliga miljömål,\r\nställa bestämda miljökrav och använda bestämda\r\nmiljömål.''</pre><pre>I budgetpropositionen fanns också en i sak\r\ninvändningsfri beskrivning av miljösituationen.\r\nProblemen är, var och kommer att fortsätta att vara\r\nallvarliga. Däremot är de medel som ställs till\r\nförfogande för att lösa dessa problem inte riktigt\r\nlika bestämda och karakteriserade av insiktsfullhet.</pre><pre>Om vi tittar på de delar som behandlas i detta\r\nbetänkande, kan vi börja med investeringar inom\r\nmiljöområdet. Vi och regeringen vet att det finns\r\nett uppdämt behov av att förvärva värdefulla\r\nnaturområden. Skyddet av sådana områden är en\r\nav flera åtgärder som måste till för att den\r\nbiologiska mångfalden skall kunna garanteras. Vi\r\ntycker att de medel som föreslås är otillräckliga. Vi\r\nvill att de skall uppgå till 120 miljoner kronor\r\nutöver regeringens förslag för att man skall kunna\r\ngöra dessa inköp av värdefulla naturområden.</pre><pre>När riksdagen våren 1990 fattade beslut om\r\nlivsmedelspolitiken infördes en ersättning för\r\nlandskapsvård, vilket medförde att jordbrukare\r\nkunde få ersättning för den landskapsvård som\r\nsjälva jordbruket innebär. Dessa medel trappades\r\nupp under en treårsperiod. För budgetåret 1993/94\r\nanvisas 250 miljoner kronor. När detta beslut\r\nfattades hävdade vi i Vänsterpartiet att det skulle\r\nbehövas mer pengar. Vi trodde att det skulle\r\nkomma att krävas åtminstone 500 miljoner kronor\r\nper år. Följdriktigt föreslår vi nu att ytterligare 250\r\nmiljoner anvisas för landskapsvård tills ett bättre\r\nsystem för stödet har arbetats fram.</pre><pre>Det finns stora områden som har förgiftats av\r\nutsläpp. Miljontals kubikmeter mark och sjöbotten\r\nläcker årligen tonvis med tungmetaller och\r\nklorerade organiska föreningar -- ett resultat av\r\ndecenniers försyndelser från industrier och andra\r\nverksamheter. Inte minst i det område där jag bor,\r\nSundsvallsbukten, finns kvicksilverläckage från\r\ndecenniers utsläpp från massafabriker. Stora\r\nmängder fibrer ligger i bankar och har förorsakat\r\nen död havsbotten. Svårigheterna att sanera dessa\r\nområden är enorma. Förmodligen återstår inget\r\nannat än att låta alltihop ligga. Kostnaderna för att\r\nmuddra dessa områden, ta hand om fiberbankarna\r\noch flytta dem till platser där de inte gör skada är\r\nmycket stora. Det är knappast någon\r\ntillfredsställande lösning att låta dessa fiberbankar\r\nligga, men det är kanske det som i det här läget gör\r\nminst skada.</pre><pre>I förhållande till de enorma behoven framstår de\r\nanvisade resurserna som alldeles otillräckliga. Vi\r\nvill att det skall anvisas ytterligare 25 miljoner\r\nkronor för sanering av miljöskadade områden.</pre><pre>Det internationella miljösamarbetet bedöms i de\r\nflesta sammanhang som oerhört viktigt.\r\nMiljöfrågorna är och kommer att vara\r\ngränsöverskridande. I oerhört många fall är\r\nsatsningar i utlandet mer effektiva än motsvarande\r\nsatsningar inom landet. I praktiken innebär\r\nregeringens förslag en nedskärning av anslaget för\r\ndet internationella miljösamarbetet. Så bör det\r\nnaturligtvis inte vara. Vi vill att anslaget skall höjas\r\ntill att börja med i årets budget med 10 miljoner\r\nkronor utöver regeringens förslag.</pre><pre>Herr talman! Beträffande mom. 4 ansluter jag mig\r\ntill det som Ulla Pettersson anförde. Jag kommer\r\natt ansluta mig till den socialdemokratiska\r\nreservationen. Beträffande övriga mom. står jag\r\ngivetvis bakom den meningsyttring som är fogad till\r\nbetänkandet. Men jag inskränker mig till att yrka\r\nbifall till mom. 8 och 16 i utskottets hemställan.</pre><pre>Anf. 150  LENNART DALÉUS (c):</pre><pre>Herr talman! Det som vi nu debatterar gäller ju en\r\ndel av ett miljöpolitiskt paket som både Ulla\r\nPettersson, Jan Jennehag och jag har understrukit\r\nvikten av. Det innehåller många fler moment. Jag\r\ntror inte att någon tar illa upp om jag säger att det\r\när fråga om moment av mer offensiv karaktär i den\r\nmeningen att de rymmer nya förslag, ett nytt\r\nagerande och ett nytänkande på flera områden. Det\r\ngäller särskilt kretsloppspropositionen och\r\nklimatpropositionen, och det kommer att gälla\r\nmånga av de andra förslag som regeringen har\r\naviserat. De må gälla biologisk mångfald och annat.\r\nbDet vi talar om i dag, och som vi på det här sättet\r\nregelmässigt återkommer till, är statsbudgeten. Det\r\nutskottet har haft att ta ställning till är\r\nmedelsanvisningen särskilt till Naturvårdsverket,\r\neftersom andra medelsanvisningar behandlas i\r\nandra utskott. Från utskottet har man kunnat\r\nmärka att det handlar om en förstärkning som\r\nregeringen föreslår när det gäller\r\nmiljöövervakningsprogrammet och förslag rörande\r\ndet regionala miljöövervakningsprogrammet. För\r\nregeringen gäller också att ikläda sig förpliktelser i\r\nsamband med intrångsersättning i värdefulla\r\nnaturområden. Detta är något av det som står i\r\nfokus i regeringens förslag, och därmed också i\r\nutskottets betänkande.</pre><pre>Jag kan dela den uppfattning som bl.a. Ulla\r\nPettersson framförde, nämligen att arbetslösheten i\r\nSverige utgör ett stort problem. Jag delar i allra\r\nhögsta grad den uppfattningen och att åtgärder\r\nmåste till för att klara av den.</pre><pre>Detta dokument är kanske inte i första hand ett\r\ndokument som behandlar arbetslösheten, utan det\r\när mer inriktat på konkreta åtgärder på\r\nmiljöområdet. Man kan naturligtvis också, i likhet\r\nmed Ulla Pettersson och Jan Jennehag, tycka att\r\nmer pengar behövs. Jag delar gärna också\r\nuppfattningen att om mer pengar fanns skulle\r\nökade anslag och resurser till många miljöområden\r\nvara värdefulla.</pre><pre>Enligt den reservation som Ulla Pettersson särkilt\r\nuppehöll sig vid, dvs. konsekvensen av överförande\r\nav en del Domänmark till miljöarbete, skulle det\r\nfinnas en del brister i skötseln av den marken. Med\r\nde rationaliserings- och besparingsprogram som\r\nNaturvårdsverket har aviserat, tror jag att vi alla är\r\növerens om att det också nu kommer att gå att klara\r\ndetta engagemang med de medel som är tillgängliga\r\ninom Naturvårdsverket, även om det också här\r\nskulle vara angeläget med ytterligare resurser.</pre><pre>Jan Jennehags anmärkning om det internationella\r\nmiljöarbetet är riktigt så till vida att det är av\r\navgörande betydelse. Internationella åtgärder\r\nspelar stor roll i andra länder. Det spelar också ofta\r\nen mycket stor roll för oss i Sverige. Men de anslag\r\nsom vi här har haft att ta ställning till har primärt\r\nhandlat om bidrag till internationella\r\norganisationer och internationell verksamhet -- låt\r\nmig kalla det i annans regi. Det svenska agerandet\r\npå det internationella miljöområdet är väsentligt\r\nvidare och större än det som kommer upp till\r\nbehandling här i dag, så man behöver inte vara\r\norolig för att det internationella arbetet från svensk\r\nsida på något sätt skall avstanna.</pre><pre>Jag är glad, herr talman, över den samstämmighet\r\nsom kunnat märkas i de inlägg som vi hittills har\r\nhört. Det råder en mycket stor samstämmighet\r\nkring synen på miljöfrågorna och behovet av\r\nresurser till miljöfrågorna. Men man måste också\r\ntolka detta som ett huvudsakligt instämmande i\r\nregeringens förslag, och därmed i\r\nutskottsmajoritetens ställningstagande.</pre><pre>Det är utan större oro, herr talman, som jag yrkar\r\nbifall till utskottets betänkande JoU12.</pre><pre>Anf. 151  ULLA PETTERSSON (s) replik:</pre><pre>Herr talman! Tillåt mig först att en passant göra en\r\nliten kommentar till regeringens nytänkande på\r\nmiljöområdet. Man kan notera att när Sveriges\r\nmest kompetenta regering riktigt tog i -- man tog\r\nnästan ett år på sig -- för att få fram en\r\nkretsloppsproposition, blev det ett dokument som\r\nav många har beskrivits som försiktigt och\r\nurvattnat.</pre><pre>Lennart Daléus säger att detta inte är ett dokument\r\nsom handlar om arbetsmarknadspolitik, och det är\r\njust en av de saker som vi har kritiserat regeringen\r\nför. Regeringen ser inte helheten i bekämpandet av\r\narbetslösheten. Sveriges mest kompetenta\r\nopposition har då valt att gå fram på mycket bred\r\nfront. Vi har, vilket alla i den här kammaren känner\r\ntill, lagt fram ett mycket brett förslag på snart sagt\r\nalla områden för att komma till rätta med den\r\nbesvärande arbetslöshetssituationen. Detta är ett\r\nled i det programmet, vilket faktiskt Lennart Daléus\r\ndessutom har verifierat behovet av.</pre><pre>Anf. 152  LENNART DALÉUS (c) replik:</pre><pre>Herr talman! Detta är inte tillfället att diskutera\r\nkretsloppspropositionens tidsplan. Den finns det\r\nsäkert anledning att återkomma till i debatter\r\nsenare under våren.</pre><pre>När det gäller helheten delar jag Ulla Petterssons\r\nuppfattning att miljöpolitiken och politiken i stort\r\nskall forma en helhet. Men jag tror ändå att det är\r\nbalanserat och riktigt att från tid till annan ge\r\npropositioner och utskottsutlåtanden en något\r\nsmalare inriktning i stället för att systematiskt och\r\nalltid föreslå helheter. Jag tycker att resonemangen\r\ni utskottsbetänkandet tydligt betraktar dessa frågor\r\nsom miljöfrågor som gärna bör ha ett\r\narbetsmarknadspolitiskt sammanhang.</pre><pre>Anf. 153  ULLA PETTERSSON (s) replik:</pre><pre>Herr talman! Det var en intressant upplysning att vi\r\ninte systematiskt och alltid skall se till helheten. Det\r\nkan man väl betrakta som ganska betecknande för\r\nregeringens nya politik.</pre><pre>Anf. 154  LENNART DALÉUS (c) replik:</pre><pre>Herr talman! Jag tror att vi i grunden har samma\r\nuppfattning. Man kan inte alltid i kammaren\r\ndiskutera allting samtidigt. Det går inte.</pre><pre>Anf. 155  JAN JENNEHAG (v) replik:</pre><pre>Herr talman! Lennart Daléus uppehöll sig en del\r\nkring det internationella miljösamarbetet. Han\r\nsade ungefär att det finns så många andra satsningar\r\nså att det anslag som vi nu diskuterar nog skall\r\nordna sig ändå.</pre><pre>Det är klart att det i detta arbete fordras en del\r\nbalans. Om vi nu skall delta i internationella\r\norganisationer och anslå pengar för just det\r\ninternationella samarbetet, måste det naturligtvis\r\nfinnas något slags samband mellan vad vi konkret\r\nsysslar med och vad som diskuteras i dessa organ.\r\nJag tror nog att Lennart Daléus håller med om att\r\ndet visst skulle vara nödvändigt med en höjning av\r\ndetta anslag. Då kommer man till frågan vad\r\npengarna räcker till när vi nu inte har hur mycket\r\nsom helst. Det är just det som är politiken, och det\r\när där som vi skiljer oss åt. Vad är viktigast? De\r\nhöjningar som vi har föreslagit balanseras\r\nnaturligtvis av inkomstökningar och nedskärningar\r\ninom andra områden. Det är den rangordning som\r\nvi vill göra. I det avseendet skiljer vi oss åt.</pre><pre>Anf. 156  LENNART DALÉUS (c) replik:</pre><pre>Herr talman! Jag vill bara medverka till att klara ut\r\ndet eventuella missförståndet när det gäller det\r\ninternationella miljöarbetet. Jag menar att det\r\nförvisso skall bedrivas i internationella\r\norganisationer och i internationella sammanhang\r\nsom Sverige delfinansierar på ett förhållandevis\r\nmycket stabilt sätt.</pre><pre>Det internationella miljöarbetet kommer i hög grad\r\natt vara relaterat till exempelvis arbetet i Europa,\r\noavsett hur relationerna blir. Detta, liksom våra\r\nrelationer till internationella konventioner,\r\nkommer att vara en mycket viktig del av vårt\r\ninternationella miljöarbete. Det må gälla\r\nklimatförändringarna eller andra delar av de\r\nlångväga transporterade luftföroreningarna och\r\nmycket, mycket annat. Detta är ett delmoment i\r\nvårt internationella arbete.</pre><pre>Jag kan åter säga att om vi i Sverige hade haft\r\nmycket pengar, är det klart att större resurser skulle\r\nkunna avsättas också till sådana internationella\r\norganisationer som Sverige är delarbetare i. Detta\r\när tyvärr inte fallet. Det här är ett väl avvägt beslut\r\nsom regeringen har fattat.</pre><pre>Anf. 157  JAN JENNEHAG (v) replik:</pre><pre>Herr talman! Förutom de sista meningarna kan jag\r\nhålla med om det som Lennart Daléus sade. Det är\r\nalltså fråga om vilka resurser vi är beredda att\r\navsätta. Det är först när engagemanget får ett\r\nuttryck i kronor som det kan ge utslag i det\r\npraktiska arbetet.</pre><pre>Anf. 158  LENNART DALÉUS (c) replik:</pre><pre>Herr talman! Ett sätt för Jan Jennehag att ta reda\r\npå detta vore möjligen att kontrollera om de\r\ninternationella organisationer som vi deltar i är\r\nmissnöjda med de svenska insatserna.</pre><pre>Förste vice talmannen anmälde att Jan Jennehag\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 159  MONA SAINT CYR (m):</pre><pre>Herr talman! Detta betänkande handlar om\r\nmedlen under Miljö- och\r\nnaturresursdepartementet. Utskottets majoritet,\r\ndit jag hör, tillstyrker regeringens väl avvägda\r\nförslag. Men överbud föreligger, vilket har framgått\r\nav tidigare inlägg från dels Socialdemokraterna,\r\ndels Vänsterpartiet. Jag yrkar bifall till utskottets\r\nhemställan och avslag på reservation och\r\nmeningsyttringar.</pre><pre>Tidigare i dag har vi behandlat\r\nJordbruksdepartementets medelsbehov. Därvid\r\nunderströk utskottet jordbrukets betydelse för\r\nlandskapsvården. Riksdag och regering har satt\r\nupp nationella mål och även gjort internationella\r\nåtaganden när det gäller att slå vakt om ett rikt och\r\nintegrerat odlingslandskap, om natur- och\r\nkulturmiljövärden liksom om biologisk mångfald.\r\nOmställningskommissionen har fått i uppdrag att\r\nbedöma hur systemet med landskapsvård skall\r\nkunna ingå i den svenska jordbrukspolitiken.</pre><pre>Vi fick i utskottet en föredragning om en hand-i-\r\nhand-metod med det svenska jordbruket för att\r\ntillmötesgå de s.k. kollektiva nyttigheterna. Det\r\ngällde en generell, värdedifferentierad\r\narealersättning eller -- om jag inte minns fel -- en\r\ns.k. grön arealersättning. Det är en mycket\r\nintressant modell, som bör leda till fortsatta\r\ndiskussioner.</pre><pre>Jag vill i detta sammanhang gärna knyta an till\r\ndenna väg till bevarandet av vårt\r\njordbrukslandskap samt dess växt- och djurliv.\r\nMänniskor i vår tid har behov av en navelsträng till\r\ndet förflutna. De har behov av ett vederkvickande\r\numgänge med naturen. De kräver att\r\nvederkvickelsen och rekreationen skall finnas där.\r\nVi politiker har i så fall uppdraget att se till att\r\nlandskapet inte förskingras.</pre><pre>När jordbruksnäringen stöps om, när omvärlden\r\nförändras och när allt skall betalas av någon, hur\r\ngör vi då?</pre><pre>Hittills har lantbrukarna skött detta landskap åt\r\noss. Ingen har tackat dem och ingen har heller\r\nbetalat för det. Bondens självklara naturdaning har\r\ntagits för något givet. I dag är allt annorlunda.\r\nBonden måste leva på sin näring också i ett\r\nförändrat och föränderligt samhälle.\r\nJordbruksnäringen struktureras om och\r\nspecialiseras. Landskapsbilden förändras.\r\nMonokulturer uppstår, och medborgarna vill inte\r\nacceptera detta.</pre><pre>Men det finns lösningar. Om vi ger ett\r\nförvaltaransvar till markägarna skapas möjligheter\r\natt rädda det öppna landskapet och svensk\r\nkulturbygd.</pre><pre>De värdefulla natur- och kulturmarker som vi vill\r\nbevara måste vi vara beredda att betala för. Den\r\nsom åtar sig uppdraget bör ha en arealrelaterad\r\nersättning allt efter vårdobjektets viktighet. De s.k.\r\nkollektiva nyttigheterna är inte gratis. Men vi kan\r\nmed respekt för och med hjälp av det enskilda\r\nägandet även i fortsättningen få njuta av det\r\nlandskap som vi åstundar.</pre><pre>I vår strävan efter att säkerställa och bevara\r\nnaturoch kulturlandskapet är det sålunda inte mer\r\nav statligt kollektivt ägande som behövs, inte heller\r\nfler byråkrater och ingen institutionaliserad\r\nnaturvård. Det torde inte heller vara en realistisk\r\nlösning som erbjöds i en artikel i gårdagens Svenska\r\nDagbladet: att flytta jordbruket in i städerna. Den\r\nnaturliga lösningen är att bygga vidare på historiens\r\nstenar, dvs. att ta till vara existerande resurser i\r\nform av enskilt ägande, enskild omsorg och enskilt\r\nkunnande.</pre><pre>Ägaransvaret är nämligen en viktig resurs för oss\r\nalla. Jordens ägaransvar är livsbejakande.</pre><pre>Anf. 160  ULLA PETTERSSON (s) replik:</pre><pre>Herr talman! Jag reagerade på vad Mona Saint Cyr\r\nsade i sin inledning om överbud från oppositionen.\r\nI den tidigare debatt i dag som Mona Saint Cyr\r\nhänvisade till sade företrädare för Moderata\r\nsamlingspartiet att man med det beslut som nu\r\nligger bakom oss skulle försämra\r\nbudgetunderskottet med ca 20 miljoner kronor. I\r\nmorse var det alltså okej att lägga ut ca 20 miljoner\r\nkronor mer än vad regeringen anser sig ha pengar\r\ntill när det gäller jordbruket, men i kväll är det\r\növerbud och förkastligt att lägga ut 25 miljoner\r\nkronor på att ge 200 människor arbete.</pre><pre>Anf. 161  MONA SAINT CYR (m) replik:</pre><pre>Herr talman! Det var precis vad jag själv hade tänkt\r\natt säga. Jag blev förekommen i det avseendet. De\r\neventuella 20 miljoner kronorna har ni lagt in här.\r\nVi föreslår dock 5 miljoner kronor mindre än i ni\r\nföreslår. Alltså har ni fortfarande ett överbud på 5\r\nmiljoner kronor -- eller hur?</pre><pre>I mitt anförande ville jag peka på att vi måhända\r\nhar samma mål, vilket Lennart Daléus framhöll\r\ntidigare. Men vi använder olika medel för att nå\r\ndessa mål. I er reservation pekar ni på\r\nsysselsättningsbehovet och effekten, men ni tänker\r\ninte på den sysselsättning som faller bort, om man\r\nslår ut svenskt jordbruk.</pre><pre>Anf. 162  ULLA PETTERSSON (s) replik:</pre><pre>Herr talman! Jag tror inte att svenskt jordbruk står\r\noch faller med de 20 miljoner kronorna. Vi vet\r\ndessutom inte om det blir 20 miljoner kronor. Jag\r\nkan dessutom påminna om att den borgerliga\r\nmajoriteten i denna kammare i ett annat ärende\r\nmellan jordbruksdebatten och denna debatt\r\nröstade ner en finansiering, som i alla fall skulle ha\r\ngivit 4 miljarder kronor i budgetförstärkning för\r\n1994. Det handlade därutöver om ca 500 miljoner\r\nkronor vid beräkning av grundavdrag och\r\nbrytpunker på skatteskalan. Vi ser olika på detta,\r\nMona Saint Cyr. Men i detta perspektiv kan jag inte\r\ntycka att 25 miljoner kronor till arbetstillfällen är\r\nnågot överbud.</pre><pre>Anf. 163  MONA SAINT CYR (m) replik:</pre><pre>Herr talman! Vi kan naturligtvis dra in hela\r\nstatsbudgeten här och börja diskutera helt andra\r\nfrågor än dem som berör jordbruk och miljö. Jag\r\ntrodde att vi nu diskuterade miljö och natur. Det\r\nkan vara intressant att veta att Socialdemokraterna\r\nunder sin regeringstid aldrig kunde finna några\r\nalternativa utvägar när det gällde att ta till vara\r\nnaturvärdena och landskapets fördelar. Det har\r\nhela tiden varit en centraliserad naturvård. Det är\r\nmera intressant att diskutera detta än hela svenska\r\nstatsbudgeten på en gång.</pre><pre>Anf. 164  JAN JENNEHAG (v) replik:</pre><pre>Herr talman! Begreppet överbud har naturligtvis\r\nolika aspekter. I det politiska språkbruket är\r\növerbud definitionsmässigt sådant som överskrider\r\ndet jag själv tycker. Då måste man se detta i\r\nrelation till någonting. Självklart är Vänsterpartiets\r\nbud ett överbud i förhållande till den moderata\r\nbudgeten eller till -- som Mona Saint Cyr så dråpligt\r\nuttryckte det -- regeringens välbalanserade förslag.\r\nMen i förhållande till Vänsterpartiets budget är det\r\ninget överbud. Där går det i hop. Det är just\r\nskillnaden. Politikens uppgift är att hantera olika\r\ndelområden i politiken. I dag diskuterar vi det som\r\ntas upp i detta betänkande, men naturligtvis ingår\r\ndetta i det stora sammanhanget. Min definition av\r\növerbud kan vara densamma som Mona Saint Cyrs.\r\nJag anser att den moderata budgeten vad gäller det\r\nmilitära försvaret är ett överbud utifrån mitt\r\nperspektiv.</pre><pre>Anf. 165  MONA SAINT CYR (m) replik:</pre><pre>Herr talman! Jan Jennehag talar om vad man\r\ntycker. Självklart måste man göra avvägningar i\r\nolika sammanhang. Men någon sådan avvägning\r\nhar jag inte funnit att Vänsterpartiet har gjort i\r\ndenna fråga. Det går inte ens att jämföra med de 25\r\nmiljoner kronor som Socialdemokraterna har tagit\r\nupp i sin reservation. Det går inte att tala om de\r\npengarna på samma dag. Har man så stor\r\nsocialiseringsiver som Vänsterpartiet har, måste\r\nman givetvis ha mycket pengar, och då tar man dem\r\ndär de finns.</pre><pre>Anf. 166  JAN JENNEHAG (v) replik:</pre><pre>Herr talman! Det är politikens uppgift, Mona Saint\r\nCyr, att ta där det finns och lägga där det fattas. Det\r\när precis så vi gör genom detta förslag.</pre><pre>Anf. 167  CHRISTER WINDÉN (nyd):</pre><pre>Herr talman! Ny demokrati har inga allvarliga\r\ninvändningar mot den medelsanvisning som anges i\r\nbetänkandet. Vi instämmer i de övergripande\r\nmålen. I de fall som vi har åsikter om medlen,\r\nkommer vi att återkomma vid behandlingen av de\r\nkommande propositionerna.</pre><pre>Herr talman! Jag yrkar bifall till hemställan i\r\nbetänkandet.</pre><pre>Överläggningen var härmed avslutad.</pre><pre>(Beslut skulle fattas den 1 april.)</pre><pre>20 §  Sjöfart</pre><pre>Föredrogs</pre><pre>trafikutskottets betänkande</pre><pre>1992/93:TU18 Sjöfart.</pre><pre>Anf. 168  HÅKAN STRÖMBERG (s):</pre><pre>Herr talman! Låt mig börja med att säga att när det\r\ngäller anslaget i budgetpropositionen, avdelningen\r\nsjöfart, delar vi regeringens och\r\nutskottsmajoritetens uppfattning och står bakom\r\nförslaget. Men i övrigt måste jag säga att\r\nregeringens sjöfartspolitik alltsedan denna regering\r\ntillträdde präglats av kortsiktighet. Man har inte\r\nhaft förmågan att ge sjöfartspolitiken en mera\r\nlångsiktig och framåtsyftande inriktning.</pre><pre>Vi minns hur det var under förra året då regeringen\r\nåterkom till riksdagen vid tre tillfällen med förslag\r\nom riktlinjer för den framtida sjöfartspolitiken.\r\nSjöfartsnäringen är mycket kapitalkrävande,\r\nkanske den mest kapitalkrävande näring som vi\r\nhar, om vi räknar investeringsinsatser på antalet\r\nanställda.</pre><pre>Också beställningar av fartyg tar mycket lång tid.\r\nFrån tecknat beställningskontrakt till leverans tar\r\ndet ofta flera år.</pre><pre>Med detta som bakgrund går det inte att föra en\r\nsådan sjöfartspolitik som regeringen nu gör, att\r\nkomma till riksdagen var sjätte månad med förslag\r\nom riktlinjer för sjöfarten. Det ger inte näringen\r\nnågon framtidstro. Det var ju t.o.m. på det sättet\r\natt man under vissa månader förra året inte hade\r\nnågon sjöfartspolitik alls.</pre><pre>Då kom man till riksdagen med förslag som skulle\r\ngälla retroaktivt, dvs. en tid tillbaka. Ingen inom\r\nsjöfartsnäringen visste vilka regler som gällde för\r\ndagen. Det gällde bl.a. det s.k. rederistödet,\r\nåterbetalningen till redarna av sjömansskatten och\r\nvissa delar av de ombordanställdas sociala\r\nkostnader.</pre><pre>I budgetpropositionen -- vi behandlar nu\r\nsjöfartsavsnittet i den -- sägs det, liksom man från\r\nregeringen gjorde i proposition 128 som lades fram\r\nför riksdagen i oktober förra året, att regeringen\r\nskall återkomma till riksdagen med riktlinjer för\r\nden svenska sjöfartsnäringen, dock under\r\nförutsättning att det har skapats förutsättningar för\r\nen utvecklad svensk sjöfart genom den\r\növerenskommelse som i höstas träffades mellan\r\nRedarföreningen och sjöarbetsmarknadens parter\r\nom kostnadssänkningar och effektivisering av den\r\nsvenska sjöfartsnäringen.</pre><pre>Eftersom avtalet har varit i kraft endast några få\r\nmånader är det orimligt att begära att man på så\r\nkort tid skall kunna utvärdera förutsättningarna för\r\nsvensk sjöfartsnärings framtida utveckling. Om\r\nman på denna korta tid inte skulle lyckas skapa\r\nförutsättningar för framtiden, vad gör regeringen\r\ndå? Kommer regeringen då inte att lägga fram\r\nnågon proposition? Tänker regeringen inte alls bry\r\nsig om sjöfartsnäringen?</pre><pre>Sverige är ju praktiskt taget en ö sett från\r\ntransportsynpunkt. Om malmtransporterna\r\ninräknas, sker 96 % av all utrikeshandel med fartyg\r\neller färjor. Om färjetrafiken räknas in angörs\r\n310 000 fartygsanlopp årligen till svenska hamnar.\r\nDå är svensk sjöfartsnäring inte enbart en\r\nangelägenhet för redare och ombordanställda. Den\r\när en angelägenhet för oss alla, inte minst för\r\nregeringen. Det är nämligen på regeringen det\r\nberor om vi skall kunna utveckla en svensk\r\nsjöfartsnäring för framtiden. Eller avser regeringen\r\natt komma igen angående inrättande av ett\r\ninternationellt fartygsregister?</pre><pre>Jag vill redan nu säga till regeringen och\r\nriksdagsmajoriteten -- vi har från\r\nsocialdemokratisk sida sagt det tidigare -- att vi med\r\nall kraft kommer att arbeta emot ett internationellt\r\nfartygsregister. Ett sådant register innebär ju att\r\nman lagstiftar bort rätten för de sjöfackliga\r\norganisationerna att förhandla om löner och\r\narbetsvillkor för utländska ombordanställda.\r\nSådana förhållanden är inte värdiga en svensk\r\narbetsmarknad.</pre><pre>Vi menar att regeringen, utan att avvakta\r\nsamarbetsavtalet mellan redare och anställda,\r\nborde ha förelagt riksdagen ett förslag om\r\nsjöfartsnäringens framtida inriktning mot bakgrund\r\nav den diskussion som för närvarande förs inom\r\nEG-området. Det kanske visar sig att den svenska\r\nmodell som vi för närvarande har, med\r\nåterbetalning av avgifter till redarna, kanske är den\r\nenklaste och den mest tillförlitliga.</pre><pre>Herr talman! Vi socialdemokrater ställer oss också\r\nbakom de motioner där det föreslås att vi skall\r\nåterinföra fritidsbåtsregistret.</pre><pre>Visserligen har det uttalats att denna regering\r\nskulle vara den mest kompetenta regering som\r\nSverige någonsin har haft och därmed är sig själv\r\nnog. Men hade man lyssnat på åtminstone några av\r\ndem som handlägger frågor om sjösäkerhet,\r\nlaglydnad, brott och försäkringsfrågor, hade vi haft\r\nfritidsbåtsregistret kvar. Praktiskt taget alla --\r\nPolisen, Sjöfartsverket, Tullverket,\r\nRiksrevisionsverket, flera länsstyrelser och\r\nförsäkringsbolagen -- förordade ett bibehållande av\r\nbåtregistret, därför att det underlättade deras\r\narbete. Men regeringen föreslog och\r\nriksdagsmajoriteten beslutade att registret skulle\r\navskaffas.</pre><pre>Nu blir det svårare att återfinna stulna båtar, där\r\nockså allmänheten hade kunnat vara till större\r\nhjälp om registret hade varit kvar. Nu blir det\r\nsvårare att fälla den som bryter mot\r\nlagbestämmelserna som gäller sjösäkerheten. Nu\r\nblir det också svårare att återfinna båtar som slitits\r\nfrån sina förtöjningar. Är det så det skall vara om\r\nman kräver laglydnad och ökad straffpåföljd?</pre><pre>Det har sagts att man skulle kunna införa någon\r\nsorts frivilligt register. Hur skall allmänheten t.ex.\r\nkunna vara behjälplig med att återfinna båtar på\r\ndrift när man vet att alla båtar inte behöver vara\r\nregistrerade? Man vet inte om skylten plockats bort\r\neller om båten aldrig har varit registrerad.</pre><pre>I den socialdemokratiska reservationen föreslår vi\r\natt fritidsbåtsregistret skall återinföras.</pre><pre>Herr talman! Det tredje området som jag vill ta upp\r\ngäller Gotlandssjöfarten. Ett enigt utskott går de\r\nmotionärer till mötes som föreslår att en\r\nparlamentarisk utredning skall tillsättas för att se\r\növer färjetrafikens omfattning, fraktkostnader och\r\nbiljettpriser.</pre><pre>Visserligen har Gotlandstrafikens omfattning,\r\nkoncessioner, priser och kostnadsjämförelser med\r\nfastlandsfärder utretts ett flertal gånger. Men\r\nfärjetrafiken har med tanke på de omfattande\r\nsatsningar på infrastrukturen som riksdagen senare\r\ni vår kommer att ta ställning till kommit i ett annat\r\nläge.</pre><pre>Även med tanke på den öppning mot Baltikum som\r\nnu inletts, kan hela Östersjötrafiken komma i ett\r\nannat läge. Det finns därför, som vi ser det, för\r\nnärvarande starka skäl som talar för en\r\nparlamentarisk översyn där Gotlandstrafiken kan\r\nsättas in i ett vidare sammanhang än vad som hittills\r\nhar varit fallet.</pre><pre>Herr talman! Avslutningsvis vill jag yrka bifall till\r\nde båda socialdemokratiska reservationerna som\r\nhar fogats till betänkandet.</pre><pre>Anf. 169  KENNETH ATTEFORS (nyd):</pre><pre>Herr talman! Till Håkan Strömberg vill jag\r\nbeträffande det internationella fartygsregistret säga\r\natt jag håller med honom om att sex månader är en\r\nalldeles för kort tid för att undersöka om man kan\r\nsänka kostnaderna. Mitt förslag enligt vår motion\r\nvar att man skulle införa detta register, och man\r\nskulle ha 30 % svensk bemanning ombord. Nu läser\r\njag däremot till min glädje i tidningarna att det har\r\nslutits ett avtal mellan redare och fackföreningar\r\nrörande kostnadssänkande åtgärder. I detta skede\r\noch med den lilla motion som jag har väckt, kan jag\r\nbara önska parterna lycka till. Jag hoppas verkligen\r\natt de lyckas i sitt arbete. Om de inte skulle lyckas,\r\nföreslår jag alltså att vi lutar oss tillbaka på Ny\r\ndemokratis motion, där vi trots allt inte går lika\r\nhökaktigt fram som Moderaterna gör. Men vi går\r\nen medelväg som jag tror att många blir nöjda med.\r\nBland annat har befälsföreningarna förordat den\r\nlösning som vi har presenterat.</pre><pre></pre><pre>Herr talman! En parlamentarisk grupp skall\r\ntillsättas för att försöka reda ut\r\nGotlandsproblematiken. Äntligen har alla berörda\r\nparter förstått att det finns fler ingredienser i denna\r\ntransportproblematik än bara transporterna som\r\nsådana. Transporterna till och från Gotland\r\nutnyttjas i en symbios mellan folk och näringsliv.</pre><pre>Det gläder oss nydemokrater mycket att en\r\nparlamentarisk utredning skall tillsättas. Jag tror\r\natt därigenom bl.a. tax-free-planer, fria\r\nhandelszoner och de dynamiska effekter som\r\ntidigare ingen har trott på men som man nu börjar\r\ntro på kommer att genomlysas på ett bättre sätt än\r\ni den vanliga motionsformen, som vi tillämpar här i\r\nkammaren. Jag tror faktiskt att det är så.</pre><pre>Herr talman! Riksdagen har tidigare avslagit\r\nmånga förslag om högre krav på säkerhet i\r\ntransporter av miljöfarligt gods till sjöss. Avslagen\r\nhar motiverats med att sjöfarten är internationell\r\noch med att Sverige inte ensidigt kan införa\r\nsträngare regler. Utskottet förutsätter att man från\r\nsvensk sida fortsatt med kraft skall driva\r\nsäkerhetskraven på det internationella planet.</pre><pre>Vi nydemokrater instämmer i att sjöfarten är\r\nmycket internationell och att inte varje land vart för\r\nsig kan instifta sina egna lagar och regler. Vi kan\r\nemellertid konstatera att Sveriges riksdag alltför\r\nlätt frånhänder sig det ansvar för miljösäkerhet till\r\nsjöss som trots sjöfartens internationella prägel\r\nändå ligger på den lagstiftande församlingen här i\r\nSverige, speciellt när det gäller svenska farvatten.\r\nTyvärr kan man konstatera att internationellt\r\narbete med att få säkrare transporter av olja till\r\nsjöss inte är tillräckligt.</pre><pre>Vi finner det mycket märkligt att fartyg, t.ex.\r\noljetankrar, ännu inte har sådana säkerhetssystem\r\nför sitt framdrivningsmaskineri att huvudmaskinen\r\nkan drivas när hjälpmaskinerna upphör att fungera.\r\nBraer-olyckan vid Shetlandsöarna hade denna\r\nbakgrund.</pre><pre>Flygplan har faktiskt tredubbla säkerhetssystem för\r\nsitt framdrivningsmaskineri. Att jämföra ett\r\nflygplan och en supertanker är kanske litet häftigt,\r\nmen jag vill bara påpeka att det faktiskt finns\r\nmöjlighet att bygga in system som skyddar mot det\r\nsom hände Braer utanför Shetlandsöarna. Jag\r\ntycker att man skall överväga om ett fartyg med\r\nfarlig last, t.ex. olja, i en framtid borde ha två\r\nhuvudmaskiner, två helt skilda försörjnings- och\r\nbränslesystem till huvudmotorerna samt två\r\nrodersystem.</pre><pre>När jag gick till sjöss 1966 seglade jag på Bali, och\r\nfartyget hade två huvudmaskiner, massor med\r\nhjälpkärl, två propellrar och två roder. Det finns\r\nalltså gammal erfarenhet att ta till sig. Man kan\r\ndessutom undra om inte tankrar med farlig last,\r\nt.ex. olja, skall ha speciella rutter att segla i. Det\r\nkan knappast vara ett marknadshinder om samtliga\r\ntankrar eller fartyg med farlig last får gå på samma\r\nlinjer. Då är det samma distanser och förbrukning\r\nav bunkerolja som gäller.</pre><pre>De ekonomiska styrmedel som vissa hamnar i\r\nSverige redan genomfört för att på sikt anlöpas bara\r\nav säkrare dubbelbottnade fartyg tycker vi\r\nnydemokrater är bra. Om inte samtliga hamnar i\r\nSverige frivilligt inför ekonomiska incitament som\r\npremierar handelsfartyg, finns det -- tyvärr, kan jag\r\nsäga -- anledning för denna kammare att lagstifta i\r\ndenna fråga. Jag hoppas nu, eftersom mitt parti\r\ngärna vill ha ekonomiska incitament för det mesta,\r\natt marknadens parter på något sätt kan komma\r\növerens om detta.</pre><pre>Den viktigaste faktorn är emellertid, herr talman,\r\natt Sverige höjer sin ambitionsnivå bl.a. i sina\r\nförhandlingar inom ramen för IMO, en\r\norganisation som förhandlar om miljö och säkerhet\r\ntill sjöss på det internationella planet.\r\nInternationella organ som bildats för att skapa\r\ngemensamma internationella regler måste visa upp\r\nbättre resultat. Jag tror faktiskt att våra väljare\r\nkommer att kräva detta av oss. Skulle det nu hända\r\nnågonting utanför den svenska kusten, vill jag påstå\r\natt vi ligger illa till, åtminstone om vi inte i denna\r\nkammare påpekat att vi försöker göra någonting.</pre><pre>Jag vill vid detta tillfälle tillägga att Folkpartiet\r\nliberalerna och vi ligger mycket nära varandra i\r\ndessa frågor. Det finns frågor där nydemokrater\r\noch folkpartister har ett symbiotiskt förhållande,\r\noch det gläder mig.</pre><pre>Herr talman! Socialdemokraterna vill återinföra\r\nbåtregistret, något som jag med kraft vill motverka.\r\nJag har i utskottet vid ett tillfälle sagt att vad som nu\r\nhänder är att försäkringsbolagen tar över registret.\r\nNaturligtvis sade de nej från början, för de vill inte\r\nha det extra jobb som vi skattebetalare skulle klara\r\nför försäkringsbolagen. Jag kan inte förstå hur ett\r\nförsäkringsbolag kan försäkra båtar för upp till\r\n200 000--300 000 kr utan att begära att dessa på\r\nnågot sätt skall vara registrerade och märkta. På\r\nhandelsfartyg ställs kravet att de skall vara märkta\r\ni stäv och akter.</pre><pre>Herr talman! Sten Andersson i Malmö har i motion\r\nT630 önskat att riksdagen uppmärksammar\r\nFlintrännans betydelse för sjöfarten, speciellt när\r\nÖresundsbron blir klar -- vilket jag hoppas skall\r\nske, även om det just nu dyker upp en del\r\norostecken. Jag kommer förmodligen att tillstyrka\r\nen s-motion i samma ärende vilken kommer att\r\nbehandlas senare i riksdagens arbete, kanske om\r\ncirka en månad, och jag vill nu yrka bifall till Sten\r\nAnderssons motion T630 angående Flintrännan.</pre><pre>Herr talman! Jag vill också yrka bifall till\r\nreservation 3 i betänkandet. I övrigt står vi fast vid\r\nvåra åsikter från utskottsarbetet, men tänker inte\r\nyrka bifall till dessa i kammaren. Jag yrkar avslag\r\npå samtliga s- och v-reservationer samt i övrigt\r\nbifall till utskottets hemställan utom vad avser det\r\nmoment som avses i reservation 3.</pre><pre>Jag ser, herr talman, att jag har några minuter kvar\r\nav min taletid, och jag vill begagna tillfället att ge\r\nTom Heyman en eloge. Visserligen är personer\r\ninblandade, men jag vill ändå peka på att Tom\r\nHeyman har lyckats med att få i gång ett\r\nnärsjöfartsforum. Detta behandlas i den broschyr\r\nsom jag har här i min hand. Jag tycker att Tom\r\nHeyman har gjort ett strålande arbete. Också de\r\növriga som ligger bakom detta skall naturligtvis ha\r\nen eloge. Det är roligt att det händer någonting på\r\nsjöfartsfronten. Jag säger det inte därför att jag\r\nråkar vara sjökapten, utan därför att jag allmänt\r\ntycker att sjöfarten har varit litet undanskymd.\r\nTack så mycket, Tom Heyman!</pre><pre>Anf. 170  KARL-ERIK PERSSON (v):</pre><pre>Herr talman! Jag kan i stort sett instämma med\r\nHåkan Strömberg när han säger att regeringen\r\nsaknar en långsiktig sjöfartspolitik. Detta framhålls\r\nockså på utskottsbetänkandets s. 20, där utskottet\r\nförutsätter att regeringen återkommer till\r\nriksdagen med förslag till en långsiktig\r\nsjöfartspolitik. Det skapar en viss oro inom\r\nsjöfartens område att man inte har en sådan.</pre><pre>De som såg på nyhetsprogrammen på TV i går\r\nkunde dock glädjas åt att ett stort rederi i Sverige\r\nefter förhandlingar med Svenska sjöfolksförbundet\r\nskall föra in fartyg under svensk flagg. Nu kan man\r\nbara hoppas att regeringen inte, på grund av att den\r\nsaknar en långsiktig politik, sätter käppar i hjulen\r\nför denna omflaggning.</pre><pre>Det måste vara litet pinsamt för den borgerliga\r\nregeringen, som gått till frontalangrepp mot den\r\nsvenska fackföreningsrörelsen, att nu konstatera\r\natt det går att komma överens med den i en så\r\nväsentlig fråga som hemflaggning av svenska\r\nfartyg. Man har hårt kritiserat den svenska\r\nfackföreningsrörelsen i alla andra sammanhang och\r\nsagt att detta är något som är omöjligt. Man har\r\nförut också gått till frontalangrepp mot Svenska\r\nsjöfolksförbundet.</pre><pre>Sedan parterna nu blivit ense hoppas det stora\r\nrederiet att man också skall komma överens med\r\nsjöbefälet. Tyvärr verkar det som om sjöbefälet\r\nkommer att kunna sätta käppar i hjulet för denna\r\nverksamhet. Jag hoppas att vi inte kommer i den\r\nsituationen att de förhindrar utvecklingen att\r\nredarna kommer tillbaka med fartyg till svensk\r\nflagg, nu när man äntligen har kommit överens med\r\nden fackföreningsrörelse som man hackat på i alla\r\nandra sammanhang, också politiskt.</pre><pre>Utskottet understryker att sjötransporter är av\r\nstrategisk betydelse för transportsektorn. Det kan\r\nman konstatera om man ser vad som står i den s.k.\r\navi där EG-kommissionen har yttrat sig över svensk\r\nsjöfart. 570 miljoner ton varor transporterades\r\nunder 1990. Största delen av Sveriges\r\nutrikeshandel, 78 %, sker via sjöstransporter. Av\r\nimporten fraktas 53 % med sjötransport. Vad gäller\r\nhandel inom landet transporteras 59 % av varorna\r\nsjövägen.</pre><pre>Jag tycker att man i detta betänkande tar mycket\r\nlätt på att sjöfarten har en så stor betydelse för\r\nsvensk industri. Vi i Vänsterpartiet vill stärka\r\nsjöfartsnäringen på olika områden. Man kan nästan\r\nbli lätt road när man ser utskottets motivering. Man\r\nnämner detta faktum i betänkandet, och så avvisar\r\nman förslagen utan någon som helst motivering.\r\nMan talar inte om vilken betydelse svensk sjöfart\r\nhar för den svenska industrin, och det är litet\r\nbeklämmande.</pre><pre>När det gäller Gotlandstrafiken tar utskottet på\r\ns.14 i betänkandet upp att det satsas 20 miljoner\r\nkronor under innevarande budgetår. Det tycker\r\nman är bra i detta statsfinansiella läge, som det så\r\nvackert heter. Man kan då fråga sig: Om det\r\nstatsfinansiella läget varit annorlunda, vad hade då\r\nhänt med Gotlandstrafiken? Hade man satsat\r\nmindre om det varit sämre? Hade man lagt ner\r\nalltihop om det statsfinansiella läget varit ännu\r\nsämre?</pre><pre>Jag tror säkert att gotlänningarna hade blivit\r\nmycket glada om de fått reda på att det enbart är\r\ndet statsfinansiella läget som gör att de har en trafik\r\ntill Gotland. Jag tror faktiskt inte att de blir glada\r\nom de läser vad utskottet egentligen säger i\r\nbetänkandet. Det är litet grand som att skjuta över\r\nmålet och nästan förnedra de gotländska\r\ninvånarna -- om de fortsättningsvis skall tillhöra\r\nSverige.</pre><pre>Det kanske finns vissa som tycker att Gotland skall\r\nvara en frizon i det svenska samhället, ett ställe dit\r\nman åker och spelar olika spel, och att man på det\r\nviset skall dra in diverse intäkter. Så skall man inte\r\nbehandla gotlänningarna.</pre><pre>Kenneth Attefors sade att Tom Heyman hade\r\nbildat någonting som var mycket bra. Det skulle\r\nfaktiskt vara roligt om Tom Heyman kunde\r\nbeskriva detta. Han går ut i stora annonser och\r\nsäger att Vänsterpartiet inte vill bli medlem. Det är\r\nsåvitt jag vet en falsk varubeteckning. Tom\r\nHeyman har aldrig frågat Vänsterpartiet om det\r\nvelat vara med eller inte. Det tycker jag är\r\nbeklagligt.</pre><pre>Jag trodde aldrig att jag skulle få en möjlighet att\r\nhär i kammarens talarstol få detta bekräftat. Nu\r\nhoppas jag att den möjligheten finns. Jag har\r\nförsökt att undersöka detta. Vi har inte blivit\r\ntillfrågade om vi velat vara med eller inte. Det är då\r\nfalskt av Tom Heyman att säga att Vänsterpartiet\r\ninte är med på detta. Först och främst måste man få\r\nen chans att vara med. Tom Heyman måste i så fall\r\nberätta vem han har talat med och vem som har sagt\r\nnej.</pre><pre>Herr talman! Med detta vill jag yrka bifall till\r\nVänsterpartiets meningsyttring till detta\r\nbetänkande avseende mom. 21 och 25.</pre><pre>Anf. 171  KENNETH ATTEFORS (nyd)\r\nreplik:</pre><pre>Herr talman! En grupp från Gotland var här och\r\nhälsade på, Karl-Erik Persson. Den gruppen\r\nnämnde frihandelszoner och taxfree ombord på\r\nfärjorna. Alla dessa saker borde förutsättningslöst\r\ntillföras diskussionen i den parlamentariska\r\nkommittén.</pre><pre>Jag tycker att det skall finnas frihandelszoner och\r\ntaxfree. Vi kanske skall flytta över Ålandstrafiken\r\ntill Gotland innan vi går med i EG och\r\ntaxfreemöjligheterna försvinner. Det är inte fel att\r\ntillföra detta till den parlamentariska debatt som vi\r\nskall föra.</pre><pre>Att Vänsterpartiet inte var med i Närsjöfartsforum\r\när någonting som jag först nu har sett. Det var ju\r\nsynd. Jag tror faktiskt att ni har blivit tillfrågade.\r\nJag kan inte gå i god för det, men jag är nästan\r\nsäker på det. De kunskaper och de erfarenheter\r\nsom herr Persson har skulle mycket väl kunna\r\ntillföras Närsjöfartsforum. Om det nu har blivit en\r\nmiss hoppas jag att även herr Persson kan komma\r\nmed i forumet.</pre><pre>Anf. 172  KARL-ERIK PERSSON (v)\r\nreplik:</pre><pre>Herr talman! Det sista tackar jag särskilt för,\r\nKenneth Attefors. När det sedan gäller taxfree\r\nborde vi här i riksdagen ta en viss hänsyn till vad de\r\nsom bor och verkar på Gotland tycker om detta.\r\nMig veterligt har man inte framfört samma\r\ntankegångar som Kenneth Attefors, nämligen att\r\nden enda åtgärden som kan vidtas för att att man\r\nskall få behålla Gotlandstrafiken är att ha taxfree,\r\noch att man skulle överföra färjetrafik från Åland\r\ntill Gotland enbart för detta.</pre><pre>Det finns två gotlänningar anmälda på talarlistan.\r\nTroligtvis kommer de att tala om vad de egentligen\r\nvill, och det tycker jag att vi skall ta hänsyn till. Jag\r\ntror att de vill mycket mer än att Gotland blir en\r\nspelhåla och att de vill att fastlänningar skall\r\nkomma över på annat sätt än enbart via taxfree-\r\nresor.</pre><pre>Anf. 173  KENNETH ATTEFORS (nyd)\r\nreplik:</pre><pre>Herr talman! Först till detta med moral. Jag kan\r\ninte se att det är mer omoraliskt att ta sig en sup på\r\nväg till ön Gotland än att ta sig en sup på väg till ön\r\nÅland. Det är ingen skillnad.</pre><pre>Jag sade inte att frihandelszoner och taxfree skulle\r\nvara de enda ingredienserna. Det är två av kanske\r\nfemtio ingredienser. Vägprincipen, som jag vet att\r\nCentern förfäktar väldigt mycket, är en annan. Det\r\när kanske det som är lösningen, vad vet jag. Det\r\nfinns flera ingredienser i det hela.</pre><pre>Anf. 174  KARL-ERIK PERSSON (v)\r\nreplik:</pre><pre>Herr talman! Jag ger Kenneth Attefors stora\r\nmöjligheter att ta repliker. Det kan kanske vara\r\nroligt för andra att höra vad Kenneth Attefors i\r\ngrunden vill.</pre><pre>Jag är inte nykterist. Det vet också Kenneth\r\nAttefors. Jag har heller aldrig haft någon synpunkt\r\npå var någonstans man tar supen. Möjligtvis kan jag\r\ntänka mig, att om man är i en församling där det\r\nbara finns nykterister skall man också respektera\r\ndem och inte ta supen där. Det är egentligen\r\noväsentligt om man tar supen på en Gotlandsfärja\r\neller en Ålandsfärja, och jag har därför ingen\r\nuppfattning i frågan.</pre><pre>Jag tror att gotlänningarna har en annan\r\nuppfattning om detta. Det har ingenting med moral\r\natt göra. Det är fråga om hur man skall behandla\r\nmänniskor och deras möjligheter att ha en\r\nförbindelse med fastlandet.</pre><pre>Anf. 175  TOM HEYMAN (m):</pre><pre>Herr talman! Det blev inget internationellt register,\r\nvilket Socialdemokraterna tar upp som en hotbild i\r\nsin reservation. Man kan gratulera\r\nSjöfolksförbundet som så hårt har drivit frågan och\r\nsom också lyckats förhindra införandet av ett\r\nsvenskt internationellt register.</pre><pre>Men om det inte blev ett register, vad blev det då?\r\nVart tog de vägen, de 200 stora tank- och bulkskepp\r\nsom svenska redare beställde vid olika varv för ett\r\nantal år sedan? Det är kanske den största\r\ninvestering som svensk rederinäring någonsin har\r\ngjort.</pre><pre>Eller finns det ett register i alla fall, ett\r\ninternationellt register med hemorter i Monrovia,\r\nSingapore och Nassau? Ett register som inte lyder\r\nunder svensk lagstiftning, ett register som står utan\r\ntillsyn från Sjöfartsverket, ett register med fartyg\r\nsom saknar svenskar i besättningen -- det är faktiskt\r\nså det är. Det är facit av den utveckling som\r\nSjöfolksförbundet har drivit fram.</pre><pre>Måhända anser man sig ha lyckats få en viktig\r\nfacklig princip genomförd, men till nytta för vem?\r\nI varje fall inte till nytta för förbundets medlemmar.</pre><pre>Som en jämförelse kan konstateras att den danska\r\nsjöfartsnäringen lever i högönsklig välmåga med\r\nsitt internationella register. Andelen medlemmar i\r\ndet danska sjöfolksförbundet har ökat i danska\r\nbåtar med 23 procent, och de danska\r\nbefälsförbundens medlemmar har ökat i danska\r\nbåtar med 60 procent. Det skall jämföras med den\r\nstora utförsäljning som nu sker från den svenska\r\nhandelsflottan och som inflaggningen av sju\r\nGorthonbåtar, som har gått på\r\ninternationaliseringsavtalet tidigare, inte förändrar\r\nnågonting i sak.</pre><pre>I sin reservation säger Socialdemokraterna: ''Det\r\nfår inte bli så att utländska sjömän blir billigare än\r\nsvenska genom lägre löner och sämre sociala\r\nvillkor.'' Hur avser man att förhindra det? Är det\r\nSvenska sjöfolksförbundets självpåtagna rätt att\r\nteckna avtal även för andra länders fackliga\r\nföreträdare som skall vara gällande? Det är inte\r\nsäkert att det alltid kommer att uppskattas i de\r\nländerna.</pre><pre>I reservationen vill man inte acceptera förslag som\r\ninskränker arbetstagarnas rätt att organisera sig\r\nfackligt. Innebär detta också rätt för utländskt\r\nsjöfolk att organisera sig fackligt utan inblandning\r\nfrån svensk facklig organisation?</pre><pre>Enligt reservationen vill man också inrikta den\r\nsvenska politiken så att den närmar sig den som nu\r\nförs inom EG. Men arbetet i EG går just nu, efter\r\nutslaget i EG-domstolen i fallet Sloman Neptun, i\r\nriktning mot samma lösning som danskarna har\r\nvalt. Vilka slutsatser drar Socialdemokraterna av\r\ndetta?</pre><pre>Vad vill Socialdemokraterna med sin\r\nsjöfartspolitik? Skall vi fortsätta att låna av våra\r\nbarn för att betala sjöfartsstöd till dagens svenska\r\nhandelsflotta? Eller är det här ännu ett exempel på\r\natt man säger nej till regeringens alla propositioner\r\nmen inte lämnar några konkreta egna förslag till\r\nlösningar?</pre><pre>Ny demokrati har i en reservation fört fram idén om\r\nett internationellt register i FN:s regi. Ny\r\ndemokrati lever uppenbarligen i en annan\r\nverklighet än vi andra, eller också är det möjligen\r\nytterligare ett av de mediaanpassade förslag som\r\nallt som oftast dyker upp. Vad skulle FN kunna\r\ngöra som inte resp. medlemsländer kan göra? Och\r\nskulle FN i detta fall kunna ställa högre krav än de\r\nenskilda länderna själva och FN:s egen\r\norganisation IMO gör?</pre><pre>Herr talman! Mitt under motionsperioden skedde\r\nett par mycket spektakulära förlisningar i vårt\r\nnärområde. Det avspeglade sig i en stor mängd\r\nmotioner om sjösäkerhet till trafikutskottet. Efter\r\nredovisningen i utskottet av Sjöfartsverkets\r\nsjösäkerhetsarbete har utskottets majoritet\r\naccepterat betänkandets skrivning, men även här\r\nhar Ny demokrati reserverat sig.</pre><pre>Kenneth Attefors har ju också ett marint förflutet.\r\nHan borde faktiskt inse att de krav som framförts i\r\nhans reservation inte är säkerhetsmässigt\r\nmotiverade, även om de är medialt intressanta.</pre><pre>Slutligen, herr talman, vill Socialdemokraterna\r\nåterinföra båtregistret. Det har vi debatterat\r\ntidigare, och de skäl som framförs nu är inte mera\r\nhållbara än när samma skäl framfördes i en tidigare\r\ndebatt. Det finns ingen anledning för staten att\r\nregistrera fritidsbåtar, lika litet som man behöver\r\nregistrera cyklar eller barnvagnar. Det är angeläget\r\natt staten koncentrerar sina insatser till de områden\r\ndär de verkligen behövs -- där brister det ofta i dag.</pre><pre>Innan jag slutar vill jag gärna kommentera Karl-\r\nErik Perssons protester mot att Vänstern inte har\r\nvarit med i Närsjöfartsforum. Jag får för övrigt\r\ntacka Kenneth Attefors för hans vänliga ord om\r\nNärsjöfartsforum här i debatten.</pre><pre>Närsjöfartsforum bildades i höstas av en liten\r\ngrupp, och där var inte Vänsterpartiet med. Det var\r\nmer eller mindre en händelse vilka politiker som\r\nkom att vara med i den gruppen från början, och\r\navsikten är inte att verksamheten skall bedrivas\r\nmed politiska förtecken. Fortfarande är bara en\r\ninterimsstyrelse tillsatt, och Karl-Erik Persson eller\r\nandra representanter för Vänsterpartiet är hjärtligt\r\nvälkomna till det första ordinarie årsmötet, som\r\nkommer att hållas i Göteborg den 11 maj.</pre><pre>Med det, herr talman, vill jag yrka bifall till\r\nutskottets hemställan och avslag på reservationer\r\noch meningsyttringar.</pre><pre>Anf. 176  HÅKAN STRÖMBERG (s)\r\nreplik:</pre><pre>Herr talman! Jag trodde att Tom Heyman hade\r\nnågon hum om reglerna på den svenska\r\narbetsmarknaden. Det går ju till så att Svenska\r\nsjöfolksförbundet tecknar avtal med\r\nRedareföreningen, och så gäller de villkor som man\r\nhar kommit fram till på samtliga svenska fartyg.</pre><pre>Det är inte så att fackförbunden på den svenska\r\narbetsmarknaden syftar enbart till att få höga\r\nmedlemstal, utan de syftar till att försöka få så bra\r\nanställningsvillkor som möjligt för medlemmarna.\r\nSjälvfallet skulle den svenska handelsflottan kunna\r\nbli större, om rederierna fick ta in personal till\r\nMalaysia- eller Singaporelöner, men vilken\r\ndiskriminering det skulle vara på svenska fartyg!\r\nDet är detta vi säger nej till.</pre><pre>Sedan är det inte så att de åtgärder vi föreslår\r\nurholkar statens budget. Vad det handlar om är\r\nåterbetalning av de ombordanställdas inbetalda\r\nskatter och delvis återbetalning av kostnader för\r\nsociala förmåner som de anställda inte kan åtnjuta\r\nunder den tid som de seglar på internationellt\r\nvatten. Det är så det fungerar.</pre><pre>Tom Heyman sade att lika väl som man registrerar\r\nfritidsbåtar kunde man registrera barnvagnar och\r\ncyklar. Varför nämnde Tom Heyman inte bilarna?\r\nDet är väl med dem jämförelsen skall göras. Båtar\r\när fordon som kan framföras i mycket höga\r\nhastigheter, det är trångt i våra farleder under vissa\r\ntider, och många gånger åsidosätts\r\nsäkerhetsbestämmelserna.</pre><pre>Vill man ha mindre ordning och reda bland de\r\nsjöfarande och inte kunna åtala personer som\r\nbryter mot reglerna utan att det måste göras långa\r\nutredningar? Tom Heyman har tydligen inte pratat\r\nmed Polisen, Tullverket, Sjöfartsverket och alla\r\nandra som jag räknade upp förut. De säger att det\r\när nödvändigt i deras arbete att ha registret kvar.</pre><pre>Anf. 177  TOM HEYMAN (m) replik:</pre><pre>Herr talman! De danska sjömännen har väl så goda\r\nvillkor som de svenska. Som en följd av den\r\nfallande kronan kan vi nu konstatera att svensk\r\narbetskraft inte längre är bäst betald i världen, och\r\nde utlänningar som seglar i danska båtar har en\r\nefter sina hemländers förhållanden bra standard,\r\nen standard som är väl jämförbar med den som\r\ndanskarna har i Danmark. Så den\r\növerenskommelse som träffats i Danmark är till\r\nbåtnad för alla parter, och där finns faktiskt\r\nåtskilligt att lära.</pre><pre>I den andra båtregisterfrågan, som tydligen\r\nintresserar Håkan Strömberg mer, vill jag säga att\r\njämförelsen med bilar haltar väsentligt. Ett av de\r\nmycket viktiga skälen för att registrera bilar är\r\nfaktiskt det fiskala måttet. Det framgår när man\r\nläser de socialdemokratiska motionerna att bakom\r\nkravet på ett båtregister har också legat krav på\r\nbeskattning av fritidsbåtarna. Det är detta vi har\r\nkänt hela tiden.</pre><pre>Anf. 178  HÅKAN STRÖMBERG (s)\r\nreplik:</pre><pre>Herr talman! Håll med mig om att det finns flera\r\nlikheter mellan en bil och en båt än mellan en båt\r\noch en cykel, både när det gäller hastighet och\r\nvilken kunskap förarna behöver.</pre><pre>Visst har de danska sjömännen bra villkor, Tom\r\nHeyman. Men vad vet Tom Heyman om vilka\r\nförhållanden de srilankesiska besättningarna på\r\ndanska fartyg lever under? Han säger att dom har\r\ndet ganska bra. Det är ändå deras hemlands löner\r\noch regler som gäller på de danska båtarna. De\r\nlönerna kommer inte alls upp i klass med de danska\r\nbesättningsmännens löner. Det är stor skillnad. Så\r\nvill i alla fall inte vi socialdemokrater att det skall\r\nvara i Sverige, men jag tror att Tom Heymans parti\r\nvill ha det så.</pre><pre>Anf. 179  TOM HEYMAN (m) replik:</pre><pre>Herr talman! Vi kan inte vare sig i Sverige eller i\r\nDanmark bestämma löneläget för alla andra\r\nnationer. Det är inte konstigare att srilankesiska\r\nsjömän har srilankesiska löner än att brasilianska\r\nbilarbetare har brasilianska löner även om de\r\narbetar på svenska företag.</pre><pre>Förste vice talmannen anmälde att Håkan\r\nStrömberg anhållit att till protokollet få antecknat\r\natt han inte ägde rätt till ytterligare replik.</pre><pre>(forts.)</pre><pre>Meddelande om eventuellt arbetsplenum den 2\r\napril</pre><pre>Anf. 180  FÖRSTE VICE TALMANNEN:</pre><pre>Det kan bli aktuellt med arbetsplenum på fredag\r\nden 2 april kl. 09.00 för behandling av det till\r\narbetsmarknadsutskottet återförvisade ärendet om\r\nbl.a. arbetslöshetsersättning.</pre><pre>Definitivt besked kommer att lämnas under\r\ntorsdagen.</pre><pre>20 §  (forts) Sjöfart.</pre><pre>(forts. TU18)</pre><pre>Anf. 181  KENNETH ATTEFORS (nyd)\r\nreplik:</pre><pre>Herr talman! Det är mycket möjligt att vi har tagit\r\noss vatten över huvudet när det gäller det FN-\r\nregister vi har föreslagit. Det kan vara svårt att\r\ngenomföra. Men det är synnerligen välinsatta\r\npersoner i Sverige som har hjälpt oss med\r\nmotionen. Det är t.o.m. så att Tom Heyman är\r\npersonlig bekant med dem som har hjälpt oss att\r\nskriva den. Förslaget är alltså inte helt taget ur det\r\nblå.</pre><pre>Trägen vinner. Vi vet ju nu att om vi lägger fram\r\nförslaget tio gånger i kammaren så kanske det går\r\nigenom förr eller senare. Vi kommer kanske i alla\r\nfall att börja förhandla om det.</pre><pre>Tom Heyman tar flera gånger upp frågan om\r\nmassmediala utspel o.d. Om det nu skall vara så\r\nenkelt att komma ut i pressen är det på tiden att\r\nTom Heyman lär sig hur man agerar för att göra\r\ndet. Jag har inte sett en enda rad om min\r\nsjösäkerhetsmotion i någon tidning. Jag känner\r\ninte till att det skulle röra sig om massmediala\r\nutspel.</pre><pre>Herr talman! Jag måste hålla med Tom Heyman om\r\nresonemanget om lika lön för lika levnadsstandard.\r\nDet är naturligtvis det som skall gälla när man har\r\nutländska besättningar ombord.</pre><pre>Under min egen tid till sjöss hade vi utländska\r\nmedborgare anställda ombord, och jag hörde inte\r\natt någon klagade på lönen. De hade den lön som\r\nvar okej i deras hemländer.</pre><pre>Anf. 182  KARL-ERIK PERSSON (v)\r\nreplik:</pre><pre>Herr talman! Jag skall väl egentligen inte blanda\r\nmig i diskussionen om båt och cykel, men jag skulle\r\nkunna säga att det kanske var vattencykel man\r\nsyftade på. Det talades om sjöfart och flytetyg.</pre><pre>Jag vill dementera en del av det Tom Heyman sade\r\ntill mig. Om man bildar en intresseorganisation\r\nutan politiska förtecken skall man inte gå ut i en\r\nannons och tala om att ett politiskt parti har ställt\r\nsig utanför organisationen. Det tycker jag är\r\nohederligt.</pre><pre>I annonsen är det endast Tom Heyman som nämns\r\nvid namn, och han omnämns som ordförande i\r\norganisationen. Det är faktiskt ohederligt.</pre><pre>Jag tycker att Tom Heymans beskrivning av\r\nsjöfartspolitikens historia är intressant. Den\r\nnonchalans han visar gentemot den inflaggning\r\nunder svensk flagg som har skett är att likställa med\r\nstrutsen som har gömt huvudet i sanden och väntar\r\npå att det skall blåsa över, och som sedan drar upp\r\nhuvudet och ser vad som hände.</pre><pre>Jag tycker att den inflaggning som sker nu är\r\npositiv, och den är ingenting som man skall\r\nnonchalera. Redaren uttalade sig själv i går i tv och\r\nsade att den kan utgöra en positiv signal för andra\r\ninom sjöfartsnäringen om att komma hem.</pre><pre>Tom Heyman tycker inte att denna inflaggning har\r\nnågon större betydelse, och det förvånar mig\r\nmycket. Om någon ger en signal åt ett håll, kan det\r\nfå följdverkningar.</pre><pre>Det fanns en stor ledare som sade att historien\r\nskulle komma att frikänna honom. Frågan är om\r\nTom Heyman har fel och om historien kommer att\r\nfrikänna honom på denna punkt.</pre><pre>Anf. 183  TOM HEYMAN (m) replik:</pre><pre>Herr talman! Jag visste inte ens att jag var åtalad.</pre><pre>Jag vill inte på något sätt förringa det positiva\r\nfaktum att det har flaggats in sju svenska\r\nGorthonbåtar, men jag tycker att man skall sätta\r\ndet i sitt rätta perspektiv. De här båtarna har\r\ntidigare till följd av det s.k.\r\ninternationaliseringsavtalet gått med svensk\r\nbesättning och har alltså även tidigare haft nästan\r\nsvenska kostnader.</pre><pre>Under den tid som dessa förhandlingar har ägt rum\r\nhar ett stort antal svenska skepp flaggats ut. Taiko,\r\nHerakles, Herdis, Nokturus, Eve, Talabot, Rania\r\noch Alice har flaggats ut under en period av bara\r\ntvå månader. Denna tendens riskerar att fortsätta.</pre><pre>Jag vill inte förringa det positiva i möjligheten till\r\nen inflaggning, men jag befarar att det inte är den\r\nutveckling vi kommer att se i fortsättningen.</pre><pre>Anf. 184  KARL-ERIK PERSSON (v)\r\nreplik:</pre><pre>Herr talman! Jag skall inte gå in på alla dessa namn,\r\nför dem känner Tom Heyman till mycket bättre än\r\nvad jag gör. Han är mer expert på området. Det\r\nfinns ett ordspråk som säger att experter inte tänker\r\nlängre än vad näsan räcker, men det skall jag inte\r\nanklaga Tom Heyman för. Jag tror att han känner\r\nför sjöfartsnäringen.</pre><pre>Att det förekommer en viss utflaggning kan jag\r\nvarken dementera eller bekräfta. Det som är\r\npositivt -- det som innebär att trenden vänder -- är\r\natt inte bara fartygen börjar vända tillbaka till\r\nSverige utan att också övrig industri gör det. Det\r\ntycker jag att vi skall vara positiva till.</pre><pre>Det kan vara så att en trend i samhället håller på att\r\nvända. Det är inte bara redare som tar tillbaka sina\r\nfartyg under svensk flagg. Också övrig industri\r\nåtervänder. Det vore synd att ha en negativ\r\ninställning och tycka att utvecklingen kanske bara\r\när tillfällig och att andra gör precis tvärtom. I så fall\r\ntycker jag att vi ger felaktiga signaler ifrån\r\nriksdagen.</pre><pre>Många tycker att signaler från riksdagen kan vara\r\npositiva eller negativa. Vi skall ta till oss det som\r\nhåller på att hända och vara positiva till det, och vi\r\nskall hysa förhoppningar om att utvecklingen\r\nfortsätter.</pre><pre>Jag tror att det inte bara är sjöfartsnäringen utan\r\nockså andra företag som planerar att komma\r\ntillbaka till Sverige som kan dra nytta av\r\ninflaggningen. Det är anledningen till att jag tyckte\r\natt Tom Heyman var litet nonchalant när han sade\r\natt utvecklingen bara gäller sjöfarten. Det gäller\r\nsjöfarten nu, men vi vet inte vad som händer på\r\nsikt.</pre><pre>Vi skall inte vara negativa till utvecklingen utan se\r\nden som någonting positivt för en av de näringar\r\nsom har stor betydelse för svensk industri.</pre><pre>Anf. 185  ULLA PETTERSSON (s):</pre><pre>Herr talman! Med det här inlägget vill jag säga tre\r\nsaker.</pre><pre>För det första är jag självfallet glad över att det nu\r\nblir en utredning om Gotlandstrafiken. Men jag blir\r\nlitet oroad när jag förstår att det innan detta beslut\r\nfattades fanns stora tveksamheter inom det\r\nborgerliga blocket. Det har åtminstone framställts\r\nså i gotländska medier, och jag har ingen anledning\r\natt betvivla dessa uppgifter. Bollen går nu till\r\nregeringen. Jag kan bara hoppas att man kommer\r\natt anstränga sig för att uppfylla riksdagens\r\nbegäran.</pre><pre>För det andra måste arbetet med att tillsätta en\r\nparlamentarisk utredning starta snabbt.\r\nUtredningen måste få uppgiften att se över\r\nGotlandstrafiken inte bara i ett\r\ntransportekonomiskt perspektiv utan även ur en\r\nnärings- och regionalpolitisk synvinkel.\r\nTrafikutskottets uttalande sträcker sig ett bra\r\nstycke på väg.</pre><pre>För det tredje är det fortfarande för dyrt att resa till\r\nGotland. Det skulle vara välgörande om regeringen\r\nslutade upp med att tala om att Gotlandstrafiken\r\nhar fått en betydande ökning av anslaget.</pre><pre>Varje år har regeringen, vilken kulör den än har\r\nhaft, tagit till för litet och fått betala ut mer till\r\nGotlandstrafiken. Sedan har man fått höja\r\nförslagsanslaget till nästa budgetår. Vi får inte\r\ntätare turer, bättre färjor eller billigare biljettpriser\r\nför det.</pre><pre>Herr talman! Länsvägar och järnvägsnät blir på\r\nandra håll i landet föremål för satsningar på s.k.\r\ninfrastruktur. I trafikutskottet har det lagts fram en\r\nhel del sådana här förslag från främst\r\nsocialdemokratiskt håll. Det är alldeles utmärkt.\r\nMen en länsväg kommer aldrig i fråga för sådana\r\nsatsningar, trots att det också skulle skapa arbeten.\r\nDet skulle inte gå med samma hastighet som när\r\nman sätter i gång med en grävskopa på ett\r\nvägbygge, men troligen skulle det bli mycket\r\nlångvarigare. Detta är bakgrunden till att jag har\r\nföreslagit att 10 miljoner av infrastrukturmedel\r\nskall gå till Gotlandstrafiken. Jag tycker att man i\r\nutskottet hastade förbi det yrkandet i min motion\r\nganska lättvindigt. När man begär den här\r\nutredningen kan jag förstå att man även hänskjuter\r\nfrågan om kostnader dit. Men jag beklagar det.</pre><pre>Den stora oron i dag på Gotland beträffande\r\nkostnaderna är annars det förtäckta hot som\r\nkommunikationsministern kom med i ett frågesvar\r\ntill min länsbänkskollega Gunhild Bolander,\r\nangående flygtrafiken. Vi vet att flygtrafiken på\r\nVisby, som bedrivs av SAS linjeflyg, har fått ett\r\nhalvår på sig att bevisa sin ekonomiska bärkraft.\r\nOm det skulle bli aktuellt att vår flygtrafik på något\r\nsätt skulle säkerställas med statsmedel, antydde\r\nkommunikationsministern att dessa pengar skulle\r\ntas från stödet till färjetrafiken. En sådan\r\nutpressning får man inte utsätta en landsända för.</pre><pre>Jag kan inte undgå att beröra den nästan rörande\r\nomtanke som under debatten har visats för\r\ngotlänningar. Man har frågat: Vad vill\r\ngotlänningarna? Det är mycket, men vi är helt\r\növerens om att vi vill ha rättvisa kostnader för resor,\r\nsom är jämförbara med kostnaderna i andra delar\r\nav landet. Detta har fått sitt uttryck i den s.k.\r\nvägprincipen.</pre><pre>Samtliga partier i Gotlands kommunfullmäktige\r\nhar i en serie överläggningar, varav jag har varit\r\nmed i ett flertal, blivit helt och hållet överens om\r\natt det är vägprincipen som är vårt krav inför den\r\nkommande utredningen. Då är jag, herr talman,\r\ntillbaka där jag började. Jag vill återigen uttrycka\r\nmin tillfredsställelse över att den parlamentariska\r\nutredningen blir av. Förhoppningsvis skall den\r\näntligen göra Gotlandstrafiken till hela Sveriges\r\nangelägenhet.</pre><pre>Avslutningsvis vill jag, när jag ändå står här,\r\ninstämma i de bifallsyrkanden till reservation 4 som\r\nhar gjorts om ett återinförande av\r\nfritidsbåtsregistret. Jag är en av\r\nmotionsundertecknarna.</pre><pre>Anf. 186  TOM HEYMAN (m) replik:</pre><pre>Herr talman! Jag kan bara hoppas och se fram emot\r\natt den här parlamentariska utredningen skall\r\nkomma till något positivt resultat. Själva problemet\r\nmed Gotlandstrafiken är att den bedrivs i form av\r\nett statligt monopol.</pre><pre>Som ett statligt monopol, även om den är utlagd på\r\nett privat rederi, uppvisar den alla de klassiska\r\nproblem som alla statliga eller offentligt reglerade\r\nmonopol uppvisar. De är överkapitaliserade.\r\nTekniken är föråldrad. De är dyra och har felaktiga\r\noch konsumentfientliga tidtabeller.</pre><pre>Gotlands framtid ligger inte i nya subventionerade\r\nfraktlinjer, som för över likaledes subventionerade\r\njordbruksprodukter till fastlandet. Gotlands\r\nproblem är faktiskt att man har ett näringsliv som i\r\ndag till 15 % är baserad på jordbruket. I övriga\r\nSverige är motsvarande andel 3 %. En felaktig\r\nindustristruktur är det gotländska problemet. Runt\r\nGotland cirkulerar i dag alla möjliga båtar och\r\nfärjelinjer. De går till Sverige, Estland, Lettland,\r\nPolen, Tyskland och Finland. Men ingen av dessa\r\ngår till Gotland, därför att gotlänningarna har\r\nförälskat sig i att alltid åka till Nynäshamn och\r\nOskarshamn.</pre><pre>Att etablera snabba och direkta förbindelser, t.ex.\r\nGotland -- Travemünde, skulle försätta Gotland i\r\nett mycket bra transportläge i jämförelse med\r\nkontinenten. Det skulle ge möjligheter till\r\netablering av industrier. Det skulle ge möjligheter\r\ntill en helt annan roll för det gotländska näringslivet\r\nän den som det har i dag: att leverera mjölk och ägg\r\ntill Stockholmsområdet.</pre><pre>Man får väl hoppas att den utredning som kommer\r\ntill stånd tar ett vidare grepp på detta. Att behålla\r\nett föråldrat statligt monopoltänkande i\r\nGotlandstrafiken kan inte vara framtiden för\r\nGotland.</pre><pre>Anf. 187  ULLA PETTERSSON (s) replik:</pre><pre>Herr talman! Om det vore så att marknaden skulle\r\nlösa alla problem på Gotland kan man fråga sig\r\nvarför den inte gjorde det för längesedan. Man har\r\nju haft möjlighet att låta den göra det.</pre><pre>Vi ser snarare det ena tecknet efter det andra på att\r\nmarknaden inte förmår lösa de problem som det\r\nfaktiskt innebär att vara en något för liten marknad.\r\nMed 57 000 invånare är Gotland i många avseenden\r\ndet.</pre><pre>Jag delar inte heller Tom Heymans negativa syn på\r\nden gotländska jordbruksproduktionen. Jag tror att\r\nvi snarare i ett fortsatt samarbete med övriga\r\nEuropa har stora och goda möjligheter att förbättra\r\nvår struktur. Därvid tror jag och de flesta andra\r\nbedömare som finns på Gotland att\r\nlantbruksproduktionen även fortsättningsvis\r\nkommer att ha en bärande roll. Jag skulle inte\r\nuttrycka mig så, som jag uppfattade det, föraktfullt\r\nsom Tom Heyman gjorde när han talade om att\r\nleverera mjölk och ägg till stockholmarna.\r\nStockholmarna behöver faktiskt en hel del av den\r\nproduktion som vi kan få fram på Gotland, inte\r\nminst på ett ekologiskt fördelaktigt sätt.</pre><pre>Anf. 188  TOM HEYMAN (m) replik:</pre><pre>Herr talman! Det har inte varit min mening att vara\r\nnonchalant i min behandling av Gotland och det\r\ngotländska jordbruket. Självfallet är det en viktig\r\nnäring, och självfallet skall det fortsätta att vara en\r\nviktig näring på Gotland.</pre><pre>Problemet är att det inte finns någonting annat,\r\neller att det finns för litet annat. Problemet är inte\r\natt det kanske finns för mycket jordbruk. Låt\r\njordbruket vara som det är, men se till att det även\r\nkommer annat!</pre><pre>När man kan ha direkta linjer från Gotland till\r\nTravemünde, Szczecin och Riga är det väl inga\r\nkonstigheter med att också etablera industri på\r\nGotland. Då ligger Gotland inte avigare till än\r\nGnosjö. Gnosjö klarar sig, trots att det är en ganska\r\nliten marknad.</pre><pre>Monopolet på Gotlandstrafiken utgör i dag t.ex.\r\nhinder för de rederier som bedriver kryssningar i\r\nÖstersjöområdet. Det förhindrar den lösningen att\r\nman t.ex. skulle kunna kryssa några dagar och\r\nsedan stanna en vecka på Gotland som avslutning.\r\nEn sådan kombinationsresa kan man göra om man\r\nkryssar i Medelhavet, i grekiska områden eller i\r\nVästindien. Men man kan inte göra det i Östersjön,\r\neftersom det gotländska trafikmonopolet\r\nförhindrar rederierna att sälja den typen av\r\nbiljetter.</pre><pre>Monopolet är ett fördärv och skapar en fullständigt\r\nfelaktig debatt. Det vore skönt, som sagt, om vi fick\r\nen bredare debatt, där man också insåg\r\nmöjligheterna för Gotland. Jag tror inte att öns\r\nsituation är så hopplös som alltid framhålls i\r\ndebatten.</pre><pre>Anf. 189  ULLA PETTERSSON (s) replik:</pre><pre>Herr talman! Jag vill påstå att vi gotländska\r\nriksdagsledamöter i många sammanhang har\r\nförsökt att ge en positiv bild av Gotland och det\r\ngotländska näringslivet. Men faktum är ju att\r\nkommunikationerna därvidlag spelar en nyckelroll.\r\nEtt skäl till den nuvarande strukturen på det\r\ngotländska näringslivet är just att\r\nkommunikationerna har varit för bristfälliga eller\r\nför dyra.</pre><pre>Jag välkomnar också trafik utanför koncessionen.\r\nDet finns med som ett yrkande i min motion, att jag\r\nvill se utökade möjligheter till annan trafik på\r\nGotland.</pre><pre>Anf. 190  GUNHILD BOLANDER (c):</pre><pre>Herr talman! Trafikutskottets betänkande om\r\nsjöfarten är i år en glädjande läsning för en\r\ngotlänning. Utskottet har lyssnat på de\r\nframställningar som har gjorts från Gotland och har\r\nförstått att färjetrafiken inte enbart är en\r\ntransportfråga. Här ligger nu förslaget om en\r\nparlamentarisk utredning på riksdagens bord, och\r\nett enhälligt utskott står bakom förslaget.</pre><pre>Det är inte vanligt att man i riksdagen tackar för en\r\nvälvillig behandling av ett motionsyrkande. Men\r\njag frångår härmed praxis, och jag vill uttala mitt\r\ntack till utskottet för att de föreslår detta\r\ntillkännagivande till regeringen.</pre><pre>Jag har många gånger stått i denna talarstol och\r\nförsökt få förståelse för den situation som råder när\r\ndet gäller Gotland som helhet. Det handlar om\r\nmöjligheterna för denna regions ekonomiska\r\nutveckling, turistnäringen och taxekonstruktioner\r\nför folk och för frakt. Det handlar om vår livsnerv.</pre><pre>Jag tänker inte här och nu kommentera den eviga\r\nfrågan om tax- free-försäljning, som har rests här i\r\nkväll igen. Det får bli utredningens uppgift att\r\npröva även den frågan.</pre><pre>Det som är viktigt nu är att direktiven för\r\nutredningsarbetet får rätt utformning. Jag vet att\r\ndet inte är riksdagens uppgift. Men jag vill ändå\r\npeka på det remissvar som har avgivits från\r\nGotlands län och kommun över Sjöfartsverkets\r\növersyn under hösten. Många uppgifter kan hämtas\r\ndärifrån när direktiven senare skall utformas. Inte\r\nminst den tidigare i kväll kommenterade\r\nvägprincipen är en viktig del i detta.</pre><pre>Jag vill inte heller kommentera alla de\r\nfrågeställningar som Tom Heyman har rest här i\r\nkväll. Jag tycker att utredningen får ta fatt i de\r\nfrågorna.</pre><pre>Även om inte flygtrafikfrågor diskuteras i detta\r\nbetänkande, vill jag, precis som Ulla Pettersson,\r\nlyfta in problemet i diskussionen. De två\r\nkommunikationssätt som finns för Gotland är\r\nfärjor och flyg. Vi lever i dag under någon sorts hot\r\nfrån SAS/Linjeflyg om betydligt minskad eller rent\r\nav utebliven trafikföring på Visbylinjen. Då spelar\r\nnaturligtvis utformningen av färjetrafiken,\r\nturtäthet osv., en helt avgörande roll. Därför är det\r\nså viktigt med det kommande utredningsarbetet.</pre><pre>Herr talman! I detta betänkande har motionerna\r\nom sjösäkerhetsfrågorna behandlats. Sven-Olof\r\nPetersson och jag har för fjärde året i rad väckt en\r\nmotion om skydd bla.a. mot oljekatastrofer i\r\nÖstersjöområdet. Vi har krävt differentierade\r\nhamnavgifter så att fartyg med enkla bottnar och\r\nskrov beläggs med en betydligt högre hamnavgift\r\nän de som har dubbla skrov. Vi har också föreslagit\r\nett svenskt agerande internationellt för ökad\r\nsäkerhet i trafiken på Östersjön och därmed\r\nsammanhängande internationell samverkan och\r\nregelverk.</pre><pre>Utskottet hänvisar till Sjöfartsverkets uppdrag från\r\njanuari i år att övergripande redovisa det\r\nsjösäkerhetsarbete som pågår. Vi som motionärer\r\nförväntar oss att det arbetet skall skärpas upp. Vi\r\nutgår från att de förslag till åtgärder som har har\r\nlagts fram återfinns i Sjöfartsverkets förslag så\r\nsmåningom.</pre><pre>Jag har inget annat yrkande än bifall till hemställan\r\ni betänkandet i båda dessa frågor som jag har\r\nkommenterat.</pre><pre>Överläggningen var härmed avslutad.</pre><pre>(Beslut skulle fattas den 1 april.)</pre><pre>21 §  Luftfart</pre><pre>Föredrogs</pre><pre>trafikutskottets betänkande</pre><pre>1992/93:TU19 Luftfart.</pre><pre>Anf. 191  SVEN-GÖSTA SIGNELL (s):</pre><pre>Herr talman! När vi under 1980-talet debatterade\r\nluftfart präglades alltid debatten av optimism och\r\nframtidstro på en snabb tillväxt i flygtrafiken, såväl\r\ninrikes som utrikes.</pre><pre>Det stora uppsvinget för inrikesflyget kom efter det\r\natt Linjeflyg flyttade sin verksamhet från Bromma\r\ntill Arlanda. Arlanda blev med sitt navsystem en\r\nstor tillgång för svenskt inrikesflyg. Utan detta\r\nförnämliga navsystem hade vårt inrikesflyg inte fått\r\nen så gynnsam utveckling.</pre><pre>1990-talets luftfartsdebatt har inte präglats av\r\nsamma optimism och framtidstro. Nu är det mer av\r\nosäkerhet och ovisshet om hur vi skall klara den\r\nnärmaste framtiden för det svenska inrikesflyget.\r\nUtrikesflyget har säkert en bättre framtid för sig.</pre><pre>Inrikesflyget har dels drabbats av lågkonjunktur,\r\ndels av konkurrens från SJ:s snabbtåg. Detta är\r\nfaktorer som flyget inte har haft möjligheter att rå\r\npå. Men man kan dess värre vara litet kritisk mot\r\nvissa åtgärder som vidtagits och som bidragit till\r\nförsämringar för flyget. Avregleringen av flyget har\r\nfått negativa följder, bl.a. som resulterat i\r\nneddragningar av flygverksamheten på vissa\r\nflygplatser. Återupptagandet av linjefart på\r\nBromma är en annan faktor som bidragit till\r\nförsämringar beträffande Arlandas fina navsystem.</pre><pre>Luftfartsdebatten har här i riksdagen under årens\r\nlopp skett till övervägande del i samförstånd. 1990\r\nårs debatt om flyttandet av Linjeflygs verksamhet\r\nfrån Bromma till Arlanda är ett undantag. Men som\r\nsagt, i övrigt har ganska stor enighet rått.</pre><pre>Så är det också när vi nu i dag behandlar\r\ntrafikutskottets betänkande nr 19. Men därmed\r\ninte sagt att vi socialdemokrater inte har några\r\nreservationer mot den borgerliga\r\nmajoritetsskrivningen.</pre><pre>Vi är bl.a. mycket bekymrade över hur\r\nregionalflyget skall kunna klara sig på en\r\navreglerad marknad. Vi tror inte att det är möjligt\r\natt etablera fri och reell konkurrens och samtidigt\r\nfå ett system som tillförsäkrar flygtrafik i sådana\r\ndelar av landet där reella resealternativ till flyget\r\nsaknas. Vi anser därför att riksdagen bör uttala att\r\nregionalflyget bl.a. i Norrland bör garanteras också\r\npå en avreglerad marknad.</pre><pre>I vår reservation nr 2 tar vi upp\r\nKonkurrenskommitténs förslag om stöd till\r\nregionalflyget. Vi anser i likhet med motionärerna\r\natt Konkurrenskommitténs förslag bör genomföras.</pre><pre>I vår reservation nr 3 anser vi att en utredning bör\r\nkomma till stånd om flygtrafiken till centrala orter\r\ni skogslänen. Vi anser att statens ansvar för\r\nregionaltrafiken bör vara mer omfattande än\r\ntrafiken på sträckan Östersund--Umeå--Luleå. Det\r\nfinns andra centralorter i skogslänen som ligger\r\nlångt från inrikesflygets primärnät, och många\r\nkommuner i skogslänen tvingas göra stora\r\nekonomiska uppoffringar för att upprätthålla ett\r\nregionalt flyg.</pre><pre>Vi socialdemokrater har tidigare framhållit att\r\nstaten inte bör engagera sig ekonomiskt för en\r\nregional flygplats i Stockholmsregionen när\r\nBrommaavtalet upphör vid utgången av 1996. Vi\r\nåterupprepar nu vårt krav i reservation nr 5.</pre><pre>Under den korta tid som har gått sedan mer\r\nfrekvent linjefart återupptogs på Bromma\r\nsommaren 1992, har åter protester mot flyget på\r\nBromma väckts från allmänhetens sida på grund av\r\nolägenheter med buller och utsläpp. Den tragiska\r\nolyckan hösten 1992, då ett flygplan efter start från\r\nBromma störtade i ett bostadsområde söder om\r\nflygplatsen, har också aktualiserat problemet med\r\nsäkerhet för området under flygleden till och från\r\nflygplatsen.</pre><pre>Krav har rests i tre motioner, T705 från Folkpartiet,\r\nT711 från Socialdemokraterna och T712 från\r\nVänsterpartiet, om att staten inte bör medverka till\r\nfortsatt flygverksamhet på Bromma efter det att\r\navtalet mellan Stockholms stad och staten upphör\r\natt gälla 1996.</pre><pre>Det är vår förhoppning att den borgerliga\r\nmajoriteten också skall inse orimligheten i en\r\nfortsatt flygverksamhet på Bromma och att vi kan\r\nuppnå enighet om att efter 1996 ingen\r\nflygverksamhet längre skall bedrivas på Bromma.\r\nLåt oss inte få en ny upprivande Brommadebatt\r\nsom vi hade 1990.</pre><pre>Herr talman! Med detta korta inlägg vill jag yrka\r\nbifall till reservationerna 1, 2, 3, 4 och 5.</pre><pre>Anf. 192  KARL-ERIK PERSSON (v):</pre><pre>Herr talman! I debatten om trafikutskottets\r\nbetänkande nr 19 skall jag inte upprepa vad Sven-\r\nGösta Signell har sagt angående Bromma flygplats.\r\nJag håller helt och hållet med om det Sven-Gösta\r\nSignell har sagt. Jag skall i stället tala litet om de\r\nandra förslag som vi i Vänsterpartiet har lagt fram i\r\nanslutning till det här betänkandet.</pre><pre>På s. 12 står det under rubriken Propositionens\r\nförslag: ''-- -- -- 1988 års trafikpolitiska beslut har\r\nfastlagt ett regionalpolitiskt delmål i\r\ntrafikpolitiken.''</pre><pre>Det tycker jag är viktigt. Det finns faktiskt ingen\r\nsom har talat så vackert om att hela Sverige skall\r\nleva som den här regeringen har gjort. Utifrån den\r\nsynpunkten har man också talat om att de\r\nregionalpolitiska målen skall vara fastlagda.</pre><pre>Som jag ser det skall de regionalpolitiska målen\r\nvara att staten tar ett visst ansvar för de flygplatser\r\nsom ligger utanför eller i Norrlands inland, för att\r\nmöjligheten skall ges de människor som bor där att\r\nha en vettig kommunikation med delar av Sverige\r\nsom man inte har genom andra färdmedel. Detta\r\ntycker jag att man smiter ifrån på ett mycket\r\nlättvindigt sätt i betänkandet. Man talar så vackert,\r\nmen när det gäller att satsa pengar på att de här\r\nkommunerna skall ha en möjlighet att överleva\r\nmed de här flygplatserna finns det alltså inga medel.</pre><pre>Även kommunikationsministern talar om att det är\r\nviktigt med flygplatserna i Norrlands inland.</pre><pre>På s. 13 kan man ta del av att\r\nkommunikationsministern har uttalat att ''särskild\r\nuppmärksamhet bör ges åt trafikförsörjningen i\r\nNorrland''. Det är mycket vackert. Talar man med\r\nkommuninvånarna i Norrlands inland förstår man\r\natt de inte är nöjda med att man talar vackert om\r\ndetta. De vill verkligen se att regeringen och de\r\npolitiska partierna försöker förverkliga de här\r\ntankarna. Invånarna vet själva att även om man\r\ntalar vackert om behoven, har det inte gett en enda\r\nkrona i påslag.</pre><pre>I regeringens proposition talar man om 10 miljarder\r\npå flera flygplatser. Det finns åtminstone vad jag\r\nvet några flygplatser som, om de finge en möjlighet\r\ntill en vettig försörjning, själva skulle kosta 6\r\nmiljoner. Här finns det då 10 miljarder att välja på\r\nför alla inlandsflygplatserna.</pre><pre>Fortsätter man på samma sida kan man också se att\r\nkommunikationsministern pekar på att det bör vara\r\nmöjligt att använda länstrafikanslagen. Talar man\r\nsamtidigt med länstrafikhuvudmännen förstår man\r\natt de inte är beredda att satsa på några\r\nlänsflygplatser. De menar att de samtidigt skall\r\nsköta länens busstrafik och tågtrafik. Förut har man\r\nav regeringarna fått möjlighet att bygga flygplatser.\r\nNu skjuter regeringen över ansvaret för\r\nförsörjningen på de kommunala flygplatserna. Det\r\ntycker man inte är rättvist.</pre><pre>Samtidigt skall man sköta försörjningen i de egna\r\nlänen med ett väldigt litet anslag. Det senaste man\r\ntalade om var 9 miljarder kronor som under en\r\ntioårsperiod skall delas på alla län i Sverige. Hur\r\nmycket pengar blir då över att försöka skjuta till för\r\nde kommunala flygplatserna ute i skoglänen?</pre><pre>Det rimmar väldigt illa att man fortfarande talar om\r\natt de kommunala flygplatserna av\r\nregionalpolitiska skäl är mycket viktiga för inlandet\r\nsamtidigt som man inte har en möjlighet att\r\nupprätthålla dem genom en vettig försörjning. Alla\r\nvet att staten inte har varit så väldigt generös när\r\ndet gäller kommunala anslag. I stället har den här\r\nregeringen dragit in sju och en halv miljarder från\r\nkommunerna, samtidigt som man tror att\r\nkommunerna har möjlighet att bedriva\r\nflygverksamhet på de här flygplatserna. Det\r\nrimmar mycket illa.</pre><pre>Jag tycker att det är litet nonchalant att man talar i\r\nsådana här fina ord men inte satsar några pengar på\r\ndet här. Jag tror faktiskt inte att det finns någon\r\nmöjlighet för kommunerna i Norrlands inland att\r\nbedriva en fortsatt flygverksamhet när man inte ger\r\ndem ekonomiskt bidrag.</pre><pre>Med detta, herr talman, vill jag yrka bifall till\r\nmeningsyttringen i mom. 2 i detta betänkande.</pre><pre>Anf. 193  ROLF CLARKSON (m):</pre><pre>Herr talman! Jag börjar med att yrka bifall till\r\nhemställan i trafikutskottets betänkande nr 19. Det\r\nframgår alldeles klart för alla resenärer och\r\ntransportörer i detta land att flygtrafik och luftfart\r\när av stor betydelse. Sveriges geografiska\r\nutbredning gör att luftfarten fyller en större och\r\nviktigare funktion än i de flesta andra länder på den\r\neuropeiska kontinenten. Sverige har också en av de\r\nmest livaktiga luftfarterna i Europa.</pre><pre>Det har varit samförstånd i riksdagen mellan de\r\nflesta partier om att luftfarten skulle må väl av en\r\navreglering och av att utsättas för konkurrens.\r\nRedan den socialdemokratiska regeringen, som\r\nföregick den nuvarande, lade genom\r\nKonkurrenskommittén 1990 förslag om att partiellt\r\navreglera och utsätta inrikesflyget för konkurrens.\r\nSå har också skett.</pre><pre>Vad har det fört med sig? Jo, att priserna har\r\nsjunkit kraftigt på de linjer där man har fått\r\nkonkurrens. Man har fått nytt bruk av Bromma\r\nflygplats, som jag strax skall komma till. Den är i\r\noch för sig villkoret för att det skall kunna finnas en\r\navreglerad och konkurrensutsatt luftfart i Sverige.\r\nUtan Bromma flygplats är en sådan i realiteten inte\r\nmöjlig.</pre><pre>Jag skall nu i korthet beröra de reservationer som\r\nfinns vid betänkandet. Nästan alla av dem ger vid\r\nen noggrann läsning intrycket av att vara helt\r\nonödiga. I t.ex. reservation 1 begär man saker och\r\nting som redan utskottsmajoriteten ställer sig\r\npositiv till. Socialdemokraterna, med Sven-Gösta\r\nSignell i spetsen, begär att man bl.a. i Norrland\r\ngaranterar luftfarten på en avreglerad marknad.\r\nDet är just vad utskottets majoritet säger på s. 12:</pre><pre>''Utskottet ansluter sig till\r\nkommunikationsministerns konstaterande att\r\nsamhället har ett särskilt ansvar för att flygtrafik\r\nkan bedrivas i Norrlands inland -- -- --.'' Ändå\r\nskriver man en reservation.</pre><pre>Likadant är det i reservation 2, där man begär stöd\r\ntill regionala flyglinjer i enlighet med\r\nKonkurrenskommitténs förslag. Det håller\r\nLuftfartsverket på att utreda. Det är alltså också\r\nredan tillgodosett.</pre><pre>Likadant är det, Sven-Gösta Signell, med\r\nreservation 3. Där begär man en utredning om\r\nflygtrafik till centralorter i skogslänen. Här har\r\nLuftfartsverket i uppdrag att komma med förslag.\r\nVi kan vänta ett sådant inom kort.</pre><pre>Reservation 4 är ett uttryck för den gamla\r\nsocialdemokratiska antipatin mot Bromma\r\nflygplats. Det har varit en lång strid i många år om\r\nden. Som väl är ser det ut som om Bromma\r\nflygplats skall få en existens även efter 1996 års\r\nutgång. Det är särskilt viktigt, som jag sade för en\r\nstund sedan, därför att den avreglerade och\r\nkonkurrensutsatta flygtrafiken i Sverige är helt\r\nberoende av att Stockholmsområdet har Bromma\r\nflygplats kvar.</pre><pre>I reservation 5 begär Socialdemokraterna att staten\r\nskall ta ekonomiskt ansvar för en regional flygplats\r\ni Stockholmsregionen. Det får man bemöta med att\r\ndet får bli en senare fråga, om flygtrafiken på\r\nBromma flygplats skulle komma att upphöra.</pre><pre>Kenneth Attefors från Ny demokrati har i\r\nreservation 6 begärt driftstöd till flygplatserna i\r\nGävleborgs län. Det är en lika onödig reservation\r\nsom Socialdemokraternas. Det är på s. 16 i\r\nbetänkandet redan uttalat att det finns bidrag till\r\nkommunala flygplatser. Det finns pengar att ansöka\r\nom. Det står att läsa även på s. 30 i betänkandet att\r\ndetta är möjligt. Så det kravet är också redan\r\ntillgodosett.</pre><pre>Karl-Erik Persson från Vänsterpartiet uttalar, icke\r\nförvånansvärt, att flyget har sin plats i\r\ntransportsystemet endast när det gäller transporter\r\npå långa sträckor. En fråga som kan ställas till Karl-\r\nErik Persson är: Vad menas med långa sträckor? Är\r\ndet sträckan mellan Norrland och Stockholm eller\r\nmellan Malmö och Stockholm? Det finns\r\nnaturligtvis en viktig funktion för luftfartyg av olika\r\nstorlek att beflyga olika sträckor. Det är alltså inte\r\nmöjligt att inta en sådan ställning som Karl-Erik\r\nPersson har gjort. I sin meningsyttring ställer han\r\nkravet på stöd till Gunnarnflygplatsen för civil\r\nflygfart. Jag får ge honom samma råd som till\r\nKenneth Attefors, att det finns en pott att söka\r\nbidrag från.</pre><pre>Med detta, herr talman, yrkar jag än en gång bifall\r\ntill utskottets hemställan.</pre><pre>Anf. 194  SVEN-GÖSTA SIGNELL (s)\r\nreplik:</pre><pre>Herr talman! Rolf Clarkson säger att avregleringen\r\nhar medfört sänkta flygpriser. På den punkten är vi\r\növerens. Vad jag sade inledningsvis i mitt\r\nanförande var att den också har ställt till en del\r\nbekymmer för det svenska inrikesflyget. Vi vet att\r\nmånga flygbolag i dag har det mycket besvärligt.\r\nMånga flygbolag är under konkurshot. En del har\r\nredan gått i konkurs. Vi vet att det har blivit sämre\r\nmed avgångar från vissa flygplatser. Så det är icke\r\nhelt bekymmersfritt när det gäller avregleringen.</pre><pre>Sedan säger Rolf Clarkson att Socialdemokraterna\r\nhar skrivit okynnesreservationer. Vi har redan fått\r\nallting tillgodosett, säger han. Då ställer jag mig\r\nfrågan: Varför fick vi inte våra yrkanden i utskottet\r\ntillstyrkta? Hade vi fått det, hade vi aldrig behövt\r\nreservera oss. Jag kan lika gärna säga att det var\r\nlika mycket av okynne av den borgerliga\r\nmajoriteten att icke tillstyrka våra yrkanden. Då\r\nhade man sluppit våra reservationer. Jag har svårt\r\natt tänka mig att vi skulle ha fått medhåll när det\r\ngäller de två reservationer som handlar om\r\nBromma flygplats. Rolf Clarkson deklarerade att\r\nman inte ställer upp på den punkten.</pre><pre>Jag vidhåller att det icke är några\r\nokynnesreservationer. De är fullt befogade.</pre><pre>Anf. 195  ROLF CLARKSON (m) replik:</pre><pre>Herr talman! När det gäller den nya situationen\r\nmed ett konkurrensutsatt inrikesflyg är det alldeles\r\nklart att en omstrukturering från en så totalt\r\nmonopoliserad marknad som det har varit i Sverige\r\ninnebär stora svårigheter. Det betyder också att\r\nvissa sträckor blir mindre beflugna. Det kommer\r\nsäkerligen att rätta till sig. Vi har exempel från\r\nandra håll på hur en monopolmarknad, när den\r\navregleras, efter en omstruktureringsperiod så\r\nsmåningom stabiliserar sig och ger en\r\nstadigvarande bättre flygtrafikförsörjning.</pre><pre>En del av svårigheterna har naturligtvis sin orsak i\r\natt vi upplever en ekonomisk recession, som\r\nmedför mindre antal passagerare och färre\r\nflygfrakter än tidigare. Det är en besvärande\r\nomständighet att recessionen inträffar samtidigt\r\nsom avregleringen har inletts.</pre><pre>När det gäller reservationerna är mitt svar alltså att\r\ndet går bra att läsa majoritetstexten och se att de\r\nyrkanden som Socialdemokraterna har ställt i sina\r\nmotioner är tillgodosedda, med formuleringar som\r\nutan vidare skulle ha kunnat accepteras. Men man\r\nhar velat profilera sig.</pre><pre>Jag vidhåller fortfarande att reservationerna är --\r\njag vill inte säga onödiga därför att det är ett\r\nolämpligt ord i sammanhanget -- i varje fall\r\nobehövliga.</pre><pre>Anf. 196  KENNETH ATTEFORS (nyd)\r\nreplik:</pre><pre>Herr talman! Jag vill bara kort säga att jag till fullo\r\ninstämmer i det som Rolf Clarkson sade om\r\nBromma. Jag hoppas att Oskar Lindkvist nämner\r\nmig vid namn eller mitt parti, eftersom jag har\r\nytterligare något att tillägga om jag får chansen.</pre><pre>När det gäller reservationen om driftstödet för\r\nflygplatserna i Gävleborgs län ser jag att min\r\npartikollega Arne Jansson sitter och eldar upp sig\r\nför ett eldande tal här framöver. Han kommer att\r\nförsvara den reservationen.</pre><pre>Anf. 197  KARL-ERIK PERSSON (v)\r\nreplik:</pre><pre>Herr talman! Rolf Clarkson är ganska snäll och\r\ntimid i sitt anförande. Jag tycker att det är märkligt\r\nnär han säger att vi har antipati mot Bromma\r\nflygplats. Det vill jag inte hålla med om. Det kan\r\nnågon gång vara klokt att också som politiker lyssna\r\npå människorna och inte bara till näringen.</pre><pre>Vad som är långa sträckor kan alltid diskuteras.\r\nMan måste ju ta sig med buss från Stockholm ut till\r\nArlanda, med flyg därifrån till någon flygplats ute i\r\nlandet och sedan komma från den flygplatsen till\r\nden centralorten. Samtidigt kan man åka tåg från\r\nStockholms Central, mitt i Stockholm, till någon\r\ncentralort mitt i landet, och kanske på kortare tid\r\nän det tar att flyga.</pre><pre>Det är bekvämare att åka tåg än att flyga. Går man\r\nut till människorna och frågar om de vill vara med\r\noch satsa skattemedel för att bibehålla en flygplats\r\ni deras hemlän eller hemkommun, tror jag faktiskt\r\natt de hellre vill ha järnväg. Som också Rolf\r\nClarkson är mycket väl medveten om kommer\r\nmöjligheterna med snabbtåg och höghastighetståg\r\natt innebära att flygets konkurrenskraft -- om man\r\nverkligen skall vara ärlig -- på korta flygsträckor i\r\nnärheten av Stockholm minskar, eftersom man\r\nfortsättningsvis skall utnyttja Arlanda.</pre><pre>Ingen kommer att vilja bära kostnaden. Ingen, inte\r\nens Rolf Clarkson som vill spara på statliga medel,\r\nönskar eller vill föreslå en finansiering via\r\nstatskassan eller komunerna av flygplatser som\r\nligger nära Arlanda. De kommer faktiskt att läggas\r\nned. Frågan är om man inte redan nu borde\r\ndiskutera detta. I vår motion menar vi att inlandet\r\nbehöver stöd, inte de flygplatser i närheten av\r\nArlanda, dit man i dag kan komma med tåg på en\r\ntid som nästan är densamma som flygtiden.</pre><pre>Anf. 198  ROLF CLARKSON (m) replik:</pre><pre>Herr talman! Användningen av olika ordvalörer är\r\nen smaksak. Jag sade att Karl-Erik Persson visade\r\nantipati gentemot flyg, men jag kan ändra det till\r\natt han visar en negativ attityd. Det är lätt att\r\nillustrera genom att läsa upp vad han skriver i sin\r\nmeningsyttring: Vi vänder oss emot att regeringen\r\när så oreserverat positiv till flygets expansion, då\r\nflyget ändå har negativa följder för miljön och då\r\nden miljövänliga järnvägstrafiken drabbas av hård\r\nkonkurrens genom flyget. Flyget har sin plats i\r\ntransportsystemet endast när det gäller transporter\r\npå långa sträckor.</pre><pre>Det tycker jag är ganska negativt skrivet, och det\r\nröjer en mycket ogillande inställning till luftfart.\r\nSom jag tidigare sade är Sverige ett land med\r\ngeografisk utbredning som gör luftfarten\r\nsynnerligen viktig för näringsliv och invånare. I de\r\nsödra delarna av landet är befolkningsunderlaget\r\nrelativt bra, samtidigt som den industriella\r\nverksamheten är livlig. I den övriga delen inkl.\r\nNorrland finns enklaver av stora basindustrier och\r\nbefolkningscentrum, som mer än den södra delen\r\nav landet är beroende av goda flygförbindelser. Det\r\när också majoritetens uppfattning att man skall\r\ngarantera och betona flygverksamhetens betydelse\r\näven i det inre Norrland.</pre><pre>Anf. 199  KARL-ERIK PERSSON (v) repli:</pre><pre>Herr talman! Det behövs egentligen ingen\r\nkommentar till det som Rolf Clarkson sade. Det är\r\nbara att läsa snabbprotokollet.</pre><pre>Jag har hela tiden sagt att flyget i Norrland, där det\r\när fråga om långa sträckor, är oerhört viktigt för att\r\nbibehålla kommunikationerna, inte bara för\r\nnäringslivet utan även för turismen och när det\r\ngäller regionalpolitiska hänsyn. Det avslutade\r\nockså Rolf Clarkson sitt anförande med, att flyget\r\nutgör en bas för Norrlands inland och dess industri.\r\nJag tror inte att näringslivet använder sig så mycket\r\nav flygtransporter, utan det är människorna som är\r\nknutna till basnäringarna som använder flyget. Jag\r\nhåller helt och hållet med Rolf Clarkson om att det\r\när detta som gäller, och det skriver vi ju också i vår\r\nmotion.</pre><pre>Men det här med närheten till flyget gled Rolf\r\nClarkson undan på ett elegant sätt. Vi menar ju i\r\nvår motion att man inte skall satsa på de sträckor\r\nsom kan trafikeras med tåg på exakt samma tid,\r\neller med mycket liten tidsskillnad. Men vi är\r\növerens om att flyget skall vara kvar där det är\r\ndåliga kommunikationer och där det finns små\r\nmöjligheter till andra kommunikationer. Det som\r\nRolf Clarkson avslutade sitt inlägg med var\r\nglädjande att höra. Där är vi helt överens.</pre><pre>Anf. 200  ROLF CLARKSON (m) replik:</pre><pre>Herr talman! Jag vill tillfoga ett par saker som kan\r\ngöra Karl-Erik Persson och kanske också andra\r\ngladare till sinnes.</pre><pre>Den fria konkurrensen och avregleringen inom\r\nluftfarten i Sverige kommer att medföra lägre\r\npriser. När ekonomin i landet blir bättre, blir det\r\nantagligen också tätare avgångar. Det är jag säker\r\npå.</pre><pre>Det finns dock linjer där underlaget är sämre.\r\nStaten har ett ansvar för att befrämja sådan\r\nflygverksamhet. Det kan bl.a. ta sig sådana uttryck\r\natt man gör upphandlingar i fri konkurrens på lika\r\nvillkor på dessa flyglinjer. På det sättet uppkommer\r\nden minsta kostnaden för staten när det gäller att\r\nstimulera flygtrafiken ifråga.</pre><pre>Anf. 201  OSKAR LINDKVIST (s):</pre><pre>Herr talman! Det är drygt tio år sedan riksdagen\r\nbeslutade att jetplanen skulle överföras från\r\nBromma till Arlanda. De hörde hemma där, sade\r\nriksdagen, och det hela har fungerat bra. Detta var\r\nockså en framgång för de många miljörösterna i\r\nStockholm med närliggande kommuner, som tyckte\r\natt miljöfrågorna borde få chansen. Genom\r\nriksdagsbeslutet fick också dessa röster rätt.</pre><pre>Jag skall inte dölja att det alltsedan dess har höjts\r\nröster i synnerhet i Västerort, som ville att den\r\nsocialdemokratiska regeringen skulle avsluta\r\navtalet mellan staten och Stockholm i förtid, dvs.\r\ndet avtal som löper ut den 31 december 1996. Nej,\r\nsäger vi som har stått i ledningen för aktiviteterna.\r\nRiksdagen skall stå vid sitt ord. Det är fråga om\r\nriksdagens anseende, och också fråga om ett slags\r\nrespekt för överenskommelser.</pre><pre>Regering och riksdagsmajoritet beslöt efter valet\r\n1991 att Bromma skall vara kvar. Det fattades\r\nbeslut i Stadshuset, i regeringen och i riksdagen.\r\nInför avtalets upplösning 1996, bara några år innan,\r\nbröts avtalet. Beslut fattades utan föregående\r\ndebatt. Nu surrar allt fler flygplan återigen över\r\nnejden. De surrar över sjukhus, skolor och\r\nbostadsområden under tidiga morgnar och sena\r\nkvällar. Detta är ett svek mot miljön.</pre><pre>Flygverksamheten passar förfärligt illa i ett sådant\r\ntättbefolkat område som utsätts för haverier litet då\r\noch då. Om Moderaterna hade fått som de ville den\r\n17 december 1980, då riksdagen fattade beslutet,\r\nhade Bromma i dag varit en stor nordisk flygplats.\r\nMen Stockholm har inget alternativ till Gottröra\r\noch Arlanda.</pre><pre>Flyghaverier sker i andra stora städer. Då och då får\r\nvi läsa och ta del av vad som inträffar när de stora\r\npassagerarplanen havererar i tätbefolkade\r\nområden. Många undrar när det blir Stockholms\r\ntur. Det är tyvärr ingen utopi. Trots alla\r\nsäkerhetsåtgärder finns ingen garanti för att\r\nliknande haverier inte kan inträffa i Stockholm.</pre><pre>Vad är det då som är så märkvärdigt med flyget på\r\nBromma, och vad är det som gör att ett antal\r\nriksdagsledamöter tycker att en av deras viktigaste\r\nuppgifter är att se till att denna flygplats ständigt\r\nhar ett antal flygplan omkring sig?</pre><pre>Bulltofta i Malmö och Torslanda i Göteborg är två\r\nutmärkta exempel på att flyget skall bort från\r\ntätbefolkade områden när man anser att det är en\r\nolägenhet.</pre><pre>Valet 1994 eller kanske dessförinnan kommer för\r\nStockholms del att bli ett val för eller emot\r\nflygtrafik på Bromma flygplats -- för eller emot ett\r\nBromma flygfält som är byggt och planerat för en\r\nmiljömässig miljö. Det kommer att räcka mycket\r\nbra med en ändrad valvind. Det finns inget som jag\r\när så övertygad om som att nästa gång väljarna skall\r\nsäga sitt om Bromma och flygverksamheten där,\r\nkommer det att skapa underlag för en ändring av\r\ndet beslut som riksdagen har fattat efter 1991.</pre><pre>Nu vill också investerarna på Bromma få besked.\r\nNågot flygföretag har flyttat till Arlanda, eftersom\r\nde vill vara där det är möjligt att göra omstigningar\r\nför andra flygriktningar. Ett annat flygföretag, den\r\nförsta upplagan av Malmö Aviation, har gått i\r\nkonkurs. Det finns en ny upplaga som skall försöka\r\nsig på verksamheten. Jag påstår att det inte finns\r\nnågra seriösa företagare som satsar egna pengar för\r\nflygverksamhet på Bromma. Det kanske skall\r\ntilläggas att man inte gör det när man vet att det är\r\nen kort tid som återstår för den verksamhet som\r\nman planerar.</pre><pre>Det som egentligen är den stora frågan är vem som\r\nhar beslutat att jettrafiken skall återinföras på\r\nBromma. Vem har fattat det beslutet? Riksdagen\r\nhar inte fattat det beslutet. Vem har bestämt att det\r\nbeslut som fattades av riksdagen den 17 december\r\n1980, vilket innebar att jettrafiken snarast möjligt\r\nskulle flytta över till Arlanda, skall ändras? Det är\r\ni alla fall inte riksdagen. Eftersom riksdagen har\r\nfattat det tidigare beslutet, kanske vi här i kväll kan\r\nfå reda på vem som är ansvarig för att det återigen\r\när jettrafik på Bromma flygplats i Stockholm?</pre><pre>I övrigt, herr talman, instämmer jag med det\r\nyrkande som framställdes av Sven-Gösta Signell.</pre><pre>Anf. 202  ROLF CLARKSON (m) replik:</pre><pre>Herr talman! Det är nästan med en nostalgisk\r\neufori som jag återigen ser min gamle\r\nBrommamotståndare Oskar Lindkvist i talarstolen\r\ni detta ärende.</pre><pre>Det var på 70-talet som vi hade våra bataljer om\r\nBrommas vara eller inte vara. Jag skall gärna göra\r\nmedgivandet att flyttningen till Arlanda var en\r\nframgång. Inte minst beroende på att\r\nvärldskonjunkturen, och naturligtvis också\r\nkonjunkturen i Sverige, ökade antalet flygresenär\r\nkraftigt varje år. Detta gjorde att Bromma flygplats\r\nicke hade varit tillräcklig.</pre><pre>Arlanda var ett bra drag och det finns, som Oskar\r\nLindkvist vet, fortfarande klara krav från\r\nLuftfartsverket på att Stockholmsregionen måste\r\nha två flygplatser. Bromma flygplats är som en\r\nredan befintlig sådan ett måste.</pre><pre>När Oskar Lindkvist nu är orolig över trafikens\r\nomfattning på Bromma, måste han vara det mot\r\nbättre vetande. Han vet säkert att\r\nKoncessionsnämndens bestämmelser om\r\nomfattningen av flygtrafiken på Bromma är så\r\nrigorösa att endast en mindre del av\r\nStockholmsområdets trafikförsörjning kan ske via\r\nBromma.</pre><pre>Bromma är en utomordentlig framtidsflygplats,\r\ninte minst beroende på den tekniska utvecklingen.\r\nÖverallt i världen återupprättas eller nyanläggs\r\ncentrala flygplatser. Den tekniska utvecklingen på\r\nflygplansområdet gör att man har fått tystare och\r\nmiljövänligare maskiner.</pre><pre>Närheten till stadscentrum är värdefull för dem som\r\nanvänder sig av flyget som kommunikationsmedel.\r\nBromma är alltså en omistlig tillgång i\r\nStockholmsregionens flygbetjäning. Oskar\r\nLindkvist hänvisar till jetflygets avflyttning från\r\nBromma var, såvitt jag förstår, inte ovillkorliga men\r\ndum. Den gången sade man att det jetflyg, som då\r\ni huvudsak Linjeflyg hade börjat använda sig av,\r\nborde flyttas till Arlanda, men att jetflyget -- om\r\ndet håller sig inom de rigorösa miljöbestämmelser\r\nsom finns för Bromma flygplats -- är en tillåten\r\nform av flygtrafik.</pre><pre>Anf. 203  OSKAR LINDKVIST (s) replik:</pre><pre>Herr talman! Rolf Clarkson drabbades av litet\r\nnostalgi. Det kanske man gör i vår ålder, när man\r\nhar varit med i dessa debatter ganska länge. Det är\r\nbara det att Rolf Clarkson alltid har tillhört\r\nförlorarna när det gäller flyget på Bromma. Det\r\nskulle sitta mycket bra om det utvecklade sig så, att\r\nnågon form av beslut kunde komma innan vi\r\nlämnar riksdagen, så att Bromma flygplats blir som\r\ndet ur Stockholms synpunkt är tänkt, nämligen en\r\nbit grön mark utan flyg och flygterror för\r\nStockholms invånare, som situationen är i dag.</pre><pre>Jag hade en fråga till Rolf Clarkson, som har varit\r\nnågot slags ställföreträdande regeringstalesman i\r\ndessa frågor. Rolf Clarkson var ju med redan 1977\r\nnär en utredning tillsattes för att förstärka flyget på\r\nBromma. Han har alltid gjort fantastiska insatser\r\nför att flyget på Bromma skall vara kvar och\r\nutvecklas som det för närvarande gör.</pre><pre>Min fråga är: Vem har fattat beslut om att jetdrivna\r\nflygplan skall återinföras på Bromma flygplats? Jag\r\nhävdar att riksdagen inte har gjort det, eftersom\r\nfrågan aldrig har underställts riksdagen. Vem har\r\ndå rätt att fatta ett sådant beslut? Eller är det helt\r\nenkelt så, Rolf Clarkson, att regeringen -- även om\r\nden inte har bemyndigandet -- tror sig ha rätt att\r\nfatta vilka beslut som helst? Jag väntar på att Rolf\r\nClarkson skall ge mig ett svar.</pre><pre>Rolf Clarkson talade om framtidsflygplatsen. Jag\r\nskall berätta för Rolf Clarkson om vad som skall\r\nske på Bromma flygplats. Med de bästa arkitekter\r\noch byggare som vi har i stan pågår för närvarande\r\nmycket avancerade planer på en trädgårdsstad. En\r\nliten stad växer fram i en fin grönska, omgiven av\r\nde tre koloniområden som för närvarande\r\nomgärdar Bromma flygplats. Det, Rolf Clarkson,\r\när framtiden för Bromma flygfält. Men svara mig\r\npå frågan vem det är som har bestämt att\r\njetmotordrivna flygplan återigen skall få lov att\r\ntrafikera Bromma!</pre><pre>Anf. 204  ROLF CLARKSON (m) replik:</pre><pre>Herr talman! Jag frustar av förtjusning över att se\r\nOskar Lindkvist i stridsposition igen i detta ärende.\r\nMen jag måste avvisa hans beteckning av mig såsom\r\nden ständige förloraren i Brommafrågan. Jag är av\r\nengelsk härkomst, och som Oskar Lindkvist känner\r\ntill förlorar engelsmännen ju alla fältslag utom det\r\nsista. Jag räknar med att det skall vara mitt\r\narvegods också i Brommafrågan.</pre><pre>Jag vet inte när det har införts ett förbud över\r\nhuvud taget mot jettrafik på Bromma. Den\r\nordalydelse som Oskar Lindkvist själv använde var\r\natt jetflyget skulle flyttas till Arlanda vid\r\nutflyttningen av inrikesflyget till Arlanda. Men att\r\ndet skulle innebära ett förbud mot ett jetflyg på\r\nBromma som följer de bestämmelser om buller och\r\nutsläpp som koncessionsnämnden har fastställt är\r\njag inte medveten om, Oskar Lindkvist.</pre><pre>Jag tror att denna trädgårdsstad på Bromma blir en\r\nutopi, ett slags hallucination, för Oskar Lindkvist.\r\nDet torde bli mer en stadsdel fylld med bullrig\r\nmotortrafik, som skulle störa de boende där i\r\nmycket högre grad än den under dygnet\r\ntidsbegränsade flygverksamhet som nu är tillåten\r\npå Bromma.</pre><pre>Anf. 205  OSKAR LINDKVIST (s) replik:</pre><pre>Herr talman! Om jag inte vill säga att Rolf Clarkson\r\när den ständige förloraren, kan jag mildra det litet\r\ngrand och säga att Rolf Clarkson är den ständige\r\ntvåan. Rolf Clarkson har ännu inte lyckats med\r\nuppgiften att på ett bestående sätt bevara Bromma\r\nflygplats såsom flygplats. Det kommer inte att ske\r\ndenna gång heller.</pre><pre>Det är en kort tid kvar till nästa val i Stockholm och\r\ni Sverige. Jag kan försäkra Rolf Clarkson att jag\r\ninte blir det minsta upphetsad numera, eftersom jag\r\när fullständigt övertygad om att nästa val kommer\r\natt sätta punkt för flygverksamheten på Bromma.\r\nDå kan de, som har satsat egna pengar på Bromma\r\ni tron på att Rolf Clarkson och hans parti har haft\r\nrätt i sin bedömning, se sina pengar gå all världens\r\nväg. De har gjort en kortsiktig investering till ingen\r\nnytta.</pre><pre>Rolf Clarkson sade att jag hade hallucinationer när\r\ndet gäller det framtida Bromma flygfält. Det har jag\r\ninte. Jag har talat med folk i Stadshuset. Vi är\r\növerens om att en av dem som skall få en inbjudan\r\natt se på själva upplägget är just Rolf Clarkson. Jag\r\ntänkte glädja honom med att han skulle få komma\r\noch titta på vad de främsta företrädarna för\r\nplanering kan åstadkomma i Stockholm.\r\nStockholm är inte fy skam såsom stad. Det finns\r\nmycket här som är bra. Det kommer också att bli\r\nbra på Bromma flygfält, när det blir miljömässigt\r\nplanerat för framtiden.</pre><pre>Dessutom vill jag nämna att det i Stockholm har\r\nbildats en arbetsgrupp för att befria flygplatsen från\r\nflygverksamhet. Det intressanta är att det i denna\r\narbetsgrupp ingår företrädare för\r\nSocialdemokraterna, för Vänsterpartiet, för kds,\r\nför Centern och för Miljöpartiet. De har alltså för\r\nnärvarande ett litet underläge i Stockholms\r\nstadshus. Men jag är övertygad om att dessa\r\nsträvanden har en mycket stor bredd. Därutöver\r\nfinns organisationer och villaägarföreningar som\r\nstår bakom dessa aktiviteter för att befria Bromma\r\nflygfält från flyg.</pre><pre>På s. 24 i utskottets betänkande står vad som\r\nskedde den 17 december 1980. Då beslöt riksdagen\r\natt ''trafiken med jetmotordrivna flygplan på\r\nBromma snarast möjligt skulle flyttas till Arlanda''.\r\nDå frågar jag igen: Vem har bestämt att\r\njetmotordrivna flygplan åter skall installeras på\r\nBromma? Den frågan kan väl Rolf Clarkson ändå\r\nförsöka svara på.</pre><pre>Anf. 206  ANDERS G HÖGMARK (m):</pre><pre>Herr talman! Oaktat att jag kanske tillhör en annan\r\ngeneration, minns jag debatten om Bromma när jag\r\nvar ganska ung här i kammaren. En del av de\r\nträdgårdsstadsargument som Oskar Lindkvist nu\r\nframförde förekom väl även då i något annan\r\nversion. Passar inte Bromma, kanske Tullinge är en\r\nintressant placering av denna trädgårdsstad. Det\r\nfinns ju ett behov av att lägga flygplatsen\r\nnågonstans. Läggs den inte på det ena stället, kan\r\ndet finnas ett behov av att lägga den någon\r\nannanstans.</pre><pre>I detta betänkande finns ett avsnitt som rör\r\nresultatutjämningen mellan statliga och\r\nkommunala flygplatser. När jag talar om\r\nresultatutjämningen, menar jag den\r\nresultatutjämning som avser kommunala\r\nflygplatser i det primära nätet. Jag talar inte om\r\nnågon form av statliga bidrag utan en\r\nprestationsbaserad ersättning för utförda\r\nprestationer på dessa kommunala flygplatser i det\r\nprimära systemet.</pre><pre>Även om det nu ter sig något dystert för flyget,\r\nfinns det anledning att klart markera flygets\r\ncentrala roll framöver. Oaktat den dämpning som\r\nhar skett under de senaste åren och oaktat de\r\nförbättrade förbindelser som snabbtågen kommer\r\natt innebära, är och förblir ett fungerande\r\nflygsystem i Sverige ett absolut villkor för att olika\r\ndelar av landet skall ha en möjlighet att utvecklas\r\nindustriellt och på annat sätt.</pre><pre>Jag har med en viss oro noterat, uppriktigt sagt, i\r\nden infrastrukturproposition som regeringen har\r\nlagt fram att det finns skrivningar om flygets roll,\r\ninte minst i södra Sverige, vilka inger en viss undran\r\noch oro. Det kan finnas anledning att vid ett senare\r\ntillfälle här i kammaren debattera detta.</pre><pre>Om flygets betydelse för Norrlands inland och\r\nNorrland över huvud taget är vi helt överens. Men\r\ndet vore på något sätt farligt att leva i\r\nföreställningen att behovet av flyg kommer att\r\nminska när snabbtågsförbindelserna i södra Sverige\r\nnu blir bättre. Jag är alldeles övertygad om att i\r\nKristianstad, Ronneby, Kalmar och Växjö -- jag\r\nkan fortsätta uppräkningen i södra Sverige -- är\r\ntillgången på goda flygkommunikationer, inrikes\r\nmot Arlanda och Bromma och givetvis\r\ninternationellt, en fullständigt avgörande faktor för\r\natt den internationellt konkurrerande industrin\r\nskall ha en chans att utvecklas. Allt annat är och\r\nförblir illusioner. Jag hoppas verkligen att det som\r\nman kan ana mellan raderna i\r\ninfrastrukturpropositionen inte innebär ett annat\r\nsynsätt än att man inser flygets stora betydelse för\r\nden delen av Sverige samt statsmakternas ansvar\r\nför att upprätthålla en god infrastruktur på det\r\nsättet.</pre><pre>1988 års trafikpolitiska beslut innehåller en\r\nuppdelning av ansvaret för flygtrafikförsörjningen i\r\nlandet. Riksdagen ansåg då att statens ansvar skulle\r\nomfatta trafik av nationell betydelse. Såsom en\r\nkonsekvens av detta avgränsade man ett särskilt\r\nnät, det s.k. primärnätet. I det nätet ingår för\r\nnärvarande 18 statliga och 5 kommunala\r\nflygplatser. De kommunala flygplatserna återfinns i\r\nBorlänge, Kramfors, Kristianstad, Trollhättan,\r\nVänersborg och Växjö.</pre><pre>I den proposition som låg till grund för riksdagens\r\nbeslut konstaterades att de kommunala\r\nflygplatserna i primärnätet inte hade likartade\r\nförutsättningar för flygplatshållningen som de\r\nstatliga. Det utredningsarbete som har bedrivits\r\nunder senare år -- Flygplats 2000-utredningen och\r\nLuftfartsverkets kompletterande utredningar -- har\r\ndärför haft såsom en viktig utgångspunkt att oaktat\r\nhuvudmannaskapet ge likartade ekonomiska\r\nförutsättningar.</pre><pre>Med en viss adress till företrädaren för\r\nLuftfartsverkets styrelse, herr Signell, vill jag gärna\r\nsäga att det är beklagligt att det har blivit så litet av\r\ndet myckna arbete som faktiskt har lagts ned inom\r\nLuftfartsverket, i samråd med olika flygplatser runt\r\nom i landet, inte minst de kommunala. Jag vill inte\r\npåstå att det har blivit en tumme eller ingenting,\r\nmen vi är nog ganska många ute i landet som hade\r\nen förhoppning om att detta arbete hade resulterat\r\ni en rimligare uppföljning av den princip som\r\nriksdagen har slagit fast, nämligen\r\nlikabehandlingsprincipen.</pre><pre>I denna utredning och i detta arbete redovisas det\r\nutomordentligt klara effektivitetsnivåer i de\r\nkommunala flygplatserna jämfört med\r\nLuftfartsverkets egna, och det vet Sven-Gösta\r\nSignell mycket väl. Man behöver inte bara ta Växjö\r\nsom ett gott exempel. Men det visade sig där att\r\nman hade mycket högre effektivitet i de\r\nkommunala flygplatserna. Jag tror att det även för\r\nLuftfartsverket hade varit utomordentligt bra om\r\nman hade kunnat tillgodogöra sig mer av den\r\neffektivitet och den prestationseffektivitet som\r\nfanns hos de kommunala flygplatserna, även för\r\ninternt bruk inom Luftfartsverket, för att sänka det\r\ntotala kostnadstrycket i luftfartssektorn. Jag\r\nbeklagar att man inte har kommit längre i detta\r\nsammanhang. Jag hoppas verkligen att det görs\r\nansträngningar just för att inom Luftfartsverket och\r\ninom hela primärnätet få ned kostnaderna.</pre><pre>Herr talman! I årets budgetproposition behandlas\r\nåterigen frågan om resultatutjämningen mellan\r\nstatliga och kommunala flygplatser. Med\r\nhänvisning till den nyligen genomförda\r\navregleringen av flyget säger\r\nkommunikationsministern, vilket utskottet\r\ninstämmer i, att man inte vill göra några ändringar\r\nav detta resultatutjämningssystem. Man\r\nkonstaterar att man skall låta avregleringen\r\nfortsätta ytterligare en tid för att sedan återkomma\r\nmed en samlad bedömning.</pre><pre>I utskottets betänkande konstateras att både\r\nmotionärerna och kommunikationsministern synes\r\nha samma mening när de förordar att\r\növergångssystemet för år 1993 för\r\nresultatutjämning skall fortsätta gälla i avvaktan på\r\nen utvärdering av avregleringens effekter och en ny\r\nbestämning av statens ansvar för flygplatsnätet.</pre><pre>Mot den bakgrunden är det något förvånande att\r\nkonstatera att man i propositionen och i utskottets\r\nbetänkande tar upp tanken att man skulle bryta ut\r\nde fem kommunala flygplatserna ur primärnätet\r\noch måhända föra in dem i samtalen mellan stat och\r\nkommun när det gäller transfereringarna mellan\r\nstat och kommun. Jag anser att detta är\r\nutomordentligt ologiskt. Först hävdar man att man\r\nskall avvakta en utvärdering av primärnätet och\r\navregleringens effekter där under något eller ett par\r\når för att vinna större erfarenheter. Det kan vara en\r\nklok bedömning. Då är det mycket\r\nanmärkningsvärt att man i nästa steg bryter ut 5 av\r\nprimärnätets 23 flygplatser för en särskild\r\nbehandling, särskilt med tanke på att hela\r\ntransfereringssystemet mellan stat och kommun är\r\nuppbyggt med en hög grad av generalitet -- det skall\r\nvara ett antal generella faktorer som påverkar hur\r\nmycket pengar olika kommuner skall få från staten.\r\nDet är då märkligt att man blandar in innehavet av\r\nflygplats som en komponent i systemet.</pre><pre>I utskottets skrivning tycker jag mig ändå ana att\r\nman känner en viss tveksamhet inför detta.\r\nGrundinställningen från utskottets sida är att man\r\nunder en tid bör avvakta och se avregleringens\r\neffekter på primärnätet. Därefter kan man göra en\r\nsamlad bedömning och återkomma. Då bör man\r\nockså återkomma och finna former för en\r\nresultatutjämning mellan de kommunala och de\r\nstatliga flygplatserna inom ramen för\r\nLuftfartsverket, utan att det påverkar den statliga\r\nbudgeten. Det skall alltså ligga inom\r\nLuftfartsverkets system om en högre\r\nprestationseffektivitet, en sänkt kostnadsbild inom\r\nLuftfartsverkets eget system. Då bör det finnas\r\nmöjligheter, med bibehållet avkastningskrav, att\r\nklara detta. Det är jag alldeles övertygad om. Det\r\nfinns goda förebilder i de kommunala\r\nflygplatserna.</pre><pre>Med förhoppningen att man kan tolka det på detta\r\nsätt, har jag för närvarande inget direkt annat\r\nyrkande. Men jag skulle gärna vilja ställa en fråga\r\ntill utskottsmajoritetens talesman Rolf Clarkson\r\nom han delar min uppfattning att det måhända är\r\nbättre att få en samlad bedömning av primärnätet\r\nän att på detta sätt bryta ut fem av de 23 primära\r\nflygplatserna för ett mycket egendomligt system\r\noch bygga in det i stat- och\r\nkommunförhandlingarna.</pre><pre>Anf. 207  ROLF CLARKSON (m) replik:</pre><pre>Herr talman! Redan i replikskiftet med Karl-Erik\r\nPersson sade jag att det även i de södra delarna av\r\nSverige fanns ett stort och legitimt behov av att ha\r\nett bra flygutbud. Det är ju vad Anders G Högmark\r\nhar pläderat för i sitt inlägg.</pre><pre>Som en kommentar till vad han har sagt, får jag väl\r\ntillstå att jag tycker att kommunikationsministern\r\nsjälvfallet har rätt i att han i denna avregleringsfas\r\nsom inrikesflyget befinner sig i gör klokt i att\r\navvakta med ett slutgiltigt ställningstagande om\r\nflygplatserna inom det statliga primärnätet. Men då\r\nvi hade en diskussion om detta i utskottet hade vi,\r\nmåhända obefogat, intrycket att de krav som\r\nAnders G Högmark ställde i sin motion skulle\r\ninnebära ökade kostnader för staten. Vi har\r\nnumera klart för oss att så inte är fallet. Jag\r\nbedömer det därför som rimligt att de fem\r\nflygplatser som är kommunalt ägda och ingår i det\r\nstatliga primärnätet -- jag tänker t.ex. på\r\nKristianstad, Växjö och Borlänge -- borde få del av\r\nresultatutjämningen även i fortsättningen.</pre><pre>Anf. 208  ARNE JANSSON (nyd):</pre><pre>Herr talman! Jag vill först göra en reflexion. Enligt\r\nRolf Clarkson var vår motion tillgodosedd. Varför\r\nhar utskottet då avstyrkt den? Hade det inte varit\r\npå sin plats att utskottet i stället glatt hade\r\nkonstaterat att den var tillgodosedd i alla delar?</pre><pre>Gävleborgs län är efter Norrbottens län det värst\r\ndrabbade länet i fråga om arbetslöshet. De\r\nprognoser som föreligger är alarmerande. Den\r\nenda förhoppning som vi har haft var att regeringen\r\ni sin proposition 176, Investeringar i trafikens\r\ninfrastruktur, skulle prioritera utbyggnaden av\r\nsnabbtåget mellan Stockholm och Sundsvall samt\r\nutbyggnaden av E4 till motorväg och därmed\r\ntidigarelägga investeringarna.</pre><pre>I denna proposition kom det avgörande dråpslaget\r\nmot länen utefter Mellannorrlandskusten. Varken\r\nostkustbanan eller utbyggnaden av E4 var\r\nprioriterade av regeringen.</pre><pre>Med anledning av den tidigare propositionen,\r\nBidrag till kommunala flygplatser m.m., bil. 7\r\nsjätte huvudtiteln E 2, där man dessutom\r\nförutskickade att driftstödet till de kommunala\r\nflygplatserna i Hudiksvall, Söderhamn samt Gävle\r\nskall dras in, vore detta rena dödsstöten för\r\nGävleborgs län.</pre><pre>Om denna regerings intention skulle förverkligas,\r\nhar man anledning att befara att Gävleborgs län nu\r\nkommer att förlora ytterligare huvudparten av sin\r\nfortfarande aktiva industri.</pre><pre>Den arbetslöshet som därmed förutskickas\r\nkommer att lägga länet på en förnedrande\r\nförstaplats.</pre><pre>Det är alltid mycket svårare att bygga upp något\r\nnytt än att investera i den etablerade\r\nsysselsättningen för att bibehålla denna.</pre><pre>De kommunala flygplatserna i Hudiksvall,\r\nSöderhamn samt Gävle brottas med svåra\r\nekonomiska problem. När nu regeringen i sin\r\nproposition inte har prioriterat E4 samt\r\nsnabbtågsprojektet, är ovan nämnda kommuner\r\ntvingade att med alla medel hålla liv i sina\r\nflygplatser, så att industrirester och allmänhet m.m.\r\nkan verka utan störningar.</pre><pre>I propositionen anges att av det totala anslaget om\r\n15,2 miljoner kronor som utgår som driftstöd skall\r\nminst 10 miljoner kronor användas till stöd av de\r\nkommunala flygplatserna i Norrlands inland.</pre><pre>I dag erhåller Hudiksvalls kommun 900 000 kr,\r\nSöderhamns kommun 900 000 kr och Gävle\r\nkommun 900 000 kr.</pre><pre>Om regeringens förslag innebär att de tre\r\nkommunala flygplatserna i Gävleborgs län mister\r\nsina stöd, kommer detta att verka som en\r\nkatalysator för den stigande arbetslösheten och\r\nnaturligtvis för nedläggning av industrierna.</pre><pre>Det är därför inte mer än rimligt att låta de tre\r\nkommunerna behålla sina statliga bidrag tills det\r\nnya snabbtåget trafikerar sträckan Sundsvall--\r\nStockholm via Arlanda med större turtäthet och\r\nsnabbare än i dag samt att prioritera E4 upp till\r\nSundsvall och bygga ut den till motorväg.</pre><pre>Detta statliga stöd borde kunna garanteras\r\nkommunerna samt indexuppräknas varje år fram\r\ntill dess att Mellannorrland -- och därmed resten av\r\nNorrland -- anslutits till resten av Sverige och trafik\r\npå väg och järnväg kan bedrivas under samma\r\nvillkor som för de boende i Sydsverige.</pre><pre>Hur var det som det lät för inte så länge sedan? Jo,\r\natt hela Sverige skall leva! Det som man tydligen\r\nunderlät att säga var: Javisst skall det leva -- men\r\nunder olika villkor!</pre><pre>Herr talman! Egentligen är detta inlägg\r\növerflödigt, då man kan konstatera att nästan alla\r\npartier -- detta inkluderar samtliga\r\nregeringspartier -- har motionerat enligt Ny\r\ndemokratis motion i detta ärende. Dessa motioner\r\nkommer givetvis från länets egna ledamöter. Hur\r\nväl de argumenterat och därmed förankrat sina\r\nmotioner i sina egna partier får kommande votering\r\nutröna.</pre><pre>Man får väl anta att de skrivit motionerna i denna\r\nallvarliga fråga inte bara för att få positiva\r\nskrivningar för sig själv och partiet i lokal press och\r\növriga medier.</pre><pre>Redan nu kan jag tyvärr konstatera att resp.\r\npartiers ledamöter i utskottet inte reservarat sig till\r\nförmån för de motioner som är skrivna av länets\r\nledamöter. Emellertid har samtliga partier samt\r\nlänets ledamöter fortfarande en chans att visa vad\r\nde samt partierna går för, nämligen genom att\r\nstödja Ny demokratis motion och därmed\r\nGävleborgs län.</pre><pre>Utskottets uttalande att det icke bör föregripa\r\nprövningen av bidrag genom att uttala sig till\r\nförmån för bidrag till nämnda flygplatser finner jag\r\nmycket konstigt.</pre><pre>Utskottet kan och borde med tanke på att så många\r\npartier motionerat för stödet ha tillkännagivit att\r\nbidraget skall utgå så länge som ostkustbanan och\r\nE4 inte är utbyggda.</pre><pre>Herr talman! Med detta yrkar jag bifall på vår\r\nreservation nr 6 vid mom. 28 i trafikutskottets\r\nbetänkande nr 19, vilket innebär bifall till Ny\r\ndemokratis motion T701 om fortsatt stöd till\r\nflygplatserna i Gävle, Söderhamn och Hudiksvall.</pre><pre>Anf. 209  ROLF CLARKSON (m) replik:</pre><pre>Herr talman! Arne Jansson sade själv att hans\r\ninlägg var onödigt, och jag instämmer till fullo i\r\ndetta. I den mån han berörde den flygplatsfråga i\r\nGävleborg som behandlas i detta betänkande ber\r\njag honom att läsa majoritetstexten på s. 32, som\r\nlyder: ''Utskottet anser sig inte heller i detta\r\nsammanhang böra föregripa prövningen av bidrag\r\ngenom att uttala sig till förmån för bidrag till\r\nflygplatserna i Gävleborg. Huvudmännen för dessa\r\nflygplatser har alltså att i vanlig ordning ansöka om\r\nbidrag från anslaget. Även de här aktuella\r\nmotionsförslagen avstyrks således.''</pre><pre>Som jag sade i mitt inledande anförande är också\r\nreservation 6 exempel på en onödig reservation,\r\neftersom majoritetstexten är positiv och\r\nklarläggande för motionären.</pre><pre>När nu herr talmannen var vänlig nog att låta Arne\r\nJanssons inlägg beröra både järnvägs- och\r\nvägfrågor vill jag också säga till Arne Jansson när\r\ndet gäller järnvägar att ostkustbanan är mycket\r\nhögt prioriterad av regeringen och säkert också\r\nkommer att bli så av riksdagen. Ostkustbanan skall\r\nenligt den föreliggande infrastrukturpropositionen\r\nså snart som möjligt byggas ut för snabbtågstrafik.\r\nGår vi upp till Hudiksvall finner vi en tidigare\r\nutläggning av projekt för ungefär 800 miljoner\r\nkronor.</pre><pre>Med dessa upplysningar anser jag att jag på ett\r\ntillfredsställande sätt har beskrivit den positiva\r\ninställning som regeringen har till\r\ninfrastrukturfrågorna i Norrland.</pre><pre>Anf. 210  ARNE JANSSON (nyd):</pre><pre>Herr talman! Jag fick inte svar på frågan varför\r\nutskottet, om min motion är så väl tillgodosedd,\r\ninte säger detta. Utskottet hemställer klart och\r\ntydligt att den skall avslås, med den motiveringen\r\natt huvudmännen för dessa flygplatser har att i\r\nvanlig ordning ansöka om bidrag från anslaget. Om\r\nanslaget tar slut, finns det inget bidrag att ansöka\r\nom. Jag skulle därför önska att anslaget var så\r\nkonstruerat att flygplatserna i fråga var garanterade\r\nett bidrag.</pre><pre>Överläggningen var härmed avslutad.</pre><pre>(Beslut skulle fattas den 1 april.)</pre><pre>22 §  Banverket</pre><pre>Föredrogs</pre><pre>trafikutskottets betänkande</pre><pre>1992/93:TU21 Banverket (prop. 1992/93:100\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 april.)</pre><pre>23 §  SMHI och Eumetsat</pre><pre>Föredrogs</pre><pre>trafikutskottets betänkande</pre><pre>1992/93:TU22 SMHI och Eumetsa.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 april.)</pre><pre>24 §  Statens geotekniska institut</pre><pre>Föredrogs</pre><pre>trafikutskottets betänkande</pre><pre>1992/93:TU23 Statens geotekniska institut )prop.\r\n1992/93:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 1 april.)</pre><pre>25 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:190 Mervärdeskatten på väg- och\r\nbroavgifter, m.m.</pre><pre>1992/93:193 Sjukförsäkringsregister hos de\r\nallmänna försäkringskassorna</pre><pre>1992/93:198 Indrivning av statliga fordringar m.m.</pre><pre>1992/93:199 Lag om marknadsreglering på fiskets\r\nområde, m.m.</pre><pre>1992/93:206 Ändringar i lagstiftningen för\r\nvärdepappersfonder, Allmänna pensionsfonden\r\nm.m.</pre><pre>1992/93:207 Åtgärder mot penningtvätt</pre><pre>1992/93:218 Avreglering av\r\narbetsförmedlingsmonopolet</pre><pre>1992/93:223 Godkännande av en överenskommelse\r\nmellan Sverige och Estland om ömsesidigt bistånd i\r\ntullfrågor</pre><pre>1992/93:228 Ändrade grundutbildningstider för\r\nvissa värnpliktiga, m.m.</pre><pre>1992/93:232 Fiskelag, m.m.</pre><pre>1992/93:233 Godkännande av en överenskommelse\r\nmellan Sverige och Ryska federationen på fiskets\r\nområde</pre><pre>1992/93:237 Godkännande av vissa marina\r\nkonventioner</pre><pre>1992/93:238 Ändringar i minerallagen m.m.</pre><pre>1992/93:243 Godkännande av en överenskommelse\r\nmellan Sverige och Estland på fiskets område</pre><pre>1992/93:244 Styrnings- och samarbetsformer i\r\nbiståndet</pre><pre>1992/93:246 Ändringar i lagen (1976:661) om\r\nimmunitet och privilegier i vissa fall (NORSAD-\r\nfonden)</pre><pre>1992/93:247 Godkännande av ändring av\r\nsamarbetsöverenskommelsen mellan Danmark,\r\nFinland, Island, Norge och Sverige\r\n(Helsingforsavtalet)</pre><pre>26 §  Anmälan om interpellationer</pre><pre>Anmäldes att följande interpellationer framställts</pre><pre>den 30 mars</pre><pre>1992/93:112 av Karl Gustaf Sjödin (nyd) till\r\njustitieministern om tilltron till rättssamhället:</pre><pre>Jag vill anknyta till den djupgående etiska\r\nrättviseproblematik som jag talade om i den\r\nallmänpolitiska debatten.</pre><pre>Det svenska folket sätter allt mindre tilltro till det\r\nsvenska rättssamhället. Man uppfattar att den\r\nenskildes rättssäkerhet är för svag och att det finns\r\nbristande konsekvens i lagstiftningen.\r\nRättsapparatens trovärdighet ifrågasätts.</pre><pre>Det handlar om en etisk rättvisekris som länge\r\ndiskuterats ute bland vanligt folk och som nu också\r\npåtalas i juristkretsar. Det är fråga om en kris som\r\när minst lika djupgående som den ekonomiska kris\r\nsom vi nu upplever.</pre><pre>Det har exempelvis blivit allt svårare att som egen\r\nföretagare överleva med hedern i behåll. Ärliga\r\nnäringsidkare konkurreras ut av företagare som\r\ninte följer gällande lagstiftning. Restaurang-, taxi-\r\noch turistnäringen, byggbranschen och jordbruket\r\när några av de branscher som drabbats hårdast av\r\ndet mycket utbredda svartjobbandet.</pre><pre>De ärliga tvingas iaktta hur olagliga metoder tillåts\r\nske utan straffpåföljd och därigenom indirekt\r\npremieras av samhället. Själva förväntas de\r\nkonkurrera med lagöverträdarna på en allt tuffare\r\nmarknad. Det är inte konkurrens på lika villkor.\r\nSakta men säkert urholkas de hederligas moral och\r\nansvarskänsla. De riskerar att slås ut, gå i konkurs,\r\ntvingas lämna hus och hem.</pre><pre>Vi måste börja en diskussion om detta nu, för att\r\nundvika förödande samhällskonsekvenser i form av\r\nmoralisk upplösning, ökad kriminalitet, en\r\nupptrappning av våldet i samhället m.m.</pre><pre>\r\nVad avser justitieministern göra för att få till stånd\r\nen konstruktiv diskussion om den här\r\nproblematiken och för att åstadkomma att\r\nkonkreta åtgärder tas för att snabbt förbättra\r\ntilltron till det svenska rättssamhället?</pre><pre>1992/93:113 av Bo Arvidson (m) till\r\njordbruksministern om en ny utbildning för\r\nföretagare m.fl. som är verksamma inom\r\nskogsbruket:</pre><pre>Den nya skogspolitiken ställer ökade krav på\r\nkunskaper hos såväl skogsägare som anställda inom\r\nskogsbruket, framhåller jordbruksministern i\r\nproposition 1992/93:226 En ny skogspolitik.</pre><pre>Skogspolitiska kommittén säger i sitt betänkande\r\nSOU 1992:76 att man inte gjort någon utvärdering\r\nav den gymnasiala skogsinriktade utbildningen.\r\nKommittén anser det angeläget att en översyn görs\r\nmed det snaraste. Man anger också att genom en\r\nbantning och anpassning av utbildningen kan\r\nbesparingar göras till andra angelägna områden.</pre><pre>Kommittén anser däremot att ökade\r\nutbildningsinsatser behövs för såväl nyblivna\r\nskogsägare som skogsmaskinförare. Inte minst de\r\nsenare har ett stort ansvar för hur miljö- och\r\nnaturvården bedrivs i skogen. Det är en riktig\r\nslutsats, men samma behov av utbildning kommer\r\natt finnas inom jordbruket och trädgårdsnäringen.</pre><pre>Det treåriga naturbruksprogrammet kommer att ge\r\ngrundläggande utbildning för personer som vill\r\nverka inom jord-, skogs-, trädgårds- och\r\nvattenbruk eller inom djurvård och hästhållning.\r\nProgrammet införs successivt från 1992 och framåt\r\nvid landets naturbruksgymnasier.</pre><pre>De nuvarande driftsledarutbildningarna om 20\r\nresp. 40 veckor vid lantbruksskolorna kommer\r\nsannolikt att avvecklas när den tvååriga\r\nlantmästarutbildningen införs. Detsamma gäller\r\nmotsvarande utbildningar på trädgårdsområdet.</pre><pre>Behov</pre><pre>De aktuella näringarna kommer att behöva en\r\nbra företagarutbildning i framtiden. Antalet\r\nanställda minskar och många antas bli egna\r\nföretagare.</pre><pre>Inom skogsbruket kommer en stor del av arbetet att\r\nutföras av egna företagare, entreprenörer. För\r\nnärvarande saknas utbildningsmöjligheter för\r\ndenna kategori av företagare. Med hänsyn bl.a. till\r\nde ökade miljökraven i framtiden är det viktigt att\r\nde blivande entreprenörerna får en bra utbildning\r\ninom bl.a. ekonomi och naturvård.</pre><pre>''Naturbrukstekniker''</pre><pre>Med naturbruksprogrammet eller motsvarande\r\nkunskaper och erfarenheter som grund bör en\r\nettårig ''naturbruksteknikerutbildning'' startas vid\r\nnågra naturbruksgymnasier i landet. Utbildningen\r\nbör ges karaktär av riksgymnasier med\r\nriksrekrytering. Målet skulle vara att utbilda\r\nföretagare och specialister inom de areella\r\nnäringarna. Delar av utbildningen inom t.ex.\r\nekonomi, marknadsföring, marknadskännedom,\r\neget företagande, miljöfrågor, juridik, arbetsrätt,\r\nverksamhetsplanering m.m. kunde vara\r\ngemensamma medan de rent produktionsinriktade\r\ndelarna skulle ges separat för varje bransch. Den av\r\nstorskogsbruket efterfrågade\r\npåbyggnadsutbildningen för blivande maskinförare\r\nkunde eventuellt byggas in i systemet eller ges\r\nseparat vid några få skolor i landet.</pre><pre>Mål med utbildningen:</pre><pre>Att ge fördjupade kunskaper för den som skall\r\nstarta eget företag och till den som skall ta\r\nanställning där det ingår självständigt ansvar för\r\nproduktion och arbetsledning.</pre><pre>Att ge fördjupad kompetens för att starta och driva\r\nett naturbruksföretag på ett marknadsinriktat och\r\nmiljömedvetet sätt.</pre><pre>Att ge fördjupning i yrkesämnena.</pre><pre>Utbildningen byggs upp utifrån ett gemensamt\r\nbasblock med</pre><pre>-- ekonomi och marknadsfrågor</pre><pre>-- miljö och resurshushållning</pre><pre>-- juridik och arbetsrätt</pre><pre>-- verksamhetsplanering och arbetsledning</pre><pre>Efter basblocket erbjuds tillämpad och fördjupad\r\nproduktionsteknik inom ett av naturbrukets olika\r\nyrkesområden:</pre><pre>-- skogsbruk</pre><pre>-- jordbruk</pre><pre>-- trädgård</pre><pre>Med anledning av det ovan anförda vill jag fråga:</pre><pre>Vilka initiativ har statsrådet vidtagit eller ämnar\r\nstatsrådet vidta för att en utbildning på den här\r\nnivån kommer till stånd?</pre><pre>27 §  Anmälan om fråga</pre><pre>Anmäldes att följande fråga framställts</pre><pre>den 30 mars</pre><pre>1992/93:507 av Lars-Erik Lövdén (s) till\r\njustitieministern om Riksrevisionsverkets\r\ngranskning av Statens invandrarverks upphandling\r\nav förläggningar:</pre><pre>Nyligen överlämnade Riksrevisionsverket, RRV,\r\nsin granskning av Statens invandrarverks, SIV,\r\nupphandling av förläggningskapacitet för\r\nasylsökande till regeringen. I direktiven har\r\nregeringen uttryckligen sagt att granskningen också\r\nskulle omfatta kontroller av om avtal slutits med\r\npersoner som dömts för ekonomisk brottslighet\r\ne.d. I sin rapport säger RRV att man inte kunnat\r\nfullgöra denna del av kontrollen eftersom man inte\r\nfått förutsättningar för detta. Enligt uppgift har\r\nJustitiedepartementet förhindrat en sådan kontroll\r\ngenom att inte ge RRV:s granskare tillgång till de\r\nnödvändiga polisregistren. Trots att hela\r\nregeringen stod bakom utredningsbeslutet har\r\nuppenbarligen ledningen för Justitiedepartementet\r\nmotarbetat beslutets genomförande.</pre><pre>Min fråga till justitieministern är därför:</pre><pre>Varför har Riksrevisionsverkets granskare inte fått\r\ntillgång till de nödvändiga polisregistren så att man\r\nhade haft möjlighet att fullgöra det\r\nutredningsuppdrag som regeringen gav RRV i\r\ndecember 1992?</pre><pre>28 §  Kammaren åtskildes kl. 22.06.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 23 (delvis),</pre><pre>av förste vice talmannen därefter t.o.m. 6 § anf. 61\r\n(delvis),</pre><pre>av andre vice talmannen därefter t.o.m. beslutet\r\nom samlad votering före 7 §,</pre><pre>av tredje vice talmannen därefter t.o.m. 7 § anf. 95\r\n(delvis),</pre><pre>av andre vice talmannen därefter t.o.m. 14 § anf.\r\n131 (delvis),</pre><pre>av talmannen därefter t.o.m. ajourneringen kl.\r\n17.57,</pre><pre>av förste vice talmannen därefter t.o.m. 21 § anf.\r\n191 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}