{"dokumentstatus":{"dokument":{"hangar_id":"2387608","dok_id":"GF098","rm":"1991/92","beteckning":"8","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"8","slutnummer":"0","datum":"1991-10-09 00:00:00","systemdatum":"2005-10-27 13:51:17","publicerad":"1991-10-09 00:00:00","titel":"Riksdagens snabbprotokoll 1991/92:8 Onsdagen den 9 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{9AD444B6-6E5D-4F0C-A91B-9740EA3DF1BC}","dokument_url_text":"http://data.riksdagen.se/dokument/GF098/text","dokument_url_html":"http://data.riksdagen.se/dokument/GF098","dokumentstatus_url_xml":"http://data.riksdagen.se/dokumentstatus/GF098","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:8</div>\r\n<div class=\"sidhuvud_datum\">Onsdagen den 9 oktober</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 § Anmälan om ny ersättare för statsråd</pre><pre>Talmannen anmälde att Carl B Hamilton (fp) skulle\r\ntjänstgöra som ersättare för socialminister Bengt\r\nWesterberg (fp), varigenom motsvarande uppdrag\r\nför Sören Norrby upphört.</pre><pre>2 § Anmälan om utskottens presidier</pre><pre>Talmannen meddelade att till ordförande resp. vice\r\nordförande i utskotten hade utsetts följande\r\nledamöter:</pre><pre>konstitutionsutskottet</pre><pre>Thage G Peterson (s) ordförande</pre><pre>tredje vice talman Bertil Fiskesjö (c) vice\r\nordförande</pre><pre>finansutskottet</pre><pre>Per-Ola Eriksson (c) ordförande</pre><pre>Hans Gustafsson (s) vice ordförande</pre><pre>skatteutskottet</pre><pre>Knut Wachtmeister (m) ordförande</pre><pre>Lars Hedfors (s) vice ordförande</pre><pre>justitieutskottet</pre><pre>Britta Bjelle (fp) ordförande</pre><pre>Lars-Erik Lövdén (s) vice ordförande</pre><pre>lagutskottet</pre><pre>Maj-Lis Lööw (s) ordförande</pre><pre>Holger Gustafsson (kds) vice ordförande</pre><pre>utrikesutskottet</pre><pre>Daniel Tarschys (fp) ordförande</pre><pre>Pierre Schori (s) vice ordförande</pre><pre>försvarsutskottet</pre><pre>Arne Andersson (m) ordförande</pre><pre>Sture Ericson (s) vice ordförande</pre><pre>socialförsäkringsutskottet</pre><pre>Gullan Lindblad (m) ordförande</pre><pre>Doris Håvik (s) vice ordförande</pre><pre>socialutskottet</pre><pre>Bo Holmberg (s) ordförande</pre><pre>Sten Svensson (m) vice ordförande</pre><pre>kulturutskottet</pre><pre>Åke Gustavsson (s) ordförande</pre><pre>Jan-Erik Wikström (fp) vice ordförande</pre><pre>utbildningsutskottet</pre><pre>Ann-Cathrine Haglund (m) ordförnde</pre><pre>Lena Hjelm-Wallén (s) vice ordförande</pre><pre>trafikutskottet</pre><pre>Birger Rosqvist (s) ordförande</pre><pre>Rolf Clarkson (m) vice ordförande</pre><pre>jordbruksutskottet</pre><pre>Göran Persson (s) ordförande</pre><pre>Ivar Virgin (m) vice ordförande</pre><pre>näringsutskottet</pre><pre>Rolf Dahlberg (m) ordförande</pre><pre>Anita Gradin (s) vice ordförande</pre><pre>arbetsmarknadsutskottet</pre><pre>Mona Sahlin (s) ordförande</pre><pre>Elver Jonsson (fp) vice ordförande</pre><pre>bostadsutskottet</pre><pre>Agne Hansson (c) ordförande</pre><pre>Oskar Lindkvist (s) vice ordförande</pre><pre>3 § Justering av protokoll</pre><pre>Justerades protokollet för den 3 oktober.</pre><pre>4 § Partiledardebatt med anledning av\r\nregeringsförklaringen</pre><pre>Anf. 1 INGVAR CARLSSON (s):</pre><pre>Fru talman! I denna debatt om\r\nregeringsförklaringen företräds regeringen inte\r\nbara av statsministern utan också av\r\nsocialministern, miljöministern och\r\nbiståndsministern. Som socialdemokratisk\r\nstatsminister hade jag att ensam föra debatten mot\r\nfem oppositionspartier. Den borgerliga regeringen\r\nfår fyra företrädare mot tre oppositionspartier. Jag\r\ntrodde att vi nu hade en regering och en\r\nregeringsförklaring och att vi på grundval härav\r\nskulle kunna få en livfull debatt mellan\r\nstatsministern och oppositionsföreträdarna. Så blir\r\nnu tyvärr inte fallet. Den stora förloraren blir\r\nriksdagen själv.</pre><pre>Fru talman! Jag vill börja denna debatt med att tala\r\nom det som jag menar är mer oroande än något\r\nannat, om högerextremismens tilltagande\r\nutbredning i vår del av världen. Högerextremistiska\r\noch nynazistiska partier vinner framgång i val på\r\nden europeiska kontinenten. Nynazister i Tyskland\r\ntrakasserar och misshandlar flyktingar och\r\ninvandrare. I glädjen över att demokrati och frihet\r\nunder de senaste åren har vunnit stora segrar över\r\ndiktatur och ofrihet i vår närmaste omvärld blandar\r\nsig en oro för att vi går från ett mörker till ett annat,\r\nfrån kommunismens förtryck och diktatur till\r\nhögerextremismens terror och människoförakt.</pre><pre>Vi kan skrämmande nog iaktta samma tendens i\r\nvårt eget land. Också här har främlingsfientligheten\r\nblivit tydligare. Också här har nynazismen blivit\r\nsynlig. Flyktingförläggningar har utsatts för\r\nskadegörelse. I skolvalen har Sverigepartiet och\r\nandra rasistiska och nynazistiska småpartier haft\r\nframgång. Samma sak gäller i flera kommunalval.\r\nDet är främst ungdomar som lockas av dessa\r\nodemokratiska strömningar och skrämmande\r\nvåldsideologier, och det är allvarligt.</pre><pre>Vi som är politiker och som tillhör demokratiska\r\npartier har självfallet ett särskilt ansvar för att dessa\r\nkusliga ideologier inte på nytt får fotfäste. Men vi\r\nhar också var och en av oss som medborgare ett\r\nansvar. Jag vill rikta en vädjan och en uppmaning\r\ntill alla som skräms och upprörs över att rasism,\r\nantisemitism, främlingsfientlighet och\r\nvåldsglorifiering åter tycks vara gångbart: Ta\r\nvarningssignalerna på allvar!</pre><pre>Skolan har här ett stort ansvar. Eleverna måste\r\nständigt och återkommande på alla stadier få\r\nkunskap och insikter om att det är något mycket\r\nfarligt som händer om vi låter rasistiska,\r\nfrämlingsfientliga, nynazistiska och andra\r\nodemokratiska värderingar breda ut sig. Jag vet att\r\ndetta är något som ingår i skolans\r\ndemokratifostran, men jag menar att det nu när vi\r\nser hur nynazisterna faktiskt får ett inflytande bland\r\nungdomar är helt nödvändigt att skolan metodiskt\r\noch systematiskt tar upp detta med ett ännu större\r\nallvar. Det är inte längre historia, det är något som\r\nhänder här och nu. Det är omänskligt och det är\r\novärdigt.</pre><pre>Demokratin och humanismen måste ständigt\r\nförsvaras, brukar vi säga vid högtidliga tillfällen.\r\nDet är nu dags att göra verklighet av de vackra\r\norden, att säga ifrån, att visa att vi är en\r\növerväldigande majoritet som sluter upp bakom\r\ndemokratin och bakom respekten för människors\r\nlika värde. Låt oss göra klart att i framtidens\r\nEuropa skall alla människor kunna känna sig trygga\r\noch ha samma rättigheter och skyldigheter oavsett\r\nras, hudfärg, religion eller politisk övertygelse.\r\nNågot annat vore en historisk katastrof.</pre><pre>Fru talman! Det är min principiella uppfattning att\r\nen ny regering bör få tid att komma i gång med sitt\r\narbete innan den utsätts för en alltför hård\r\ngranskning. Men jag vill självfallet ändå göra några\r\nkommentarer med anledning av\r\nregeringsförklaringen och regeringsbildningen.</pre><pre>Den regering som nu har tillträtt är inte den\r\nregering moderaterna eftersträvade så sent som för\r\nett halvår sedan. Det är inte den regering som Carl\r\nBildt och Bengt Westerberg föreställde sig när de\r\npresenterade sin Ny start för Sverige. Det är inte en\r\nstark regering. Det är en minoritetsregering trots\r\natt den består av inte mindre än fyra partier. Den\r\nborgerliga regeringen kommer inte att kunna\r\nbortse från ny demokrati. Också i Sveriges riksdag\r\nhar vi fått ett parti på yttersta högerkanten.</pre><pre>Den regeringsförklaring som statsminister Bildt\r\navlämnade i fredags är ett bräckligt dokument. Den\r\nhar utformats för att göra det möjligt att bilda en\r\nregering, men den håller inte att regera utifrån.</pre><pre>Det finns två grundproblem med den borgerliga\r\nregeringsförklaringen.</pre><pre>Det första är att fyrpartiregeringen på en rad stora,\r\nviktiga områden sopar problemen under mattan.</pre><pre>Det gäller familjepolitiken. Hur stort skall det\r\nvårdnadsbidrag som utlovats vara? Och hur skall\r\ndet betalas? Är det med pengar från\r\nbarnomsorgen?</pre><pre>Det gäller sjukvården. Den skall ses över, skriver\r\nregeringen -- och det är ju hoppingivande. Det\r\ngäller äldreomsorgen. Den skall få bättre\r\nförutsättningar, påstår man. Men det sägs inte ett\r\nord om hur och om var pengarna skall tas.</pre><pre>Det gäller pensionärerna. Deras levnadsvillkor\r\nskall kartläggas och en höjd grundpension utredas.\r\nUtredningar, översyner, kartläggningar -- ja, så kan\r\nman skjuta problem framför sig, men en dag måste\r\nbeslut fattas.</pre><pre>Det gäller arbetsmiljön. Den nämns över huvud\r\ntaget inte. Den socialdemokratiska regeringen\r\navsatte, med stöd av centerpartiet, 15 miljarder\r\nkronor i arbetslivsfonden till förbättringar av\r\narbetsmiljön och till rehabilitering. Centern har\r\ngivit beskedet att dessa pengar skall gå till\r\nlöntagarna. Moderaterna har lovat att dela ut dem\r\ntill arbetsgivarna.</pre><pre>Min fråga till Carl Bildt blir därför, med hänsyn till\r\natt denna fråga är så viktig för oss: Hur blir det med\r\narbetslivsfonden?</pre><pre>På alla dessa stora, viktiga områden -- och jag\r\nskulle kunna räkna upp många fler -- har de fyra\r\npartierna valt att dölja sina meningsskiljaktigheter\r\nbakom fraser, i utredningar och i löften om\r\nframtida beslut. Så småningom -- och tiden rinner\r\nfort undan när man regerar, det kan jag försäkra --\r\nmåste regeringen bestämma sig. Då kommer\r\nsanningens minut.</pre><pre>Det andra grundläggande problemet med\r\nregeringsförklaringen är att den lovar sänkta\r\nskatter och ökade statsutgifter. Men det står\r\ningenting om var de 10--15 miljarderna skall tas\r\nsom behövs för att täcka skattesänkningarna och\r\nutgiftsökningarna.</pre><pre>När den nya finansministern fått frågor om\r\nbesparingarna har hon förklarat, att visst blir det\r\nkarensdagar och höjning av egenavgifterna till\r\narbetslöshetskassan. Det fick bara inte plats i\r\nregeringsförklaringen.</pre><pre>Så lättsinnigt tar alltså den nya regeringen på\r\nutgifter som drabbar vanliga människors ekonomi.\r\nEtt besked om att löntagarna skall få det sämre fick\r\ninte plats i regeringsförklaringen. Men regeringen\r\nförutsätter att det finns så gott om plats i en vanlig\r\nlöntagares hushållsbudget att en familj kan avstå\r\nfrån 5 000--6 000 kr. till kapitalägare och\r\naktieägare. Det säger någonting om den nya\r\nregeringens värderingar.</pre><pre>Och det är inte bara nästa år som det skall sparas\r\n10--15 miljarder kronor, får vi nu veta. Samma sak\r\nblir det i budgeten därefter och i budgeten därpå,\r\nförsäkrar finansministern.</pre><pre>Jag har lärt mig under många års regeringsarbete,\r\natt först tar man fram resurserna, sedan unnar man\r\nsig utgifter och skattesänkningar. Den här\r\nregeringen gör tvärtom: först skattesänkningar och\r\nlöften om utgifter och sedan besparingar. Det är\r\ninte en strategi som inger förtroende.</pre><pre>Jag måste ställa frågan till Carl Bildt: Hur vet ni att\r\nni kommer att klara att spara de 10--15 miljarder\r\nkronor som behövs för att finansiera givna löften?</pre><pre>Jag läste i morse i Svenska Dagbladet -- mitt nya\r\nhusorgan, eftersom jag tyckte att Svenska\r\nDagbladet var ganska bra på nyhetssidan i\r\nvalrörelsen jämfört med Dagens Nyheter -- att\r\nStockholmsbörsen nu är 7,8 % lägre än för 17\r\nbörsdagar sedan. Det är en ny tideräkning. Vad\r\nräknar då de nya herrarna på Svenska Dagbladet?\r\nJo, jag kom fram till att det är valdagar.</pre><pre>Sedan valdagen har den svenska aktiebörsen fallit\r\nmed ca 8 %. De allra flesta föreställde sig väl att\r\naktiemarknaden skulle hälsa en borgerlig regering\r\nmed glädje och att aktiekurserna skulle gå upp --\r\ndetta speciellt som den borgerliga regeringen lovat\r\nut stora gåvor till aktieägarna.</pre><pre>Men börsen uppvisar tvärtom en djup misstro.\r\nTänk om det är så att marknaden inte litar på den\r\nborgerliga finanspolitiken! Att man fruktar att\r\ninflationen nu skjuter fart! Att näringslivets\r\nkonkurrenskraft försvagas! Litet orolig skulle jag\r\nvara, om jag vore i Carl Bildts kläder. Det är jag\r\nlyckligtvis inte.</pre><pre>När vi socialdemokrater varnade för att det skulle\r\nbli kraftiga hyreshöjningar med en borgerlig\r\nregering, kallades vi för lögnare. Nu skriver\r\nborgerliga tidningar att det vi varnade för kommer\r\natt ske. Det kommer att bli kraftigt höjda\r\nboendekostnader, om beslutet att riva upp\r\nräntelånesystemet genomförs. En nybyggd\r\ntrerummare blir 1 300--1 700 kr. dyrare i månaden\r\noch en nybyggd villa runt tusenlappen dyrare i\r\nmånaden, skrev Dagens Nyheter -- den andra\r\nborgerliga tidningen -- nu i veckan.</pre><pre>Jag vill uppmana den borgerliga regeringen att\r\nuppge sitt motstånd mot räntelånesystemet.\r\nFullföljer ni er bostadspolitik får det orimliga\r\nkonsekvenser för människors ekonomi, vare sig de\r\nbor i hyreslägenhet, bostadsrätt eller villa.</pre><pre>Den nya regeringen tänker ta 20 miljarder kronor\r\nfrån pensionsfonderna och dela ut de pengarna till\r\nandra ändamål. Det gör man i ett läge där ATP-\r\nsystemet i stället behöver tillföras pengar.</pre><pre>Samtidigt inbjuder regeringen till samråd om hur\r\npensionssystemet skall stärkas. Jag har svårt att se\r\nhur ett sådant samråd skulle kunna bli konstruktivt,\r\nnär regeringen startar med att försvaga ATP.</pre><pre>Kan vi få ett besked här i dag: Kommer regeringen\r\nverkligen att dela ut en del av de 20 miljarderna till\r\ndem som har allemansfonder, dvs. till aktieägare?</pre><pre>Till sist, fru talman! När företrädare för den nya\r\nregeringen får frågor om vad man tänker göra blir\r\nstandardsvaret att socialdemokratin har lämnat\r\nefter sig en så dålig ekonomi att det nog inte går att\r\ngenomföra de löften som gavs före valet. Det är ett\r\nbekvämt sätt att parera obehagliga frågor, men det\r\när inte trovärdigt.</pre><pre>Den socialdemokratiska regeringen har under den\r\nsenaste mandatperioden fattat en lång rad viktiga\r\noch framåtsyftande beslut, som kommer att stärka\r\nden svenska ekonomin och leda till ökad tillväxt.</pre><pre>Sverige tillhör nu de länder i Europa som har den\r\nlägsta inflationen. Skattereformen stimulerar\r\narbete och sparande. Vi har avtal på\r\narbetsmarknaden som ger förutsättningar för\r\nföretagen att stärka sin konkurrenskraft.</pre><pre>Ansökan om medlemskap i EG är inlämnad.\r\nFörhandlingarna kan börja. Den svenska kronan är\r\nknuten till ecun. Beslutet om Öresundsbron är\r\nfattat, och det finns resurser avsatta till en rad\r\nandra viktiga infrastrukturinvesteringar.</pre><pre>Låt mig citera tidningen Affärsvärlden. Så här\r\nskrev den tidningen veckan efter valet:</pre><pre>''Den nya regeringen får draghjälp av de\r\nstrukturella förändringar av ekonomin som redan\r\nhar genomförts och kommer opinionsmässigt att\r\ndra nytta av den förstärkning av tillväxten som\r\nnaturligt sker under några framöver. -- -- -- Efter\r\nflera åtgärder under den senaste valperioden kan\r\ndet sägas ha blivit lättare att regera Sverige. -- -- --\r\nDen som om tre år säger att det var den borgerliga\r\nregeringens förtjänst att ekonomin åter började\r\nväxa kommer därför att ha fel.''</pre><pre>Utgångsläget är därför, Carl Bildt, ganska bra. Det\r\nhåller inte att skylla på den förra regeringen. Nu är\r\ndet den borgerliga fyrpartiregeringen som har\r\nhuvudansvaret.</pre><pre>Är det en regering som kommer att arbeta\r\nkonsekvent mot bestämda mål? Eller är det fyra\r\npartier som först och främst förenas av en önskan\r\natt sitta i Rosenbad, men som i övrigt drar åt olika\r\nhåll?</pre><pre>Njut av smekmånaden, Carl Bildt! Snart är det\r\nallvar.</pre><pre>(Applåder)</pre><pre></pre><pre>Anf. 2 IAN WACHTMEISTER (nyd):</pre><pre>Fru talman! Ärade kammarledamöter! Låt mig\r\nförst ge en kommentar till det föregående talare\r\nsade. Ny demokrati har kallats för så mycket att jag\r\ntar det med ganska stort lugn att Ingvar Carlsson nu\r\nplacerar oss på den yttersta högerkanten. Det låter\r\ni varje fall bättre än Frankensteins monster. I ord\r\noch handling kommer vi att visa var vi står, och\r\nIngvar Carlsson blir nog förvånad om han verkligen\r\ntror på sitt eget scenario.</pre><pre>Jag skall nu tala om regeringsförklaringen och kan\r\nkonstatera att orden bitvis var lika välkomna som\r\novanliga i den svenska politiken. För första gången\r\nverkar det som om en borgerlig regering inser att\r\ndess ledamöter verkligen måste vara\r\nsocialdemokrater eller låta som om de vore det. För\r\negen del har jag med välbehag prickat av en mening\r\nsom den här: Det är de enskilda initiativen, det fria\r\nföretagandet och det spridda personliga ägandet\r\noch sparandet som kan lägga grunden för en ny\r\nutvecklingskraft. Jag blev minst sagt nyfiken på\r\ninnebörden av ''sänkta skatter och enklare\r\nregelverk för småföretagen'', något som är mycket\r\nviktigt just nu. Och när vi hörde om\r\netableringsfrihet för butiker, dvs. att\r\nkonsumenterna skall sättas före det politiska\r\nmyglet, då tyckte vi oss -- nästan -- höra en\r\ninspelning från ny demokratis valturné, vilket jag\r\nhoppas att socialministern ursäktar oss för.</pre><pre>Det förekommer vackert klingande ord om\r\ngrundlagsfäst äganderätt, framtid för\r\ninlandsbarnan, avskaffande av skogsvårdsavgiften,\r\nfri produktion av sjukvård, ökad valfrihet för\r\nsmåbarnsföräldrar, ålderdomshem, skolpeng som\r\nföljer eleven, satsning på universitet och högskolor,\r\nkrafttag mot vålds- och narkotikabrott, snabbare\r\nbehandlig av asylärenden, fler kvarterspoliser och\r\nen hjälp, tydligen värd namnet, till hotade kvinnor.\r\nRegeringen tycks ha uppfattat folkets krav att\r\nvårda brottsoffren och bestraffa brottslingarna i\r\nstället för tvärtom.</pre><pre>Vi hörde till sist att en ''konstruktiv opposition\r\nkommer att möta en öppen regering''. Detta gladde\r\noss konstruktiva väldigt mycket, för det var väl\r\nriktat till oss? När jag för övrigt hörde om ''ett ökat\r\ninslag av personval till riksdagen'', började jag\r\nnästan känna mig välkommen hit! Eller avsåg\r\nstatsministern möjligen en motsatt effekt av det\r\nökade inslaget?</pre><pre>Fru talman! Lika vackert och underbart som\r\nSverige är utanför dessa väggar, inte minst i dag,\r\nlika allvarligt är läget för den svenska ekonomin.\r\nDen svenska krisen är till mycket stor del politiskt\r\nbetingad. Jag undrar om inte den gamla regeringen\r\ntrots allt är mycket glad över att slippa torka upp\r\nefter sig själv. Arbetslösheten ökar, och den\r\nkommer att fortsätta att öka en tid till. Svenskt\r\nnäringsliv dyker nu med brutal tyngd rätt ned i en\r\nlågkonjunktur.</pre><pre>Under det 90-tal som statsminister Carl Bildt talade\r\nom skall 800 000 svenska ungdomar ut på\r\nmarknaden. Samtidigt vet vi att det värsta man kan\r\nråka ut för i ett land är ungdomsarbetslöshet.\r\nJobben, som ungdomen skulle behöva, finns inte i\r\nden offentliga sektorn, ty då skulle vi i närmast\r\nbokstavlig bemärkelse skatta ihjäl varandra.</pre><pre>Nej, i ett sådant läge krävs kraftfulla åtgärder.\r\nDärför har vi i ny demokrati på allt sätt försökt visa\r\natt vi stöder en regering som vill gå från de vackra\r\norden till verklig handling. Förlängd\r\nprovanställningstid, lärlingssystem osv. låter\r\nsjälvklart. Viktigast av allt är att få hjulen att börja\r\nsnurra igen eller, för att använda ett uttryck som\r\nmåhända låter mardrömslikt för många av\r\nkammarens ledamöter, för fler än dem som just har\r\nlämnat den: Det gäller att få drag under\r\ngaloscherna!</pre><pre>All välfärd och all trygghet skapas genom\r\nproduktivt arbete. Det är arbetande människor och\r\nskickliga företagare som skapat resurserna.\r\nPolitikerna -- 349 av dem från denna kammare --\r\nhar diskuterat och beslutat hur dessa resurser skall\r\nanvändas och fördelas. Icke sällan har man varit\r\nstorslagen med skattebetalarnas pengar. Enorma\r\nutgiftsexpansioner har man ursäktat genom att\r\nkalla dem för reformer.</pre><pre>Såsom tidigare utomstående har jag kunnat\r\nkonstatera att tokigheter har ursäktats med att\r\nendast just detta tokiga beslut varit politiskt\r\nmöjligt, men nu skall det alltså vara slut på detta --\r\nfår jag hoppas.</pre><pre>Den nye statsministern talade om personlig\r\nintegritet och om valfrihetens revolution. Vågar vi\r\ntro att statsministerns glada rop nådde fram till\r\nmyndigheter, verk, superbyråkrati och\r\nkravmaskiner? Vågar vi hoppas att regeringen rår\r\npå den apparat som den är satt att styra och tygla?</pre><pre>Den offentliga sektorn dominerar på ett eller annat\r\nsätt varje beslutande församling inkl. denna. Hur\r\ngärna ger den upp sina monopol och sin makt? Hur\r\ngärna utsätter den sig för en lika nödvändig som\r\nbrådskande rationalisering?</pre><pre>Den offentliga sektorn är för stor. Det går inte att\r\ntvinga varje industriarbetare att bära två\r\noffentliganställda på ryggen! Något måste alltså\r\ngöras för att rädda den svenska ekonomin. Det går\r\ninte längre med den gamla metoden, som\r\npopulistiskt kan uttryckas ''kläm-åt-de-rika'' och på\r\ndet viset försöka skatta bort den sista resten av\r\nföretagande och initiativ ut ur landet. Det var ju\r\nmed den sortens metoder som den svenska\r\nmodellen hamnade i den återvändsgränd den nu\r\nbefinner sig i.</pre><pre>Nej, nu måste regeringen släppa loss de goda\r\nkrafterna och ge till dem goda förutsättningar. Gör\r\nman det, då tror jag att vi alla kan lita på folk och\r\nföretag. De kommer att göra sitt bästa. Men\r\nobservera att politisk klåfingrighet snabbt kan\r\nförstöra det mesta.</pre><pre>Jag tror inte att små förändringar hjälper även om\r\ninriktningen är rätt. Det krävs ordentliga åtgärder\r\noch genomgripande förändringar. Egentligen har vi\r\nganska litet att förlora. Ty vad skall byggindustrin\r\ngöra en bit in på 1992 om ingen investerar i\r\nindustribyggen och det redan finns en mängd\r\ntomma kontor? Hur skall småföretag och\r\nunderleverantörer klara konkurrensen om\r\nkostnadsläget fortfarande är det högsta i Europa?</pre><pre>Vi läser om bankkris och kris för fastighetsbolag.\r\nVad betyder det egentligen för det lilla företaget,\r\ndet som majoriteten i denna kammare plötsligt\r\nanser vara Sveriges ryggrad? Jo, för det lilla\r\nföretaget betyder det svårigheter att få låna pengar,\r\ntrots att man har skött sitt företag hur bra som helst.\r\nKreditinstitutionerna kan helt enkelt inte ge\r\nkrediter. Vi måste snabbt avbryta dominoeffekten\r\ninnan brickorna börjar ramla i långa rader. Ett\r\nkreditstopp fäller ett företag, som i sin tur fäller sin\r\nleverantör osv.</pre><pre>Med gemensamma ansträngningar måste det gå att\r\nfå fram både riskkapital och lån till små företag och\r\ntill nya företag. Kom ihåg att de nya jobben finns i\r\nnya företag och i små företag som växer.</pre><pre>Ett bra exempel är turistindustrin som är världens\r\nstörsta industri. Den växer globalt med över 10 %\r\nom året. I Sverige däremot har den i flera år i sträck\r\nkrympt. Då drämde man till med turistmomsen!\r\nMånga har sedan dess insett vilket ödesdigert\r\nmisstag som begicks. Ändå kunde regeringen inte\r\nkomma längre i sitt kompromissande än till en\r\nallmän sänkning av turistmomsen från 25 % till\r\n18 %.</pre><pre>15 000 arbetslösa, 1 500 konkurser, minus i\r\nstatskassan, problem i glesbygder osv. Vi tycker det\r\när märkligt att en ny och handlingskraftig regering\r\ninte skulle ha kraften att helt gå ur ett felaktigt\r\nbeslut, även om ett av regeringspartierna självt var\r\naktivt involverat när beslutet fattades.</pre><pre>235 000 anställda fanns i denna bransch när året\r\nbörjade. Vi hoppas att regeringen i det öppna och\r\nkonstruktiva samarbetet i riksdagen kan låta sig\r\npåverkas. Det här får inte handla om prestige, utan\r\ndet måste handla om att göra det bästa möjliga för\r\nSverige. Det finns en förödande och entydig\r\nstatistik att luta sig mot.</pre><pre>En mycket enkel, lönsam och konstruktiv åtgärd\r\nvore att helt enkelt tillåta tax free försäljning på\r\nGotlandsbåtarna. Biljettpriset skulle bli en\r\nfemtedel av dagens. Turistnäringen på Gotland\r\nskulle fördubblas. Näringslivet skulle vitaliseras.\r\nTax free till Gotland! Jag förstår att hela kammaren\r\nbävar. Men en sådan åtgärd fyller alla krav på\r\npraktisk handling och förnuft. Skall en sådan idé\r\nfalla på principen att svenskar ej får festa på väg till\r\nsvenska öar? Hellre än att folk skall få ha det\r\ntrevligt när de åker till Gotland får Gotland förfalla\r\neller sponsras av AMS -- nej. Jag hoppas att\r\nregeringen är med på förändring och förnyelse även\r\ni den frågan.</pre><pre>Så till en helt annan fråga. Det finns en del märkliga\r\nskrivningar om u-hjälpen i regeringsförklaringen.\r\nJag ställer därför frågan till statsministern: Skall vi\r\ntyda regeringsförklaringen så att vi skall ge bort ca\r\n14 000 milj.kr. per år av skattebetalarnas pengar till\r\nandra länder, förutsatt att dessa länder i allmänhet\r\nbefinner sig så långt härifrån som möjligt och i\r\nsynnerhet icke är europeiska? Vad är i så fall tanken\r\nbakom en sådan doktrin? Blir vi måhända nöjdare\r\nmed oss själva om vi skickar pengarna så långt bort\r\natt vi inte riktigt vet vad som händer med dem?</pre><pre>Skall vi fortsätta att ge bistånd till regimer som\r\nnästan alla är enpartistater eller i vart fall långt ifrån\r\ndemokratiska? Det är tydligen bara Fidel Castro\r\nsom har diskvalificerat sig. Vietnam blir möjligen\r\nav med sitt bistånd ''om inte en tydlig\r\ndemokratisering sker''.</pre><pre>Vad betyder det ''att biståndspolitiken skulle läggas\r\nom i riktning mot ett väsentligt starkare stöd för\r\ndemokrati och marknadsekonomi''? Är det samma\r\nregimer som skall skriva på nya papper om att de\r\negentligen är demokratiska numera?</pre><pre>Ny demokrati har, som bekant, föreslagit att en stor\r\ndel av u-hjälpen skall satsas i Estland, Lettland,\r\nLittauen och Polen, dvs. hos våra grannar på andra\r\nsidan Östersjön. Statsministern talade själv om\r\n''omfattande hjälpinsatser vad gäller infrastruktur\r\noch miljövård''. Min fråga är: I vilken\r\nstorleksordning skulle dessa omfattande\r\nhjälpinsatser vara och varför skulle inte nödlidande\r\ngrannar kunna bli föremål för regelrätt u-hjälp?</pre><pre>Jag vill också fråga om regeringen är beredd att\r\nompröva SIDAs verksamhet. Är det regeringens\r\navsikt att successivt höja biståndet till södra\r\nhalvklotet till det dubbla, så som folkpartiet\r\npropagerade i valrörelsen?</pre><pre>Eftersom dessa frågor uppenbarligen har\r\ndiskuterats i de fyras regeringsförhandlingar lär det\r\nvara lätt att ge svaren. Det skall bli intressant att\r\nfå höra dessa svar. Därefter blir det mitt nöje, fru\r\ntalman, om än ej kammarens, att få återkomma till\r\nfrågor om konkurrens, miljö, pensionärer, idrott\r\noch -- passande nog -- yttrandefriheten.</pre><pre>Anf.  3 LARS WERNER (v):</pre><pre>Fru talman! En regerings första uppgift till sig själv\r\när att framställa sig som snäll, i god dager, i rosa\r\nskimmer och med guldglans. Den nya\r\nregeringsdeklarationen har just den uppgiften.\r\nDärför finns en rad löften, som alla lovar att göra\r\nlivet bättre. Det är 82 löften, och av dem är det 30\r\nlöften som kostar pengar.</pre><pre>Regeringen har därmed framställt sig själv i det\r\nrosa skimmer som man önskade. Förslag som gör\r\natt människor blir irriterade eller arga på\r\nregeringen har tonats ner eller helt och hållet tagits\r\nbort i regeringsförklaringen.</pre><pre>Jag skall ta ett exempel som kommer att bli\r\nklassiskt. När en journalist frågade varför det inte\r\nstod något om införande av karensdagar, svarade\r\nden nya finansministern: ''Det fick bara inte plats.''</pre><pre>Regeringsdeklarationen säger sig ha siktet inställt\r\npå 1990-talet i dess helhet. Med dess pompösa\r\nanspråk är det något förvånande att höra landets\r\nfinansminister påstå att karensdagar ''fick bara inte\r\nplats'' i regeringsförklaringen. De fick inte plats i\r\ndenna skildring av 90-talet i dess helhet. Jag tycker\r\natt det låter så fantastiskt att man förstår att det inte\r\nkan vara riktigt. Men att sjuka får betala och att\r\nrika slipper betala skatt ger inte samma rosa\r\nskimmer kring en regeringsförklaring.</pre><pre>När jag tittade i mitt exemplar av\r\nregeringsförklaringen fann jag tre tomma sidor\r\nmed gott om plats. Jag vet inte om det bådar gott\r\neller illa.</pre><pre>Vi har här fått ett nytt bevingat ord, som smäller\r\nhögre än när Birgit Friggebo på sin tid uppmanade\r\ndem som inte kunde betala hyran att sluta röka.\r\nDet smäller nästan också högre än när Per Ahlmark\r\ntill anställda vid Ericssons fabrik i Blekinge sade\r\n''Lycka till!''. Fjorton dagar efter det fick 300\r\nmänniskor sparken.</pre><pre>Ett nytt bevingat ord: Det fick bara inte plats, sade\r\nfinansministern.</pre><pre>I ett par decennier har vårt parti arbetat för en\r\nsänkning av matmomsen. Sedan några år tillbaka\r\nhar centern anslutit sig till denna linje. Den senaste\r\ntiden har det gått mycket snabbt. Nykomlingarna i\r\npolitiken, ny demokrati, anslöt sig från början till\r\nkravet på en sänkning av matmomsen.\r\nSocialdemokraterna deklarerade redan före valet\r\natt man ville sänka matmomsen, efter 17--18 år. Nu\r\nhar t.o.m. partierna med ständig nystart startat om\r\noch tänkt nytt om matmomsen.</pre><pre>Jag vill utan omsvep gratulera Olof Johansson för\r\natt han har lyckats övertyga Ny start-partierna om\r\ndet riktiga och rimliga i att sänka matmomsen och\r\nt.o.m. fått in det i regeringsdeklarationen. Det\r\nmåste ha varit en tämligen grannlaga uppgift med\r\ntanke på att vår nuvarande finansminister så sent\r\nsom i maj kraftigt attackerade alla tankar på att\r\nsänka matmomsen mer än den generella momsen.\r\nDå verkade hon inte ha det minsta intresse av att\r\nlyssna på den växande opinionen i matmomsfrågan.\r\nHon var så kallsinnig att en av de nuvarande\r\nregeringskollegorna, centerpartisten Görel\r\nThurdin, tyckte att hon lät som en\r\ndesinfektionsspruta. Jag har kontrollerat att det\r\nstår så i protokollet.</pre><pre>Regeringen presenterar alltså 82 löften. 30 löften\r\nkostar pengar i form av skattesänkningar för rika\r\noch välbeställda, men allt sker naturligtvis i det rosa\r\nskimrets anda utan att man nämner att det med\r\ndenna politik finns risk för ökat budgetunderskott\r\noch stigande räntor. Och vem betalar höjda räntor?</pre><pre>Den borgerliga regeringen gynnar personer som\r\nredan har det hyggligt och storföretag, men den\r\npåstår sig främst gynna småföretagen. Det enda\r\nförslaget med profil för småföretagen är slopande\r\nav förmögenhetsskatten på arbetande kapital.\r\nUppskattningsvis handlar det för statskassan om\r\nmellan 200 och 300 miljoner, alltså 0,2 miljarder.\r\nDet kan vara bra, men man skall inte överdriva dess\r\nbetydelse för att få skjuts på ekonomin.</pre><pre>Övriga förslag från regeringen riktar sig lika mycket\r\neller mer till välbeställda storföretag och saknar\r\nsmåföretagarprofil.</pre><pre>Fru talman! Det brukar sägas att Sverige är ett en-\r\nfrågeland, och att man bara kan klara en fråga i\r\ntaget i den politiska debatten i landet och i\r\nriksdagen.</pre><pre>I regeringsdeklarationen finns inget om\r\narbetsmiljö, vilket Ingvar Carlsson tidigare har\r\npåpekat. Där saknas för första gången på åratal\r\nnågot om jämställdhet mellan kvinnor och män. I\r\nregeringsförklaringen saknas de anställdas\r\nperspektiv, arbetslivets perspektiv, och där saknas\r\njämställdhet och barnens perspektiv. Däremot kan\r\nman gärna få starta företag med drift av barn -- det\r\nfinns som ett perspektiv i regeringsförklaringen.\r\nDet andra fick väl bara inte plats.</pre><pre>Har regeringen inget positivt att säga till den viktiga\r\ngrupp som kallas Sveriges löntagare? Utan\r\nlöntagare stannar landet.</pre><pre>I stället hör vi bara ord om att minska fackets makt,\r\nhöjda avgifter för sjukförsäkringen, karensdagar,\r\nförsämrad sjukförsäkring, slopad avdragsrätt för\r\nfackavgifter osv.</pre><pre>Visst är det riktigt att det finns byråkratiska\r\nstrukturer och skatteregler som missgynnar vissa\r\nsmåföretagare, och de skall naturligtvis bort. Men\r\nvarför vill man införa regler, Carl Bildt, som\r\nmissgynnar löntagare?</pre><pre>Regeringen hänvisar till Europaintegrationen för\r\natt sänka skatterna. Regeringen uttrycker att EG-\r\nanslutningen måste följas av en betydande\r\nsänkning av skatterna på flera områden.</pre><pre>Detta är fel, och det är dessutom fegt.</pre><pre>Jag säger att det är fel och att det är fegt, eftersom\r\ningen i EG kräver att Sverige måste sänka\r\nskatterna, något som statsministern på sin\r\npresskonferens efter regeringsförklaringen också\r\nfick medge och ta tillbaka påståendet att EG har\r\ndetta krav. Det går att ha andra skatter och andra\r\nmomssatser än EG. Därför är det fel i\r\nregeringsdeklarationen.</pre><pre>Och varför är det fegt? Jo, därför att om ni eller vi --\r\nSverige -- vill sänka skatterna då skall vi säga att vi\r\nvill det. Men vi skall inte gömma oss bakom\r\npåståenden att andra vill att vi skall göra det. Vi\r\nskall våga säga vad vi själva vill. Det gör inte\r\nregeringen, och det är det jag anser vara fegt och\r\nsvagt. Det vore riktigare att säga sanningen:\r\nEuropa ställer inga sådana krav -- kraven är inte\r\nekonomiska utan politiska från vår egen nya\r\nregering.</pre><pre>Då hamnar hela resonemanget i ett helt annat ljus.\r\nVi kan själva, här i Sverige, välja hur vi vill ha vår\r\nekonomi och hur vi vill ha vår generella välfärd.\r\nMan kan välja att betala pensioner, sjukvård och\r\nförsäkringar privat, och det blir då sannerligen inte\r\nen mindre utgift för den enskilde eller familjen än i\r\ndag. Eller man kan välja att betala detta via skatt\r\noch gemensamma avgifter och satsa på att alla skall\r\nha råd, att alla har ett lika värde och att vård,\r\npensioner och sociala försäkringar är tillgängliga till\r\nvardags för alla.</pre><pre>Regeringen talar i deklarationen om att\r\nvälfärdspolitiken gynnar alla och att alla människor\r\nhar lika värde. Uppenbarligen finns denna\r\nmedvetenhet i allmänna termer även i den nya\r\nregeringen, nämligen att välfärden skall vara för\r\nalla, men de konkreta förslagen säger tyvärr\r\ntvärtom.</pre><pre>Regeringsdeklarationen motsvarar säkerligen\r\nockså förväntningarna hos många borgerliga\r\nväljare, som trott sig rösta på etik eller på\r\nhumanism.</pre><pre>I kds partiprogram står:</pre><pre>''Kds förordar en ny syn på den ekonomiska\r\npolitiken, som innebär att den traditionella\r\nbetoningen av snabb ekonomisk tillväxt måste ge\r\nvika för en satsning på omfördelning av\r\nresurserna.''</pre><pre>Det är vackert sagt, Alf Svensson.</pre><pre>Man skulle egentligen kunna göra halt här och\r\nkonstatera att den enda omfördelning av resurserna\r\nsom finns i regeringsdeklarationen är till de rikas\r\noch välbeställdas fördel. Vad kds än har menat\r\nfortsätter dess partiprogram så här:</pre><pre>''Därför tar kds avstånd från ett utpräglat\r\nprivatkapitalistiskt samhälle byggt på de\r\nekonomiska krafternas fria spel, som gynnar ett\r\nfåtal men sviker solidariteten med de svaga.''</pre><pre>Det är så vackert sagt, Alf Svensson, att jag hade\r\nkunnat säga det själv. Men var i\r\nregeringsförklaringen anser ni att ni har fått igenom\r\ndessa vackra tongångar?</pre><pre>Till sist, fru talman! Bortsett från\r\nregeringsförklaringen: Hur ställer ni er i dag till\r\nkonkreta fall som ASSI-Karlsborg i Kalix, där hela\r\nbygden hotas av utrotning, därför att företaget trots\r\nen god affärsidé ämnar lägga ner och utplåna\r\nbygden. Den moderate industriministern, själv\r\nmiljonär, vill inte ingripa i detta fall av ''de\r\nekonomiska krafternas fria spel''.</pre><pre>Jag tror mig veta att det i det här landet finns\r\nförväntningar även på en borgerlig regering att den\r\nskall föra en solidarisk politik. Det finns sådana\r\nförväntningar, inte minst om väljarna har läst kds\r\nnyss citerade partiprogram.</pre><pre>Nu har invånarna i Kalix rest sig som en man -- eller\r\nen kvinna -- inför hotet från ASSI om att lägga ner.\r\nPå demonstrationerna för några dagar sedan kunde\r\nman se hemmafruar och pappersarbetare sida vid\r\nsida med officerare i den svenska armén, Carl Bildt.\r\nMan kan förstå dem, för nu hotas mellan 400 och\r\n800 jobb i Kalix. Det motsvarar tusentals jobb i\r\nMalmö. Med en relativt liten investering skulle\r\nföretaget kunna bli lönande och fortsätta att vara\r\nryggraden i östra Norrbotten.</pre><pre>Här har man ett pappersbruk och en massafabrik i\r\nen mycket utglesad bygd. Man har både produktion\r\nav pappersmassa och förädling av\r\npappersprodukter, som förmodligen alltid kommer\r\natt vara en av våra viktigaste exportprodukter.</pre><pre>Högvis med statliga utredningar har visat att en\r\nökad förädling är en viktig del för ett levande\r\nNorrland. Vi vet att det finns tveksamhet till\r\nnedläggning hos en del av ägarna av pappersbruket\r\ni Karlsborg.</pre><pre>Vi säger till regeringen: Tveka inte längre utan ta\r\nklart ställning för en fortsatt drift. Vi säger till den\r\nborgerliga regeringen och särskilt till Olof\r\nJohansson och centerpartiets representanter: Skall\r\nni sitta och administrera en nedläggning av ett av de\r\nviktigaste företagen i Norrbottens näringsliv som\r\nett av era första beslut i regeringsställning?</pre><pre>Ta i stället ett beslut som öronmärker pengar för\r\ninvesteringar och fortsatt drift i Karlsborg! Ni vet\r\nmed all er erfarenhet av regionalpolitik att det\r\nsamhällsekonomiskt kostar oändligt mycket mer att\r\nställa så många människor utan arbete i en bygd där\r\ndet inte finns några alternativ, Börje Hörnlund.</pre><pre></pre><pre>Anf. 4 Statsminister CARL BILDT (m):</pre><pre>Fru talman! Valet den 15 september var till stora\r\ndelar ett val mellan ett alternativ som föreföll att\r\nvilja säga att det mesta i Sverige är bra som det är\r\noch olika krafter som från litet olika\r\nutgångspunkter krävde en förändring och en\r\nförnyelse i Sverige.</pre><pre>Valresultatet blev så entydigt som man gärna kan\r\nbegära. Stödet för förändringar blev stort och\r\ndärmed också det politiska mandat som vi har att\r\nförvalta och föra vidare under de kommande åren.</pre><pre>Förändringens vindar har svept över Europa i dess\r\nhelhet under de senaste åren. De vindarna har nu\r\nockså nått vårt land. Det politiska uppbrottet från\r\ndet gamla har därmed också ställts på den svenska\r\npolitiska dagordningen.</pre><pre>Den regeringsförklaring som jag presenterade i\r\nfredags var därför en regeringsförklaring just för\r\nförändringar.</pre><pre>Det fanns en tid när kollektivistiska, storskaliga och\r\ncentraliserade lösningar ansågs vara vägen till\r\nframgång på snart sagt varje område. Ett tag\r\nverkade som om kollektivismen gick i förbund med\r\nutvecklingen själv. Den kontinuerliga expansionen\r\nav statsmakten sågs som så naturlig och så\r\nobeveklig att man t.o.m. i språket suddade ut den\r\nför varje fritt samhälle alldeles avgörande\r\nskillnaden mellan staten och samhället i övrigt.</pre><pre>Men nu är det bokstavligen en ny tid som randas.\r\nKollektivismens tid är förbi. De centraliserade och\r\nde storskaliga lösningarna fungerar inte längre, och\r\nalla inser att styrkan i ett samhälle inte bara och\r\nkanske inte ens främst ligger i styrkan hos staten.</pre><pre>I regeringsförklaringen angav vi fyra alldeles\r\navgörande uppgifter för de kommande åren: att\r\nfullt ut komma med i det europeiska samarbetet, att\r\nåterupprätta Sverige som en tillväxt- och\r\nföretagarnation, att genomföra en\r\nvalfrihetsrevolution i välfärdspolitiken och insatser\r\nför de sämst ställda och att driva på omvandlingen\r\ntill ett samhälle som är mindre resursförbrukande\r\noch mindre miljöbelastande än det som vi har fått i\r\narv. Dessa fyra uppgifter, som vi satt upp för oss,\r\nutgår från en ny syn på politiken och på dess\r\nuppgift. Vi tror inte att politiken kan, eller ens bör\r\nförsöka, lösa alla problem eller ingripa i alla frågor\r\ni samhället. Vi tror inte att allt blir bättre bara för\r\natt det politiseras. Vi tror inte att Sverige i alla sina\r\ndelar kan styras och regleras vare sig härifrån\r\nriksdagen eller från regeringskansliet.</pre><pre>Lars Werner vädjade till regeringen att inte\r\nadministrera ett nedläggningsbeslut av ett företag.\r\nJag kan försäkra Lars Werner att det är denna\r\nregerings avsikt att inte administrera företag över\r\nhuvud taget så långt detta går att undvika. Det är\r\ndenna regerings uppfattning att företag sköts bäst\r\nav dem som är tillsatta att sköta företagen och att\r\nLars Werners, min och andras kompetens på det\r\nområdet faktiskt har sina begränsningar. Ett\r\nsamhälle kräver ansvarsfördelning, och det är inte\r\nregeringen eller riksdagen som sköter företagen.</pre><pre>Men vi tror samtidigt att politik har en viktig\r\nuppgift att fylla när det gäller att riva hinder och att\r\nskapa möjligheter, hinder som i dag begränsar för\r\nindivider, familjer och företag och möjligheter som\r\nden nya utvecklingen öppnar. Det gäller inte minst\r\ni det europeiska perspektivet. Där har vi nu en\r\nmöjlighet att vara med att bygga upp en\r\nsamarbetsordning som kan säkra frihet, utveckling\r\noch demokrati, förhoppningsvis för generationer\r\nframöver. Det är en stor uppgift. Där skall vi vara\r\nmed.</pre><pre>Det innebär också nya möjligheter för samarbetet i\r\nden nordiska familjen. Jag hade möjlighet att i går\r\ni Helsingfors med president Koivisto och\r\nstatsminister Aho diskutera vad vi gemensamt ser\r\nsom nödvändigt för att ge också det nordiska\r\nsamarbetet den nya start som behövs. Ekonomin\r\nställer oss självfallet inför stora utmaningar. Men\r\navgörande är att vi inser vilka dessa problem\r\nfaktiskt är. Det handlar inte om att invänta den ena\r\nvändpunkten eller den andra.</pre><pre>Valrörelsens och valårets ständiga proklamerande\r\nav vändpunkter var ett lika felaktigt som fåfängt\r\nförsök att se bort från de grundläggande\r\nproblemen. Sanningen är att det, alldeles oavsett\r\nom det är högkonjunktur eller lågkonjunktur i\r\nSverige, under en betydande tid har gått sämre för\r\nSverige än för andra motsvarande länder. Ingen\r\nkan bortse från att Sverige har halkat efter i en tid\r\nnär den ekonomiska och teknologiska\r\nomvandlingen gör att ekonomin i världen i övrigt\r\nhåller på att skjuta fart.</pre><pre>Vi lovar -- låt oss vara alldeles entydiga på den\r\npunkten -- inga snabba vändpunkter. Vi vet att vår\r\nekonomi nu försämras så snabbt att det kommer att\r\nta avsevärd tid att börja vända på kurvorna. Det\r\nsade vi i valrörelsen med all önskvärd tydlighet, och\r\ndet kommer vi att få anledning att upprepa många\r\ngånger under den tid som ligger framför oss.</pre><pre>När socialdemokraterna lämnade över\r\nregeringsmakten till en borgerlig regering 1976\r\nsades det att det var ett dukat bord som lämnades\r\növer. Det blev ju, som vi alla vet, snabbt en klassisk\r\nfras i vårt politiska språk -- klassisk just därför att\r\nden var så uppenbart felaktig.</pre><pre>När socialdemokraterna så återkom 1982\r\nförklarade de att det nu var deras uppgift att diska\r\nupp efter de borgerliga åren, och det skulle ske med\r\nen jättedevalvering och med den magiska formel\r\nsom döptes till den tredje vägens ekonomiska\r\npolitik.</pre><pre>Nu vet vi hur det gick. Devalveringspolitiken var ett\r\nmisstag, och den tredje vägens ekonomiska politik\r\ngick mycket snabbt åt fel håll. I den mån\r\nsocialdemokraterna försökte diska slog de ganska\r\nsnabbt sönder porslinet, och så småningom flydde\r\nde t.o.m. från spillrorna i allmän förvirring.</pre><pre>I Dagens Industri, som jag läste i dag på morgonen,\r\nhävdas att läget för vår ekonomi nu är sämre än det\r\nvar 1976. Jag vill inte träta med Dagens Industri\r\neller andra om detaljer i den jämförelsen, men på\r\nen alldeles avgörande punkt tycker jag att\r\nförutsättningarna är väsentligt bättre nu än vad de\r\nvar då. Då fanns knappt insikten om att det faktiskt\r\nhade gått snett. Det skulle dröja ända till början av\r\n1980-talet innan den fick sådan kraft att den kunde\r\nbörja omsättas i politisk handling.</pre><pre>I dag finns en bred insikt -- det visar inte minst\r\nvalresultatet -- om att den gamla politiken inte\r\nlängre fungerar. Inte ens socialdemokraterna\r\nverkar längre vilja tala om den tredje vägens\r\npolitik. Alla är vi eniga om att devalveringsvägen\r\nen gång för alla är stängd. Det finns en bred enighet\r\nom att vi skall söka medlemskap i den europeiska\r\ngemenskapen.</pre><pre>Ingvar Carlsson refererade i sitt anförande några av\r\nde beslut som fattades under framför allt det\r\nsenaste året. De fanns -- om vi nu skall tala om vad\r\nsom står i regeringsförklaringar och vad som inte\r\nstår där -- inte till någon del i regeringsförklaringen\r\nefter valet 1988. Där stod ingenting om att vi skulle\r\nsöka medlemskap i EG. Ändå skedde vändningen.\r\nDet var positivt och bra, och bl.a. det medför att\r\ngrunden i dag är bättre.</pre><pre>Men motsättningarna och problemen finns där\r\nändå. Vi har en grundläggande motsättning -- det\r\när alldeles uppenbart -- i synen på det enskilda\r\nägandet, det spridda sparandet och det fria\r\nföretagandet. Det var -- det skall jag inte dölja i\r\ndag -- ett viktigt mål när vi arbetade med\r\nregeringsförklaringen att se till att vi blev klara just\r\nden 4 oktober, att det var den 4 oktober som vi\r\näntligen kunde ge beskedet att löntagarfonderna\r\navskaffades -- därför att i detta besked ligger en så\r\nstark signal om en annan syn på betydelsen av det\r\nfria företagandet, det enskilda ägandet och det\r\nspridda sparandet för att välståndet återigen skall\r\nbörja växa. Utan en renässans för företagandet\r\nkommer vi aldrig att kunna lösa den svenska\r\ntillväxtkrisen. Då kommer den arbetslöshet som\r\nplågar oss alla politiskt och som är en tragedi att\r\nfortsätta växa, och då kommer vi som nation att\r\nfortsätta halka efter.</pre><pre>På 1970-talet trodde man ofta att det var den\r\noffentliga sektorn som var utvecklingens motor.\r\nDen är förvisso viktig, men synsättet var felaktigt.</pre><pre>På 1980-talet verkade man tro att bara man\r\ndevalverade fram en bättre konkurrenssituation för\r\nstorföretagen skulle allting lösa sig. Även det\r\nsynsättet var dess värre felaktigt. Det är bara\r\ngenom att på bredden återupprätta det fria\r\nföretagandet som vi åter kan ge de\r\nvälståndsskapande krafter som ligger slumrande i\r\nvårt samhälle och i vår ekonomi ny luft under\r\nvingarna. Det är detta som är inriktningen på vår\r\npolitik.</pre><pre>Vi säger att vi skall sänka skatter för småföretagen.\r\nIngvar Carlsson säger att detta är sänkta skatter för\r\nkapitalägare och aktieägare. Ingvar Carlsson ger\r\nmig en del råd och talar om vad det innebär att bilda\r\nregering och vara statsminister. Jag lyssnar gärna\r\ntill dem, och en del av dem är förvisso också kloka\r\noch framförda i välmening. Men låt mig då ge ett\r\nråd tillbaka, från en partiordförande till en annan,\r\noch det är detta: Jag tror att om socialdemokratin\r\nskall bli relevant i debatten om 90-talets problem\r\noch 90-talets möjligheter är det dags att stuva\r\nundan den gamla marxistiska retoriken. Det är dags\r\natt glömma 1800-talets klasskampsfraser; det är\r\ndags att lägga undan de röda fanorna. Marxismen\r\noch dess retorik, dess fraser och dess\r\nanalysmodeller har passerats av utvecklingen och\r\nhar inte mycket att göra med 1990-talets svenska\r\nverklighet.</pre><pre>Det förefaller förligga en del bekymmer vad gäller\r\nbåde Lars Werner och Ingvar Carlsson beträffande\r\nregeringsförklaringens goda mottagande. Det\r\nklagas en del över vad där inte stod. Jag läste\r\nregeringsförklaringen i 48 minuter och tyckte nog\r\natt där snarare stod för mycket än för litet --\r\nåtminstone om man tar omfånget i beaktande. För\r\noss var en regeringsförklaring inget dokument som\r\nskulle ange varje detalj i fråga om allt som vi skall\r\ngöra under tre år. Det vore fel, och så skall politik\r\ninte bedrivas. Vi angav vägarna, värderingarna och\r\nvisionerna. Sedan får vi återkomma till alla\r\ndetaljer.</pre><pre>Vad vi vill göra med sjukförsäkringssystemet är en\r\nav nationens minst förborgade hemligheter. Låt\r\nmig också säga att vi inte ser regeringsförklaringen\r\nframför allt som en bidragskatalog, där vi ger\r\nbesked om varje enstaka förändring i varje enstaka\r\nbidrag för de år som ligger framför oss. Det är ett\r\nfel sätt att se på politiken. Vi redovisar värderingar,\r\nvägar och visioner.</pre><pre>Det fanns de som under 1980-talets valrörelser\r\ntrodde att karensdagarna var 1980-talets viktigaste\r\nfråga. Det var de inte, och inte heller är de 1990-\r\ntalets viktigaste fråga, men vi skall genomföra det\r\nvi sagt. Den saken skall det inte råda något tvivel\r\nom.</pre><pre>Till slut vill jag rikta mig till Lars Werner, som tog\r\nupp en fundamental punkt, nämligen\r\nskattesänkningar och då även i det europeiska\r\nperspektivet. Han säger att ingen tvingar oss att\r\nsänka skatter. Nej, men verkligheten är den att vi\r\nstår mitt inne i en industriell kris. Verkligheten är\r\nockså den att vi lever i ett Europa där inte bara\r\nBerlinmuren som bekant är riven, utan också andra\r\nmurar är rivna. Det finns inga murar som tvingar\r\nkvar sparande, företagande och investeringar i\r\nSverige, om villkoren i Sverige är sämre än i det\r\növriga Europa.</pre><pre>När murarna är rivna i detta nya Europa lever vi i\r\nden nya konkurrensen och de nya möjligheternas\r\nverklighet. Denna verklighet tvingar oss också,\r\nsamtidigt som den ger oss större möjligheter att\r\nbygga ett bättre samhälle -- att ta itu med de skatter\r\nsom har begränsat och bromsat företagandet, något\r\nsom har gjort att vi har halkat efter och som har gett\r\noss den arbetslöshetskris som kommer att\r\ndominera så mycket av vår politiska dagordning.</pre><pre>(Applåder)</pre><pre>Anf. 5 Socialminister BENGT WESTERBERG\r\n(fp):</pre><pre>Fru talman! Låt mig säga med en gång säga att det\r\när med något blandande känslor som jag ser på den\r\naktuella politiska situationen i Sverige. Jag känner\r\nglädje och entusiasmen över att Sverige har fått en\r\nny regering, där folkpartiet liberalerna finns med.\r\nDet ger oss möjligheter att förverkliga mycket av\r\ndet vi tror på i politiken.</pre><pre>Vi liberaler är mycket nöjda med den\r\nregeringsförklaring som Carl Bildt avgav här i\r\nkammaren i fredags. Den förenar ekonomisk\r\nrealism med socialt engagemang, på ett sådant sätt\r\natt det står i samklang med våra liberala\r\nvärderingar.</pre><pre>Vi underskattar på inget sätt de ekonomiska\r\nsvårigheter som Sverige står inför. Vi har varit\r\nmedvetna om dem och har öppet redovisat dem\r\nunder hela valrörelsen. De är just detta som har fått\r\nsocialdemokraterna att anklaga oss för\r\nsvartmålning, men vår verklighetsbild visar sig nu\r\nvara mycket sann.</pre><pre>Att bryta den ekonomiska stagnationen är den\r\nstora utmaningen för den nya regeringen. Det\r\nkommer att kräva tuffa tag, och något annat har vi\r\ninte heller förespeglat väljarna. Vi har fått deras\r\nmandat att föra den politik som krävs för att få i\r\ngång utvecklingen i Sverige.</pre><pre>Fru talman! I den sista debatten här i kammaren\r\ninför valrörelsen kritiserade jag Ingvar Carlsson\r\noch socialdemokraterna för att under den gångna\r\nmandatperioden har satt solidariteten på undantag.\r\nIngvar Carlsson svarade då att min kritik egentligen\r\ninte var avsedd för socialdemokraterna utan för\r\nmina tilltänkta regeringskolleger. Den\r\nregeringsförklaring som vi nu har avgett visar att\r\nhan hade fel. Den gör upp med många av\r\nsocialdemokraternas svek mot solidariteten. Det\r\ngäller t.ex. de handikappade, u-landsbiståndet och\r\nflyktingpolitiken.</pre><pre>Jag har hört att Ingvar Carlsson i en kommentar till\r\nregeringsförklaringen har anklagat mig och\r\nfolkpartiet liberalerna för att i\r\nregeringsförklaringen ha svikit våra vallöften till de\r\nhandikappde. Låt mig då bara konstatera att\r\nsådana anklagelser helt saknar grund. Vi kommer\r\natt genomföra de reformer som vi har utlovat. Det\r\nfinns alltså anledning till glädje.</pre><pre>Men det finns också, fru talman, smolk i\r\nglädjebägaren. Jag hade naturligtvis gärna sett att\r\nvalet hade blivit en framgång inte bara för liberala\r\nidéer och förslag utan också för Sveriges liberala\r\nparti. Så blev det nu inte. Valresultatet för vår del\r\nvar dåligt trots en, som vi själva tycker, bra\r\nvalrörelse -- åtminstone i den meningen att vi\r\nlyckades nå ut med vårt politiska budskap.</pre><pre>Av otaliga brev och samtal efter valet vågar jag\r\nredan nu dra två slutsatser.</pre><pre>Min första slutsats är den att många som högt\r\ngillade vår politik ändå inte vågade ge oss sin röst.\r\nDet gäller framför allt människor som delar vårt\r\nstarka sociala engagemang. Dessa människor har\r\nkänt -- därom vittnar många av breven och\r\nsamtalen -- en stark oro för att vi i en\r\nkoalitionsregering inte skulle orka hävda våra\r\nideologiskt grundade ståndpunkter om välfärd, de\r\näldre, handikappade, flyktingar och bistånd.\r\nRegeringsförklaringen visar att dessa tvivlare var\r\nalltför pessimistiska. Naturligtvis är det så, att vi\r\nliberaler bara kan delta i ett regeringsarbete där\r\nekonomiskt ansvarstagande förenas med ett starkt\r\nsocialt engagemang.</pre><pre>Min andra slutsats, fru talman, är den att vår tydliga\r\noch engagerade politik har stött bort en del\r\nmänniskor. Det gäller framför allt vårt\r\nställningstagande för en human flyktingpolitik. Få\r\nsakfrågor fick för vår del så starkt genomslag i\r\nvalrörelsen som just den frågan. Den spänning som\r\nuppstod när jag på valmöten mötte\r\nfrämlingsfientliga personer var journalistiskt\r\nintressant och slog i rapporteringen ofta ut annat\r\nsom jag naturligtvis också berörde i mitt\r\nvalbudskap.</pre><pre>Många har ställt sig frågande inför detta. Man\r\nundrar om inte jag och övriga liberaler av taktiska\r\nskäl borde ha tonat ner vår flyktingvänlighet. Mitt\r\nsvar är att det alternativet inte fanns för oss. Vår\r\nkompass är liberala värderingar. Med utgångspunkt\r\ni dem vill vi leda opinioner -- inte ledas av dessa.\r\nNär våra värderingar hotas måste vi ta strid. Utan\r\nden beredskapen kan ett liberalt idéparti aldrig\r\növerleva. Och utan kampen för hotade liberala\r\nvärden skulle det bli en organisation utan själ.</pre><pre>Vi förlorade säkert röster på den här kampen. Men\r\nvi har också vunnit många människors respekt. Det\r\när en uppmuntran som vi behöver för att kunna föra\r\nkampen vidare nu när rasistiska strömningar växer\r\nsig starkare i Europa, vilka också, som Ingvar\r\nCarlsson var inne på, kastar sin skugga över\r\nSverige. I dag finns det fler och större\r\norganisationer än tidigare som för den kampen mot\r\noss och mot de värderingar som vi står för. Radio\r\nIslam är ett av många exempel.</pre><pre>Jag välkomnar naturligtvis Ingvar Carlsson i\r\nkampen mot de här tendenserna. Jag märkte,\r\ntyvärr, inte mycket av det deltagandet under själva\r\nvaldebatten.</pre><pre>Värst av allt är att de främlingsfientliga\r\nstämningarna har spritt sig också utanför de mest\r\nextrema grupperna. De främlingsfiender som jag\r\nhar mött ute på valmöten har inte varit några udda\r\nfigurer, utan de har speglat en växande opinion i\r\nSverige. I skolvalen har partier till höger om\r\nmoderaterna fått ungefär 10 % av rösterna. Den\r\nfrämlingsfientliga opinionen är med största\r\nsannolikhet också en bidragande orsak till att ny\r\ndemokrati har tagit säte i denna kammare.</pre><pre>Fru talman! Den här högern har under hela\r\nvaldebatten också odlat politikerförakt. Fördomar\r\nom politiker och politiska institutioner, som\r\nnaturligtvis finns på många håll, har exploaterats.\r\nDet är ingen överraskning för mig att över 90 % av\r\nny demokratis väljare visar sig ha litet förtroende\r\nför politiker. Man kan alltid säga att det går att\r\nmisstro politiker utan att misstro demokratins\r\ninstitutioner. Men i praktiken leder en allmän\r\nmisstro mot politker lätt till ifrågasättande av\r\ndemokratins arbetsmetoder. Det blir tydligt när en\r\nledande företrädare för ny demokrati antyder att\r\ndet bästa för Sverige kanske vore om vi bara hade\r\nett politiskt parti eller en stark ledare. Samtidigt\r\nsom våra medmänniskor i Östeuropa har fört en\r\nframgångsrik kamp för att skapa öppna samhällen\r\ngrundade på den enda människovärdiga\r\nstyrelseformen, nämligen demokratin, visar alltså\r\nväxande grupper i Sverige en öppen misstro mot\r\ndemokratins arbetsformer. Det är, fru talman,\r\nillavarslande.</pre><pre>Miljöpartiet kom in i Sveriges riksdag för tre år\r\nsedan. Även de gjorde det efter en valrörelse där de\r\nhade spekulerat i politikermisstro. Jag noterar att\r\nBirger Schlaug i en intervju som gjordes under\r\nsjälva valrörelsen förklarade att han på den\r\npunkten hade ångrat sig. Deltagandet i praktiskt\r\nriksdagsarbete hade fått honom att omvärdera\r\nbåde det demokratiska systemets viktigaste\r\ninstitution och de människor som arbetar här.</pre><pre>När det gäller många andra värderingar kommer ny\r\ndemokrati och folkpartiet liberalerna alltid att ligga\r\nlångt ifrån varandra, men på den här punkten\r\nhoppas jag att ni nydemokrater, efter tre år i\r\nriksdagen, liksom Birger Schlaug och andra\r\nmiljöpartister, skall omvärdera dem som ni under\r\nvalrörelsen har kallat för järnrumpor och andra\r\nmindre trevliga saker. Kanske kan ni också efter tre\r\nårs erfarenhet av praktiskt riksdagsarbete känna\r\nden grundläggande respekt för politik och politiskt\r\narbete som är en nödvändig del i varje demokrati.</pre><pre>Fru talman! Det växande stödet för värderingar\r\nsom direkt strider mot det vi liberaler står för när\r\ndet gäller demokrati, välfärd, solidaritet och\r\ninternationalism inger oro. Att försvara de här\r\nvärdena blir vår viktigaste uppgift under åren\r\nframöver. Det skall vi göra genom opinionsbildning\r\nute på fältet. Men det skall vi också göra genom att\r\ni regeringsställning förnya och utveckla välfärden,\r\nså att människor kan få mer valuta för\r\nskattepengarna. Jag är övertygad om att det är\r\nnödvändigt för att återvinna och bibehålla den\r\nsolidaritet som är grunden för all välfärdspolitik.\r\nDet känns som ett meningsfullt mål för oss liberaler\r\ni de kommande årens politiska arbete.</pre><pre>Låt mig, fru talman, sluta med en personlig\r\nbekännelse. Människor som blir politiker har olika\r\ndrivkrafter. Även liberaler brinner hetast för olika\r\nsaker. För en del handlar det om att rädda älvar och\r\nfjällskogar, för andra om att stoppa socialistiska\r\nexperiment med löntagarfonder och liknande eller\r\natt verka för att internationalismen skall vara en\r\nledstjärna i den praktiska politiken. För åter andra\r\nhandlar det om att medverka till att Sverige blir ett\r\nland med ett rikare kulturellt utbud och ett bra land\r\natt leva i för skapande människor. Jag skulle kunna\r\nge många fler exempel på vad som driver liberaler\r\noch säkert även andra politiker.</pre><pre>För min personliga del är den viktigaste drivkraften\r\natt skapa bättre villkor för det som vi brukar kalla\r\ndet glömda Sverige; för handikappade, gamla och\r\nsjuka i långvården, barn som far illa, förföljda\r\nkvinnor, människor i operationsköer och många\r\nandra. Därför känner jag personligen en alldeles\r\nsärskild glädje och stolthet över att få bli chef för\r\nsocialdepartementet och att där, efter måttet av\r\nmin förmåga, försöka dra fram det ''glömda\r\nSverige'' i ljuset och medverka till att\r\nlevnadsstandarden för de människor i Sverige som\r\ni hög grad befinner sig i skuggan skall kunna\r\nförbättras.</pre><pre>Jag skulle vara en dålig liberal om jag för en sekund\r\nföreställde mig att jag om tre år skulle känna mig\r\nnöjd med det som då har åstadkommits. Men en hel\r\ndel hoppas jag ändå att vi, trots den kärva\r\nekonomin, skall kunna göra. Jag är besjälad av\r\növertygelsen att det går att föra socialliberal\r\nvälfärdspolitik i en borgerlig regering och jag vill\r\nvisa att det är mer än en privat övertygelse.</pre><pre>(Applåder)</pre><pre></pre><pre>Anf. 6 Miljöminister OLOF JOHANSSON\r\n(c):</pre><pre>Fru talman! Väljarna ville ha förändring och\r\nförnyelse. Därför röstade de fram en ny majoritet\r\noch möjlighet till en ny regering. Därför valde de in\r\ntvå nya partier och röstade ut ett annat. Det är det\r\nklara beskedet från valet den 15 september.</pre><pre>Efter valet har de fyra icke-socialistiska partierna,\r\ncentern, folkpartiet liberalerna, kristdemokraterna\r\noch moderaterna, förhandlat för att gemensamt\r\nforma en långsiktig och stabil regeringspolitik. Det\r\nhandlar om att gå in i regeringsarbetet med en\r\ngemensam syn på de stora uppdragen i 1990-talets\r\nSverige. Det handlar om att staka ut vägarna för\r\nEuropasamarbetet, för en ekonomi i balans och\r\nmed rättvis fördelning, för den gemensamma\r\nverksamhetens förnyelse med ökad valfrihet för\r\nmedborgarna samt för ett moderniserat och\r\nmiljövänligt Sverige, som kan möta det nya\r\nårtusendet med framtidstro och optimism.</pre><pre>Hela Sverige skall leva och utvecklas. Bara så kan\r\nvi rätt ta till vara alla resurser i vårt land;\r\nmänniskorna och deras kunskaper, marken,\r\nskogarna, åkrarna, företagandet, viljan att ta\r\ninitiativ, kulturen och inte minst vår natur. Bara så\r\nfår Sverige fullgoda förutsättningar att samspela\r\nmed europeiska grannstater i en allt mer integrerad\r\nvärld. Hela Sverige skall leva! Nu är denna\r\nuppfordran från människor, enskilt och i\r\nfolkrörelser, ett uppdrag för hela landets regering.</pre><pre>Det är också en uppfordran till exempelvis\r\nkoncernstyrelsen i ASSI, som berördes i\r\nförbigående och som sammanträder i morgon. Jag\r\nhar, under det interregnum som har varit innan\r\nregeringen bildades, i egenskap av partiordförande\r\nlyssnat mycket noggrant på tankegångarna och\r\nsynpunkterna från Kalix kommun och från de\r\nanställda. Det är självklart att det är statens\r\nrespresentanter i styrelsen som nu har att ta sitt\r\nansvar. Det gör man bara om man lyssnar på de\r\nanställda och om man ordentligt läser de\r\nkvalificerade konsultrapporter som finns, men som\r\nman har stoppat i byrålådan hittills.</pre><pre>Centerpartiet har aktivt medverkat i\r\nregeringsförhandlingarna för att, tillsammans med\r\növriga partier, fullfölja mesta möjliga av den politik\r\nsom vi gick till val på -- enligt valprogrammet en\r\npolitik i hela folkets intresse. Modernisera Sverige!\r\nFörbättra näringslivets villkor! Förstärk de många\r\nmindre företagens ställning! Fördela rättvist! Sänk\r\nskatten på nödvändig konsumtion! Sänk\r\nlöneskatten i Norrlands inland!</pre><pre>Jag vill gärna säga att det är en särskild glädje att vi\r\nhar lyckats få igenom många av de här kraven. Som\r\nny riksdagsman 1972 var jag med om att motionera\r\nom sänkt skatt på maten, med utgångspunkt i den\r\nsituation som redan då förelåg i övriga Europa.</pre><pre>Att införa vårdnadsersättning och arbeta fram\r\nförslag om höjd grundpension, att garantera vård\r\noch omsorg, att bekämpa arbetslöshet och inflation\r\nsamt att ge Sverige en grön start -- en politik för ren\r\nluft, rent vatten, friska skogar och sjöar -- det var\r\ncenterns besked före valet. Det är också den politik\r\nsom vi nu skall vara med om att förverkliga i\r\nregeringsställning.</pre><pre>Den nya regeringens program rymmer\r\nnytänkande -- nya former för välfärden -- med\r\nstärkt grundtrygghet, nya satsningar på\r\ninfrastrukturen, ett nytt klimat för företagen. Det\r\nställer krav på att skydda och förbättra miljön, att\r\nta miljöansvar och därmed skapa en utveckling som\r\nhåller i längden, både ekonomiskt och ekologiskt.\r\nEn sådan politik är centern beredd att ta ansvar för.</pre><pre>Regeringsförklaringen innebär i väsentliga delar en\r\ngrön start för Sverige. Den är ett genombrott för\r\nmiljöpolitiken som ett av de grundläggande\r\nuppdragen. Spelregler fastställs, aktiva styrmedel\r\nkommer att användas och det obevekliga\r\nmiljömålet erkänns: Allt vi människor tar oss för\r\nmåste -- och nu citerar jag -- ''utgå ifrån vad naturen\r\nlångsiktigt tål. Vi har inte rätt att föröda för de\r\ngenerationer som kommer efter oss.\r\nFörsiktighetsprincipen måste vara en viktig\r\nledstjärna.''</pre><pre>Att miljöpolitiken skall utgå från vad naturen\r\nlångsiktigt tål, att avfall skall återanvändas,\r\nåtervinnas eller återföras till naturens eget\r\nkretslopp är två avgörande principer, som\r\nsocialdemokratin hittills inte velat acceptera vid\r\nmiljöbesluten i riksdagen.</pre><pre>Behovet av en samlad och skärpt miljölagstiftning\r\nhar länge stått klart. Nu får Sverige en miljöbalk.\r\nMiljösituationen kommer att redovisas för\r\nriksdagen. Miljön skall också den mätas och\r\nvärderas. För detta krävs särskilda\r\nnaturresursräkenskaper. För detta krävs en\r\nkomplettering av den samlade produktionen med\r\nmiljövärden.</pre><pre>Planfrågorna överförs till miljödepartementet, som\r\nblir ett miljö- och resursdepartement. Därmed\r\nmarkeras kravet på en helhetssyn i miljöpolitiken.\r\nDärmed betonas tyngdpunkten att förebygga\r\nmiljöskador. Även så måste vi sätta pris på miljön.\r\nBränslen som är miljövänliga gynnas särskilt.\r\nMiljöavgifterna vidareutvecklas som styrmedel.</pre><pre>Biotekniken skall regleras. Stödet till Östersjöns\r\nrening skall stärkas. Det internationella\r\nmiljösamarbetet skall också i övrigt prioriteras.\r\nInför förhandlingarna med EG knäsätts den viktiga\r\nprincipen att högsta tillämpade ambitionsnivå på\r\nmiljöområdet skall gälla.</pre><pre>De outbyggda älvarna, liksom andra värdefulla\r\nvattendrag, skall skyddas. Målet läggs fast att nya\r\nfordon skall kunna drivas utan fossilbränslen. Ett\r\nrealistiskt mål enligt min uppfattning är att det går\r\natt klara till sekelskiftet. Miljökonsekvenser skall\r\nredovisas före varje beslut och projekt som innebär\r\nstörre miljöpåverkan.</pre><pre>Socialdemokraternas partiordförande sade i en TV-\r\nkommentar till regeringsförklaringen att\r\n''miljöpolitiken är den socialdemokraterna stått\r\nför''. Frågan är då: Varför tillämpade inte\r\nsocialdemokratin -- med uttalad ambition att bli ett\r\nmiljöparti -- dessa avgörande principer på miljöns\r\nområde? Men jag välkomnar naturligtvis en bred\r\nenighet även på detta område. Det är mycket\r\narbete som ligger framför oss.</pre><pre>Till människans frihet hör arbetet. Varje människa\r\nhar rätt att utvecklas utifrån sina egna\r\nförutsättningar, att växa, ha ett värde och påverka\r\nsin situation. Människans frihet, värdighet och rätt\r\ntill arbete är starkt sammanlänkade.</pre><pre>För oss i centern finns det ingen tvekan. Vi kan\r\naldrig någonsin acceptera arbetslöshet. Kampen för\r\narbete åt alla måste drivas med kraft och\r\nkonsekvens. Därför kommer den nya regeringen\r\natt mobilisera hela den samlade\r\narbetsmarknadspolitiska arsenalen för att skapa\r\nförutsättningar för arbete i hela landet.\r\nNödvändiga investeringar i landets järnvägar, vägar\r\noch högskolor tidigareläggs -- det ger arbete nu.\r\nInlandsbanan får en chans -- det ger framtidstro.\r\nSocialdemokraterna väntar på den s.k.\r\nvändpunkten. Men det är bara hårt arbete och\r\naktiva åtgärder som kan skapa nya förutsättningar\r\nför arbete.</pre><pre>Det grundläggande är att skapa ett nytt ekonomiskt\r\nklimat -- en sund ekonomi, där hela svenska folket\r\när delaktigt. Därför är sänkningarna av momsen på\r\nmaten och på inrikes persontrafik så nödvändiga.\r\nDe betyder mest för alla som lever med smala\r\nekonomiska marginaler -- främst barnfamiljerna\r\noch pensionärerna -- enligt Sparbanksgruppens\r\nhushållsekonomer, som kom till tals i en tidning\r\nhäromdagen. Beskattningen av turismen sänks.\r\nDen har motverkat sitt eget syfte.</pre><pre>Rättvis fördelning är nyckeln till en ny ekonomisk\r\npolitik, där vi alla är beredda att respektera strama\r\ntyglar och där vi alla har förståelse för nödvändiga\r\nförnyelseåtgärder -- inte minst till gagn för de\r\nhundratusentals små och medelstora företag som är\r\ngrundbulten i 1990-talets näringslivsutveckling.\r\nSatsningen på universitet och högskolor, runt om i\r\nlandet, fortgår. Medel från avvecklingen av\r\nlöntagarfonderna skall användas för bl.a.\r\nforskning, även vid de mindre högskolorna.\r\nSparande skall stimuleras.</pre><pre>Jordbruket skall producera livsmedel av hög\r\nkvalitet och andra miljövänliga råvaror -- på köpet\r\nfår vi öppna landskap.</pre><pre>Hela samhället vinner när hela landets\r\nproduktionsförmåga tas till vara. Kalla det gärna\r\neffektivt resursutnyttjande. Det handlar om nya\r\njobb och att ge en ny start för hela Sverige. Då kan\r\nvi skapa en harmonisk storstadsutveckling -- med\r\nbalans mellan arbetsplatser och boende, mellan\r\nmänniska och miljö. Då kan vi stoppa\r\nåderlåtningen av glesbefolkade områden. Då\r\nvinner hela landet.</pre><pre>Demokratin kan aldrig tas för given. Jag vill gärna\r\ninstämma i de ord som sagts bl.a. av Bengt\r\nWesterberg. Kampen för att de många\r\nmänniskorna skall vara delaktiga i samhället måste\r\nständigt fortsätta. Det kräver decentralisering. Den\r\nnya regeringen kommer positivt att pröva åtgärder\r\nför att stärka den lokala demokratin, bl.a.\r\nkommundelningar.</pre><pre>Demokratin kräver förnyelse och fördjupning.\r\nFolkstyret måste få verklig innebörd -- bl.a. genom\r\natt rollen för folkets förtroendevalda ombud\r\nrenodlas. Som förtroendevalda skall vi ge uttryck\r\nför människors visioner, idéer och krav på ett bättre\r\nsamhälle. Vi skall vara människornas företrädare\r\noch tjänare: forma färdriktningen och spelreglerna,\r\nansvara för grundtryggheten. Alla medborgare\r\nskall veta att bra barnomsorg och bra vård,\r\näldreomsorg och vardagsstöd för handikappade\r\nfinns att tillgå -- men tjänsterna skall kunna\r\ntillhandahållas av fler än de offentliga. Den nya\r\nregeringen välkomnar både kooperativa och\r\nenskilda initiativ.</pre><pre>Naturligtvis måste vi som partier förankra vår\r\npolitik före valet i våra organisationer så långt detta\r\när möjligt, och efter valet föra den politiken till\r\nförverkligande så långt vi förmår. Det gäller både\r\nvalprogrammet och hur förverkligandet skall ske.</pre><pre>Vårt mål har varit en icke-socialistisk majoritet i\r\nriksdagen och en regering baserad på denna\r\nmajoritet. Vårt andrahandsmål var den\r\nfyrklöverregering som nu har bildats.</pre><pre>Sänkt skatt på nödvändig konsumtion är en del av\r\nvår förankrade politik. Den återfinns nu i\r\nregeringsförklaringen. Vårdnadsbidrag för\r\nsmåbarnsfamiljer är ett centerkrav sedan första\r\nhälften av 60-talet. Det finns nu med i regeringens\r\npolitik.</pre><pre>Regeringens besked att vårdnadsbidrag skall börja\r\ngenomföras under mandatperioden är en seger för\r\nrättvisan -- och samtidigt en vägvisare till hur\r\nförnyelsen av välfärdens former skall fortgå.</pre><pre>Ett vårdnadsbidrag, lika för alla barn, skapar både\r\nrättvisa och valfrihet. Olika barnomsorgslösningar\r\nges lika värde. Så myndigförklarar vi föräldrarna.\r\nDe skall kunna välja den barnomsorgslösning som\r\npassar deras barn och dem själva bäst.</pre><pre>De sämst ställda pensionärernas situation måste\r\nförbättras. Höjd grundpension kommer att\r\nutredas -- det har tidigare förvägrats -- tillsammans\r\nmed andra åtgärder, med sikte på att kunna\r\ngenomföras 1993.</pre><pre>Europapolitiken är en självklart hörnpelare i den\r\nnya regeringens politiska plattform.</pre><pre>Frigörelsen och förnyelsen hos våra grannfolk i\r\nCentral- och Östeuropa är utan tvivel det mest\r\nglädjande och hoppingivande som har hänt också\r\noss under de gångna två åren. Men den är fylld av\r\nsmärta. Det ser vi inte minst dagligen i rapporterna\r\nfrån det sargade Jugoslavien. Jag delar naturligtvis\r\nIngvar Carlssons oro över den extremism med\r\nhistorisk bakgrund som vi kan se i dagens Tyskland.\r\nDet är en allvarlig utveckling. Men det viktiga är\r\nändå att ta fasta på det positiva. Den frihet som\r\nfolken i Central- Östeuropa har fått befriar också\r\noss. Deras behov och önskningar är också våra.</pre><pre>Vi är mitt inne i dynamisk process som gäller hela\r\nEuropas utveckling lika väl som EGs framtida\r\nfärdriktning. För första gången någonsin i historien\r\nhar Europas folk förutsättningar att tillsammans\r\nskapa en frihetens och fredens världsdel, där\r\nmänniskor kan färdas fritt, arbeta, studera och bo,\r\nhandla, turista och utbyta kultur. Därför är det så\r\nsjävklart för oss i centern att Europavisionen också\r\nomfattar hela Europa.</pre><pre>Ingen sitter med facit i hand. Men möjligheternas\r\ndörrar står på glänt. Därför är det särskilt angeläget\r\natt understryka behovet av en samlad svensk\r\nEuropapolitik med bred parlamentarisk\r\nförankring. En folkomröstning kommer att fälla\r\ndet slutliga avgörandet i vad gäller den del av\r\nEuropapolitiken som är direkt knuten till Sveriges\r\nansökan om medlemskap i EG.</pre><pre>Den möjlighet som frigörelsen i Öst- och\r\nCentraleuropa öppnar skall tas till vara.\r\nRegeringens klara prioritering av t.ex. omfattande\r\nmiljöinsatser för Baltikum är ett klart besked, och\r\ndenna prioritering skall inte gå ut över fattiga\r\nmänniskor i andra delar av världen.</pre><pre>Som nordisk samarbetsminister vill jag aktivt bidra\r\ntill att den nordiska dialogen och samhörigheten\r\nstärks. Det är här som de nära förbindelserna, den\r\nnära samverkan, den nära förståelsen och den nära\r\ngemenskapen finns, inte minst språkmässigt.\r\nInternationaliseringen ökar. Det kräver mer av\r\nregional samverkan och förutsätter ett Norden utan\r\nnya barriärer.</pre><pre>(Applåder)</pre><pre>Anf. 7 Statsrådet ALF SVENSSON (kds):</pre><pre>Fru talman! Jag är glad över att vara tillbaka\r\ntillsammans med 26 andra kristdemokrater. Jag\r\nkommer mycket väl ihåg när jag var ensam i\r\ngruppen. Jag kommer också ihåg att under åren\r\n1985--1988 indroducerades detta med\r\napplåderande. Jag undrade naturligtvis väldigt\r\nmycket hur det skulle bli efter mitt anförande. Jag\r\nerinrar mig en mycket värmande applåd som\r\nberodde på att jag halverade mitt anförande dagen\r\nföre sommaruppehållet.</pre><pre>Fru talman! För några kvällar sedan visades i ett\r\nTV-program filmen 351. Filmen tog 12 minuter.\r\nDen handlade om barns fasor och vedervärdiga\r\nförhållanden runt om på vårt jordklot. Varför heter\r\nfilmen 351? Jo, under de 12 minuter som filmen\r\npågår dör 351 barn i u-länder.</pre><pre>Fru talman! Jag insåg självfallet att jag, när det blev\r\nmin tur att tala, lätt skulle komma att upprepa våra\r\nnationella debattämnen -- om bristen på ekonomisk\r\ntillväxt och om nödvändigheten av att få i gång vår\r\nsvenska småindustri. Därför, men naturligtvis inte\r\nbara därför, vill jag gärna inleda med några frågor\r\nsom berör människor, medmänniskor som bor långt\r\nborta.</pre><pre>Ibland låter det i debatten som om dessa våra\r\nminsta som bor i avlägsna länder inte tillhör vårt\r\nansvarsområde, om jag får uttrycka mig så -- men\r\ndet är just det de gör!</pre><pre>Det vore mig verkligen fjärran att vilja ställa svensk\r\nekonomisk tillväxt mot engagemanget för de fattiga\r\noch svaga. Jag är helt övertygad om sambanden\r\ndem emellan.</pre><pre>I regeringsförklaringen står mycket entydigt:\r\n''Enprocentmålet ligger fast''. Därmed är det de\r\nfacto uttalat att den svenska ekonomiska tillväxten\r\nkorresponderar med nivån på biståndet, och\r\ndärmed på våra möjligheter att rädda, värna och\r\nhjälpa.</pre><pre>Samtidigt som vi har all anledning att glädjas över\r\ndeklarationer om nedrustning och över att en\r\ndemokratiseringens vind går över världen, vet vi att\r\nden totala fattigdomen blir alltmer omfattande allt\r\nfler människor. Knappast något skulle glädja mig\r\nmer än om vi tillsammans, nu när vi kan glädjas\r\növer nedrustning och över frigörelse från\r\ntotalitarismen, kunde ta krafttag, kunde enas för\r\natt hålla solidariteten, kärleken till och omtanken\r\nom medmänniskor levande.</pre><pre>Fru talman! En förutsättning för att vi skall bry oss\r\nmer om varandra, för att vi skall vilja leva efter Den\r\ngyllene regeln, är att vi lär oss och vidareför den\r\nmänniskosyn som aldrig kan göra halt vid några\r\nnationers gränser, som aldrig kan värdera\r\nmänniskor olika utan som ger alla människor\r\noberoende av ras, kön, intellekt, ålder etc. ett\r\nokränkbart värde.</pre><pre>När årets skolval -- flera talare har redan varit inne\r\npå detta -- refererades i pressen gav det oss säkert\r\nonda aningar. Många svenska ungdomar hade\r\nröstat på partier eller partibeteckningar som vänder\r\nryggen åt demokratin och den människosyn och\r\netik som just går i armkrok med demokratin.</pre><pre>När jag såg valresultatet från skolvalet kom jag att\r\ntänka på några ord ur boken ''Varför demokrati?'',\r\nskriven av professor Alf Ross, publicerad direkt\r\nefter andra världskriget. Ross skriver:</pre><pre>''Det vår tid mer än något annat har behov av efter\r\nnazismens moraliska upplösning av alla värden, är\r\nett återupprättande av den moraliska tron på\r\nmänniskovärdet. Jag tror att den djupaste\r\ninspirationskällan till en sådan återfödelse alltjämt\r\när att söka i den humanism och kristendom som\r\ngenom årtusenden har utgjort grundvalen för vår\r\nkultur.''</pre><pre>Fru talman! Jag hoppas att vi alla i alla partier i\r\nSveriges riksdag tar på oss vår ofrånkomliga uppgift\r\natt se till att barn och ungdomar får en motkraft mot\r\nrasmism och förakt för medmänniskor. Låt oss\r\nhjälpas åt att på det sättet vitalisera demokratin.</pre><pre>När vi talar om västerlandets kulturella och\r\ndemokratiska värden går tanken lätt till det Europa\r\nsom vi har sett formats och som formas mitt framför\r\nvåra ögon. De allra flesta av oss ser med spänning\r\nfram mot EG-förhandlingarna. Runt de\r\nformuleringar som regeringsförklaringen rymmer\r\nfinns det också en bred uppslutning här i\r\nkammaren. I denna deklaration upptar dessa frågor\r\nett avsevärt utrymme.</pre><pre>Jag tycker i och för sig inte -- och säkert ingen\r\nannan heller -- att man skall mäta frågors betydelse\r\nutifrån omfång i text. Hela EG-frågan,\r\nintegreringen i Europa kommer emellertid att\r\ndomineras mycket av den politiska debatten\r\nframöver. Jag hoppas att vi skall se detta som en\r\nutmaning, som en spännande möjlighet att få\r\nimpulser och uppleva positiv påverkan på samma\r\nsätt som vi ser möjligheterna att ge impulser och att\r\npåverka.</pre><pre>När Europa läkt samman, när EG funnit fastare\r\nformer, är jag övertygad om att nord--syd-dialogen\r\nkommer att dominera. Självfallet skall vi utifrån\r\nviljan till rättfärdighet, drivna av solidaritet\r\nengagera oss för södra halvklotet, men vi kan vara\r\nsäkra på att även Europas säkerhet, Europas\r\nframtida ekonomi och handel kommer att fordra\r\nvidgade horisonter.</pre><pre>Fru talman! Den avkollektivisering och\r\nvalfrihetsrevolution som nu skall påbörjas i vårt\r\nland och som genomförts i land efter land tror jag\r\nkommer att vitalisera demokratin. För oss\r\nkristdemokrater har det alltid varit en\r\nsjälvklarhet -- ja, faktiskt en demokratifråga -- att\r\nföräldrarna själva får välja den vård och\r\nomsorgsform som man anser vara bäst för det egna\r\neller de egna barnen.</pre><pre>Jag skulle faktiskt vilja ropa: Äntligen! Äntligen\r\nbemyndigas föräldrar att utgå ifrån det enskilda\r\nbarnets behov, att sätta barnets situation i centrum.\r\nMånga kommer självfallet att även i fortsättningen\r\natt välja en daghemsplats. Och dessa skall vara av\r\nbästa kvalitet. Men många kommer också att välja\r\natt under några år ge mer tid för sina barn.</pre><pre>Barnomsorgsfrågan handlar ju faktiskt inte bara\r\nom valet av omsorgsformer. Den handlar ytterst om\r\nvilken syn vi har på familjen och på de små\r\nnaturliga gemenskapernas roll för fostran och\r\nförmedling av värden och värderingar.</pre><pre>Fru talman! Jag vill gärna understryka vårdens och\r\nomsorgens roll och betydelse. Det är, tror jag, 90-\r\ntalets största inhemska utmaning att se till att\r\nmänniskor får den vård och omsorg de har rätt till\r\natt få och detta under värdiga former.</pre><pre>Jag tycker självfallet att det är ytterligt angeläget att\r\nfå betona att ''en trygg pensionering är en rättighet\r\nför alla'', som det står i regeringsförklaringen, men\r\ndet är verkligen lika viktigt att betona att en trygg\r\noch åtkomlig vård är en rättighet för alla.</pre><pre>Under valrörelsen har vi allihop mötts av skriande\r\nbrister på just vårdområdet. Det är alldeles riktigt\r\natt vård och omsorg fungerar utomordentligt bra på\r\nde allra flesta håll. Men detta är icke en tröst för\r\ndem som står i kö, för dem som väntar och väntar,\r\nlider av värk och plågas av ängslan.</pre><pre>Jag vill ha sagt, fru talman, att den ''större översyn\r\nav sjukvårdens organisation och finansiering'' som\r\nregeringsförklaringen uttalar är en av\r\nmorgondagens viktigaste uppgifter.</pre><pre>Fru talman! Några få dagar under den svenska\r\nvalrörelsen kände vi alla hur stalinismens isande\r\nfamntag -- kuppmakarna i Kreml -- satte skräck i\r\nsinnena. Jag tycker att det finns all anledning att\r\nerinra om den frihetens frenesi som människor i\r\nSovjetunionen orkade visa. Människor som enbart\r\nläppjat på frihet och rättigheter hade ett enormt\r\noch imponerande civilkurage och ville inte släppa\r\nifrån sig den lilla bit av demokratisering som hade\r\nuppnåtts. Låt mig få uttala som vår innerligaste\r\nförhoppning att demokratiseringsvågen får\r\nfortsätta att ta fart i vårt nära grannland.</pre><pre>Jag vill verkligen också hoppas att vi nu alla är\r\nberedda och villiga att bistå med både materiell och\r\npersonlig hjälp, så att inte människor på andra\r\nsidan Östersjön drabbas än värre av svält och\r\numbäranden och därmed kanske öppnar portarna\r\nför nya reaktionära anslag.</pre><pre>Det är också, fru talman, en oerhörd glädje att vi\r\nnu får uppleva ett slut på ockupationen och\r\nannekteringen av Estland, Lettland och Litauen.</pre><pre>Under balternas beundransvärda frihetskamp har\r\neuropeiska regimer hyst en viss ängslan för att oroa\r\nMichail Gorbatjovs perestrojka, och därför har\r\nman inte alltid så frimodigt som man måhända velat\r\nkrävt de baltiska staternas självständighet.</pre><pre>Nu finns det inte längre några hinder för oss att\r\nbygga broar av vänskap över Östersjön på vilka vi\r\nkan frakta kunskap och allsköns nödvändiga\r\nresurser.</pre><pre>Jag är säker på att vi alla på sistone har hört mycket\r\nom Östersjöns baltiska stränder, om förgiftning och\r\nförödelse. Vi skall emellertid inte alls berömma oss\r\nsjälva av att ha skött Östersjöns miljövård som vi\r\nborde, i synnerhet inte om man beaktar våra\r\nekonomiska förutsättningar. Nu har vi emellertid\r\nall anledning, ja, jag vill kalla det ett oavvisligt\r\nansvar, att se till att Östersjön räddas, för det är ett\r\nverkligt räddningsarbete det handlar om och inget\r\nannat.</pre><pre>Jag när den ivrigaste förhoppning, fru talman, att\r\nÖstersjön skall tillfriskna och återfå hälsan. Innan\r\ndetta har skett kan inte kringliggande länder känna\r\nmiljömässig fred och frihet.</pre><pre>Fru talman! 1990 års livsmedelspolitiska beslut har\r\nfått allvarliga följder för enskilda jordbrukare och\r\nför näringen som sådan. Investeringarna är lika\r\nmed noll och många jordbrukare ser i dag ingen\r\nmöjlighet att få långsiktig lönsamhet i sin\r\nverksamhet.</pre><pre>Sedan omställningsbeslutet fattades har Sverige\r\nansökt om medlemskap i EG, och i det perspektivet\r\när det nödvändigt att vi aktivt skapar\r\nförutsättningar för en stark och konkurrenskraftig\r\njordbruksnäring. Det är mycket tillfredsställande\r\natt en avstämning av riksdagens beslut skall ske i en\r\nsärskild kommission och att frågan om\r\narealersättning då prövas. Nu gäller det att gjuta\r\nnytt mod i vår svenska modernäring och skapa\r\nframtidstro och rimliga förutsättningar för ett\r\nlivskraftigt svenskt jordbruk.</pre><pre>Fru talman! Vi glädjs över det som sker i\r\nSovjetunionen, över händelseutvecklingen i\r\nBaltikum, men vi känner förtvivlan över\r\nutvecklingen på Balkanhalvön. I TV ser vi hur\r\nmänniskor dödas och massakreras, hur städer och\r\nbyar bombas, hur skräcken lyser ur människors\r\nögon.</pre><pre>Många anhöriga till människor på Balkan som\r\nunder tidigare år funnit sitt hemland i Sverige\r\nkänner ständig förtvivlan och ängslan. Låt oss ivrigt\r\nhoppas att ansträngningarna från bl.a. FN och EG\r\nkan resultera i att de stridande parterna verkligen\r\nlägger ned vapnen och att den nya vapenvila som\r\nnu ingåtts kommer att bestå.</pre><pre>Fru talman! Jag citerade Alf Ross tidigare i mitt\r\nanförande. Jag skulle gärna vilja avsluta med att\r\nlåta de sista orden i hans bok ''Varför Demokrati?''\r\ngenljuda i kammaren:</pre><pre>''Kampen om demokratin försiggår samtidigt på det\r\nmoraliska, det rättsliga och det ekonomiska\r\nområdet. Dessa tre områden är intimt förbundna i\r\ninbördes växelverkan. Varje dag försiggår kampen\r\npå alla fronter. Det är vår tids största drama. Vi är\r\nalla medansvariga för dess utgång. Det gäller icke\r\nendast vår frihet utan drömmen om ett lyckligare\r\noch rättfärdigare samhälle.''</pre><pre>(Applåder)</pre><pre></pre><pre>Anf. 8 INGVAR CARLSSON (s):</pre><pre>Fru talman! Jag har nu väntat i 45 minuter för att\r\nfå replikera på statsministerns anförande. Jag är\r\nmedveten om att bra TV-program går i repris, men\r\njag är inte helt säker på att denna\r\nregeringsdeklaration riktigt platsar för det. Tre\r\nrepriser direkt är ändå litet väl häftigt, och det är\r\ninte särskilt publikvänligt. Det kan naturligtvis\r\ntolkas som att det behövs fyra regeringsföreträdare\r\nför att redovisa regeringsdeklarationen -- helt\r\nenkelt därför att statsministern inte kan företräda\r\nhela sin regering. I så fall är det ganska allvarligt.</pre><pre>Carl Bildt ville tolka sin regering som ett resultat av\r\nväljarnas krav på förändring. Nåja, det är väl en\r\nsanning med modifikation. Två av\r\nregeringspartierna är stora förlorare, de har gjort\r\nstora förluster i valet. Trots att Carl Bildt har fyra\r\npartier i regeringen med alla de problem som detta\r\ninnebär är det en minoritetsregering.</pre><pre>Jag noterade att Carl Bildt inte med ett ord nämnde\r\ndet som jag menar är den stora och allvarliga\r\nförändringen i jämförelse med tidigare val,\r\nnämligen att högerextremism har fått ett fotfäste,\r\ninte minst bland de yngre väljarna. Det hade\r\nkanske varit klädsamt om statsministern hade\r\nuttalat en viss oro på den punkten.</pre><pre>Jag tänker hålla inne med kritiken. Så småningom\r\nblir det dags för en mera handfast granskning av\r\nden nya regeringens politik i verkligheten. Men jag\r\nmåste säga att jag blev förvånad när Carl Bildt mera\r\nfortsatte som oppositionspolitiker i stället för att\r\nredovisa och försvara sin regeringsdeklaration. Jag\r\nupplevde väldigt mycket av konfrontation under\r\nCarl Bildts anförande, väldigt litet av\r\nsamarbetsklimat. För dagen noterar jag bara detta\r\nsom något våghalsigt för en minoritetsregering som\r\nåtminstone delvis har sagt att man inte skall göra sig\r\nberoende ny demokrati. Eller är det så att Carl\r\nBildt inte ännu är riktigt på det klara med att han\r\nfaktiskt är statsminister? Vid tidigare\r\nregeringsskiften har ju finansministrar haft svårt att\r\nskifta, och det är möjligt att Carl Bildt har liknande\r\növergångsproblem.</pre><pre>Det kan väl också hända att det sitter kvar en del av\r\ndet som den förre partisekreteraren, den\r\nnuvarande utbildningsministern, sade på valnatten.\r\nFrån moderaternas sida fanns det bara två mål,\r\nhette det. Det ena var att tillfoga socialdemokratin\r\nett rejält valnederlag, det andra att ge moderaterna\r\nen hygglig framgång. För mig var detta ett av det\r\nmest häpnadsväckande uttalanden som gjorts av ett\r\nparti som skall överta regeringsmakten. Att ta\r\nansvar för landet, att fundera över hur man skall\r\nkunna bilda en handlingskraftig och ansvarsfull\r\nregering fanns över huvud taget inte med i\r\nperspektivet. Det var ett utomordentligt\r\nanmärkningsvärt uttalande denna valkväll, kanske\r\ndet mest anmärkningsvärda. Som\r\noppositionsföreträdare har jag ändå rätt att nu få\r\nsvar på vissa frågor. Som statsminister fick jag\r\nbesvara frågor från fem partier, och jag lade ofta\r\nmin inledning åt sidan och svarade på 20--30 frågor.\r\nJag ställde nu tre frågor.</pre><pre>Den första löd: Hur blir det med arbetslivsfonden?\r\nDetta är för oss en oerhört viktig fråga. Och två\r\nregeringspartier har gett rakt motsatta besked. Nu\r\nställer jag frågan igen, Carl Bildt. Skall\r\narbetslivsfonden avskaffas, eller får den vara kvar?</pre><pre>Den andra frågan som jag ställde löd: Hur vet ni att\r\nni kommer att klara av besparingar på 10--15\r\nmiljarder kronor? Det är kanske på grund av\r\nbristen på trovärdighet från regeringen på den här\r\npunkten som börsen rasar. Det må vara att\r\naktieägare förlorar pengar, men det är ett symptom\r\npå en allvarlig kris i ekonomin om denna\r\nutförsbacke fortsätter.</pre><pre>Jag ställde en tredje fråga som jag fick ett svar på,\r\nnämligen om regeringen kommer att dela ut en del\r\nav de 20 miljarderna i AP-fonderna till dem som\r\nhar allemansfonder. Detta försvarade Carl Bildt.\r\nDet innebär alltså att aktieägare kommer att få del\r\nav det som är löntagarnas och pensionärernas\r\ngemensamma egendom. Om Carl Bildt inte stöts av\r\nfördelningspolitiska skäl, vill jag be honom läsa Jan\r\nBröms artikel i Dagens Nyheter i dag, där han säger\r\natt nuvarande AP-fonder måste användas som\r\ngrundpott i det framtida pensionssystemet. Att dela\r\nut de pengar som finns i AP-fonderna är en helt\r\nvansinnig fondstrategi. Det är alltså SACOs\r\nekonomiske expert som säger detta.</pre><pre>Jag blev också väldigt förvånad över att Carl Bildt\r\nsade att regeringen inte tänker bry sig om\r\nnedläggningshotade företag, vare sig de ligger i\r\nKalix eller någon annanstans. Det här är ett\r\nsensationellt besked, eftersom det innebär att en\r\nviktig del i att hela Sverige skall leva riskeras och\r\nkommer att gå förlorad. Regionalpolitiken, som vi\r\nhar byggt upp undan för undan, har varit ett\r\nutomordentligt viktigt instrument för att människor\r\ni hela landet skall kunna känna en viss trygghet i\r\nsysselsättningen. Men statsminister Bildts besked\r\nhär i dag är ett dråpslag när det gäller Norrland,\r\nBlekinge, Gotland, Värmland och Bergslagen.\r\nDessa företag skall i fortsättningen inte vänta sig\r\nnågot statligt stöd eller någon statlig inblandning.\r\nDet var det besked som den nye statsministern gav.\r\nOch visst var det ett besked i nyliberal anda.</pre><pre>Vändpunkter skall vi inte tala om, säger Carl Bildt.\r\nSverige har halkat efter. Om vi som exempel tar\r\nperioden 1970--1990 så har Sverige haft en mycket\r\nbra tillväxt, om man bortser från åren 1976--1982.\r\nÅren 1976--1982 drar onekligen ner\r\ngenomsnittssiffran en del. Men under de år som\r\nsocialdemokratin har haft ansvaret har det varit en\r\nmycket god tillväxt i Sverige. Ert recept är att om\r\nman bara sänker skatterna får man fart på\r\ntillväxten. Men det finns ju länder som har prövat\r\ndenna politik. I USA, där skattenivån ligger på\r\n30 %, sjönk produktionen,\r\nbruttonationalprodukten, under första halvåret\r\nmed 1,8 %. I Storbritannien, där skattenivån är\r\n36 %, sjönk bruttonationalprodukten med 2,0 %. I\r\nCanada sjönk bruttonationalprodukten med 2,1 %.\r\nDen medicin som ni ordinerar och skriver ut har i\r\nverkligheten visat sig inte fungera.</pre><pre>Jag måste också reagera mot att Carl Bildt säger\r\nsamma sak som sin finansminister, nämligen att ni\r\ninte fick plats i regeringsförklaringen med beskedet\r\natt man skall sexdubbla avgifterna till\r\narbetslöshetskassan och att man skall införa två\r\nkarensdagar, ett besked som innebär ett dråpslag\r\nmot löntagarna. Carl Bildt säger att\r\nregeringsförklaringen ändå blev så lång, 45\r\nminuter. Det avslöjar prioriteringen, nämligen att\r\ndet är oerhört viktigt att tala om för dem som har\r\nkapital att de skall få skattesänkningar men att det\r\ninte är viktigt att tala om för löntagarna att man\r\ntänker ta betydande summor från dem.</pre><pre>Trots att vi i dag skall diskutera\r\nregeringsdeklarationen tänker jag ändå ta upp den\r\nhalvt kastade ideologiska handsken från Carl Bildt.\r\nVi har gjort upp med marxismen, i den mening som\r\nCarl Bildt här talar om, på ett mycket tidigt\r\nstadium. Det gjorde först Axel Danielsson och\r\nsedan på 20-talet Nils Karleby. Men striden\r\nkommer under 90-talet att stå mellan dem som vill\r\nha ökade klasskillnader i samhället och som vill\r\ndriva fram ett tvåtredjedelssamhälle -- och vi vet\r\nhur sådana samhällen blir, det ser vi i\r\nStorbritannien och i USA med massfattigdom och\r\notrygghet mitt i de rika länderna -- och\r\nsocialdemokratin, vars värderingar vi kommer att\r\nslåss för och som handlar om trygghet,\r\nmedmänsklighet, rättvisa och jämlikhet. Det är de\r\nsaker som enligt socialdemokratins uppfattning har\r\ngjort Sverige till ett bra land att leva i. Och dessa\r\nidéer och värderingar kommer socialdemokratin att\r\ndriva stenhårt i opposition. Och jag förstår, efter\r\nden nya regeringens deklaration att det är detta\r\nsom vi kommer att få strid om i Sverige under 90-\r\ntalet. Och jag kan försäkra att socialdemokratin\r\ninte ett ögonblick räds den striden. Det är riktigt att\r\nvi har drabbats av ett valnederlag som vi tar\r\nallvarligt på, men vi är fortfarande den starkaste\r\npolitiska kraften i Sverige, och vi kommer att\r\nkämpa för våra idéer -- tills vidare i opposition. Men\r\nSverige kommer att behöva en socialdemokratisk\r\nregering ganska snart.</pre><pre>(Applåder)</pre><pre>Anf. 9 IAN WACHTMEISTER (nyd):</pre><pre>Fru talman! I denna församling besvarar man\r\ntydligen inte andras frågor, även om det kallas för\r\ndebatt. Ute i verkligheten brukar man göra det, och\r\njag skall därför försöka svara. Själv kommer jag väl\r\natt få mina svar via någon emissarie som inte finns.</pre><pre>När jag hörde Bengt Westerbergs anförande trodde\r\njag ett tag att det var ny demokratis\r\nregeringsförklaring som vi var här för att diskutera.\r\nOch vi borde väl tacka så mycket för\r\nuppmärksamheten. Men dess värre visade sig\r\nBengt Westerberg vara full av sina egna\r\nförutfattade meningar och gjorde beskrivningar av\r\nny demokrati som påminde mig om hur Expressen\r\nhänvisar till Expressen för att bevisa att det som\r\nExpressen skriver är sant. Hittills har vi låtit Bengt\r\nWesterberg hållas. Sverige skulle ju få en regering i\r\nlugn och ro. Nu har vi dock fått höra att\r\nfrämlingsfientligheten har fört ny demokrati till\r\ndenna kammare. Nej, det har den inte. Det har det\r\nsunda förnuftet och 370 000 människor gjort, folk\r\nsom hade fräckheten att inte rösta på bl.a.\r\nfolkpartiet. Sådant kallas för demokrati. Vi fick\r\nhöra att politikerföraktet ligger bakom ny\r\ndemokratis framgångar. Det säger Bengt\r\nWesterberg samtidigt som han faktiskt häller mer\r\nbensin på brasan genom att visa hur snarstucken en\r\npolitiker kan vara. Bengt Westerberg talar om att\r\npolitikerföraktet helt enkelt snarast skall upphöra.\r\nPå den punkten delar jag fullständigt hans\r\nuppfattning, och vi har nu världens chans att visa\r\natt det borde upphöra. Framför allt har regeringen\r\nchansen att visa det genom politisk handling,\r\neftersom det är precis detta som folk efterlyser.</pre><pre>Jag tycker faktiskt, och vill gärna påpeka det\r\neftersom ingen annan lär göra det, att ny demokrati\r\nuppträtt nog så ansvarsfullt i varje väsentlig fråga i\r\ndenna kammare. Därför tycker jag att magister\r\nWesterbergs lektion i hur vi skall uttala oss, vilka\r\nord vi skall använda, osv. blir litet väl pompös och i\r\nvarje fall fullständigt meningslös. Vi är demokrater,\r\nvar alldeles lugna över det. Vi är här. Vi är lika\r\nmycket valda som alla andra här. Vi är beredda att\r\nta ansvar. Vi vet vad vi tycker, och vi väljer faktiskt\r\nsjälva hur vi uttrycker våra åsikter.</pre><pre>Jag vill ta upp en sakfråga apropå\r\nregeringsförklaringen. Varför är det så viktigt att\r\nvärna om hemspråksundervisningen när det\r\nsamtidigt krävs en bred kartläggning av\r\npensionärernas levnadsvillkor?</pre><pre>Behöver man verkligen kartlägga hur det är att leva\r\nunder existensminimum? Här vore det väl enkelt,\r\nhumant, självklart och helt i folkpartiets linje, om\r\njag har förstått det rätt, att besluta att de som har\r\nbyggt landets välstånd inte ens får leva under\r\nexistensminimum.</pre><pre>Svensk konkurrenskraft är en mycket viktig annan\r\nsakfråga. I regeringsförklaringen är energiavsnittet\r\nkort, och vi hoppas att det skall tydas som att hälsan\r\ntiger still. Konkurrenskraften för svensk industri är\r\nju helt avgörande för oss alla. Då kan vi inte bara\r\ndiskriminera oss själva, som vi gör om vi inför\r\nmiljöavgifter som utländska konkurrenter inte har,\r\neller om vi inför en energiskatter som utländska\r\nkonkurrenter slipper. Med konkurrenter menas då\r\nföretag i samma bransch.</pre><pre>Sverige är i dag på väg in i EG, och det ger oss\r\ngivetvis en fantastisk möjlighet. Men då får vi inte\r\nstraffa bort oss själva. Vi vill ju alla -- det ser vi i\r\ndagsläget -- ha välståndsskapande jobb. Straffa inte\r\nbort dem då eller skatta inte bort dem! Vi har inte\r\nråd med ett sådant självplågeri.</pre><pre>Min fråga, som vi utgår från icke blir besvarad, är:\r\nKommer regeringen att aktivt verka för att svensk\r\nindustri, utländsk industri baserad i Sverige och\r\nsvenskt lantbruk kan konkurrera -- kan få\r\nkonkurrera -- på lika villkor med annan europeisk\r\nindustri och med europeiskt lantbruk?</pre><pre>Vad gäller miljöpolitiken vill vi än en gång\r\nunderstryka att ingenting skulle ha större\r\nmiljöeffekt även i Sverige än en kraftig satsning på\r\nandra sidan Östersjön. De socialistiska\r\ndiktaturernas miljökänsla och satsning på miljön\r\nvar som bekant obefintlig. Skorstenar och kloaker\r\nleder föroreningarna rakt upp i luften och rätt ut i\r\nvattnet utan rening.</pre><pre>Det betyder å andra sidan att vi har en stor\r\nmöjlighet i dag att nå hundra gånger bättre\r\nmiljöeffekt genom investeringar där borta än\r\ngenom att göra dem här. Varför inte göra det då?\r\nTallinn ligger inte längre bort från denna kammare\r\nän vad Jönköping gör. Vinden blåser även från\r\nöster, och Östersjön är faktiskt även vårt hav.</pre><pre>Så ett ord om idrottsrörelsen, som i\r\nregeringsförklaringen får en klapp på axeln\r\ntillsammans med kyrkorna och de fria samfunden.\r\nSkall man mellan raderna läsa att kineseriet med\r\nskatter, lotteritillstånd, maxvinster, domararvoden\r\nosv. kommer att försvinna? Eller skall även i\r\nframtiden det enormt viktiga och frivilliga arbete\r\nsom lagts ner bestraffas med ett extra momsuttag\r\npå 500 milj.kr.?</pre><pre>När vi, fru talman, ändå talar om moms, vore det\r\nnu inte då snyggt att markera det trendbrott som\r\ndet talas om i den gamla svenska välfärdsmodellen,\r\ndär farbror staten skall ta hand om oss från vaggan\r\ntill graven, genom att momsbefria just\r\nbegravningarna? Då skulle vi alla ha någonting att\r\nse fram emot.</pre><pre>Fru talman! Vid hädanfärden av världens mesta\r\nskattebetalare sätter välfärdsrevolutionen sitt\r\nslutgiltiga utropstecken. Tänk er rätten att få dö\r\nutan moms! Jag känner redan vingslagen.</pre><pre>(Applåder)</pre><pre></pre><pre>Anf. 10 LARS WERNER (v):</pre><pre>Herr talman! Jag noterade för en stund sedan att\r\nnär fru talmannen satt vid bordet lämnade hon\r\nordet till oppositionsledarna. Jag röck till litet\r\ngrand, för det är ungefär som regeringschefen vill\r\natt det skall se ut här i landet. Men sanningen är ju\r\natt ny demokrati ingår i regeringsunderlaget. Jag\r\nvill bara notera detta.</pre><pre>Olof Johansson talade mycket och länge och\r\nvackert om människors värdighet och rätt till\r\narbete, på tal om vad som händer i Kalix och\r\nKarlsborg. Det är vackra ord, men strax innan hade\r\nCarl Bildt sagt när det gäller Kalix att regeringen\r\nskall inte administrera företagen.</pre><pre>Det här tycker jag visar att ni redan efter ett par\r\ndagar i regeringsställning går i otakt i fråga om\r\nregionalpolitiken. Vem i regeringen skall jag tro på\r\nnu, på Carl Bildt eller på Olof Johansson? Tidigare\r\nhar jag ju trott mera på Olof Johansson och centern\r\nnär det gällt regionalpolitik här i landet, men nu har\r\ntydligen centern tvingats att ge upp även på den\r\npunkten.</pre><pre>Är det Penser och andra klippare som skall sköta\r\nekonomin och regionalpolitiken i fortsättningen?\r\nSkall snabba fastighetsaffärer och andra\r\nspekulationsaffärer bli lednings- och\r\nriktningsgivande för regionalpolitik och ekonomisk\r\npolitik här i landet?</pre><pre>Statens representanter måste ta sitt ansvar, säger\r\nOlof Johansson, och lyssna på de anställda. Än en\r\ngång: Vilken regionalpolitik är regeringens? Är det\r\nCarl Bildts eller är det Olof Johanssons?</pre><pre>Olof Johansson, Börje Hörnlund, Görel Thurdin\r\noch Karl Erik Olsson -- och för den delen också min\r\ngamle vän, den nye gruppledaren Per-Ola\r\nEriksson, som känner till förhållandena i\r\nNorrbotten -- delar ni regeringschefens lättsinninga\r\nuppfattning om hur man skall sköta statliga företag\r\noch regionalpolitik eller har ni någon annan\r\nuppfattning? Jag tycker att det här är ni skyldiga att\r\nlämna svar på. Det är en rätt viktig fråga.</pre><pre>Sedan vill jag ställa frågan till både regeringschefen\r\noch de andra regeringsrepresentanterna: Vart tog\r\nfördelningspolitiken vägen i regeringsförklaringen?\r\nFick inte heller den plats?</pre><pre>En fråga som har diskuterats litet grand är att man\r\nvill skriva in äganderätten i grundlagen. Vi anser\r\nockså att människor måste kunna skyddas mot\r\nmyndigheters och regeringars övergrepp, liksom\r\nmot företags övergrepp. Men frågan om\r\ngrundlagsfäst äganderätt är en ganska komplicerad\r\nfråga. Jag skall ta två exempel.</pre><pre>Den ena invändningen hämtar jag från talman\r\nBertil Fiskesjös artikel i Svenska Dagbladet\r\nhäromdagen om att ägande är svårdefinierbart.\r\nVem äger ett hus, den som står som ägare eller den\r\nbank där lånen är placerade och som har rätt att ta\r\nhuset i beslag, om jag inte betalar mina lån? För\r\nmin egen del gäller: Äger jag mitt hus eller är det\r\nSvenska Handelsbanken som äger det?</pre><pre>Med det här exemplet visar Bertil Fiskesjö det\r\nkomplicerade i ägandesituationen. Ett annat\r\nexempel kan jag ta från den här staden.</pre><pre>I Stockholm har alla medborgare rätt att\r\npromenera på vackra stigar och längs stränderna.\r\nT.o.m. Wallenberg och andra rika med stora villor\r\nute på Djurgården har fått maka åt sig litet grand.\r\nI Stockholm kan man därför vandra under\r\nDjurgårdens fallande löv längs stranden utmed hav\r\noch kanaler.</pre><pre>Jag vill fråga Carl Bildt: Skulle den moderata\r\ngrundlagen, som den skrivs, ha kunnat hindra\r\ngenomförandet av att människor fick möjlighet att\r\nvandra t.ex. längs Djurgårdens stränder? I sådant\r\nfall kommer ju den tankegång som ni ibland för till\r\ntorgs att hota människors rätt att fritt röra sig i\r\nlandet -- inget vandrande längs stränderna Den\r\nprincipiella frågan i det här fallet handlar om\r\nrörelsefrihet för alla eller äganderätt till\r\nDjurgårdens stränder för ett par personer.</pre><pre>Låt mig sedan, herr talman, hoppa till en annan\r\nfråga. Det är ju flera organisationer som har skrivit\r\nregeringsprogram. I SAF-tidningen finns ett\r\nregeringsprogram. Det är i fem korta punkter och\r\nhar rubriken Om företagarna regerade.</pre><pre>1. Sänk skatter och arbetsgivaravgifter.</pre><pre>2. Stärk de små företagen.</pre><pre>3. Satsa på infrastrukturen.</pre><pre>4. Inför två karensdagar.</pre><pre>5. Skapa utrymme för privata alternativ inom\r\nvården.</pre><pre>Man kan säga tre saker om detta program. För det\r\nförsta: Trots att det bara är fråga om några punkter\r\nfinns det plats för karensdagarna. För det andra:\r\nDet borde inte stå om företagarna regerade utan\r\nnär företagarna regerar. Det är precis detta\r\nprogram som den borgerliga regeringen nu\r\ngenomför. För det tredje: Om regeringen tänker\r\nfortsätta att gå i Arbetsgivareföreningens och\r\nTimbros ledband, tror jag att många av\r\nregeringspartiernas väljare kommer att uppleva att\r\nderas förväntningar har svikits. Med\r\nArbetsgivareföreningen som ny stark lobbygrupp,\r\nden nya påtryckaren och den nya ideologen i\r\nRosenbad kommer denna regering för många av\r\ndessa människor att innebära en besvikelse.</pre><pre>Till sista några ord om miljöfrågorna. Det står i\r\nregeringsförklaringen att alla har rätt att leva i en\r\ngod miljö. Inbegriper den rätten också rätt till\r\narbete? Vårt parti vill värna och utveckla\r\narbetslivsfonden. Det betyder att resurser kan\r\nsatsas på att få bort dåliga arbetsmiljöer. Men vad\r\nanser regeringen? Därom vet vi ingenting ännu.</pre><pre>Vi har också föreslagit att anställdas möjligheter att\r\nvägra att utföra arbete som skadar den yttre miljön\r\nskall förbättras. Vi menar att det är att öka\r\nmänniskors frihet. Avser regeringen att stödja\r\ndenna frihets- och miljöreform?</pre><pre>Tillhör rätten till god miljö också människor i tredje\r\nvärlden? Fattigdomen är det största\r\nmiljöproblemet i u-länderna. Den tvingar i många\r\nfall människor att utnyttja naturen på ett sätt som\r\ninte är långsiktigt hållbart. Det behövs stöd till\r\nbättre resursutnyttjande i dessa länder, dvs. bättre\r\nenergieffektivitet. Det behövs en ny ekonomisk\r\nvärldsordning, som tar sin början nu med att u-\r\nländernas skuldbörda skrivs ner. I dag betalar u-\r\nländerna mer till i-världen än vad vi betalar till\r\ndem. Delar regeringen uppfattningen att u-\r\nländernas skuldbörda måste skrivas ner? Tänker\r\nregeringen driva den uppfattningen i\r\ninternationella fora?</pre><pre>Av regeringsförklaringen framgår det att\r\nenergiuppgörelsen står fast. Jag vill ställa ett par\r\nfrågor till både regeringschefen och Olof\r\nJohansson, som är intresserad av kärnkraften -- i\r\nvarje fall tidigare av dess avskaffande. Vad betyder\r\ndet ni skriver med avseende på kärnkraften? När\r\nskall avvecklingen börja, och när skall\r\navvecklingen vara avslutad?</pre><pre>Anf. 11 Statsminister CARL BILDT (m):</pre><pre>Herr talman! Ingvar Carlsson har synpunkter på\r\ndebattordningen, och det brukar han ha. Oavsett\r\nom han är i regeringsställning eller i\r\noppositionsställning är det något som är fel. Jag\r\nmedger gärna att en situation med så många partier\r\nsom vi har i dag i riksdagen kan medföra att litet av\r\nspänningen och snabbheten i debatten går förlorad.\r\nMen vi får lära oss att leva -- också i riksdagens\r\ndebatter -- med det flerpartisystem som vi faktiskt\r\nhar och med den litet ökade spänning och mångfald\r\nav företrädare av olika åsikter och värderingar som\r\ndetta ger. Allt kan inte regisseras, bara för att ge\r\nspänning till debatten. Vill väljarna ha fler partier,\r\nbör vi nog respektera det.</pre><pre>Ingvar Carlsson säger att jag fortsätter att vara\r\noppositionspolitiker. Det är rätt. Jag tänker\r\nfortsätta att vara oppositionspolitiker. Jag ser min\r\nuppgift och jag ser denna regerings uppgift inte som\r\natt förvalta och försvara allt det som är. Den skall\r\nvara att opponera mot åtskilligt vi tycker är fel i det\r\nsvenska samhället, och vi skall genomföra\r\nförändringar. Jag ser det som en hedersbeteckning\r\nnär jag betraktas som oppositionspolitiker. Det\r\ninnebär att man erkänner att jag vill förändra i\r\nstället för att bara förvalta. Jag vill gärna fortsätta\r\natt vara, Ingvar Carlsson, en oppositionspolitiker i\r\nmin nya roll som statsminister. Det innebär inte att\r\njag inte skall försöka svara på de frågor som ställs.\r\nLåt mig göra det på några punkter.</pre><pre>Arbetslivsfonden skall fortsätta att finnas. Den\r\nnågot friare syn på hur man använder delar av\r\nmedlen, som också den socialdemokratiska\r\nregeringen hade, är också vår. De 10--15 miljarder\r\nkronorna i besparingar har vi tagit med, därför att\r\nvi öppet och ärligt vill redovisa att det skall bli\r\nbesparingar. Alla dessa besparingar kommer med\r\nall sannolikhet inte att mötas med enbart ovationer\r\nens i denna kammare. Men det är ärligt, hederligt\r\noch redigt att tala om i förväg att det är detta som\r\när vår ambition.</pre><pre>Ingvar Carlsson vet lika bra som jag, eller kanske\r\nännu bättre, att det är i budgetpropositionen som\r\nförslagen läggs fram i sina detaljer, inte i en\r\nregeringsförklaring.</pre><pre>Vidare har vi löntagarfonderna -- Bengt\r\nWesterberg återkommer till den frågan -- och där\r\när vårt besked alldeles entydigt. Löntagarfonderna\r\nkommer att avskaffas. De är ett elände. De har\r\nbromsat och begränsat företagande och\r\nnysatsningar och entusiasm i Sverige under 1980-\r\ntalet. Det kan inte vara en tillfällighet att det under\r\nalla de år som ligger bakom oss har varit nästan\r\nomöjligt att få en socialdemokrat att visa någon\r\nentusiasm inför dessa fonder. De kommer nu att\r\nförsvinna. Det är bra, och det ger utrymme för att\r\nbåde trygga pensionssystemet och förbättra\r\nföretagarklimatet. Det är bra för oss alla.</pre><pre>Ian Wachtmeister ställde också några frågor. En\r\nfråga var om regeringen vill förbättra\r\nkonkurrenskraften för svensk ekonomi och svenskt\r\nnäringsliv i det nya europeiska perspektivet. Mitt\r\ninledningsanförande handlade mycket om detta.\r\nSvaret på den frågan är väl därmed rimligen ja.</pre><pre>Hjälpen till Baltikum, dvs. Estland, Lettland och\r\nLitauen, har också tagits upp av flera olika talare.\r\nDetta togs uttryckligen upp i regeringsförklaringen.\r\nVi kan konstatera att det arbete med några\r\nblandkommissioner som aviserades av den tidigare\r\nregeringen mitt uppe i valrörelsen ännu icke har\r\nkommit i gång. Jag lastar inte den avgående\r\nregeringen för detta. En valrörelse är en valrörelse,\r\noch det tar sin tid att komma i gång. Vi skall få i\r\ngång det arbetet så snabbt som möjligt. Vi har\r\nockså inlett en dialog med de övriga nordiska\r\nregeringarna, framför allt och först den finska, om\r\nhur vi gemensamt skall gå vidare. Det blir ett av de\r\nämnen som kommer att dominera när de nordiska\r\nstatsministrarna och samordningsministrarna\r\nträffas i Mariehamn om en månad.</pre><pre>Lars Werner frågade hur det skall bli med skyddet\r\nav äganderätten i grundlagen och vad det kommer\r\natt innebära. Lars Werner var orolig för att detta\r\nkommer att innebära att det kommer att bli färra\r\npromenadstigar på Djurgården. Jag visste inte att\r\nLars Werner frekventerade promenadstigarna på\r\nDjurgården fullt så mycket, men det är tacknämligt\r\npå många sätt. Stigarna kommer inte att påverkas.\r\nMen ett grundlagsskydd för äganderätten hade\r\nförhindrat en del av de ingrepp som man har sett i\r\nSverige. Framför allt hade det förhindrat ett\r\navskaffande av äganderätten och därmed av\r\nmarknadsekonomi och därmed av\r\nförutsättningarna för ett fritt samhälle i halva\r\nEuropa -- som vi har sett i de socialistiska länderna.\r\nEtt grundlagsskydd för äganderätten är ett värn\r\nmot den socialism som har förött och förstört så\r\nmycket i halva Europa.</pre><pre>Jag vill i all korthet ta upp detta med vem som styr\r\noch ställer i företag -- privata, statliga eller\r\nkommunala. Det gör företagens ledningar och\r\nstyrelser. Sedan finns det ägare, och de har att\r\ntillsätta styrelser som de rimligen bedömer vara\r\nkompetenta att klara uppgiften att styra företagen.\r\nStaten, den föregående regeringen, har tillsatt ett\r\nantal styrelser i ett antal statliga företag och låtit\r\ndem sköta dessa företag på det sätt styrelsen har\r\nfunnit bäst. Jag vill inte lasta den föregående\r\nregeringen eller säga att den är ansvarig för vart och\r\nett av de beslut som har fattats i Nordbanken under\r\nde senaste åren. Det är rimligtvis Nordbankens\r\nledning och styrelser som har fattat de besluten.</pre><pre>Jag har inte anledning att utgå från annat än att den\r\nsocialdemokratiska regeringen har tillsatt den\r\nstyrelse som den har bedömt som mest kompetent\r\natt sköta ASSI -- och däri ligger en generositet. Om\r\nIngvar Carlsson anser att man har tillsatt en\r\ninkompetent, inskränkt eller dålig styrelse för\r\nASSI, vore jag tacksam om jag snabbt fick besked\r\npå den punkten. Det är er styrelse -- inte vår.</pre><pre>Enligt de principer vi har varit eniga om hittills är\r\ndet företagets styrelse som har ansvaret för\r\nföretagets skötsel. Vi är inte på väg tillbaka till en\r\ntid då man trodde annorlunda här i landet och i\r\nandra länder. Men som sagt, om Ingvar Carlsson\r\ntycker att hans regering har tillsatt dåliga styrelser i\r\nnågra statliga företag vore jag tacksam för mycket\r\nsnabba besked på den punkten.</pre><pre>Till slut detta med uppgörelserna med det gamla,\r\nmarxismen och allt detta. Det finns säkert\r\nanledning att återkomma till det i åtskilliga\r\nideologiska debatter under de kommande åren.\r\nMen det är min djupa övertygelse att de\r\nförändringar som har svept fram över Europa, och\r\nockså nu svept in i vårt eget samhälle, är av en mer\r\ndjupgående natur än vad de flesta har insett. Det är\r\nen ny syn på politiken, en ny syn på samhället. Den\r\nkräver att man gör en ideologisk storstädning bland\r\ndem som är fixerade vid det gamla. Ingvar Carlsson\r\nmå anse att denna storstädning är avslutad inom\r\nsocialdemokratin. Jag noterar med stort intresse att\r\ndet finns de som tycker annorlunda.</pre><pre>Jag har sett vad Lars Ilshammar har skrivit i\r\nÖrebro-Kuriren. Han är inte någon ointressant\r\ntänkare -- i varje fall formulerar han sig på ett\r\nintressant sätt. Han skriver att socialdemokratin\r\nmed sina attityder tydligen håller på att bli en\r\nmuseirörelse med blicken vänd bakåt, mot\r\npionjäråren, folkhemsbygget och 60-talets starka\r\nsamhälle. Snart är det kanske lika bra att låta de allt\r\nglesare förstamajtågen sluta på Skansen.</pre><pre>Det är inte alla, Ingvar Carlsson, som anser att den\r\nideologiska uppgörelsen med gammalt\r\nklasskampstänkande, gammal marxistisk retorik\r\noch gamla socialistiska fördomar är helt avslutad\r\nännu.</pre><pre>(Applåder)</pre><pre>Anf. 12 Socialminister BENGT\r\nWESTERBERG (fp):</pre><pre>Herr talman! Får jag först till Ian Wachtmeister\r\nsäga att jag är beredd att gå i döden för ny\r\ndemokratis rätt att uppträda på den politiska\r\narenan och naturligtvis också försvara er rätt att\r\nfinnas i denna kammare. Men jag delar inte era\r\nvärderingar, och det gör inte mina liberala\r\npartivänner heller. Det handlar inte om att vara\r\nsnarstucken, utan för min del om att vara liberal.\r\nIan Wachtmeister är säkert inte särskilt van vid att\r\nbli emotsagd. Men i denna kammare får han vänja\r\nsig vid att det förekommer debatter där olika\r\nåsikter bryts mot varandra. Det är lika bra att vänja\r\nsig vid det och glädjas åt denna företeelse, i stället\r\nför att tala om att det är magister Westerberg som\r\ntillrättavisar. Det är verkligen inte min avsikt att\r\ngöra det.</pre><pre>I de politiska sakfrågor som vi diskuterar har vi i\r\ngrunden helt olika uppfattningar. Det gäller t.ex.\r\nsynen på invandrare. Ian Wachtmeister, och en del\r\nav hans partivänner, har i olika sammanhang\r\nutvecklat ett synsätt som är helt främmande för det\r\nsynsätt som vi liberaler har. Hans sätt att här tala\r\nom hemspråksundervisningen och ställa den mot\r\nbättre stöd till pensionärer som kan ha det\r\nbesvärligt visar på ett synsätt, inte bara när det\r\ngäller hemspråksundervisningen som företeelse\r\nutan när det gäller invandrarna i Sverige, som är\r\nlångt långt ifrån det som vi liberaler försöker\r\ntorgföra.</pre><pre>Ian Wacthmeister sade en annan sak i sitt\r\ninledningsanförande som också visade på den\r\ndjupa klyfta som finns mellan våra värderingar.\r\nHan uttryckte sig ungefär så här: Varje\r\nindustriarbetare bär två offentliganställda på sina\r\naxlar. Vad är det för någonting?</pre><pre>De offentliganställda, det är förskollärarna som tar\r\nhand om industriarbetarens barn på dagarna, när\r\nindustriarbetaren, eller kanske i vissa fall\r\nindustriarbetaren och hans hustru, skall arbeta.\r\nDet är lärarna som undervisar industriarbetarens\r\nbarn. Det är sjuksköterskan som tar hand om\r\nindustriarbetarens gamla pappa, som inte längre\r\nkan bo kvar hemma, och hemvårdsbiträdet som tar\r\nhand om hans gamla mamma, som behöver hjälp\r\nhemma och inte kan klara allting själv. Det är\r\npolisen, som kommer och hjälper till när\r\nindustriarbetaren får inbrott hemma. Det är\r\nlapplisorna, för att nämna också dem, som ser till\r\natt det är någon ordning på stan, så att\r\nindustriarbetaren kan komma fram med sin bil och\r\nså att brandbilar och ambulanser, som ofta körs av\r\noffentliganställda, också kan komma fram.</pre><pre>Talet om att industriarbetaren bär två\r\noffentliganställda på sina axlar är rent nonsens. Det\r\nhandlar om en samverkan mellan människor med\r\nolika funktioner som är lika viktiga. Är det några\r\nsom bär, är det snarare de som jobbar i långvården,\r\ni förskolorna och på dagis. De kånkar och bär långt\r\nmer än vad många industriarbetare i moderna\r\nfabriker gör. Men det viktiga är att det är i\r\nsamverkan som dessa människor kan åstadkomma\r\nett gott samhälle.</pre><pre>Så till den andra oppositionsledaren, Ingvar\r\nCarlsson. Ingvar Carlsson tog upp pensionerna.\r\nHan var kritisk mot att vi hade tänkt använda en del\r\nav det han kallar pensionspengar till andra ändamål\r\nän att betala ut pensioner -- det handlar närmare\r\nbestämt om löntagarfondspengarna. Ingvar\r\nCarlsson vet mycket väl att det avgörande för om vi\r\nskall kunna hålla de pensionslöften som är givna är\r\natt vi får i gång den ekonomiska tillväxten.\r\nFortsätter den ekonomiska utvecklingen som den\r\nhar varit under de senaste åren, under Ingvar\r\nCarlssons ledning, är pensionssystemet hotat. Då\r\nkommer pensionsåtagandena inte att kunna\r\nfullgöras på lång sikt. Därför måste vi få i gång den\r\nekonomiska tillväxten. Vi har då sagt oss att för att\r\nlyckas med det måste vi bl.a. satsa mera på\r\nforskning och högre utbildning. Vi måste satsa på\r\natt få i gång hushållssparandet så att det blir högre\r\nän vad det är för närvarande, så att vi därigenom\r\nfår utrymme för större investeringar i det svenska\r\nsamhället och kan få ned våra underskott i\r\nutrikesaffärerna. För att klara detta vill vi använda\r\nlöntagarfondspengarna. Jag är helt övertygad om\r\natt de satsningar som vi avser att göra kommer att\r\nbidra till en bättre ekonomisk tillväxt och därmed\r\ntill tryggare pensioner, än om pengarna används på\r\ndet sätt som socialdemokraterna har valt att göra\r\noch haft för avsikt att fortsätta med, om de hade fått\r\nförtroende att fortsätta regera i Sverige.</pre><pre>Tillväxt är viktigt för pensionernas skull, men inte\r\nbara därför. Också för att klara de andra åtaganden\r\nsom vi har gjort och vill göra är ekonomisk tillväxt\r\nav helt avgörande betydelse. Jag minns att\r\nsocialdemokraterna i den\r\nkompletteringsproposition som lades fram i våras\r\nframhöll just betydelsen av att sänka utgiftstrycket\r\nför att därigenom få utrymme för sänkta skatter och\r\nfå i gång den ekonomiska tillväxten. Det var kloka\r\nord då, undertecknade av Ingvar Carlsson och\r\nAllan Larsson. Den sanningen är inte mindre sann\r\ni dag. Fortfarande behöver vi sänka en del skatter i\r\nSverige för att få i gång den ekonomiska tillväxten\r\noch kunna klara de viktiga sociala åtaganden som\r\nvi har gjort.</pre><pre>Jag noterade att Ingvar Carlsson nu säger att han\r\nskall driva kraven på solidaritet stenhårt i\r\nopposition. Det får väl sägas vara denna debatts\r\nenda riktiga nyhet hittills. I regeringsställning har\r\nni under senare år verkligen satt solidariteten på\r\nundantag. Det gläder mig om vi nu kommer att få\r\nstöd från svensk socialdemokrati när det gäller att\r\ndriva dessa krav. Det var trist att ni skulle behöva\r\nhamna i opposition för att upptäcka att det är\r\nangeläget.</pre><pre>(Applåder)</pre><pre></pre><pre>Anf. 13 Miljöminister OLOF JOHANSSON\r\n(c):</pre><pre>Herr talman! I högtidliga sammanhang brukar det\r\nsägas att politiska partier är fria staters liv. Nu vill\r\nIngvar Carlsson bara debattera med statsministrar,\r\noch det finns ju bara en här i kammaren -- en vice\r\nockså, ursäkta! Men det är litet ensidigt. Jag tror att\r\ndet är viktigt att bestämma sig för vad det här\r\nhandlar om. Detta är en parlamentarisk församling\r\nmed allt fler partier, partier i regeringsställning och\r\npartier i opposition. Ingvar Carlsson företräder sitt\r\nparti, i varje fall har det verkat så hittills -- inte ny\r\ndemokrati, såvitt jag har kunnat märka. Då är det\r\nviktigt att man klarar ut hur debattförhållandena\r\nskall vara i kammaren i fortsättningen.</pre><pre>Jag har noterat det här också under valrörelsen, då\r\ndet var näst intill omöjligt för centerpartiet att få en\r\ndebatt med socialdemokraterna. Det ingick liksom\r\ninte i strategin.</pre><pre>Jag vill bara säga att när det gäller\r\nregeringssamverkan är vi likvärdiga partier i en\r\nregering. Och det borde vara rimligt att man också\r\ni riksdagen tillämpade principen om likvärdiga\r\npartier, dvs. att man behandlar varandra just som\r\npartier, alla lika.</pre><pre>Låt mig också kommentera något av det som har\r\nsagts, och frågats om. Jag kan förstå att det finns\r\nfrågor. Men jag konstaterar också att det finns\r\nglömska. När det gäller regionalpolitik var det så --\r\noch det är flera som har berört de frågorna -- att det\r\nvar socialdemokratin som med stolthet stängde den\r\ns.k. akutmottagningen på hösten 1982. Det är\r\nviktigt att ni nu talar om ifall ni vill att\r\nakutmottagningen skall öppnas igen. Vi kunde\r\nnotera att socialdemokraterna dessförinnan, före\r\nregeringsskiftet 1982, ville ha mängder av\r\nstrukturfonder i bransch efter bransch. Därefter\r\nändrade man sig, när man kom i regeringsställning.\r\nÄr det dags nu igen?</pre><pre>Vad vi har sagt -- och det är en mycket viktig\r\nprincip, som statsministern har nämnt -- är ju att vi\r\ninte från regeringens sida skall administrera\r\nföretag. Det är alltså detta som principfrågan\r\ngäller. Däremot skall man mycket noga lyssna, och\r\nutgå från att styrelser tar sitt ansvar. Det är vad det\r\nhandlar om i det här fallet. Jag har lyssnat, och jag\r\nutgår från att styrelser är lyhörda också för vad som\r\nstår i regeringsdeklarationen om att hela Sverige\r\nskall leva, och inte vidtar åtgärder som står i strid\r\nmed detta, utan kontakt med ägaren.</pre><pre>Statsministern har svarat på frågan om\r\narbetslivsfonden, och jag behöver inte gå in på den.\r\nDet har ju varit en viktig fråga för oss, och jag vill\r\nbara betona att den resursen på bortemot 15\r\nmiljarder kronor är en av de största satsningarna\r\nnågonsin -- ja, den största någonsin -- för\r\nrehabilitering och för bättre arbetsmiljö, och så\r\nskall den användas.</pre><pre>När det gäller andra miljöfrågor tog Lars Werner\r\nfasta på portalmeningen i miljöavsnittet i\r\nregeringsförklaringen. Det är självklart att man\r\nbörjar med en målsättningsformulering. Sedan är\r\nju målet i det här fallet långt avlägset. Jag gör i\r\nvarje fall inte skillnad på Sverige och andra, mindre\r\nprivilegierade länder. Självfallet skall detta också\r\nprägla vår strävan i det internationella samarbetet.\r\nMen alla vet att det är ett långt avlägset mål -- att\r\nge alla rätt. Ett litet steg på vägen är Rio 1992, som\r\nju handlar just om bättre miljö, kopplad till\r\nutvecklingsmöjligheter för de fattiga länderna. Vi\r\nkommer i varje fall att göra allt som står i vår makt\r\nför att försöka påverka världsopinionen att i det\r\nperspektivet i det internationella arbetet också i\r\nhög grad inkorporera miljön i utvecklingsländerna.\r\nJag har sagt tidigare -- och jag står för det -- att\r\nmiljöfrågan måhända är den största internationella\r\nfrågan över huvud taget för framtiden, om man\r\nundantar fredsfrågan.</pre><pre>Det som gäller energiöverenskommelsen är ju\r\n''gamla skivbekanta'', och det bör egentligen inte en\r\nvälinformerad politiker som Lars Werner behöva\r\nställa frågor om. Energiöverenskommelsen ligger\r\nfast, och det betyder att det är samma svar i dag\r\nsom före valet, dvs. att det är resultaten som avgör\r\nnär kärnkraften kan börja avvecklas, och att det\r\ndärför är så viktigt att få fram tidiga resultat.</pre><pre>Beträffande frågan om avslutningen kan det finnas\r\nolika bedömningar. Men alla som har följt akterna\r\nvet att det står inskrivet i 1988 års energipolitiska\r\nbeslut, åberopat i 1991 års energipolitiska beslut,\r\natt senast 2010 är vad som gäller.</pre><pre>Anf. 14 Statsrådet ALF SVENSSON (kds):</pre><pre>Herr talman! Ian Wachtmeister tog upp frågan om\r\nbiståndet till länder som ligger långt borta, som om\r\nmedmänsklighet, solidaritet och respekt för\r\nmänniskovärdet på något sätt korresponderade\r\nmed avståndet. Nu svarade jag delvis på detta i mitt\r\nförsta anförande. Låt mig också få säga att\r\nbiståndet inte går till länder -- det låter så\r\nopersonligt. Biståndet går till fattiga människor, till\r\nföräldrar som inte har en brödkant eller ett glas rent\r\nvatten att ge åt sina barn eller åt sig själva.</pre><pre>Jag är uppvuxen i en folkrörelsetradition där vi har\r\nlärt oss, och där vi har sjungit, att ''alla äro våra\r\nbröder som på jorden bo och bygga''. Och är det\r\nnågot -- låt mig få vara så personlig, Ian\r\nWachtmeister -- som anfräter mitt samvete, så är\r\ndet just vårt sätt att leva i relation till hur många av\r\nvåra medmänniskor har sin vardag.</pre><pre>Sedan är det ofta så, har jag märkt, att man på\r\nnågot sätt ställer Europa och närheten här mot u-\r\nländerna, mot södra halvklotet. Jag har haft\r\nförmånen, tack vare att vi har många broder- eller\r\nsysterpartier nere i Europa -- i EPP, European\r\nPeoples' Party, i Europaparlamentet, och i EUCD,\r\nEuropean Union of Christian Democrats -- att\r\nmöta ledande Europapolitiker. Vad de ständigt\r\nunderstryker är att sedan vi väl så att säga läkt ihop\r\nEuropa, fått EG att etablera sig, så är det nord--\r\nsyd-dialogen som är vår största utmaning.</pre><pre>Jag hoppas, herr talman, att vi klarar av att\r\nengagera oss både för Europa och för de sämst\r\nställda, för dem som bor på södra halvklotet.</pre><pre>Lars Werner hade läst -- och läste också här ur --\r\nkds partiprogram. Jag vet inte riktigt hur jag skall\r\ntolka det -- som något allmänt intresse för kds,\r\nuppblommat på sistone? Jag har ju hört Lars\r\nWerner tala om de kristna värderingarnas betydelse\r\noch också observerat med vilken frenesi han sjungit\r\n''Pärleporten'' under valrörelsen. Jag är tacksam\r\nför detta intresse. Man skulle också möjligtvis\r\nkunna tänka sig att det beror på att han inte har\r\nnågot eget program att läsa i.</pre><pre>Så frågar Lars Werner: Vart tog\r\nfördelningspolitiken vägen? Men kära nån, Bengt\r\nWesterberg har här talat om detta, och det står i\r\nregeringsförklaringen exempelvis om stödet till\r\nhandikappade. Och det står om vårdnadsbidraget.\r\nJa, vårdnadsbidraget är odiskutabelt\r\nfördelningspolitiskt riktigt. Tidigare\r\ndiskriminerade familjer får nu ett stöd, som under\r\nden här valperioden kommer att introduceras.\r\nBiståndet, som jag tidigare talat om här, är ju\r\nutökat. Har inte det med fördelningspolitik att\r\ngöra?</pre><pre>Herr talman! Vi måste se till -- det är det som är\r\nanslaget -- att ekonomin fungerar så att vi inte\r\nhamnar vid sidan av EG. Endast då har vi något att\r\nfördela.</pre><pre>Vi vet, vilket har sagts flera gånger här, att\r\nexempelvis ATP-systemet kräver ekonomisk\r\ntillväxt. Det är inte enbart detta som kräver det.\r\nDen sociala omtanken genomsyrar\r\nregeringsförklaringen. Försök inte att läsa bort\r\ndetta.</pre><pre>Anf. 15 INGVAR CARLSSON (s):</pre><pre>Herr talman! Ian Wachtmeister sade i ett tidigare\r\ninlägg att han med välbehag läste\r\nregeringsdeklarationen. Jag undrar hur delar av\r\nregeringen uppfattade det betyget.</pre><pre>Ian Wachtmeister talade också mycket om\r\nemissarier, som inte finns men som uppenbarligen\r\nändå existerar på något sätt. Det vore intressant att\r\nhöra Carl Bildt utveckla detta. Vem är denne\r\nhemlige emissarie som upprätthåller någon sorts\r\nkontakt med ny demokrati? Man har från ny\r\ndemokratis sida många gånger sagt att det vore på\r\ntiden att skapa klarhet på den punkten.</pre><pre>Jag noterade att det i Ian Wachtmeisters inlägg inte\r\nfinns ett ord av oro över den tilltagande rasimen,\r\nnynazismen och Sverigedemokraternas intåg i\r\nskolvalet, och inte ett ord om ökade klasskillnader.\r\nDet gör att jag kommer att fortsätta att placera ny\r\ndemokrati på yttersta högerkanten. Det är precis\r\ndär ni hör hemma. Det har ni visat i valrörelsen,\r\noch det har Ian Wachtmeister visat med sina inlägg\r\nhär i dag.</pre><pre>Även det förakt som visats för ''bistånd till folk på\r\nsödra halvklotet'', som det uttrycks, belyser detta.\r\nDe människor som Ian Wachtmeister har talat om\r\när de människor som har kämpat mot apartheid,\r\nsom är ett av 1900-talets mest grymma och brutala\r\npolitiska system. Offren för den politiken har vi\r\nförsökt hjälpa med stöd för utbildning. Barnen i\r\ndessa områden skulle få åtminstone ett mål mat om\r\ndagen, man skulle få möjlighet att bygga vägar och\r\natt åstadkomma vaccinering. Detta är sådant som\r\nenligt Ian Wachtmeister uppenbarligen inte spelar\r\nnågon positiv roll.</pre><pre>Jag blir också bekymrad när jag hör Carl Bildt i\r\nsamma anda tala om att Sverige halkar efter medan\r\nvärlden i övrigt skjuter fart. Det stora bekymret i\r\ndag är att det inte skjuter fart i den fattiga delen av\r\nvärlden. Antingen var det slarvigt uttryckt eller så\r\nvar det dunkelt tänkt eller bådadera. Jag vore\r\ntacksam om Carl Bildt rättade till detta.</pre><pre>Jag trodde att vi i dag diskuterade en\r\nregeringsdeklaration och att regeringen skulle\r\nföreträdas av en representant. Vi skall i nästa vecka\r\nföra en allmänpolitisk debatt där alla partier skall\r\nfå delta. Nog är det ett bekymmer att det i slutet\r\nav en sådan här debatt inte finns fler än ca 20 % av\r\nkammarens ledamöter som anser att debatten är\r\nvärd att lyssna på här i kammaren. Stämmer inte\r\ndetta till någon eftertanke? Borde det inte leda till\r\natt vi i denna kammare diskuterade hur vi skall\r\nkunna få ett ökat intresse för våra\r\nkammardebatter? Jag tror faktiskt inte att en sådan\r\nsläpig debatt som det blir fråga om när man sitter\r\noch väntar i tre kvart på att replikera stimulerar\r\ndebattintresset.</pre><pre>Carl Bildt försöker med ganska dålig debatteknik\r\nta bort skillnaden mellan den socialdemokratiska\r\nregeringen och Bildts regering. Jag hade ungefär en\r\nfjärdedel av debattiden. Carl Bildt och hans\r\nmeddebattörer inom regeringen har över hälften av\r\ntiden. Det är där skillnaden ligger och inte i att vi\r\nhar fler partier i kammaren. Det är trist när Carl\r\nBildt inte kan föra debatten från någorlunda\r\nrimliga utgångspunkter.</pre><pre>Jag ser att Bengt Westerberg sitter räknar antalet\r\nledamöter som är här i kammaren. Om det ökar\r\nnågot medan jag talar är det inte något bevis på att\r\ndebattuppläggningen var bra utan snarare på att jag\r\nkanske har ett visst intresse som debattör.</pre><pre>Jag noterar också att Carl Bildt säger att han tänker\r\nfortsätta som oppositionspolitiker. Han skall\r\nfortsätta konfrontationspolitiken. OK, jag har\r\nnoterat det. Jag har under min tid som statsminister\r\nförsökt att överbrygga motsättningar och skapa ett\r\nsamarbetsklimat. Nu har vi fått besked, och vi\r\nkommer att inrätta oss efter detta.</pre><pre>Carl Bildt säger att AP-fonderna är ett elände. Är\r\ndet inte märkligt att SACOs,\r\nakademikerorganisationernas, ekonomiska expert\r\ninte inser detta, utan tvärtom säger att det är en\r\nvansinnig strategi att göra sig av med dessa pengar\r\nom man vill ha ett bra pensionssystem i framtiden?\r\nFör mig är det dessutom fråga om att man skall dela\r\nut löntagarnas och pensionärernas pengar till\r\naktieägare. Vi kommer att på det bestämdaste att\r\nmotsätta oss detta.</pre><pre>Jag vill säga ytterligare några ord om\r\nregeringsförklaringens internationella avnitt; jag\r\nhar tidigare kommenterat Europaavsnittet. Den\r\nföljer i stort väl upplöjda spår som regering, riksdag\r\noch opposition tidigare har enats om. Sverige\r\nkommer att följa samma mönster, och det tycker vi\r\när bra.  Jag kan emellertid inte på samma sätt\r\ninstämma i övriga avsnitt av den internationella\r\nutblick som regeringen gör i slutet av sin långa\r\ndeklaration. Där saknas den globala helhetssyn\r\nsom jag anser är viktig att anlägga. Inte minst nu\r\nnär Förenta nationerna intar en mer central\r\nposition än någon gång tidigare under hela\r\nefterkrigstiden är det viktigt att detta också präglar\r\nSveriges utrikespolitik och våra deklarationer. FN,\r\nCarl Bildt, är inte en detalj. Det är en hörnpelare i\r\nregeringens och alla andra demokratiska\r\nregeringars utrikespolitik.</pre><pre>Anf. 16 IAN WACHTMEISTER (nyd):</pre><pre>Herr talman! Lugn, Ingvar Carlsson, jag tyckte\r\ninte om allt som stod i regeringsförklaringen. Var\r\nockså lugn när det gäller emissarier. Det var ett\r\nförsök att vara ironisk. Nästa gång jag är det skall\r\njag tala om det i förväg. Jag är orolig över rasismen,\r\noch jag är minst lika orolig över Ingvar Carlssons\r\nmetod att påstå att ny demokrati skulle vara ett\r\nresultat av den. Det är minst sagt\r\nhäpnadsväckande.</pre><pre>Till statsminister Bildt: Det gällde konkurrens på\r\nlika villkor, inte allmänt tal om bättre\r\nkonkurrenskraft för industrin. Jag liksom många\r\noroas av att miljöavgifter liksom skatter,\r\nenergipriser osv. skulle göra det svårt för den\r\nsvenska industrin att konkurrera. Detta är viktigt.\r\nDet handlar inte om oss. Det handlar om den\r\nsvenska industrins och det svenska jordbrukets\r\nframtid. Det var det jag försökte säga.</pre><pre>Bengt Westerberg, min favorit: För det första\r\ngläder mig att Bengt Westerberg vill gå i döden för\r\nny demokratis rätt att existera. Jag kommer att ta\r\nmed i det i nästa bok jag kommer att skriva, som\r\nsannolikt kommer att heta Krokodilerna. För det\r\nandra verkar Bengt Westerberg ha svårt för\r\navvikande uppfattningar, men han oroas samtidigt\r\növer att jag har det. Det skall han inte oroa sig över.\r\nJag blir tvärtom för var dag allt mer intresserad av\r\nden s.k. Westerberg-affekten.</pre><pre>Det sätt på vilket jag behandlade\r\nhemspråksundervisningen var inte alls farligt.\r\nPoängen var att hemspråksundervisningen skulle\r\nvärnas utan någon som helst kartläggning medan\r\nfattigpensionärerna först skulle kartläggas innan\r\nman skulle göra någonting på den kanten. Jag\r\ntycker fortfarande att det är en intressant\r\niakttagelse.</pre><pre>Industriarbetaren som bär två offentliganställda på\r\nryggen, denna fantastiska liknelse som kommer\r\nfrån herr Werthén, är ett sätt att beskriva att vi har\r\nför stor offentlig sektor, för högt skattetryck och för\r\nliten produktiv industri. Det, herr Westerberg, är\r\nlångt ifrån något nonsens.</pre><pre>Jag menar att bistånd behövs även till våra grannar,\r\nAlf Svensson. Att säga att nödlidande personer i\r\nvår närhet inte skall räknas tycker jag är\r\negendomligt. Jag menar att en alltför stor del av\r\nhjälpen hittills har gått just till regimer och inte till\r\nfolk. Dessutom har den gått till odemokratiska\r\nregimer.</pre><pre>Sedan till sist en sak som står i\r\nregeringsförklaringen men som inte varit uppe här:\r\nman säger att det i princip skall vara fri\r\netableringsrätt för radio och TV. Eftersom fri radio\r\noch TV är en självklarhet i en demokrati, undrar\r\nman litet vad detta ''i princip'' betyder. Det verkar\r\nvara svårt med friheten i Sverige. Blotta idén att vi\r\nen gång i tiden ansåg oss behöva en särskild\r\nfrihetsminister är ju ett bevis på detta. Jag hoppas\r\natt Ingvar Carlsson överser med denna historiska\r\ntillbakablick.</pre><pre>Nu gäller det i princip fri etableringsrätt för radio\r\noch TV. Regeringen har arbetat fram en ny\r\nyttrandefrihetsgrundlag, som antogs första gången\r\ni våras och som nu skall upp i den nya riksdagen.\r\nMen se upp i konstitutionsutskottet i nästa vecka\r\noch här i kammaren den 6 november, om lagen\r\nhinner så långt. I förslaget finns ett hot mot just fri\r\nradio och TV, nämligen 1 kap. 12 §. Det skall bli\r\nmöjligt att vid behov, genom lag, förbjuda eller\r\nvillkora reklam i en viss radiokanal, som därmed\r\nkan tvingas att upphöra, eftersom det i praktiken\r\ninte finns något annat sätt att finansiera en fri\r\nradiokanal. Det finns i varje fall mycket få andra\r\nsätt.</pre><pre>Dessutom verkar denna svenska grundlag i\r\nvardande att strida mot Europakonventionen om\r\nmänskliga fri- och rättigheter. Jag tycker mig ha\r\nhört liknande pinsamheter förut. Det tycks, som\r\nsagt, vara mycket segt för friheten i monopolens\r\nrike. Delar statsministern vår omsorg om friheten i\r\netern?</pre><pre>Om jag i en enda fråga skulle få besluta och därefter\r\nlämna landet, till kammarens stora glädje, skulle\r\ndet vara att få en verkligt fri radio och TV. Är det\r\nnågonting som garanterar friheten och den\r\ndemokratiska utvecklingen är det just detta.</pre><pre>Till sist meddelar i dag Strengnäs Tidning att det är\r\nlitet si och så med den etableringsfrihet som\r\nregeringen just har beslutat om. Diverse partier\r\nuppbackade av en enda folkpartist, det räckte med\r\ndet, hindrade mycket riktigt en fri etablering av\r\nbutiker i det aktuella området. Det finns kanske en\r\ndel att göra här trots allt.</pre><pre>(Applåder)</pre><pre>Anf. 17 LARS WERNER (v):</pre><pre>Herr talman! Jag skall inte lägga mig i diskussionen\r\nmellan Olof Johansson och Ingvar Carlsson om\r\nvem som stängde Krisnisses akutmottagning. Det\r\nfår ni väl lösa i ett annat sammanhang.</pre><pre>Jag är däremot mer intresserad av att få ett besked\r\nfrån Olof Johansson vad svaret blir till de anställda\r\nnär det gäller Kalix och de problem som finns där\r\nuppe. Den frågan vill jag också ställa till Alf\r\nSvensson, som nu sällat sig till de många som börjar\r\nintressera sig för min sångröst.</pre><pre>Det är riktigt att jag har sjungit ''Pärleporten'' både\r\ntillsammans med honom och en del andra, men jag\r\nkan också ''Löftena skola ej svikas''. Men den har\r\nhan glömt att döma av vad som står i\r\nregeringsförklaringen.</pre><pre>Sedan när det gäller detta om jag promenerar på\r\nDjurgården eller inte, Carl Bildt. Jag trodde att jag\r\nsom stockholmare hade rätt att promenera på\r\nDjurgården. Jag tog det som ett exempel på den\r\nheliga äganderätten och vad den kan innebära.\r\nMen om inte Djurgården passar, inbjuder jag Carl\r\nBildt och regeringen att promenera i Tyresö skogar.\r\nDå skulle jag och ett par stycken till här i kammaren\r\nkunna visa er vad det kan innebära om\r\näganderätten skrivs in på det sätt som ni vill.</pre><pre>Jag vill säga några ord om det ni tar upp i\r\nregeringsförklaringen när det gäller vinsterna och\r\nföretagen. Det är inte ointressant. I\r\nkonjunkturinstitutets senaste rapport slås det fast\r\natt de stora företagens problem under 80-talet bl.a.\r\nvarit att de haft stora och höga vinster, att företagen\r\nhar blivit nöjda och produktivitetsutvecklingen har\r\nblivit lidande. Detta har inneburit att företagen\r\nmeditativt har slagit sig till ro, nöjda med sina stora\r\nvinster. Om detta kan man ha mycket att säga.</pre><pre>Jag skall ta upp två saker. För det första är detta\r\nungefär vad vårt parti har hävdat sedan länge, och\r\ndet hävdar nu också konjunkturinstitutet. För det\r\nandra har det inte varit skatten på de här företagen\r\nsom har hämmat dem och sänkt deras tillväxtkraft,\r\nutan det har varit företagens egen liknöjdhet inför\r\nstora och enkla vinster. Det har gjort företagen\r\nrelativt självgoda.</pre><pre>När man som nu i regeringsförklaringen vill se över\r\nstatens finanser, statens utgifter och även skall göra\r\nden här översynen av omsorgen om människorna,\r\nom Sverige och om företagen måste man diskutera\r\nutifrån reella synpunkter. Företagens problem är av\r\nen helt annan art än för låga vinster. Under hela 80-\r\ntalet har de haft relativt höga vinster. Har man inte\r\nrätt diagnos, Carl Bildt, blir medicineringen också\r\nfel.</pre><pre>Man får naturligtvis lätt den misstanken att den\r\nborgerliga regeringen passar på att skylla de\r\nekonomiska problemen på fackföreningsrörelsen\r\noch skatterna i stället för på de liknöjda företagen.\r\nDessa har inte investerat sina vinster i produktiva\r\ninvesteringar som skulle ge nya jobb. Den nya\r\nregeringen hoppar tacksamt på facket i stället för\r\natt göra någonting åt de reella ekonomiska\r\nproblemen. I stället för att nu angripa de fackliga\r\norganisationerna och de fackliga medlemmarna\r\nmed olika förslag som ni ställer för att försämra\r\nfackets ekonomi, fackets utbildningsmöjligheter\r\noch fackets inflytande, tycker jag att ni borde se till\r\natt facket fortsätter att ha en stark position och att\r\nfacket blir delaktig i processen att utveckla Sverige.\r\nI stället för att påstå att skatterna är roten till allt\r\nont borde ni medverka till att vinsterna som uppstår\r\nanvänds till någonting annat och mer produktivt än\r\nfastighetsköp i Bryssel, i London och i\r\nCentraleuropa.</pre><pre>Regeringen skapar inte ett bra socialt klimat i\r\nSverige genom att sänka förmögenhetsskatten och\r\nlåta de sjuka vara med och betala det stora\r\nbudgetunderskottet.</pre><pre></pre><pre>Anf. 18 Statsminister CARL BILDT (m):</pre><pre>Herr talman! Vi kan ha litet olika meningar om\r\nvarför en del av kammarens ledamöter är och äter\r\nlunch. Jag tror att debatten om debattordningen\r\nkanske tillhör det minst fascinerande i dagens\r\ndebatt. Jag är beredd att föra den vidare, och den\r\nkommer att föras vidare. Men jag tror att\r\ntalmanskonferensen är mer passande forum för en\r\ndetaljerad diskussion om de förändringar i\r\ndebattordningen som det nya parlamentariska läget\r\ngör nödvändiga.</pre><pre>Sedan några korta svar på några korta frågor. Ian\r\nWachtmeister talade om lika villkor. Jag vill också\r\nmedverka till lika villkor, men på åtskilliga\r\nområden vill jag dessutom att vi skall ha bättre\r\nvillkor i Sverige än i andra europeiska länder. Detta\r\när något av huvudinnehållet i regeringens\r\nekonomisk-politiska strategi. Vi har en sämre\r\ntillväxt än de flesta andra jämförbara\r\nindustriländer. Först måste vi upp på samma nivå\r\nsom dessa andra länder när det gäller tillväxten. Vi\r\nmåste upp till den nivån i mitten av 1990-talet för\r\natt klara de nya utmaningar som EG-\r\nmedlemskapet innebär.</pre><pre>Men mina ambitioner stoppar inte med detta. Jag\r\nvill att vi under andra hälften av 90-talet helst skall\r\nkomma upp på en ekonomisk tillväxt som är högre\r\noch bättre än vad man har i andra europeiska\r\nländer inom EG. Det kräver att vi inte bara har lika\r\nbra, utan helst bättre villkor på olika områden i\r\nSverige än i andra länder. Det är detta som ställer\r\nså hårda krav på vår politik. Det kan gälla\r\nskattepolitiken som vi har diskuterat. Det kan gälla\r\nstramheten i den ekonomiska politiken, i\r\nfinanspolitiken, omvandlingen av den offentliga\r\nsektorn och inte minst det oerhört viktiga arbetet\r\nmed att ge oss en bättre skola, högre utbildning och\r\nforskning. Detta är spjutspetsen när det gäller våra\r\nmöjligheter att återigen bli en tillväxt- och\r\nföretagarnation.</pre><pre>Sedan kort till Ingvar Carlsson vad gäller\r\nutrikespolitiken. Vi har en global utblick, och den\r\när verkligen global. Den är inte selektiv. Vi är\r\növertygade om att de idéer, de värderingar och den\r\npolitik som har gett välstånd, demokrati och\r\nutveckling i våra länder, som har gett det fria\r\nsamhället, respekten för de medborgerliga fri- och\r\nrättigheterna, fri ekonomi och\r\nmarknadshushållning är idéer som inte skall\r\nreserveras bara för oss. De har varit bra för oss. Vi\r\nskall se till att det finns en möjlighet att de kommer\r\nandra till del. Det är detta jag vill kalla en global\r\nutblick. I det sammanhanget betyder självfallet\r\nockså FN-systemet åtskilligt.</pre><pre>Statsråd skall normalt befinna sig i riksdagen när\r\nviktigare frågor diskuteras, t.ex. vid debatter av\r\ndetta slag. Utrikesministern var här under början\r\nav debatten, men hon sitter nu rimligtvis -- om det\r\ninte är dimma på de nordiska flygplatserna även i\r\ndag -- på planet just till FNs generalförsamling, där\r\nhon skall presentera detta mer i detalj.</pre><pre>Ingvar Carlsson har inte möjlighet att återkomma i\r\ndebatten, men det var synd att vi inte fick något\r\nbesked om synen på den statliga företagsamheten\r\noch ansvarsfördelningen. Låt oss gå tillbaka i\r\nhistorien, eftersom historien alltid är lärorik.\r\nUnder 1970-talet bedrevs den s.k.\r\nakutmottagningarnas politik. Det ena företaget\r\nefter det andra hamnade i problem och sökte sig till\r\nindustridepartementet. Den politiska oppositionen\r\ni denna riksdag begärde mer, mer, mer, man\r\nbegärde miljard efter miljard efter miljard till\r\nföretag efter företag efter företag. Vi vet alla i dag\r\natt detta var fel politik. Det löste inga problem,\r\nutan det skapade i stället nya. Sedan stängdes\r\nakutmottagningen. Det var bra. Vi avser att låta\r\nden förbli stängd. Man gick sedan in för en politik\r\nsom gick ut på att tillsätta kompetenta styrelser i\r\nstatliga företag på samma sätt som vi hoppas att det\r\ntillsätts kompetenta styrelser i privata företag. Det\r\när dessa som har ansvaret.</pre><pre>Till dess att besked ges om motsatsen har jag ingen\r\nanledning att anta annat än att vi är överens om att\r\nakutmottagningen är stängd, att vi har lärt oss läxan\r\nfrån 1970-talet. Till dess att besked ges om\r\nmotsatsen har jag ingen anledning att utgå från\r\nannat än att den socialdemokratiska regeringen har\r\ngjort sitt allra bästa för att tillsätta kompetenta\r\nstyrelser i de statliga företag man fram till alldeles\r\nnyligen hade ansvaret för.</pre><pre>Vi har på vår regeringsförklaring fått positiva,\r\nförväntansfulla och ibland en och annan kritisk\r\nreaktion. De positiva har varit fler än vad jag\r\nkanske själv egentligen hade väntat mig. De har\r\nvisat på de höga förväntningar som ställs på\r\npolitiken under de kommande åren. De visar\r\ndärmed också på det ansvar som ligger på denna\r\nregering.</pre><pre>Detta har gällt nationellt men också internationellt.\r\nJag noterar att Financial Times avslutar dagens\r\nledare i ämnet med att skriva på följande sätt:\r\nSverige behöver EG, men EG behöver också\r\nSverige. Bildts regering är besluten att göra Sverige\r\nmer europeiskt. Gemenskapen bör för sin del\r\nomfamna det nya Sverige vid tidigast möjliga\r\ntidpunkt.</pre><pre>Vi har givit ett budskap, ett budskap om en\r\nrenässans för företagande och ansvarstagande för\r\nindivider, ett budskap om att vi vill vara med i det\r\nnya europeiska samarbetet. Det budskapet är\r\nuppfattat. Vi får signalerna tillbaka, och nu går vi\r\nvidare med arbetet.</pre><pre>(Applåder)</pre><pre>Anf. 19 Socialminister BENGT\r\nWESTERBERG (fp):</pre><pre>Herr talman! Ingvar Carlsson har i flera inlägg fört\r\nfram en del synpunkter när det gäller\r\ndebattreglerna, och det kan säkert finnas anledning\r\natt diskutera hur de skall se ut vid framtida\r\ndebatter. Jag är för min egen del inte alls\r\nfrämmande för tanken att de tre\r\noppositionspartierna skulle kunna tilldelas något\r\nlängre tid, även om ni också i dag har fått en något\r\ngenerösare tilldelning än övriga. Låt oss gärna\r\nfortsätta den diskussionen vid tillfälle.</pre><pre>Sedan till frågan om pensionerna. Ingvar Carlsson\r\nupprepar vad han har sagt många gånger tidigare,\r\nnämligen att AP-fonderna är löntagarnas och\r\npensionärernas pengar. Men han vet att det inte är\r\npå det sättet. AP-fonderna är statliga fonder,\r\nstatliga myndigheter, statliga pengar, som\r\nnaturligtvis skall förvaltas på ett sådant sätt att de\r\nom möjligt leder till att vi får en bättre ekonomisk\r\nutveckling i Sverige. Då är den avgörande frågan\r\nsom vi skall ställa oss hur t.ex.\r\nlöntagarfondskapitalet skall användas för att vi\r\nskall få en så god ekonomisk tillväxt som möjligt.\r\nNi socialdemokrater har sagt att de pengarna skall\r\nläggas in i företag, att staten i större utsträckning\r\nskall äga företag och att ni tror att vi på det sättet,\r\nmed ett ökat statligt ägande, kan få i gång en bättre\r\nekonomisk tillväxt. Vi misstror den metoden att\r\nstimulera den ekonomiska tillväxten. Vi tror att det\r\när bättre att satsa pengarna på forskning och högre\r\nutbildning och på att stimulera enskilt sparande. Ni\r\nhar nu under 80-talet prövat er metod. Det slutade\r\nmed att vi fick tre år av total ekonomisk stagnation.\r\nI det perspektivet har alltså inte dessa åtgärder haft\r\nnågon positiv effekt. Låt oss nu pröva vår metod.\r\nJag tror att det kommer att visa sig vara en långt\r\nbättre metod.</pre><pre>Så till Jan Bröms inlägg i pensionsfrågan. Jan\r\nBröms har skrivit många intressanta saker. Han har\r\nskrivit en hel bok där han utvecklar de tankar som\r\nfinns i dagens artikel och i den artikel om\r\npensionerna som aviserats. När vi skall reformera\r\npensionssystemet framöver kommer vi naturligtvis\r\natt studera och fundera på bl.a. dessa inlägg. Vi får\r\nväl se om Ingvar Carlsson med samma entusiasm\r\nåberopar Jan Bröms när denne har presenterat sina\r\nkonkreta lösningar i den artikel som kommer\r\nhärnäst.</pre><pre>Herr talman! Låt mig också säga något om övriga\r\nfrågor rörande pensionärerna som här har berörts.\r\nRiksdagen fattade i våras beslut om ett särskilt\r\nkommunalt bostadstillägg för innevarande år i syfte\r\natt möta en del problem som uppkommit i samband\r\nmed hyreshöjningarna vid årsskiftet. Efter det\r\ntillsattes en utredning som skulle titta på hur man\r\nlångsiktigt skulle lösa frågan om de kommunala\r\nbostadstilläggen. Den utredningen kommer inte att\r\nbli klar med sitt arbete i så god tid att ändringarna\r\nkan göras redan inför nästa år, utan det kommer att\r\nbli nödvändigt att också under 1992 behålla det\r\nsärskilda kommunala bostadstillägget. Därefter\r\nräknar vi emellertid med att det skall vara möjligt\r\natt hitta en mer långsiktig lösning.</pre><pre>Vi säger i regeringsförklaringen att vi vill göra en\r\nkartläggning av pensionärernas levnadsvillkor för\r\natt med det som utgångspunkt kunna bedöma olika\r\nalternativ som har diskuterats när det gäller\r\nförbättringar för pensionärerna -- att generellt\r\nförbättra pensionärernas grundförmåner, att satsa\r\npå ett mer selektivt stöd, t.ex. i form av förbättrat\r\nkommunalt bostadstillägg, eller att satsa på någon\r\nkombination av dessa bägge åtgärder. Jag tycker att\r\ndet är rimligt att vi skaffar oss det underlag vi\r\nbehöver för att sätta in de rätta åtgärderna.</pre><pre>Herr talman! Jag konstaterar att Ian Wachymeister\r\nanser att den offentliga sektorn är flr stor, och i en\r\nmening kan jag instämma i detta. Men jag fruktar\r\natt det han avser är att vi har för många människor\r\nsom jobbar inom det vi kan kalla den sociala\r\ntjänstesektorn, dvs. att det är för många människor\r\nsom är förskolelärare, lärare, sjuksköterskor,\r\nläkare och mycket annat -- lapplisor inte minst. På\r\nden punkten delar jag inte hans uppfattning. Jag\r\ntror i själva verket att vi kommer att behöva fler\r\nmänniskor inom dessa sektorer för att det skall bli\r\nmöjligt att möta de stora och växande behoven och\r\nde brister som finns inom den sociala\r\ntjänstesektorn.</pre><pre>En annan sak är att många av dessa människor i\r\nframtiden kan bli anställda i privata företag eller\r\nsjälva driva privata företag. Detta är vi helt öppna\r\nför. Men de kommer likväl att vara beroende av att\r\nför sina löner få pengar över den offentliga\r\nbudgeten, och de kommer alltså i den meningen\r\natt -- om man vill uttrycka sig på det viset -- belasta\r\nden offentliga sektorn. Dessa människor behövs\r\nalltså även i framtiden.</pre><pre>Herr talman! Ett av de områden som den nya\r\nregeringen under de kommande åren kommer att\r\nsatsa mycket på är just förnyelsen av den offentliga\r\nsektorn. Vi kommer att satsa på att släppa fram\r\nenskilda initiativ och alternativ för att ge människor\r\nstörre valfrihet och naturligtvis också för att öka\r\nkonkurrensen mellan olika producenter. Vi är\r\nnämligen övertygade om att detta är klokt att göra\r\npå detta område liksom på så många andra\r\nområden, både i syfte att stimulera förnyelse och\r\nför att pressa kostnader, för att öka effektiviteten i\r\nresursanvändningen. Detta är nödvändigt inte i\r\nförsta hand för att skapa utrymme för\r\nskattesänkningar -- detta utrymme inom denna\r\nsektor är säkert begränsat -- utan framför allt för att\r\ngöra det möjligt att förbättra servicen till\r\nmänniskor och för att komma åt alla de brister som\r\nfinns inom dagens offentliga sektor. För valfrihet,\r\nför utveckling och för förnyelse är detta således\r\nviktigt. Det är viktigt inte minst för att skapa bättre\r\nvillkor på svensk arbetsmarknad för de många\r\nkvinnor som är verksamma inom dessa sektorer.\r\nDessa sektorer domineras ju i hög grad av kvinnor.\r\nDessa kvinnor är i dag förhindrade att starta eget,\r\noch de har få arbetsgivare, ofta bara en, att vända\r\nsig till. På detta område kommer den nya\r\nregeringens politik att innebära stora och väsentliga\r\nframsteg under de år som ligger framför oss.</pre><pre>(Applåder)</pre><pre>Anf. 20 Miljöminister OLOF JOHANSSON\r\n(c):</pre><pre>Herr talman! Det är klart att de strukturproblem\r\nsom finns på olika håll i vårt samhälle är obehagliga\r\natt hantera. Det gäller t.ex. Karlsborgsverken eller\r\nNordbanken. Det finns svarta hål på olika ställen.\r\nMen det är också en viktig princip, som jag ställde\r\nen fråga om, på vilket sätt regeringen skall låta sig\r\ninvolveras i detta. Jag har förstått de uteblivna\r\nsvaren så att det inte heller på den\r\nsocialdemokratiska sidan finns någon öppen\r\nakutmottagning.</pre><pre>Det återstår alltså andra metoder. Det innebär inte\r\natt man är fri från problemen, utan bara att de finns\r\noch måste hanteras på ett annat sätt. Det jag har\r\nsagt när jag har träffat representanter från\r\nNorrbotten har varit, att om jag vore ledamot av\r\nASSIs styrelse skulle jag lyssna på de anställda och\r\npå ägarna -- dvs. det vi har uttalat i\r\nregeringsförklaringen om att hela Sverige skall\r\nleva --, analysera de konsultrapporter som finns,\r\nmen som än så länge inte har lett till något resultat,\r\noch ta ansvaret. Regeringen har inte för avsikt att\r\nadministrera företag. Det är självklart att nya\r\nmöjligheter kan uppstå, men det är ingenting att\r\ndiskutera i detta sammanhang.</pre><pre>När det gäller de offentliganställda, som har\r\ndiskuterats främst mellan ny demokrati och\r\nfolkpartiet, kan jag inte låta bli att konstatera att\r\ndet är självklart att partier som föreslår\r\nnedskärningar med 240 miljarder kronor inte blir\r\nsärskilt trovärdiga när de dessutom klankar på de\r\noffentliganställda, sprider fördomar om deras\r\ninsatser och hela tiden för fram tankar i den\r\nriktningen att de inte behövs. Jag tycker att ny\r\ndemokrati har bäddat för sin egen debattsituation,\r\noch det vore bra om man klarade ut hur man skall\r\nha det framöver. Det är inte heller trovärdigt när\r\nman talar om att pensionärerna inte skall drabbas\r\nmen att pengar skall försvinna ur statskassan -- då\r\nförsvinner de väl också för pensionärerna.</pre><pre>Den skrivning som finns i regeringsförklaringen på\r\nden punkten är ganska logisk. Det pågår för\r\nnärvarande en utredning om kommunala\r\nbostadstillägg och dessutom en remissbehandling\r\nav pensionsberedningens förslag. Det är en\r\nsjälvklarhet att detta måste föras vidare till\r\ninbjudan om ATP-systemets framtid och att det\r\nunder tiden måste göras en kartläggning mera i\r\ndetalj av hur situationen för de sämst ställda\r\npensionärerna skall kunna förbättras, generellt\r\neller selektivt. Det är avsikten bakom\r\nformuleringen i regeringsförklaringen, och där\r\nskall inte intolkas något annat syfte.</pre><pre>Frågan om fördelningspolitiken i övrigt kom upp\r\ntidigare under debatten, och Alf Svensson har\r\nberört den. Om Lars Werner inte uppfattar sänkt\r\nmatmoms som fördelningspolitik förstår jag inte\r\nvad han uppfattar som fördelningspolitik. Sänkt\r\nmoms på inrikes persontrafik är det likaså. Det har\r\nbevisats i olika rapporter att det fungerar så. Det är\r\nde som har de smalaste marginalerna, dvs.\r\nbarnfamiljerna och pensionärerna, som gynnas av\r\nde här förslagen. Också vårdnadsbidraget, lika för\r\nalla barn, är en grundläggande fördelningspolitisk\r\nfråga, liksom höjd grundpension och förbättringar\r\nför de sämst ställda pensionärerna.</pre><pre>Däremot finns det naturligtvis anledning att ibland\r\nfundera över hur vi använder ordet\r\nfördelningspolitik, dvs. om det är avsiktligt i en viss\r\nriktning, om det enbart är positivt laddat. Utan\r\nkvalifikation kan ordet mycket väl uppfattas som\r\natt klyftorna skall ökas i stället för att minskas. Vi\r\nhar alltså lagt tyngdpunkten i regeringsförklaringen\r\npå konkreta åtgärder med fördelningspolitisk\r\nrättviseprofil. Jag har nämnt tre exempel, och de\r\nhandikappade ingår självfallet i detta perspektiv.</pre><pre>Det är till sist viktigt att konstatera att det i dag\r\nfinns en mycket stor enighet här i Sveriges riksdag\r\nom skärpta miljöinsatser i vårt eget land men också\r\ninternationellt. Jag skall i varje fall göra vad som\r\nstår i min makt för att prioritera de internationella\r\nfrågorna. Det är självklart att det då handlar om att\r\nbygga upp ett nära samarbete i Östersjöområdet,\r\nmed Baltikum, med Polen och med andra som\r\ndirekt påverkar vår miljö. Dessutom måste Sverige\r\nockså i fortsättningen vara berett att gå före och\r\nvisa vägen i miljöpolitiken, då våra\r\nsamarbetspartner i andra länder inte är lika långt\r\nframme på alla områden. Det innebär inte att man\r\nslår undan benen för svensk industri, utan bara att\r\nman beräknar de kostnader som förr eller senare\r\nalltid uppstår om man förstör miljön.</pre><pre>Anf. 21 Statsrådet ALF SVENSSON (kds):</pre><pre>Herr talman! Jag kan mycket väl förstå att Ingvar\r\nCarlsson är irriterad över att det är så lång tid\r\nmellan anföranden och repliker, men jag blev ändå\r\nganska besviken när han i sitt inledningsanförande\r\nså monopolistiskt talade för allt och alla och sade\r\natt den stora förloraren blir riksdagen själv. Det är\r\nändå fyra partier som gemensamt har formulerat en\r\nregeringsförklaring, och jag tycker att vissa värden\r\nhade gått förlorade om inte företrädare för alla\r\ndessa fyra partier hade fått komma till tals när\r\ndenna regeringsförklaring var föremål för\r\nresonemang.</pre><pre>Ingvar Carlsson sade också att det inte är en stark\r\nutan en svag regering -- som om Ingvar Carlsson\r\ninte själv någon gång hade befunnit sig i en\r\nminoritetsregerande situation. Han sade vidare att\r\nregeringsförklaringen är ett bräckligt dokument,\r\noch ingen hade väl väntat sig någonting annat.</pre><pre>Det var emellertid uppmuntrande att höra det nya\r\nintresset för hur vårdnadsbidraget skall betalas.\r\nTidigare har det alltid låtit som att det inte skulle få\r\nfinnas. Men nu kommer det att finnas, och vi är\r\nglada för det.</pre><pre>Herr talman! Under valrörelsen var det\r\npåfrestande att nu och då från socialdemokraternas\r\nsida möta parollen: ''Rösta på\r\nsocialdemokraterna -- för din egen skull.'' Jag\r\nförstår i och för sig mycket väl vad de menade, men\r\njag tror inte att det är särskilt bra att använda den\r\ntypen av paroller. Andra har gjort det tidigare:\r\n''Satsa på dig själv.''</pre><pre>Jag tycker att vi alla i vårt samhälle, i ett av världens\r\nrikaste länder, skulle hjälpas åt och engagera oss\r\nmer för medmänniskor och ha kommunikationen\r\ninriktad på nå att ha solidaritet med dem. Den\r\ntidigare regeringen har haft lång tid på sig att\r\nutjämna klyftor och undvika utvecklingen mot det\r\ns.k. tvåtredjedelssamhället. I stället har klyftorna\r\nvidgats. Familjer där en av föräldrarna har varit\r\nhemarbetande har bevisligen diskriminerats.\r\nResurstilldelningen för att klara tryggheten för och\r\nomsorgen om gamla och sjuka har långt ifrån alltid\r\nprioriterats. Utslagningen på grund av alkohol- och\r\nannat drogmissbruk har tilltagit. Jag tycker att\r\ndenna regeringsförklaring pekar ut en ny\r\nfärdriktning, och den tror vi på.</pre><pre>Det kanske verkar övermaga, herr talman, att jag\r\nkommer med en uppmaning till oppositionen, dvs.\r\nsocialdemokraterna, men å andra sidan är jag den\r\nhär i kammaren som har upplevt de flesta felslagna\r\nförhoppningarna under valrörelsen. Jag kan därför\r\ntala litet grand av erfarenhet när jag säger: Försök\r\natt komma över grämelsen, och inrikta er på en\r\nsaklig oppositionspolitik! Det var spännande att i\r\nMorgonekot höra att det från socialdemokratiskt\r\nhåll redan talades om skolpeng, redan\r\nproklamerades valfrihet och redan ordades om\r\nkonkurrens inom offentlig sektor.</pre><pre>(Applåder)</pre><pre>Partiledardebatten var härmed avslutad.</pre><pre>5 § Återkallelse av propositioner, m.m.</pre><pre>Regeringen hade genom skrivelse 1991/92:27\r\nåterkallat</pre><pre>1. prop. 1989/90:100 med förslag till statsbudget för\r\nbudgetåret 1990/91 såvitt avser bil. 13 (s. 28-32 och\r\n83-87) rörande direktverkande el för uppvärmning,</pre><pre>2. prop. 1990/91:190 om ombildning av\r\nStadshypotek,</pre><pre>3. prop. 1990/91:195 om aktiv flykting- och\r\nimmigrationspolitik m.m. och</pre><pre>4. prop. 1991/92:6 om ändring i reglementet för\r\nallmänna pensionsfonden m.m.</pre><pre></pre><pre>Andre vice talmannen anmälde att han avskrivit\r\ndessa förslag samt de med anledning av prop.\r\n1990/91:190 väckta motionerna 1990/91:N131-N137\r\noch de med anledning av prop. 1990/91:195 väckta\r\nmotionerna 1990/91:Sf59-Sf63.</pre><pre>Andre vice talmannen meddelade att motioner\r\nmed anledning av återkallelsen fick väckas under\r\ntiden t.o.m. den 15 oktober 1991.</pre><pre>Regeringens skrivelse lades till handlingarna.</pre><pre>6 § Hänvisning av ärenden till utskott</pre><pre>Föredrogs och hänvisades</pre><pre>Propositionen</pre><pre>1991/92:22 till försvarsutskottet</pre><pre>Motionerna</pre><pre>1991/92:Jo1-Jo4 till jordbruksutskottet</pre><pre>1991/92:L1 och L2 till lagutskottet</pre><pre>1991/92:So1 och So2 till socialutskottet</pre><pre>7 § Bordläggning</pre><pre>Anmäldes och bordlades</pre><pre>Redogörelse</pre><pre>1991/92:4 Nordiska rådets svenska delegations\r\nberättelse</pre><pre>angående sin verksamhet sedan rådets\r\ntrettioåttonde</pre><pre>session t.o.m. trettionionde sessionen</pre><pre>Motionerna</pre><pre>med anledning av förs. 1990/91:17 Riksdagens\r\nrevisorers förslag angående den svenska hälso- och\r\nsjukvården</pre><pre>1991/92:So3 av Sten Svensson m.fl. (m)</pre><pre>1991/92:So4 av Jerzy Einhorn m.fl. (kds)</pre><pre>1991/92:So5 av Gudrun Schyman m.fl. (v)</pre><pre>1991/92:So6 av Sten Söderberg (nyd)</pre><pre></pre><pre>8 § Anmälan om interpellation</pre><pre>Anmäldes att följande interpellation framställts</pre><pre>den 7 oktober</pre><pre>1991/92:3 av Hans Göran Franck (s) till\r\njustitieministern om den ekonomiska\r\nbrottsligheten:</pre><pre>I regeringsförklaringen berörs inte alls den\r\nekonomiska brottsligheten trots att den är ett\r\nmycket stort problem särskilt i storstadsregionerna.\r\nDet är istället andra typer av brottslighet som får en\r\nframskjuten plats i deklarationen nämligen\r\nvåldsbrott och narkotikabrott. De behöver med\r\nkraft förebyggas och beivras, men inte på\r\nbekostnad av ekobrottsligheten, som också måste\r\nvara prioriterad i brottsbekämpningen.</pre><pre>Ekobrotten tillfogar medborgarna och samhället\r\nmycket stora ekonomiska skador och förluster som\r\nkan beräknas till tiotals miljarder kronor per år,\r\nmångfaldigt mer än all annan brottslighet.</pre><pre>Man frågar sig nu om regeringen avser att bedriva\r\nen aktiv prioriterad kamp mot den ekonomiska\r\nbrottsligheten.</pre><pre>Stora medborgargruppers lojalitet mot\r\nregelsystemet, främst på skatterättens och det\r\nekonomiska livets områden sätts på mycket stora\r\nprov när ekobrotten negligeras. Statens och\r\nkommunernas finanser påverkas negativt.\r\nFördelningspolitiska strävanden motverkas och\r\nsnedvridna konkurrenssituationer uppstår mellan\r\nolika företag. Många seriösa företag arbetar med\r\nstora svårigheter eller slås ut. Det fordras därför\r\nkraftfulla åtgärder för att bekämpa ekobrotten. De\r\nåtgärder som har vidtagits är klart otillräckliga.</pre><pre>Förra året var antalet konkurser 11 000 och ökar nu\r\nän mer. Brottsförebyggande rådet, BRÅ har i sina\r\nstudier kommit fram till att i 75 % av konkurserna\r\nförekommer brott i någon form.</pre><pre>BRÅ har vidare undersökt sju olika branscher,\r\nrestauranger, taxi, åkerier, städföretag,\r\nbilreparatörer, målerifirmor och ROT-sektorn\r\ninom byggbranschen. Undersökningen gav ett\r\nalarmerande resultat. I t.ex. en av branscherna\r\nfanns misstanke om ekobrott i hälften av de\r\nundersökta företagen. Den ekonomiska\r\nbrottsligheten är av allt att döma lika utbredd också\r\ni praktiskt taget alla andra branscher.</pre><pre>Trots att anmälningar om ekobrott ofta kommer\r\nfrån kvalificerat håll, skattemyndigheter och\r\nkonkursförvaltare, är uppklarningsprocenten inte\r\nstörre än omkring 10 %. Detta förklaras med att\r\npolisen i stor utsträckning inte hinner påbörja\r\nnågon förundersökning innan brotten preskriberas.\r\nOrsaken är brist på resurser, främst av kvalificerade\r\nförhörsledare hos polisen. Minst en fördubbling av\r\nantalet handläggare skulle behövas exempelvis\r\ninom Stockholmspolisen för att uppnå balans och\r\nför att kunna utreda huvudparten av\r\nanmälningarna.</pre><pre>Då det gäller polisens handläggning av\r\nekobrottsärenden krävs det både att utöka och\r\nomfördela resurser för denna brottsbekämpning.</pre><pre>Det är ett allmänt utbrett önskemål bland\r\ntjänstemän inom de olika myndigheter som utreder\r\nekobrott att det skall ges möjlighet att arbeta\r\nsamordnat. Det behövs en särskild myndighet som\r\nfår ansvar för denna uppgift.</pre><pre>Fortfarande fordras mycket mer information och\r\nutbildning för att signaler om bekämpning av\r\nekobrott skall slå igenom hos alla ansvariga\r\ninstanser.</pre><pre>Och den viktigaste informationen är: Den\r\nekonomiska och organiserade brottsligheten hotar\r\nytterst samhällssolidariteten och den välfärd som\r\nbyggts upp.</pre><pre>I anledning härav får jag ställa följande frågor till\r\njustitieminister Gun Hellsvik.</pre><pre>1.  Vad är anledningen till att den ekonomiska\r\nbrottsligheten inte är särskilt angiven i\r\nregeringsdeklarationen som prioriterad i\r\nbrottsbekämpningen?</pre><pre>2.  Anser regeringen att resurserna behöver\r\nförstärkas för ekobrottsbekämpningen och i så fall\r\nhur?</pre><pre>3.  Anser regeringen att det behövs en särskild\r\nmyndighet som får ett samordnat ansvar för\r\nekobrottsbekämpningen?</pre><pre>4.  Hur vill regeringen förbättra information och\r\nundervisning om ekobrott?</pre><pre>9 § Anmälan om frågor</pre><pre>Anmäldes att följande frågor framställts</pre><pre>den 7 oktober</pre><pre>1991/92:8 av Kenth Skårvik (fp) till miljöministern\r\nom nedskräpningen av stränder:</pre><pre>Trots överenskommelser mellan nordsjöländerna\r\nom att förbjuda dumpning i havet av fast avfall är\r\nnedskräpning av stränderna på västkusten ett stort\r\nproblem. I dag är det kustkommunerna som städar\r\nsina stränder. Dessutom gör ideella krafter\r\nbeundransvärda insatser för att hålla stränderna\r\nrena när kommunernas resurser tryter.</pre><pre>Rena stränder är en tillgång för att locka turism och\r\nrörligt friluftsliv. Det borde vara möjligt för staten\r\natt hjälpa till med renhållningen, t.ex. genom att\r\nställa högre krav på sjöfarten och vara pådrivande\r\nför att skapa bindande regler i samarbete med\r\nandra nationer.</pre><pre>Vilka åtgärder ämnar statsrådet vidta för att\r\nmotverka nedskräpningen längs stränderna samt\r\nför att ge kommunerna det stöd som de behöver i\r\ndet arbete som uppstår?</pre><pre>1991/92:9 av Hans Göran Franck (s) till\r\nutrikesministern om Kambodja:</pre><pre>Det slutliga fredsavtalet om Kambodja skall\r\nundertecknas den 31 oktober i år. Alla berörda\r\nparter går med på villkoren i avtalet, som skall\r\nundertecknas i Paris.</pre><pre>Krigsförstörelsen av Kambodja är förödande.\r\nUnderutvecklingen och fattigdomen är massiv.</pre><pre>Isoleringen av Kambodja har varit mycket allvarlig\r\nför landet. Biståndsbehoven är oändligt stora.</pre><pre>I anledning därav får jag ställa följande fråga till\r\nutrikesminister af Ugglas.</pre><pre>När är regeringen beredd att upprätta diplomatiska\r\nförbindelser med Kambodja och förbereds något\r\nutvecklingsbistånd till Kamboja för kommande\r\nbudgetår?</pre><pre>1991/92:10 av Charlotte Cederschiöld (m) till\r\njustitieministern om förmånstagarförordnande i\r\nprivata pensionsförsäkringar:</pre><pre>Förmånstagarförordnande i privata\r\npensionsförsäkringar, dvs. möjlighet för den\r\nenskilde att förordna om enskild egendom av sitt\r\npensionssparande efter försäkringstagarens\r\ndödsfall, studerades i LU under förra perioden. All\r\nexpertis och alla partier, utom socialistpartierna,\r\nvar ense om att det är horribelt ur den enskildes\r\nsynpunkt men också ur samhällsekonomisk\r\nsynpunkt att förbjuda detta såsom gjorts under de\r\nsocialistiska majoriteterna. Det är angeläget att\r\ndenna fråga snart får en lösning som ligger i linje\r\nmed den europeiska synen på äganderätten, dvs.\r\nförmånstagarförordnande måste tillåtas. Det skulle\r\nockså kunna få en stimulerande effekt på\r\nsparandet.</pre><pre>När kan en proposition i frågan bli aktuell?</pre><pre>1991/92:11 av Rinaldo Karlsson (s) till\r\nindustriministern om prospekteringen av\r\nsulfidmalm:</pre><pre>1989 överlämnades en utredning kallad\r\nmineralråvarukommittén (mir), som behandlade\r\nolika mineraltillgångar och deras förutsättningar.\r\nNär det gäller sulfidmalmen, som bl.a. finns i\r\nVästerbotten (Skelleftefältet), är denna malmtyp\r\nav stor betydelse för Sverige och en\r\növerlevnadsfråga för Norrlands inland.\r\nFramförhållningen är mycket kort och skapar oro\r\nbåde för anställda inom gruvan och smältverket,\r\nmen också för Trelleborg som driver verksamheten.</pre><pre>Därför vill jag fråga industriminister Per\r\nWesterberg:</pre><pre>Är statsrådet beredd att lägga en proposition som\r\nunderlättar prospekteringen av sulfidmalm, så att\r\nman kan ha en framförhållning som ger trygghet\r\noch tilltro för näringen?</pre><pre>1991/92:12 av Lars-Erik Lövdén (s) till\r\njustitieministern om mutbrott:</pre><pre>Delar justitieministern statsministerns uppfattning\r\natt de svenska mutbestämmelserna är\r\n''kineseribestämmelser'' som kan likställas med\r\nfelparkering och avser justitieministern i så fall att\r\nta initiativ till ändring av bestämmelserna?</pre><pre>10 § Kammaren åtskildes kl. 13.21.</pre><pre>Förhandlingarna leddes av talmannen från\r\nsammanträdes början t.o.m. § 4 anf. 9 (delvis),</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}