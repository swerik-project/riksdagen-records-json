{"dokumentstatus":{"dokument":{"hangar_id":"2438910","dok_id":"GE0921","rm":"1990/91","beteckning":"21","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"21","slutnummer":"0","datum":"1990-11-09 00:00:00","systemdatum":"2010-02-17 00:00:00","publicerad":"1990-11-09 00:00:00","titel":"Riksdagens snabbprotokoll 1990/91:21 Fredagen den 9 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{DCCB56F2-9157-4E32-8F19-09080F605319}","dokument_url_text":"http://data.riksdagen.se/dokument/GE0921/text","dokument_url_html":"http://data.riksdagen.se/dokument/GE0921","dokumentstatus_url_xml":"http://data.riksdagen.se/dokumentstatus/GE0921","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:21</div>\r\n<div class=\"sidhuvud_datum\">Fredagen den 9 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Svar på interpellation 1990/91:11 om\r\nsysselsättnings- och befolkningsproblem i\r\nVästernorrlands län</pre><pre>Anf. 1 Industriminister RUNE MOLIN (s):</pre><pre>Herr talman! Martin Olsson har frågat\r\nstatsministern om vilka åtgärder regeringen avser\r\nvidta med anledning av det stora bortfall av\r\narbetstillfällen som för närvarande sker i\r\nVästernorrlands län. Han har också frågat vilka\r\nåtgärder regeringen avser vidta för att\r\nVästernorrlands län skall få en befolknings- och\r\nsysselsättningsutveckling jämförbar med övriga\r\nlandets.</pre><pre>Interpellationen har överlämnats till mig.</pre><pre>Martin Olsson framhåller inledningsvis i sin\r\ninterpellation att antalet varsel i Västernorrlands\r\nlän för närvarande är stort.</pre><pre>Många av de varsel vi ser i Västernorrlands län är\r\ntecken på en begynnande kostnadskris som hotar\r\natt drabba stora delar av det svenska näringslivet.\r\nEn av regeringens huvuduppgifter är att bryta\r\ndenna kostnadsutveckling. Den generella\r\nekonomiska politiken är därför inriktad på detta.</pre><pre>Martin Olsson konstaterar vidare att länet under\r\n1980-talet haft en befolkningsminskning. Mot bl.a.\r\nden här bakgrunden framhåller Martin Olsson att\r\ndet behövs kraftfulla åtgärder för att möta de\r\naktuella sysselsättningsproblemen och vända\r\nbefolkningsutvecklingen.</pre><pre>Beträffande denna beskrivning kan jag konstatera\r\natt antalet kvarstående arbetssökande är obetydligt\r\nhögre i Västernorrlands län än genomsnittet för\r\nriket och att folkmängden i länet under de senaste\r\nåren har ökat något. Jag vill emellertid inte bestrida\r\natt de olika varsel som lämnats av ett antal företag\r\ni länet inger farhågor för framtiden.</pre><pre>Martin Olsson hävdar också att Västernorrlands\r\nlän är ett krislän i skymundan. Jag kan inte\r\ninstämma i detta.</pre><pre>Riksdagens beslut med anledning av regeringens\r\nförslag om regionalpolitik för 90-talet innebär en\r\nmycket kraftig förstärkning av regionalpolitiken.\r\nSektorssamordningen förstärks, särskilda medel\r\nför att förstärka infrastrukturen har införts, stödet\r\ntill företagsutveckling har förbättrats, anslagen till\r\nregionalpolitiska insatser har utökats kraftigt, osv.</pre><pre>För Västernorrlands län innebär beslutet att\r\nanslaget för regionala utvecklingsinsatser ökat\r\nkraftigt och nu uppgår till 115 milj.kr. jämfört med\r\n100 milj.kr. år 1989/90 och 80 milj.kr. 1988/89.\r\nDetta innebär i nominella termer en drygt 40-\r\nprocentig ökning under tre år.</pre><pre>På grundval av regeringens förslag i\r\nkompletteringspropositionen 1988/89 beslutade\r\nriksdagen att anslå sammanlagt 70 milj.kr. för olika\r\nutvecklingsinsatser i länet. Således anvisades medle\r\ntill ett riskkapitalbolag. Bolaget har påbörjat sitt\r\narbete och bör kunna bidra till en positiv utveckling\r\nav näringslivet i Västernorrlands och Jämtlands\r\nlän. För olika utvecklingsprojekt i länet, främst i\r\nsyfte att höja kompetensen, anslogs 30 milj.kr.\r\nBl.a. avsattes medel för företagsutbildning.\r\nHögskolan i Sundsvall förstärktes, främst inom\r\nområdena kemi och maskinteknik. Vidare\r\nbeslutades att journalistutbildning skulle förläggas\r\ntill högskolan. En omfattande ombyggnad av\r\nSandö U-centrum beslutades vidare.</pre><pre>Med dessa insatser har ett kraftfullt stöd lämnats till\r\nlänet för att möta olika typer av\r\nstrukturförändringar och för att göra länet bättre\r\nrustat för framtiden.</pre><pre>Regeringen har nyligen också fattat beslut om\r\nregionalpolitiskt stöd till ett flertal företag i länet.\r\nDet gäller bl.a. en etablering av verksamhet inom\r\nFolksam i Kramfors och stora investeringar i EKA\r\nKemi för en väteperoxidfabrik i Alby i Ånge\r\nkommun.</pre><pre>Med anledning av de pågående\r\nstrukturförändringarna har regeringen bett\r\nlänsstyrelsen att före årsskiftet göra en samlad\r\ngenomgång av situationen i länet.</pre><pre>Jag vill vidare hänvisa till att 35 milj.kr. av\r\nregionalpolitiska medel avsatts för särskilda\r\ninfrastrukturåtgärder. Inom ramen för detta belopp\r\nhar stöd givits till bl.a. högskolan i Sundsvall--\r\nHärnösand.</pre><pre>Beträffande väg- och järnvägsutbyggnaden i länet\r\nkan jag konstatera att Västernorrland fått en ökad\r\nandel av de totala riksvägs- och länstrafikanslagen\r\nde två senaste planeringsomgångarna. Det\r\nunderlag som banverket lämnat för den\r\nsamordnande investeringsplaneringen innehåller\r\nbl.a. investeringar på Ostkustbanan för perioden\r\n1991--2000. Avsikten är att regeringen skall ta\r\nställning till verkens anslagsframställningar i årets\r\nbudgetarbete.</pre><pre>Martin Olsson tar i sin interpellation även upp\r\nlokaliseringen av det nya skolverket. Denna\r\nlokaliseringsfråga har landshövdingen i\r\nVästernorrlands län redan aktualiserat hos\r\nregeringen, som överfört frågan till den nyligen\r\ntillsatta organisationskommittén för den statliga\r\nskoladministrationen.</pre><pre>Sammanfattningsvis konstaterar jag att regeringen\r\npå flera sätt aktivt verkat för att ge Västernorrlands\r\nlän de grundförutsättningar som behövs för en\r\nlångsiktigt positiv regional utveckling. De\r\naviserade minskningarna i sysselsättningen i t.ex.\r\nKramfors kommun har också lett till snabba och\r\nkonkreta insatser från regeringens sida. Syftet är att\r\nförbättra infrastrukturen och skapa nya\r\narbetstillfällen i denna region.</pre><pre>Jag vill avslutningsvis också nämna att\r\nregeringskansliet för närvarande behandlar flera\r\närenden om bl.a. stöd till företag i olika delar av\r\nVästernorrlands län.</pre><pre>Anf. 2 MARTIN OLSSON (c):</pre><pre>Herr talman! Jag vill tacka industriministern för\r\nsvaret på min interpellation till statsministern. Jag\r\nställde interpellationen till statsministern av flera\r\nanledningar, främst mot bakgrund av\r\nVästernorrlands i förhållande till alla andra län så\r\nnegativa utveckling under 80-talet och att det finns\r\ntendenser till att den utvecklingen kommer att\r\nfortsätta. Dessutom var det åtminstone tidigare\r\nmycket svårt att få regeringen och den socialistiska\r\nriksdagsmajoriteten att ställa sig bakom\r\nerforderliga insatser för länet. Det gäller alltså de\r\nförhållanden som rådde innan industriministern var\r\nledamot av regeringen och ansvarig för bl.a.\r\nregionalpolitiken.</pre><pre>Under 80-talet har Västernorrlands län minskat sin\r\nbefolkning med nära 8 000 personer, vilket, hur\r\nman än räknar, är den svagaste utvecklingen bland\r\nalla län i landet. Jag vill erinra om att den ökning\r\nsom skedde i Västernorrlands län 1989 var den\r\nprocentuellt sett minsta bland alla län.\r\nVästernorrland har alltjämt den svagaste\r\nbefolkningsutvecklingen av alla län, och det är en\r\nav anledningarna till att jag anser att regeringen och\r\nriksdagsmajoriteten måste ägna mycket större\r\nintresse än tidigare åt Västernorrlands situation.</pre><pre>Resultatet av den långsiktiga\r\nbefolkningsminskningen och avflyttningen av så\r\nmånga yngre kan ses i födelsetalen för resp. län\r\nunder första halvåret. Barnafödandet ökade då i\r\nhela landet med drygt 8 %, men i listan över den\r\nprocentuella ökningen hamnar Västernorrland sist\r\npå minus 0,4 %.</pre><pre>Åldersstrukturen i länet är alltså sådan att den s.k.\r\nbabyboomen som är karakteristisk för övriga\r\nlandet inte har nått och knappast kommer att nå\r\nVästernorrland.</pre><pre>Näringslivets omstrukturering är självfallet en\r\nviktig orsak till nedgången i länet, men bakom detta\r\nligger bl.a. uppenbara brister i infrastrukturen.\r\nSocialdemokraternas påstående att de klarat\r\nlandets ekonomiska kris under den utpräglade\r\nhögkonjunktur som har rått sedan de fick\r\nregeringsmakten, har i den aktuella krissituationen\r\ni vårt land visat sig vara mycket överdrivet. Detta\r\ngäller inte minst om vi ser till förhållandena i\r\nVästernorrland.</pre><pre>Jag nämnde att prognoserna pekar mot fortsatt\r\nnedgång i länet. Sysselsättningsutvecklingen under\r\nsenare tid förstärker det intrycket. Med endast 3 %\r\nav landets befolkning har Västernorrland nu haft en\r\ntredjedel av alla landets varsel om friställningar.\r\nMer än 1 500 har hittills varslats, och det finns\r\nrisker för att det blir många fler inom den närmaste\r\ntiden.</pre><pre>Det är mot bakgrund av både den långsiktiga\r\nnegativa utvecklingen och den svåra\r\nsysselsättningssituationen just nu som jag har ställt\r\ninterpellationen. Industriministern vill inte\r\ninstämma när jag erinrar om att länsstyrelsen med\r\nall rätt 1985 betecknade länet som ett krislän i\r\nskymundan. Vi som arbetar för länets intressen\r\nfinner emellertid uttrycket adekvat och träffande.</pre><pre>Det finns många exempel på hur riksdagsmajoritet\r\noch regering har fattat beslut som tyder på att man\r\nuppenbarligen inte känt till eller velat ta hänsyn till\r\nVästernorrlands situation. Lokaliseringar har gått\r\ntill andra län. Det finns många exempel. En\r\nmyndighet lokaliseras till Malmö av sysselsättnings-\r\noch regionalpolitiska skäl i stället för till\r\nVästernorrland. Riksdagens socialdemokrater och\r\nvpk-are avvisade för några år sedan våra krav på att\r\nman skulle utreda möjligheten att flytta delar av\r\nVattenfalls huvudkontor till Västernorrland. Så\r\nsent som i våras avslogs våra reservationer om att\r\nSVAR i Ramsele skulle få ökade resurser och att\r\nmikrofilmningen av kyrkobokföringsarkiven skulle\r\nförläggas till Ljungaverk i Ånge.</pre><pre>Det finns många exempel på avslag. Det gäller även\r\nhögskolan. Vi har från vårt håll krävt att högskolan\r\nskall få fasta forskningsresurser och utvecklas till\r\nett universitet före sekelskiftet.</pre><pre>När det gäller ny- och omlokalisering har riksdagen\r\nuttalat sig för att främst skogslänen skall komma i\r\nfråga. Inrättandet av det nya skolverket innebär en\r\nmöjlighet att leva upp till riksdagens intentioner.\r\nJag nämner i interpellationen att verket bör\r\nförläggas till Härnösand.</pre><pre>Det förvånar mig att industriministern i svaret\r\nendast noterar att landshövdingens framställning i\r\nfrågan överförts till en organisationskommitté. Som\r\nansvarig för regionalpolitiken borde\r\nindustriministern i stället ge uttryck för en\r\nviljeinriktning. Jag frågar därför: Kommer\r\nindustriministern att verka för att det nya\r\nskolverket lokaliseras till Härnösand?</pre><pre>När det gäller vägar och järnvägar menar\r\nindustriministern att Västernorrland har fått en\r\nökad andel av anslagen. Men anslagen måste ju ses\r\ni förhållande till behovet. Västernorrland har den\r\nsämsta vägstandarden i landet, och anslagen för\r\nunderhåll av vägar är nu så låga att man inte har råd\r\natt underhålla de asfalterade vägarna, att man i\r\nstället skall skrapa bort asfalten, eftersom\r\ngrusvägar är billigare att underhålla. Detta är en\r\nskrämmande utveckling! Anslagen för länets vägar\r\nmåste ses i förhållande till länets behov och inte\r\njämföras med andra län.</pre><pre>För länets näringsliv, främst skogsbruk och\r\nskogsindustri, är en bättre vägstandard av största\r\nbetydelse. Jag frågar därför om industriministern\r\nför att förbättra infrastrukturen och öka\r\nsysselsättningen i Västernorrland kommer att verka\r\nför en ordentlig anslagshöjning för vägbyggande\r\noch vägunderhåll i länet.</pre><pre>Det har visat sig att en snabbtågsförbindelse mellan\r\nStockholm och Sundsvall och helst även till\r\nHärnösand skulle ha en påtaglig positiv betydelse\r\nför utvecklingen längs Norrlandskusten. Det gäller\r\natt banverkets investeringsnivå blir så hög att det\r\nger utrymme för investeringarna på Ostkustbanan.\r\nFrån centerns sida har vi begärt detta. Jag frågar:\r\nKommer industriministern att verka för att\r\nbanverkets investeringsnivå blir så hög att vi får en\r\nsnabbtågsförbindelse mellan Stockholm och\r\nHärnösand under de närmaste åren?</pre><pre>Det finns fler frågor som jag skulle vilja ta upp. Jag\r\nhoppas kunna återkomma till dem. Jag vill nu bara\r\nsäga att det inte räcker med att beskriva vad som\r\nhar skett. Kommer regeringen att tillgodose\r\nVästernorrlands behov av medel för att klara den\r\naktuella krissituationen, och kommer regeringen\r\natt satsa på en erforderlig utbyggnad av\r\ninfrastrukturen i vid bemärkelse, så att\r\nVästernorrland inte också under 90-talet får den\r\nsvagaste utvecklingen i landet?</pre><pre>Anf. 3 SIGGE GODIN (fp):</pre><pre>Herr talman! Jag kan i allt väsentligt instämma i\r\ndet som Martin Olsson har sagt. Jag måste ändå\r\nnotera ett par saker.</pre><pre>Industriministern anser tydligen inte att\r\nVästernorrland är ett bortglömt län, trots att vi\r\nunder 80-talet har förlorat fler människor än något\r\nannat län i landet. Trots att vi sedan 50-talet har\r\nförlorat en hel kommun, 20 000--25 000 människor,\r\när länet tydligen inte bortglömt.</pre><pre>Jag vill också kommentera några av de andra\r\nsynpunkter som industriministern har givit i sitt\r\nsvar. Riksdagens beslut om regionalpolitiken för\r\n90-talet har faktiskt inneburit problem för\r\nVästernorrland. Det betyder faktiskt inte att länet\r\nhar stärkts, utan tvärtom.</pre><pre>Låt mig ta ett exempel. Kramfors, som Rek 87\r\nföreslog skulle föras till stödområde 1, blev endast\r\ntillfälligt stödområde, och detta skedde efter\r\npåtryckningar. Det innebär att kommunen\r\nexempelvis inte får sänkta socialavgifter. Detta\r\nhade varit nödvändigt i Kramfors kommun, där\r\nsituationen är så prekär. Jag vidhåller att Kramfors\r\nkommun skall tillhöra stödområde 1.</pre><pre>Vidare har hela kustområdet kastats ut ur\r\nstödområdet. När industriministern talar om att ett\r\nantal beslut nu skall fattas om regionalpolitiskt\r\nstöd, betyder det att det före den 1 juli i år sker en\r\nansamling för att företag i kustområdet, framför allt\r\ni Örnsköldsvik, skall få stödet. Av den anledningen\r\nfattas det, tack och lov, en hel del beslut. Men\r\nfolkpartiet ansåg att regeringens förslag var dåligt.\r\nVi hävdade att det gamla förslaget, även om också\r\ndet borde ändras, var bättre och borde tills vidare\r\nvara kvar.</pre><pre>När industriministern hävdar att stödet till länet för\r\nregionala insatser har höjts kraftigt, är detta\r\nalldeles riktigt. Men det tror jag att Västernorrland\r\nskall tacka oppositionen för. Oppositionen har här\r\ni riksdagen år efter år fyllt på med anslag mot\r\nregeringens vilja, och det är ju inte säkert att vi kan\r\nfinna sådana majoriteter i fortsättningen.</pre><pre>När industriministern talar om länets\r\nstrukturförändringar, vill jag fråga: Avser\r\nregeringen att vidta några åtgärder när\r\nlänsstyrelsen kommer in med sin redovisning?\r\nÄven om vi inte vet i dag vad man där kommer att\r\nsäga: Vilken form av åtgärder anser\r\nindustriministern att man skall sätta in? Är det\r\nsatsningar på infrastruktur eller stödpengar i största\r\nallmänhet? Vi kunde kanske diskutera den frågan\r\nhär, eftersom det är mycket viktigt för framtiden.</pre><pre>Herr talman! Såväl vägarna som järnvägarna är\r\nundermåliga i Västernorrland. Vi behöver rusta\r\nupp E 4 genom länet med bl.a. en ny bro i Sandö,\r\nen bro över Sundsvallsfjärden samt förbifarter\r\nsåväl i Härnösand som i Örnsköldsvik. Som Martin\r\nOlsson nämnde talar vägverket om att rusta upp\r\n200 mil av det 300 mil belagda vägnätet. Vad händer\r\nmed resten? Det blir ytterligare 100 mil grusvägar\r\nsom skall underhållas, och till det finns inga pengar.</pre><pre>Snabbtåget Stockholm--Härnösand måste bli\r\nverklighet. Det finns en total enighet i länet om\r\ndetta. Men banan norr om Gävle måste också\r\nförbättras så att resandetiden minskas. Vi hörde i\r\nmorse att SJ är intresserat av att bygga\r\nBothniabanan längs Norrlandskusten. Det är\r\nviktigt för Västernorrlands skull men framför allt\r\nför att transporterna från basindustrierna i\r\nNorrland skall klaras. Kan inte industrin leverera\r\nsina exportvaror förlorar hela Sverige en stor del av\r\nexportinkomsterna. Vi bör veta att skogsindustrin\r\nföder en stor del av Sverige, inte enbart\r\nVästernorrland.</pre><pre>Beträffande skolverket finns det en total enighet i\r\nlänet om att Härnösand som gammal skolstad och\r\nresidensstad bör få den etableringen. Som\r\nresidensstad har staden aldrig fått någon statlig\r\nlokalisering, och det är på tiden att den får det. Som\r\nMartin Olsson sade har riksdagen beslutat att nya\r\nstatliga verksamheter skall lokaliseras till\r\nskogslänen. Där har industriministern ett mycket\r\nstarkt stöd i ryggen. Det är bara att hävda i\r\nregeringen att det skall vara på det sättet.</pre><pre>Herr talman! När regeringen nu äntligen har\r\nupptäckt Västernorrland bör den göra grundliga\r\nsatsningar på infrastrukturen. Såväl länets vägar\r\nsom järnvägar måste rustas till samma nivå som i\r\növriga landet.</pre><pre>Ett Mittnordenuniversitet med samverkan med\r\nuniversiteten i de nordiska länderna bör utvecklas\r\nunder 90-talet. Forskning och utveckling är\r\ngrundpelare i en expansiv utveckling av ett\r\nindustrilän som Västernorrland.</pre><pre>Anf. 4 GÖREL THURDIN (c):</pre><pre>Herr talman! Det svar som industriministern har\r\nlämnat något av en axelryckning, vilket vi tidigare\r\nhar lagt märke till från vårt län. Vi är därför\r\ntvungna att återkomma gång på gång med\r\nförfrågningar om hur det skall bli med utvecklingen\r\ni länet.</pre><pre>Riksdagen har beslutat om regionalpolitiska mål på\r\nflera områden. Den beslutande majoriteten i\r\nriksdagen, däribland socialdemokraterna, har vid\r\nflera tillfällen frångått uppsatta mål. Detsamma har\r\ninträffat i affärsdrivande verk och myndigheter.\r\nDet har gjort att regeringen sett sig tvungen att\r\ntillsätta utredningar för att klargöra vad riksdagen\r\negentligen har avsett med sina beslutade\r\nregionalpolitiska mål.</pre><pre>Eftersom socialdemokraterna inte har detta klart\r\nför sig känner jag en stark oro inför den regionala\r\nutvecklingen, och just den i mitt eget län.</pre><pre>Det krävs fungerande system för att regionerna\r\nskall klara sig själva. Det krävs\r\nkommunikationssystem och utbildningssystem,\r\nmen också regler, t.ex. på beskattningsområdet,\r\nsom gör att småföretagande gynnas så att även\r\nenskilda individer har möjlighet att klara sig i dessa\r\nregioner.</pre><pre>Jag börjar med kommunikationerna.\r\nByggnadskostnaderna för vägarna i vårt län\r\növerstiger kostnaderna i övriga landet med minst\r\n10 %. Till detta har man aldrig tagit hänsyn när man\r\nanvisat medel till vårt län. Nu rivs asfalten upp på\r\ntidigare belagda vägar, eftersom vi inte har råd att\r\nunderhålla vägarna. Stundtals tar sig inte\r\nmänniskor till sina arbeten, vilket påverkar\r\nlokalisering både av företag och av bostäder.\r\nT.o.m. i de stora tätorternas omland är nu vägarna\r\nså dåliga att företagen och boendet inte kan spridas\r\nut. Detta strider naturligtvis helt mot de\r\nregionalpolitiska mål som vi beslutat om här i\r\nriksdagen.</pre><pre>En majoritet i riksdagen har dessutom beslutat om\r\nett skattesystem som i grunden inte heller ger de\r\nförutsättningar man kan behöva. Detta har\r\nskatteutskottet också känt oro för när beslutet om\r\nskattereformen fattades av folkpartiet och\r\nsocialdemokraterna. Vi kan som exempel ta\r\nturismmomsen. Jag kallar den för detta, men det är\r\nju en mervärdeskatt på hotell- och\r\nrestaurangnäringarna. När beslutet fattades fanns\r\ndet brasklappar i betänkandet om att detta område\r\nmåste följas mycket noga. När regeringen\r\nupptäckte att utvecklingen påverkats av höjningen\r\nav mervärdeskatten, tillsatte den en särskild\r\nutredning som skall följa utvecklingen på vissa\r\nturistorter. Man har plockat ut vissa län, men inte\r\nVästernorrlands län, som ändå har ett stort inland\r\nmed turism och som även har en skärgårdsmiljö\r\nsom är beroende av turismen.</pre><pre>Regeringen har beslutat om denna utredning för att\r\nkunna se vilka stöd man skall gå in med. Dessutom\r\nhar det i skattereformens spår tillkommit förslag\r\nom t.ex. räntelån, vilket kommer att stoppa\r\nnybyggande i andra områden än de mest expansiva\r\ntätorterna.</pre><pre>Med anledning av detta vill jag ställa två frågor.\r\nTycker industriministern att skattesystemet med\r\ndess följdbeslut gynnar den regionala utvecklingen\r\noch är förenlig med de mål som uppställts av\r\nriksdagen? Tycker industriministern att det är\r\nbättre med bidragsberoende företag och branscher\r\nän med system där dessa i stort sett klarar sig\r\nsjälva?</pre><pre>\r\nAnf. 5 EVA BJÖRNE (m):</pre><pre>Herr talman! Svensk industri ligger i topp när det\r\ngäller företagsförvärv utomlands. Den ligger före\r\nJapan, USA och Storbritannien. Vårt\r\nvästernorrländska SCA har nu närmare 70 % av\r\nsina anställda utanför Sveriges gränser. Det innebär\r\nett minskat antal arbetstillfällen och påverkar hela\r\nSveriges ekonomi ytterst negativt.</pre><pre>Hur har det blivit så här? Ja, det har förberetts\r\nunder många år av den socialdemokratiska\r\nregeringen. Den politik som förts har resulterat i\r\nstor osäkerhet om Sverige kommer att ansöka om\r\nmedlemskap i EG, stor osäkerhet beträffande\r\nframtida tillgång och pris på energi, och dessutom\r\nhar vi världens högsta skattetryck. Detta har\r\ninneburit att svenska industrier har gjort stora köp\r\nav företag främst i länder inom EG, men även i\r\nandra länder.</pre><pre>Regeringen har nu annonserat en helomvändning i\r\nEG-frågan, och det är mycket glädjande, trots att\r\ndet kommer väl sent om man ser det med\r\nvästernorrländska ögon.</pre><pre>De industrier som inte är beroende av marknaden\r\ninom EG, men använder mycket elenergi i sin\r\nproduktion, flyr också vårt land. De kan inte\r\ninvestera och utveckla sin produktion inom landet\r\nunder hot om kraftigt höjda elpriser och kanske\r\nelransonering. I vårt län har Hagraf i Härnösand\r\noch Casco Nobel i Ljungaverk redan lagt ned sin\r\ntillverkning. Andra industrier planerar att utveckla\r\nsin tillverkning i Norge och på Island.</pre><pre>De stora företagen har möjligheter och tar\r\nchanserna att investera och växa i andra länder.\r\nAlla de små företagen däremot, som är beroende\r\nav SCA, MoDo, GA-Metall, Kema Nord m.fl., har\r\ninte de möjligheterna, utan för dem, det relativt\r\nstora Saab-Scania i Kramfors och den ensamme\r\nåkaren i Ljungaverk, blir det katastrof.</pre><pre>Det höga skattetrycket innebär också påfrestningar\r\npå arbetsgivarna och ger litet kvar i plånboken hos\r\nde anställda. Skattetrycket måste ner. I t.ex.\r\nÖsterrike har SCA kostnadsökningar på mindre än\r\n3 % från år till år beroende på bl.a. låga skatter och\r\nnästan ingen inflation. Skulle industriministern\r\nkunna tänka sig att ta bort arbetsgivaravgifterna\r\neller för en tid kraftigt sänka dem i Ånge, Sollefteå,\r\nKramfors och Härnösands kommuner? Det har ju\r\nvisat sig vara en bra åtgärd i Norrbotten.</pre><pre>Jag måste instämma med de övriga talarna och\r\nockså tala litet för vägarna i Västernorrland. Vi har\r\npå grund av de geologiska förhållandena,\r\nsvämleder och annat, mycket svårt att bygga. Det\r\när dyrare att bygga väg i Västernorrland, och det är\r\ndyrare att klara av underhållet på våra vägar. Detta\r\ntar regeringen ingen som helst hänsyn till och\r\ntillåter vägverket att år efter år tilldela länet för litet\r\npengar till vägunderhåll. Det innebär, som tidigare\r\ntalare har sagt, att de belagda vägarna nu rivs upp\r\ndärför att det inte finns pengar att underhålla dem.\r\nDet är en stor kapitalförstöring.</pre><pre>Dessutom kan en landsdel inte fungera om det inte\r\nfinns möjligheter till bra kommunikationer. I\r\nVästernorrland är bilen det nödvändiga\r\ntransportmedlet om vi vill att människor skall\r\nkunna bo och finna sin utkomst även i vårt län.</pre><pre>Skall vi i Västernorrland ha en chans till överlevnad\r\nbehöver vi inte bara EG. Vi behöver vidare främst\r\nkärnkraften så länge den är säker och inte bättre\r\nalternativ finns. Vi måste få en kraftig sänkning av\r\nskattetrycket, bra vägar och goda\r\nkommunikationer. Är industriministern villig att\r\nmedverka till att detta blir verklighet inom en snar\r\nframtid?</pre><pre>Anf. 6 Industriminister RUNE MOLIN (s):</pre><pre>Herr talman! Låt mig först konstatera att den\r\nekonomiska politik och ekonomiska utveckling vi\r\nhaft under 80-talet varit gynnsam också för\r\nskogslänen. Det har faktiskt skett en utveckling i\r\ndessa län som avviker mot den som vi hade\r\nexempelvis under 70-talet. Det har varit en mycket\r\nlägre arbetslöshet. Vi har aldrig haft en så låg\r\narbetslöshet i skogslänen som vi haft under 80-talet.\r\nDessutom har utvecklingen av den industriella\r\nverksamheten och näringslivsverksamheten varit\r\npositiv, vilket naturligtvis har medverkat till att\r\nsituationen i dag är bättre än den varit tidigare.</pre><pre>Men detta innebär inte att allting är bra, utan vi\r\nbehöver naturligtvis en regionalpolitik för att\r\nförstärka näringslivets ställning och förbättra\r\nsysselsättningen i alla skogslänen. Vi har inriktat\r\nregionalpolitiken på att mer koncentrera oss på de\r\nområden som har de verkliga bekymren med\r\nutvecklingen av näringslivet.</pre><pre>Det stora problem som vi har i dag, och som vi\r\nmåste komma åt för att få en fortsatt positiv\r\nutveckling i dessa känsliga områden, är\r\nkostnadsproblemmet för hela det svenska\r\nnäringslivet. Vi kan inte ha en kostnadsutveckling\r\nsom är mycket snabbare än den man har i vår\r\nomvärld utan att det blir effekter på det svenska\r\nnäringslivet.</pre><pre>De som först drabbas av de effekterna är de som\r\nhar den svagaste ställningen och den svagaste\r\nlönsamheten. Det kan vara branscher som teko,\r\nmen det kan också vara områden som är\r\nregionalpolitiskt svaga. Därför måste politiken nu\r\ninriktas på att komma till rätta med\r\nkostnadsproblemet.</pre><pre>Det är klart att den ekonomiska politiken då spelar\r\nen stor roll. Det är viktigt att vi kan få ned det tryck\r\nsom vi haft i ekonomin, som har lett till en ökad\r\ninflation och som har skapat en överhettning på\r\narbetsmarknaden, som också i sin tur lett till\r\nsvårigheterna för arbetsmarknadens parter att\r\nträffa avtal som hållit sig inom samhällsekonomiska\r\nramar. Detta är huvudfrågan om vi skall kunna lösa\r\nde problem som man har i skogslänen inkl.\r\nVästernorrland.</pre><pre>Vi måste alltså vara på det klara med att de resurser\r\nsom ni här delvis efterfrågar inte finns i\r\nstatsbudgeten, utan vi måste föra en stram\r\nfinanspolitik för att medverka till att dämpa\r\ninflationstrycket och skapa förtroende utomlands\r\nför vår ekonomi. Då går det inte att som Björne\r\nföreslå sänkta skatter hej vilt eller att bara öka\r\nutgifterna för olika satsningar. Då måste man se det\r\nhär i ett större sammanhang, vilket är oerhört\r\nbetydelsefullt för näringslivsutvecklingen i de här\r\nområdena.</pre><pre>Regionalpolitiken har mer inriktats på att\r\nåstadkomma förstärkningar av infrastrukturen, och\r\njag tror att det är oerhört viktigt. Erfarenheterna\r\nhar lärt oss att infrastrukturen -- näringslivsmiljön i\r\nolika områden -- har en fundamental betydelse för\r\nmöjligheterna att utveckla olika områden. Då\r\nhandlar det om kommunikationer som vägar och\r\njärnvägar, om utbildning, högskola och forskning\r\noch utveckling, och om att utnyttja den kompetens\r\nsom finns i den svenska arbetskraften. Detta är\r\nmycket viktigt, och därför inriktas de\r\nregionalpolitiska satsningarna i den nya\r\nregionalpolitiken i större utsträckning på det än\r\ntidigare. Det innebär att vi har kunnat förstärka\r\nhögskolan i Sundsvall-Härnösand, och det finns\r\nnya möjligheter med infrastrukturpengarna i det\r\nregionalpolitiska anslaget.</pre><pre>När det gäller vägar, järnvägar, och\r\nkommunikationer över huvud taget är det ett\r\nfaktum att vi har svårigheter att få fram de pengar\r\nsom är nödvändiga för att behålla den kapitalstock\r\nsom vi har i den infrastrukturen. Det beror på att vi\r\nhittills haft den ordningen att riksdagen tagit fram\r\nde pengarna skattevägen. Med den svårighet som\r\nföreligger att öka inkomsterna via skatter -- det\r\nomvittnades alldeles nyss från kammarens\r\ntalarstol -- blir det svårt att klara alla de behov som\r\nfinns. Då tycker jag att det bara finns en väg att gå,\r\noch det är att se om vi kan hitta finansieringsvägar\r\nvid sidan av statsbudgeten för att klara dessa viktiga\r\ninfrastrukturinvesteringar för framtiden.</pre><pre>Vi vet att vägverket äskar ungefär 20 miljarder i\r\nanslag för vägväsendet för att kunna göra\r\ninvesteringar i erforderlig utsträckning under det\r\nkommande budgetåret. Förra året fick man ungefär\r\n10 miljarder. Det fattas alltså pengar. Skall vi klara\r\nde investeringarna -- och det kommer naturligtvis\r\natt föreligga motsvarande krav framöver -- måste vi\r\nse till att vi får en genomgång av de\r\nfinansieringsformer som är möjliga för att hävda de\r\nhär investeringarna, och det arbetet pågår inom\r\nindustridepartementet och\r\nkommunikationsdepartementet. Vi kommer att\r\nlägga fram ett förslag under den här riksdagen.</pre><pre></pre><pre>Anf. 7 MARTIN OLSSON (c):</pre><pre>Herr talman! Jag vill först säga att jag är glad över\r\natt mina borgerliga kolleger från länet deltar i\r\ndebatten och i stort sett har instämt i de synpunkter\r\nsom jag har framfört i interpellationen.</pre><pre>Sedan vill jag passa på att påpeka att ger man\r\nresurser till Västernorrlands län så att det länet kan\r\nutvecklas liksom övriga län, är det inte någonting\r\nsom är tärande för landets ekonomi, utan det är\r\nsnarast insatser för att utnyttja de förutsättningar\r\nsom Västernorrland har. Vi skall komma ihåg att\r\nVästernorrlands län är det mest elproducerande\r\nlänet. Trots en mycket elintensiv industri säljer vi 5\r\nTWh till andra delar av landet. Då det gäller\r\nbruttoexporten kommer 8 % från vårt län, som\r\nbara har 3 % av befolkningen. När det gäller\r\nnettoexporten är det ännu mer.</pre><pre>Det är alltså ekonomiskt för landet att satsa på\r\nVästernorrland. Dessutom bör man självfallet av\r\nsolidaritet se till att olika delar av landet har\r\nlikartade förhållanden.</pre><pre>Industriministern sade i sitt inlägg att skogslänen\r\naldrig tidigare har haft en så positiv utveckling. Jag\r\nvill då säga att aldrig har Västernorrlands län\r\nförlorat så många människor som man har gjort\r\nunder den tid då utvecklingen skulle ha varit så\r\npositiv. Det är ändå facit av vad den politik som har\r\nförts har lett till för länet. Och prognoserna pekar\r\nsom sagt mot fortsatt nedgång. Det är därför vi från\r\nlänet är så oroliga och försöker rikta statsmakternas\r\nuppmärksamhet på detta.</pre><pre>När det gäller att ha råd med satsningar på\r\ninfrastrukturen verkar det nästan som om vi skulle\r\ngå tillbaka till vad som gällde före 1930-talet, då\r\nman blev ense om att föra en aktiv\r\nkonjunkturpolitik. Det verkar som om vi skall\r\nnästan svälta oss igenom av krisen. Vi har alltså inte\r\nråd att underhålla våra vägar, och då skall vi låta\r\nbli. Utvecklingen får inte bli sådan. Vi måste ha råd\r\natt skaffa oss en infrastruktur. Vi kan tänka på att\r\nvåra förfäder med små ekonomiska resurser hade\r\nråd att bygga upp ett järnvägsnät i vårt land -- det\r\nvar en enorm investering då. Skall vi då inte ha råd\r\natt underhålla järnvägar och vägar?</pre><pre>När det gäller anslagen till länet instämmer jag i\r\nSigge Godins påpekande -- jag hann i mitt\r\nanförande inte bemöta vad som på den punkten\r\nsägs i svaret. Där hänvisas till anslagsökningar.\r\nDels har de tillkommit tack vare borgerliga\r\npåstötningar, dels är det inte så värst stora reella\r\nökningaaaar med hänsyn tagen till inflationen.\r\nFramför allt är det mycket små ökningar i\r\nförhållande till behoven i länet.</pre><pre>När det gäller högskolan vill jag fråga\r\nindustriministern om industriministern kommer att\r\nverka för att vi får ett universitet i mellersta\r\nNorrland under 1990-talet, som vi från centern har\r\nkrävt, och om det blir fasta forskningsresurser.\r\nKommer socialdemokraterna att sluta vara\r\nmotståndare till fasta forskningsresurser till de\r\nmindre högskolorna?</pre><pre>Anf. 8 SIGGE GODIN (fp):</pre><pre>Herr talman! Det var allmänpolitisk debatt här i\r\nkammaren för en tid sedan, och jag hade väntat mig\r\natt industriministern då skulle sitta i sin bänk, men\r\nså var inte fallet. Jag tog då upp frågan om\r\nkollektivforskningen. Får vi flytta\r\nkollektivforskningen när det gäller massa och\r\npapper från Stockholm till Västernorrland? Hur\r\nblir det, industriministern, när SJ nu utreder\r\nBottniabanan -- är regeringen beredd att då anslå\r\npengar så att vi klarar exporten för hela landet?</pre><pre>Vi har i många år tagit upp frågan om servicen av\r\nisbrytarflottan. Varför skall den ligga där det inte är\r\nnågon is? Borde man inte ha servicen i norra\r\nSverige? Det finns förutsättningar i\r\nVästernorrland.</pre><pre>Vattenfall utvecklar biobränslen. Vi har mycket\r\nskog i Västernorrland. Det går alldeles utmärkt att\r\netablera den verksamheten där.</pre><pre>Vi har kämpat för att SVAR i Ramsele skulle få\r\nfasta resurser. När tänker regeringen ge SVAR\r\nnågra fasta tjänster, så att man kan driva en bra och\r\nväsentlig verksamhet?</pre><pre>När det gäller tjänsteproduktionen vill jag säga att\r\nman i Ö-vik har utrett frågan och kommit fram till\r\natt det finns mycket arbete att göra. Jag får i\r\neftermiddag ett svar där det sägs att de statliga\r\nverken inte längre skall behöva ta regionalpolitiskt\r\nansvar. Är detta biträdande finansministerns\r\nuppfattning, eller anser också industriministern att\r\ndet skall vara på det sättet?</pre><pre>Jag vill något kommentera det som\r\nindustriministern sade i sitt andra inlägg.\r\nBeträffande transporterna är nettoexporten från\r\nskogsindustrin i Västernorrland dubbel så hög som\r\nden totala nettoexporten från bilindustrin i Sverige.\r\nOm inte transporterna klaras, svälter man alltså ut\r\nhela Sverige. Det är därför som detta är så viktigt.</pre><pre>Industriministern talade om den ekonomiska\r\npolitiken. Det är klart att den är bra också för\r\nskogslänen. Men regeringen har ju under de goda\r\nåren inte gjort några investeringar i Västernorrland\r\nsom är av vikt. Därför ser det ut som det gör för\r\nbl.a. kommunikationerna.</pre><pre>Det är 60 % av vägarna i länet som är belagda. Jag\r\nvill då fråga: Skall man behöva riva upp vägarna\r\noch göra grusvägar av dem, när det är 100 % av\r\nvägarna i övriga landet som är belagda, åtminstone\r\ni de södra delarna? Om vi inte kan få någon annan\r\nrättvisa, borde man i varje fall åstadkomma den\r\nrättvisan.</pre><pre>Kan industriministern tänka sig miljöpengar för\r\nsatsningar på t.ex. enbro över Sundsvallsfjärden,\r\nsom ju är ett speciellt känsligt miljöområde? Då\r\nskulle åtminstone den kostnaden lyftas bort från\r\nvägverket.</pre><pre>Anf. 9 GÖREL THURDIN (c):</pre><pre>Herr talman! Jag fick inget svar på mina frågor.\r\nDet skall kanske tolkas som att industriministern\r\nanser att mervärdeskattehöjningen när det gäller\r\nturismen har lett till att det har gått bättre för\r\nbranschen och att de regionalpolitiska målen\r\nuppfyllts. Jag kan också tolka det som att man\r\nföredrar bidragsberoende företag i stället för att de\r\nklarar sig själva.</pre><pre>Jag vill lägga till en fråga till de två som jag tidigare\r\nställde: Omfattar turistpolitiken även\r\nVästernorrlands län, eller omfattar den bara de län\r\nsom enligt denna utredning eventuellt skall få\r\nbidrag?</pre><pre>Industriministern sade att den ekonomiska\r\npolitiken under 1980-talet har varit gynnsam för\r\ndessa län jämfört med 1970-talet. Men snälla nå'n,\r\nnågon skillnad måste det ju vara mellan låg- och\r\nhögkonjunktur även i det här landet! Men efter en\r\nav de starkare högkonjunkturerna kan man\r\nkonstatera att det inte finns några resurser kvar i\r\nSverige. Då måste den ekonomiska politiken ha\r\nvarit sämre än den politik som tidigare fördes.</pre><pre>Det är sant att det finns kostnadsproblem i det här\r\nlandet. Nivån på dessa problem beror bl.a. på den\r\nkoncentrationspolitik som har bedrivits och den\r\novilja till offensiva satsningar t.ex. i Norrland som i\r\ngod tid kunde ha avlastat överhettningen i\r\nStockholmsområdet. Då hade man inte behövt\r\nlägga kostnadsnivån högre än nödvändigt utifrån\r\nhögkonjunktur och arbetskraftsbrist.</pre><pre>Att resurserna är uttömda är faktiskt en grym\r\nslutsats. Så förhåller det sig i stat, kommun och\r\nlandsting efter 7--8 år av högkonjunktur. Det är ju\r\nett betyg om något till den nuvarande regeringen.</pre><pre>\r\nNär det gäller Västernorrlands län och\r\nutlokaliseringar har det skett sådana till\r\nSundsvallsområdet. Däremot har det inte skett\r\nnågra utlokaliseringar av statlig karaktär till\r\nÅngermanland. Därför är det oerhört viktigt att\r\näven industriministern drar sitt strå till stacken i\r\nfråga om skolverket som nu skall inrättas, och som\r\neventuellt skall komma Härnösand till del. Om\r\näven Härnösand förstärks, skulle det ha en viss\r\nbetydelse för hela Ådalen. Det rör sig ju ändå om\r\nen sammanhängande dalgång som bör ses som en\r\nhelhet, också när man gör insatser.</pre><pre>Jag får se om jag i nästa inlägg från\r\nindustriministern får svar på mina frågor.</pre><pre>Anf. 10 EVA BJÖRNE (m):</pre><pre>Herr talman! Industriministern sade att\r\nsysselsättningen i Norrland tidigare var god men att\r\nden inte är så god nu. Det är inte undra på när man\r\nhar jagat ut företagen med den energi- och EG-\r\npolitik som har bedrivits.</pre><pre>Ett av Västernorrlands stora företag med många\r\narbetstillfällen, GA Metall, kommer att runt nyår\r\nbesluta huruvida man skall etablera sig på Island\r\neller inte. Kan industriministern ge oss och GA\r\nMetall i Västernorrland ett besked om\r\nenergipolitiken? Går det att träffa ett avtal på 15--\r\n20 år om ett konkurrenskraftigt energipris, så att\r\nGA Metall kan fortsätta att bedriva sin\r\nverksamhet?</pre><pre>Industriministern sade att kostnadsproblemen inte\r\nkan lösas med sänkta skatter, utan man är tvungen\r\natt ha ett högt skattetryck. Jag vill ändå påstå att\r\nom skatterna sänks, kan lön och prisökningarna\r\ndämpas. Jag kan upplysa industriministern att för\r\nSCA som har ett väldigt stort skogsinnehav i främst\r\nVästernorrlands län och Jämtlands län är det\r\nbilligare att köpa flis från Chile än att avverka den\r\negna skogen i Jämtland. Det beror på att lönerna är\r\nså höga och att kostnaderna är så stora för att\r\ntransportera virket till kusten. Det måste väl ändå\r\nkunna göras något, så att det blir billigare att\r\nutnyttja egen skog. Detta kan klaras genom att\r\nskatterna sänks och genom att pris- och\r\nlöneutvecklingen bromsas. Är inte\r\nindustriministern villig att försöka få till stånd en\r\nsådan utveckling?</pre><pre>Anf. 11 Industriminister RUNE MOLIN (s):</pre><pre>Herr talman! Här har rests en lång rad olika krav\r\nsom jag, enligt de önskemål som framställts,\r\nomedelbart skall bemöta. Enligt gammal politisk\r\ntaktik skall man ju agera på det sättet.</pre><pre>När det gäller den regionalpolitiska verksamheten\r\nhar ett ökat ansvar nu lagts på länsstyrelserna för\r\natt de skall samordna de insatser som anses vara\r\nviktiga för länets utveckling. Det är därför som vi\r\nvid våra överläggningar med länsstyrelserna har\r\nbett att få denna samlade syn på vilka åtgärder som\r\nbehövs i Västernorrlands län. Dessa åtgärder har\r\nlänsstyrelsen blivit ombedd att redovisa för\r\nregeringen före årsskiftet. Jag förmodar att de\r\nförslag och synpunkter som kommer fram då skall\r\nredovisas, och man får också se hur länsstyrelsen\r\nprioriterar. Länsstyrelsen har ju det närmaste\r\nansvaret för utvecklingen i hela länet. Jag avvaktar\r\ndenna redovisning innan jag ger några som helst\r\nkonkreta svar på alla dessa frågor som har ställts.</pre><pre>Det har talats om medel för att klara den aktuella\r\nsituationen. Länsstyrelsen arbetar med sina förslag.\r\nVarje kommun i Västernorrland arbetar intensivt\r\nför att få fram projekt som skall ge sysselsättning.\r\nJag har varit där uppe och sett vilket genuint arbete\r\nsom läggs ned. Jag kan försäkra att dessa förslag\r\nkommer att prövas i positiv riktning, precis som jag\r\nsade när jag var i kontakt med länsstyrelsen och\r\nkommunerna där uppe. Här kommer nu förslag om\r\ndet ena projektet efter det andra. Det finns resurser\r\ngenom de beslut om regionalpolitiska anslag som\r\nriksdagen har fattat. Det pågår alltså ett arbete\r\nbåde i kommunerna och i länsstyrelsen för att\r\ntackla de aktuella problemen.</pre><pre>Här har låtit nästan som att ingenting har gjorts.\r\nJag kan rabbla upp en lång lista över alla projekt\r\nsom har fått stöd under de senaste åren, också i\r\nVästernorrland. Det är inte fråga om att rycka på\r\naxlarna åt Västernorrlands problem, som Görel\r\nThurdin hävdade, utan precis som när det gäller\r\nandra län pågår det ett seriöst arbete för att försöka\r\nutveckla möjligheterna till sysselsättning för de\r\nmänniskor som bor och verkar i dessa delar av\r\nlandet.</pre><pre>När det gäller turismen har riksdagen utfärdat ett\r\nsärskilt uppdrag att man skall se över de\r\nregionalpolitiska konsekvenserna av\r\nskatteomläggningen. Detta uppdrag har givits till\r\nindustriverket som skall följa, inte bara några\r\nspecifika områden, utan de regionala effekterna av\r\nturismen.Vi skall så småningom få en rapport om\r\ndet. Då kan vi ta ställning till om det krävs\r\nregionalpolitiska insatser med hänsyn till\r\nskattereformens effekter.</pre><pre>När det gäller de olika affärsverkens ansvar för den\r\nregionalpolitiska utvecklingen är en del av\r\nregionalpolitiken att vi förstärker den s.k.\r\nsektorssamordningen. Den s.k.\r\nstatssekreterargruppen inom\r\nindustridepartementet får nu nya direktiv. Det\r\nkommer att ställas ökade krav på att\r\nmyndigheterna skall redovisa sina synpunkter och\r\nvad de gör för att åstadkomma en regional balans i\r\nsin verksamhet. Hur de hanterar detta skall\r\nredovisas till riksdagen i budgetpropositionen.\r\nAnsvaret för de regionalpolitiska insatserna flyttas\r\ninte från de olika myndigheterna. Det förstärks\r\ntvärtom genom den regionalpolitiska\r\npropositionen.</pre><pre>Eva Björne, det är riktigt att\r\nutlandsinvesteringarna har ökat. Det ser jag som en\r\nganska naturlig följd av att företagen, framför allt\r\nde stora företagen, vill gardera sig inför den nya\r\nstörre marknad som kommer att öppnas i Europa.\r\nDe vill ha tillräcklig volym för att klara\r\nutvecklingskostnader, marknadsföringskostnader\r\nm.m. som krävs på den större marknaden. Därför\r\nträffar Volvo ett samarbetsavtal med Renault,\r\nSaabs personbilsdel går ihop med GM. Svenska\r\nföretag köper upp företag ute i Europa för att\r\nskaffa sig kontakt med marknaden på ett annat sätt\r\nän om man bara lägger ut tillverkningen. Det är en\r\nviktig del av företagens strategi för att gardera sig\r\ninför framtiden och trygga sysselsättningen i\r\nSverige.</pre><pre>Samtidigt måste man konstatera att\r\ninvesteringsökningarna i Sverige har varit\r\nrekordartade under hela 80-talet. I dag investerar\r\nvi i reala termer faktiskt dubbelt så mycket som vi\r\ngjorde år 1982 när den socialdemokratiska\r\nregeringen tillträdde. De investeringarna leder till\r\nsysselsättning här i Sverige, och de är viktiga. Så\r\nlänge sådana investeringar görs får vi en utveckling.\r\nOm vi inte klarar vårt kostnadsläge är risken att\r\ninvesteringar och produktion flyttas utomlands. En\r\nutveckling med minskade investeringar i Sverige\r\nskulle vara oerhört olycklig.</pre><pre>Anf. 12 MARTIN OLSSON (c):</pre><pre>Herr talman! Jag tror att det viktigaste med en\r\nsådan här debatt är att vi får alla ansvariga att inse\r\nvilka behov som finns i Västernorrland. Det var\r\nomöjligt att åstadkomma detta under 80-talet. Jag\r\nvill erinra om att så sent som för ett år och elva\r\nmånader sedan stod den dåvarande ansvarige för\r\nregionalpolitiken här i riksdagens talarstol och sade\r\natt det inte fanns några skäl att vidta särskilda\r\nåtgärder i Västernorrlands län. Ett år tidigare\r\ndeltog jag i högskolans i Sundsvall tioårsjubileum.\r\nDet ledande temat i högtidstalet som hölls av\r\nstatssekreteraren i utbildningsdepartementet var\r\nvikten av att man inte sprider fasta\r\nforskningsresurser till de mindre högskolorna.</pre><pre>Det finns oerhört många exempel. Jag hoppas att\r\nindustriministern, som nu är ansvarig för\r\nregionalpolitiken, skall försöka att på olika sätt\r\nkompensera Västernorrland. Det har skett så\r\nmånga underlåtenhetssynder under årens lopp.</pre><pre>De frågor som jag ställde i interpellationen och som\r\njag ytterligare kompletterade i mitt första inlägg\r\nhar inte särskilt besvarats. Jag har inte fått något\r\nbesked om industriministern, som är ansvarig för\r\nregionalpolitiken, kommer att arbeta för\r\nskolverkets lokalisering. Jag har inte fått något\r\nbesked om väganslagen som är så viktiga. Vi har\r\ninte fått något besked om snabbtågen. När det\r\ngäller de långsiktiga satsningarna, som är\r\navgörande för om det skall bli en vändning i\r\nutvecklingen, är väl svaret närmast att vi av\r\nstatsfinansiella skäl inte har råd.</pre><pre>Man kan på flera sätt underlätta utvecklingen för\r\nlänet. Det kan göras dels genom att direkta medel\r\ntillförs, dels genom lokaliseringar -- det är\r\nskolverket ett bra exempel på --, dels genom att på\r\nolika sätt stimulera företag att förlägga verksamhet\r\ntill vårt län.</pre><pre>Jag vill uppmana industriministern att lyssna på vad\r\nlänets företrädare har att säga både om de aktuella\r\nbehoven och den långsiktiga utvecklingen. Låt inte\r\näven 90-talet bli ett årtionde då Västernorrland går\r\nstarkt bakåt. Bidra till att Västernorrland får\r\nutveckla de utvecklingsmöjligheter som finns i\r\ndetta län. Det vore ur samhällsekonomisk synpunkt\r\nhelt felaktigt att inte bidrag till att dessa\r\nutvecklingsmöjligheter kan utnyttjas. Därför\r\nbehövs satsningar på framför allt infrastrukturen,\r\nsatsningar på vägar, högre utbildning,\r\nkommunikationer m.m.</pre><pre>Jag uppmanar således industriministern att tänka\r\npå Västernorrland och ta de problem som finns på\r\nallvar. Låt inte kortsiktiga statsfinansiella\r\nsynpunkter hindra en positiv utveckling i länet.</pre><pre>Anf. 13 SIGGE GODIN (fp):</pre><pre>Herr talman! Jag kan instämma med Martin Olsson\r\ni att vi inte har fått svar på en enda fråga.</pre><pre>Det gör mig något förbryllad när industriministern\r\nsäger, att om vi bara får redovisning från\r\nlänsstyrelsen, är det inga problem, eftersom det\r\nfinns pengar. I den allmänpolitiska debatten\r\nräknade jag upp en del saker som är mycket viktiga\r\nför länet som helhet. Vi har nu fått svaret att det\r\nfinns pengar. Det är underbart att kunna gå hem\r\noch tala om för både länsstyrelsen och väljarna att\r\ndet finns pengar för Västernorrland.</pre><pre>Jag tycker ändå att industriministern, som är\r\nansvarig för dessa frågor, rent principiellt skulle\r\nkunna tala om för oss vad som kommer att hända\r\nom länsstyrelsen lägger fram ett antal förslag.\r\nRegeringen vet, liksom vi riksdagsmän, vad\r\nlänsstyrelsen kommer att säga. Det är så gammalt\r\noch beprövat. Tycker regeringen att\r\ninfrastruktuella satsningar är viktiga eller är det\r\nstödinsatser till enskilda företag som är allena\r\nsaliggörande? En sådan principiell fråga borde vi\r\nändå kunna ta upp här, även om jag förstår att\r\nindustriministern inte vill uttala sig om sådant som\r\nhan inte har sett på papper.</pre><pre>Jag vill även ta upp statliga verk och deras skäl att\r\nta regionalpolitiska hänsyn. Det är underbart att\r\nindustriministern står på barrikaderna tillsammans\r\nmed mig mot finansdepartementet. Det är\r\nförträffligt. I eftermiddag kommer nämligen\r\nÅsbrink att säga att det inte är vare sig regeringens\r\neller riksdagens uppgift att exempelvis ange på\r\nvilka orter i landet det skall finnas tullmyndigheter.\r\nDet kan finnas regionalpolitiska skäl till att man\r\ninte flyttar tullmyndigheter till vissa kommuner.\r\nDet kan vara fråga om långa avstånd och att man\r\nförbrukar mängder med restid och pengar för att\r\nkunna utföra ett bra arbete. Det är bra om vi kan\r\nvara överens om att vi här i riksdagen och\r\nregeringen ändå måste kunna ha dessa åsikter. Jag\r\nhoppas att biträdande finansministern skall ändra\r\nuppfattning i den frågan.</pre><pre>När det gäller vägarna och investeringar i järnvägar\r\ni Västernorrland lika väl som i övriga delar av\r\nlandet vill jag säga: Det är bara att gå hem till\r\nregeringskansliet och läsa folkpartiets förslag om\r\nmedel för satsningar på vägar och järnvägar. Det\r\nfinns ganska mycket pengar där. En\r\nsocialdemokratisk regering är kanske inte beredd\r\natt ta dessa pengar exakt där vi säger att de kan tas.\r\nMen jag tror att alla människor i Norrland skulle\r\nvara beredda att lätta på vissa fonder för att få loss\r\nmedel till infrastruktur. Det är det vi skall leva av i\r\nframtiden.</pre><pre>Anf. 14 GÖREL THURDIN (c):</pre><pre>Herr talman! I Västernorrlands län har det under\r\nmånga år lagts ned ett genuint arbete för att påvisa\r\nbehoven av olika insatser.</pre><pre>Jag kommer ihåg när jag var ny här i riksdagen\r\n1986, då hadevi mycket hög arbetslöshet. Men\r\narbetslösheten t.ex. här i Stockholmsområdet var\r\nförhållandevis låg. Då fanns det inte heller någon\r\nförståelse för insatser i Västernorrland. Insatserna\r\nvar kanske mindre än vad industriministern ger\r\nuttryck för i dag.</pre><pre>Det är bra att det ställs ökade krav på myndigheter\r\noch att det börjar ställas krav på regionalpolitik.\r\nOch det är bra att vi prövar samfinansiering för att\r\nåstadkomma effektiva transportsystem, eftersom vi\r\ninte har det i det här landet. Transportkostnaderna\r\nför företag, och även för människor, är oerhört\r\nstora.</pre><pre>Viljan att ta regionalpolitiska hänsyn redan vid\r\nutformandet av förslag finns fortfarande inte.\r\nRedan i inledningsskedet är man medveten om att\r\nett förslag kommer att leda till negativa\r\nregionalpolitiska konsekvenser och att det därför\r\ngenast måste tillsättas en utredning för att man skall\r\nkunna konstatera vilka negativa konsekvenser\r\nförslaget får och vilka bidrag som skall ges. Tänk\r\nom det här i riksdagen någon gång kunde fattas\r\nbeslut som redan från början innebär att\r\nregionalpolitiska hänsyn tas, t.ex. när beslut om\r\nskattesystem fattas, men även när andra beslut\r\nfattas. Detta brådskar, eftersom detta system\r\nurholkar resurserna för hela landet.</pre><pre>Jag konstaterar att det finns all anledning att inte\r\nlämna industriministern i fred förrän ett positivt\r\nresultat verkligen kan observeras, framför allt när\r\ndet gäller den grundläggande infrastrukturen för\r\nVästernorrlands län men även när det gäller\r\nskogslänen i övrigt.</pre><pre>Anf. 15 EVA BJÖRNE (m):</pre><pre>Herr talman! Industriministern konstaterar\r\nalldeles riktigt att en stor del av svensk industri har\r\ninvesterat ute i Europa och inom EG under senare\r\når. Med den svängning som har skett av EG-\r\npolitiken kommer vi förhoppningsvis även att få se\r\nen ökad investeringstakt inom Sveriges gränser.\r\nMen i Västernorrland behöver vi också tillgång till\r\nmycket och prismässigt konkurrenskraftig energi.\r\nDet behövs inga rapporter från länsstyrelsen eller\r\nfrån kommunerna för att komma fram till slutsatsen\r\natt det är ett vettigt beslut att vi behåller\r\nkärnkraften så länge den är säker och så länge vi\r\ninte har något bättre alternativ. Jag är tämligen\r\növertygad om att de som styr och ställer i de flesta\r\nvästernorrländska kommuner, trots att dessa\r\nkommuner är socialdemokratiskt styrda, står för att\r\nde vill ha just den typen av energipolitik.</pre><pre>Under ett övergångsskede -- tills det har börjat rulla\r\ni Sverige igen i och med den nya EG-politiken, och\r\nförhoppningsvis även i och med en förnuftig\r\nenergipolitik -- behöver vi hjälp till småföretagarna\r\nför att de skall kunna komma över den här svåra\r\ntiden. Det behövs en lättnad av skattetrycket för\r\ndem för att de skall kunna klara av sin verksamhet.</pre><pre>Jag vill, liksom de andra debattörerna från\r\nVästernorrland, betona vikten av behovet av vägar\r\noch vägunderhåll för att vi skall få en struktur som\r\nfungerar och för att människorna skall kunna leva\r\noch bo, och för att företagen skall kunna klara sina\r\ntransporter. Den socialdemokratiska regeringen\r\nklarar inte att ge pengar till detta. Men om vi vid\r\nnästa val skulle få en borgerlig regering finns det i\r\ndet moderata budgetförslaget avsatt 1 miljard\r\nkronor till extra vägunderhåll. Och vi har tänkt oss\r\natt en god del av den summan skall gå till\r\nVästernorrland.</pre><pre></pre><pre>Anf. 16 Industriminister RUNE MOLIN (s):</pre><pre>Herr talman! Skolverket har tagits upp även i\r\nreplikerna. Jag sade i mitt svar att den frågan utreds\r\nav den organisationskommitté som skall se över\r\nverkets framtid. Jag tycker att det skulle vara\r\nmärkligt om jag här plötligt skulle ta ställning till\r\nvar jag tycker att detta verk skall placeras. Det är\r\nväl rimligt att den organisationskommitté som har\r\nutsetts får fullfölja sitt arbete innan vi börjar\r\ndiskutera lokaliseringen av verket. Att jag gärna\r\nser att verket lokaliseras så att det av\r\nregionalpolitiska skäl blir positivt är självklart.\r\nMen det är inte bara Västernorrland utan även\r\nandra områden som har behov av den här typen av\r\nverksamhet.</pre><pre>När det gäller energin vill jag säga att vi för\r\nnärvarande förhandlar med Sigge Godins och\r\nGörels Thurdins partier om energifrågan. Jag\r\nhoppas att vi skall komma fram till ett\r\nställningstagande i december månad, så att\r\nregeringen kan lägga fram en proposition i början\r\nav nästa år. Men från mina utgångspunkter\r\nkommer en sådan överenskommelse icke att leda\r\ntill sådana prishöjningar för den eltunga industrin,\r\nsom bl.a. finns i Västernorrland, att den tappar\r\nkonkurrenskraft. Jag utgår från att vi även i\r\nfortsättningen skall behålla det prissystem som vi\r\nhar haft och som har gynnat svensk skogsindustri,\r\nkemisk industi och stålindustri. Dessa besked har\r\njag lämnat tidigare, också i en debatt med Eva\r\nBjörne. Jag lämnar dem igen, och jag kan lämna\r\ndem även i morgon, därför att jag är fullständigt\r\növertygad om att basindustrin är fundamental för\r\nhela vårt näringsliv, inte bara för\r\nexportinkomsterna, och att den har stor betydelse\r\näven för vår investeringsindustri och andra delar.\r\nVi kan inte äventyra dess framtid genom en\r\nenergipolitik som t.ex. baseras på en\r\nmarginalkostnadsprissättning, utan i detta\r\nsammanhang måste vi ha ett system som gör att den\r\nklarar sig även i fortsättningen.</pre><pre>\r\nBeträffande skattetrycket för småföretagen vill jag\r\npåminna om att vi med Sigge Godins parti har\r\nträffat en överenskommelse om en skattereform,\r\nsom innebär att vi har en ny företagsbeskattning\r\nsom också är utformad tillsammans med\r\nIndustriförbundet och som man där tycker är bra\r\noch som står sig väl i konkurrensen med\r\nskattesystemen ute i Europa.</pre><pre>Det finns pengar för åtgärder på regionalpolitikens\r\nområde. Dessa har riksdagen avsatt. Men det finns\r\nnaturligtvis inte pengar till vilka projekt som helst.\r\nDet skall naturligtvis handla om företagssatsningar\r\nsom är lönsamma och som ger en trygg\r\nsysselsättning i framtiden. Det är dessa projekt som\r\nvi måste få fram för att kunna bidra till lösningen av\r\nde problem som finns i Västernorrland och som\r\nman intensivt jobbar med där uppe.</pre><pre>Överläggningen var härmed avslutad.</pre><pre>2 § Svar på interpellation 1990/91:28 om\r\ntextilindustrins överlevnad</pre><pre>Anf. 17 Industriminister RUNE MOLIN (s):</pre><pre>Herr talman! Lennart Brunander har frågat mig\r\ndels om jag är beredd att i höst ta upp\r\ntekoindustrins problem och föreslå åtgärder för att\r\ngöra företagen mer konkurrenskraftiga, dels om\r\njag avser att agera för att statliga beställningar skall\r\ngöras i Sverige, dels om jag är beredd att tillskjuta\r\nmer pengar till utbildning av arbetslösa\r\ntekoanställda och slutligen om jag är beredd att\r\nändra beslutet om att ta bort importrestriktionerna.</pre><pre>Inledningsvis vill jag understryka att det finns\r\nanledning att se allvarligt på arbetsmarknadsläget\r\ni Älvsborgs län. Regeringen följer därför löpande\r\nutvecklingen i länet. Jag vill framhålla att de\r\neffekter som uppkommer på arbetsmarknaden till\r\nföljd av strukturomvandlingen inom tekoindustrin\r\nkommer att mötas med aktiva\r\narbetsmarknadspolitiska insatser. Det gäller såväl\r\nförmedlings- och utbildningsinsatser. Jag\r\nåterkommer strax till detta.</pre><pre>Takten i strukturomvandlingen inom tekoindustrin,\r\nframför allt konfektionsindustrin och den\r\nkonfektionerande delen av textilindustrin, har ökat\r\nbetydligt under senare tid. Med anledning av detta\r\nkallade jag nyligen till överläggningar med\r\ntekoindustrins branschorganisationer, fackliga\r\norganisationer, statens industriverk samt den\r\nregionala utvecklingsfonden i Älvsborgs län.</pre><pre>Den svenska ekonomins -- och därmed även\r\nvälfärdens -- utveckling är bl.a. beroende av att vi\r\ninom landet kan upprätthålla effektiva marknader\r\nmed konkurrens och att vi i största möjliga\r\nutsträckning deltar i en fri internationell handel.</pre><pre>Genom att vi har en begränsad marknad inom\r\nlandet är vi starkt beroende av att den\r\ninternationella handeln kan bedrivas fritt. Det är\r\ngenom den internationella arbetsfördelning som\r\nhandeln kan ge upphov till, som vi kan dra fördelar\r\nav att vissa länder har bättre förutsättningar att\r\nproducera vissa varor än vad vi har. Å andra sidan\r\nskall vi producera de varor vi har bäst\r\nförutsättningar för. På detta sätt kan en högre\r\nvälfärd nås. Dessa principer bör vara styrande för\r\nalla delar av det svenska näringslivet.</pre><pre>Vad jag nu sagt utesluter självfallet inte att de\r\nnuvarande närings- och arbetsmarknadspolitiska\r\ninsatserna för tekoindustrin fullföljs.</pre><pre>Riksdagen beslutade våren 1989 att anslå 85\r\nmilj.kr. för vart och ett av budgetåren 1989/90 och\r\n1991/92 för industripolitiska åtgärder för\r\ntekoindustrin. Åtgärderna består av export- och\r\nrationaliseringsfrämjande insatser samt stöd till\r\nproduktutveckling och utbildning.</pre><pre>Vad gäller frågan om upphandling har\r\nnäringsutskottet i ett betänkande (1988/89:NU20)\r\nuttalat att den offentliga upphandlingen måste\r\nstyras utifrån affärsmässiga utgångspunkter, utom\r\nnär åtgärder av försörjningsberedskapsskäl är\r\nnödvändiga för att en viss tillverkningskapacitet på\r\nområdet skall kunna bevaras.</pre><pre>Vid upphandling gäller för statliga myndigheter\r\nbestämmelserna i upphandlingsförordningen\r\n(1986:366). Där föreskivs bl.a. att upphandling\r\nskall göras på affärsmässiga grunder. De krav på\r\nkostnadseffektivitet som ställs på de statliga\r\nmyndigheterna och på kommunerna innebär att vid\r\nupphandling beaktas såväl pris-, kvalitets- som\r\nleveransaspekter.</pre><pre>Vidare har Sverige åtagit sig att tillämpa GATT-\r\nregler vid statlig upphandling. Det innebär att vissa\r\nspecificerade statliga myndigheters upphandling\r\növer drygt 1 milj.kr. skall ske enligt särskilt\r\nanbudsförfarande i internationell konkurrens.\r\nEnligt förordningen (1984:1129) om\r\nförsörjningsberedskapsstöd kan dock fortfarande\r\nstöd utgå i vissa fall vid statlig, kommunal och\r\nlandstingskommunal upphandling av teko- och\r\nlädervaror samt skor.</pre><pre>Riksdagen har ställt sig bakom regeringens\r\nställningstaganden beträffande en fullständig\r\navreglering av tekorestriktionerna den 31 juli 1991.\r\nSyftet är bl.a. att bidra till en dämpning av\r\nprisökningarna. De länder, gentemot vilka vi\r\nupprätthåller tekobegränsningar, har informerats\r\nom vår avsikt i detta avseende.</pre><pre>De pågående förhandlingarna om ett EES-avtal\r\nsyftar till att skapa ett långtgående ekonomisk\r\nsamarbete med fri rörlighet för varor, tjänster,\r\nkapital och personer samt ett utökat samarbete på\r\nen rad angränsande områden. Frågan om en\r\nharmonisering av tekohandelspolitiken gentemot\r\ntredje land har inte aktualiserats i dessa\r\nförhandlingar.</pre><pre>Det internationella regelsystemet för tekohandeln\r\ndiskuteras inom ramen för pågående förhandlingar\r\ni den s.k. Uruguay-rundan. Syftet är att återföra\r\ntekohandeln till normala GATT-regler.</pre><pre>Regeringen ser ingen anledning att ändra sitt\r\nställningstagande i fråga om borttagande av\r\nrestriktionerna för tekoimport.</pre><pre>Vad gäller frågan om insatser för arbetslösa\r\ntekoarbetare har regeringen beslutat att\r\narbetsmarknadsstyrelsen får disponera ytterligare 1\r\nmilj.kr. för förmedlingsinsatser i Älvsborgs län. Jag\r\nhar också informerats om att\r\narbetsmarknadsstyrelsen nyligen har beslutat att\r\ntilldela Älvsborgs län ytterligare 12 milj.kr. för\r\narbetsmarknadsutbildning. Situationen generellt\r\nsett på den svenska arbetsmarknaden är dock inte\r\nav det slaget att det finns anledning att nu avsätta\r\nytterligare resurser för arbetsmarknadspolitiska\r\ninsatser. En hög beredskap måste emellertid hållas\r\nför att kunna möta en snabb försämring av läget.</pre><pre>Vidare har regeringen i tilläggspropositionen\r\n(1990/91:25) föreslagit att arbetsmarknadsstyrelsen\r\nfår göra vissa omdisponeringar av tidigare\r\ntilldelade medel. Det innebär framför allt en\r\nförstärkning av arbetsmarknadsutbildningen. Det\r\nåligger härvid arbetsmarknadsstyrelsen att göra\r\nnödvändiga prioriteringar med hänsyn till\r\narbetsmarknadsläget i olika delar av landet.</pre><pre>Herr talman! Strukturomvandlingen inom svensk\r\ntekoindustri har fått ny fart efter det att läget har\r\nvarit relativt stabilt de senaste åren. Oavsett hur\r\nutvecklingen kommer att te sig de närmaste åren,\r\nkommer det sannolikt att finnas ett antal\r\nkonkurrenskraftiga svenska konfektions- och\r\ntrikåföretag som har, om inte hela så åtminstone\r\ndelar av, sin produktion i Sverige. Textilindustrin\r\nhar t.o.m. vissa förutsättningar att expandera inom\r\nde delbranscher som producerar textilier med\r\nanvändning inom annan industri än\r\nbeklädnadsindustrin.</pre><pre>Men omställningen måste ske under socialt\r\nacceptabla former. Därför anser jag att\r\narbetsmarknadspolitiska åtgärder är det viktigaste\r\nstatliga instrumentet i den pågående\r\nstrukturomvandlingen.</pre><pre>Anf. 18 LENNART BRUNANDER (c):</pre><pre>Herr talman! Jag tackar industriministern för\r\nsvaret.</pre><pre>Bekymren i Sjuhäradsbygden är i dag väldigt\r\nstora. Vi har fått många varsel. Det är fler\r\narbetslösa än på mycket länge, och de lediga\r\nplatserna är mycket få. Det skall kanske ses som ett\r\nframsteg att industriministern nu upptäckt detta\r\noch ser allvarligt på läget i Sjuhäradsbygden.\r\nSignalerna har alltså kommit upp till Stockholm.</pre><pre>Som det står i svaret har flera delegationer varit\r\nhos industriministern från kommunerna, facken\r\noch företag. Enligt de kommentarer jag har hört\r\nefter dessa besök har man varit bekymrad när man\r\nåkt hem. Det har inte varit särskilt mycket man har\r\nfått med sig från industriministern. Det har varit\r\nganska negativa besked.</pre><pre>Industriministern och även statsministern har varit\r\ninbjudna av facket till Sjuhäradsbygden för att där,\r\npå ort och ställe, sätta sig in i problemen. De har\r\nhittills inte brytt sig om att komma ner -- eller inte\r\nhar hunnit eller kunnat, men har i varje fall inte\r\nkommit dit. Ett besök av industriministern är\r\ninbokat till den 16 januari. Industriministern bör\r\ninte komma tomhänt utan ha något med sig som\r\nlättar på problemen där.</pre><pre>Vi har en tekopolitik i Sverige som har utgått från\r\natt det är av värde att vi har en textiltillverkning\r\nkvar i landet, har kunskap och kapacitet. Det är en\r\nberedskapsåtgärd. Det finns många andra motiv till\r\ndet. För Sjuhäradsbygden är det dessutom en viktig\r\nregional fråga och en förutsättning för en levande\r\nbygd med alla de småföretag som vi har och som\r\nbedriver verksamhet inom det textila området.\r\nDetta har socialdemokraterna och centern varit\r\növerens om.</pre><pre>I slutet av 70-talet byggde man upp en politik som\r\nsyftade till att bevara just den här industrin, och\r\näven andra industrier. Under hela den här tiden har\r\nmoderater och folkpartister attackerat det. Nu har\r\nsocialdemokraterna bytt sida och ställt sig på den\r\nsidan där man tycker att det inte har så stort värde.\r\nMan värdesätter vad som kallas fri konkurrens. Så\r\nhar vi fattat beslut i riksdagen om att satsningarna\r\nskall trappas ned och det avtal som begränsar\r\nimport från lågprisländerna skall sägas upp och\r\nupphöra vid nästa halvårsskifte. Det var inte ett\r\nenigt riksdagsbeslut. Det var socialdemokraterna,\r\nmoderaterna och folkpartiet som fattade beslutet,\r\ncentern deltog inte, utan vi reserverade oss.</pre><pre>Vi tycker fortfarande att det är viktigt att vi har\r\ntekoindustri i Sverige. Det är synd att inte\r\nindustriministern kan dela den uppfattningen.\r\nIndustriministern har bara förhoppningen att det\r\nkanske kommer att finnas vissa företag som\r\nåtminstone har litet grand av sin verksamhet kvar i\r\nSverige. Risken är uppenbar att industriministern\r\nfår rätt, men jag hoppas inte det.</pre><pre>Den politik som regeringen har fört -- eller kanske\r\nhar den inte fört någon politik -- har lett oss in i en\r\nväldigt kraftig kris. I Sjuhäradsbygden har vi 11 000\r\nsysselsatta inom tekoindustrin. När jag skrev min\r\ninterpellation i september visade en AMS-rapport\r\natt 1 000 anställda var varslade i ungefär 50 företag.\r\nI dag, en månad senare, är 1 283 varslade i 57\r\nföretag. 782 av dessa varslade arbetar i företag som\r\nläggs ner, alltså blir dessa direkt arbetslösa. Av\r\nresterande kommer också en hel del att bli\r\narbetslösa. Det finns inga andra expanderande\r\nnäringar som kan ta hand om dessa.\r\nStrukturomvandlingen inom tekoindustrin ger inte\r\nförutsättningar för andra, vilket industriministern\r\nutgick från, konkurrenskraftiga företag att ta hand\r\nom dem, utan de blir i huvudsak blir arbetslösa.\r\nInte heller kan den offentliga sektorn expandera,\r\ntvärtom. Just konfektionsindustrin är speciellt illa\r\nute.</pre><pre>I interpellationen krävde jag att regeringen skulle\r\nvidta någon åtgärd för att förbättra situationen,\r\nmen det kommer tydligen inget sådant. Centern har\r\nförslag på vad man skulle kunna göra. Den\r\noffentliga upphandlingen är viktig. Härpå måste\r\nläggas inte bara ekonomiska aspekter. Jag har\r\nkämpat för att de nya uniformerna för svenska\r\nförsvaret skulle upphandlas i Sverige. Det har blivit\r\nså bara till en viss del, och regeringen har vägrat att\r\nengagera sig.</pre><pre>Lågprisimporten: Det talas i svaret om GATT-\r\navtal, Uruguay-rundan, och allt detta är viktigt och\r\nbra. Men varför vill Sverige gå före? Det finns\r\ningen anledning till det. Skall vi offra den svenska\r\ntekoindustrin för att den svenska regeringen skall\r\nkunna göra sig populär i andra länder?</pre><pre>Utbildningen återkommer jag till i min nästa replik.\r\nDessa 12 miljoner ser ju i och för sig bra ut, men\r\ndet finns synpunkter på dem som jag skall\r\nåterkomma till.</pre><pre>Jag hade trott att ledamöter från Sjuhäradsbygden\r\ntillhörande övriga skulle vara intresserade av detta\r\nmed tekoindustrin. Men det ser inte så ut, för det\r\nfinns inga här.</pre><pre>Jag vill avslutningsvis, i detta första inlägg, ställa\r\nnågra frågor till industriministern. Är det, enligt\r\nregeringens uppfattning, acceptabelt att\r\ntekoindustrin försvinner? Risken är uppenbar för\r\ndet nu. Varför avveckla begränsningarna på\r\nlågprisimporten snabbare än EG? Finns det inte\r\nanledning att vi har samma regler som EG i det här\r\navseendet, detta för att skydda svensk industri och\r\nför att samarbetet med EG i de här frågorna skall\r\nkunna bli lättare? Är det regeringens uppfattning\r\natt vi klarar oss utan en tillverkningsindustri i\r\nSverige? Är det, industriministern, uteslutet att\r\nstatliga myndigheter får en annorlunda syn på\r\nupphandling? Detta är några av de frågor som jag\r\nskulle vilja ha svar på av industriministern i dag.</pre><pre>Anf. 19 Industriminister RUNE MOLIN (s):</pre><pre>Herr talman! Det är riktigt att jag har varit\r\ninbjuden till Sjuhäradsbygden för att träffa\r\nmänniskor där och diskutera dessa problem. Tyvärr\r\nvar jag upptagen av ett annat engagemang vid det\r\ntillfället. Men jag har träffat dem på konferensen\r\nsom jag nämnde, och jag kommer att åka dit i\r\njanuari månad för att diskutera de här frågorna.</pre><pre>Lennart Brunander hoppas att jag inte skall komma\r\ntomhänt då. Han beklagar sig över att de som har\r\nvarit och uppvaktat mig inte har fått de löften som\r\nde hade förväntat sig. Jag föredrar att vara\r\nuppriktig om situationen. Jag tror att det är bra\r\nbåde för politikers trovärdighet och för människors\r\nplaneringssituation, kommunernas\r\nplaneringssituation osv. Jag har gett dem ungefär\r\nsamma besked som Lennart Brunander har fått på\r\nsin interpellation. Jag har nämligen den\r\nuppfattningen att vi måste acceptera\r\nstrukturförändringar om vi skall kunna hävda vår\r\nlevnadsstandard. Det har vi gjort under lång tid,\r\nunder hela efterkrigstiden.</pre><pre>Tekoindustrin är det mest lysande exemplet på\r\nvilken enorm strukturförändring som har skett.\r\nMänniskor som tidigare har varit aktiva i\r\ntextilindustrin har kommit över till andra branscher\r\nsom har haft bättre framtidsmöjligheter, bättre\r\nlönsamhet och kunnat betala bättre löner. Det har\r\nvarit likadant på område efter område. Vi kan ta\r\nporslinsindustrin, glasindustrin, gummiindustrin,\r\nverkstadsindustrin, skogsindustrin eller\r\nbyggnadsämnesindustrin, vilka alla har utsatts för\r\nstora strukturförändringar under strängt taget hela\r\nefterkrigstiden. Detta har varit nödvändigt på\r\ngrund av konkurrensen från utlandet. För att vi\r\nskall kunna hävda vår levnadsstandard måste vi\r\nanpassa oss till detta. Och det kommer att ske även\r\ni fortsättningen.</pre><pre>Då har vissa delar av tekobranschen svårt att hävda\r\nsig konkurrensmässigt. Vissa delar har lättare att\r\nklara sig och utvecklas mycket positivt, och detta är\r\nju glädjande. Men vissa delar har uppenbara\r\nsvårigheter med konkurrensen från olika delar av\r\nvärlden. Jag vill påpeka att konkurrensen när det\r\ngäller textilsidan är hårdare från Europa. Importen\r\när större från Europa, från EFTA- och EG-området\r\nän från lågprisländerna i Sydostasien.</pre><pre>Därför tror jag inte att problemet är borttagandet\r\nav importkvoten. Det grundläggande problemet är\r\natt vi inte har konkurrensförmåga på vissa delar av\r\ndet här området. Den enda lösningen på det är ett\r\ndirekt företagsstöd i form av subventioner, och jag\r\ntror inte på den typen av industripolitik. Det är att\r\nförsämra möjligheterna för människorna att\r\nkomma över till verksamheter som har framtiden\r\nför sig. Då skjuter vi bara problemet framför oss --\r\nett problem som blir större ju längre vi väntar. Då\r\när det bättre att sätta in arbetsmarknadspolitiska\r\nåtgärder för att skapa förutsättningar för\r\nmänniskor att komma över till andra branscher, att\r\nsätta in arbetsmarknadspolitiska åtgärder i\r\nförmedlingsavseende och att sätta in andra typer av\r\narbetsmarknadspolitiska, industripolitiska och\r\nregionalpolitiska insatser för att ta tag i de problem\r\nsom strukturförändringen medför.Sanningen är ju\r\nden att konkurrensen från Europa också hårdnar.\r\nDet ser vi ju t.ex. på utlokaliseringen av\r\ntekoverksamhet till Portugal. Vi ser också hur man\r\nnu utlokaliserar till Östeuropa där man har billig\r\narbetskraft. Där är det oerhört svårt för svensk\r\nindustri att konkurrera. Jag tror att vi skulle göra\r\nde människor som jobbar i dessa företag en otjänst\r\ngenom att fortsätta att skapa denna osäkra situation\r\nsom den konkurrensen medför. Därför är det en\r\nriktig politik att ta tag i den strukturförändring som\r\nvi möter genom konkurrensen och att göra den\r\nsociala omställning som det innebär att gå över från\r\nett företag som inte har konkurrenskraft till ett\r\nannat så lite prövande som möjligt för de individer\r\nsom berörs.</pre><pre>Det är inte så att jag vill ha bort tekoindustrin ur\r\nsvensk industri, tvärtom vi måste se till att den\r\ntekoindustri som har goda\r\nkonkurrensförutsättningar, och det finns en hel del\r\nsådan, också skall få bättre\r\nkonkurrensförutsättningar genom att vi driver en\r\npolitik som gör att vi kommer till rätta med våra\r\nkostnadsproblem. Detta är inte ett problem bara\r\nför tekoindustrin utan också för andra delar av\r\nindustrin.</pre><pre>Det är inte heller bara tekoindustrin som har dessa\r\nstrukturproblem. Motsvarande problem finns inom\r\nbilindustrin. Vi kan inte börja göra särskilda\r\nprogram och särskilda regler för frihandel för olika\r\nbranscher beroende på vilka problem som man har\r\ndär. Vi måste ha en mer generell politik när det\r\ngäller borttagandet av dessa restriktioner. Ddetta\r\ngör att tekobranschen jämställs med andra\r\nbranscher i frihandelsavseende och det minskar\r\npressen uppåt på priset -- det som vi alla klagar över\r\nså bittert och ofta.</pre><pre>Anf. 20 LENNART BRUNANDER (c):</pre><pre>Herr talman! Industriministern säger att problemet\r\ninte bara är ett problem inom tekoindustrin utan att\r\ndet finns inom andra branscher också, och det är\r\nnaturligtvis riktigt. Den ekonomiska politik som\r\nregeringen har fört har lett oss in i den situationen.\r\nMen nu är frågan om vi vill ha kvar en tekoindustri\r\neller inte. Industriministern säger: Visst, jag vill ha\r\nkvar en tekoindustri. Men då måste också\r\nregeringen ändra strategi. Vi måste skapa\r\nförutsättningar för att en tekoindustri skall kunna\r\nfinnas kvar. Det vi har kvar nu är ju bara en liten\r\ndel av det som fanns förut. Det är bara ca 10 % av\r\nde tekoprodukter som vi nyttjar i Sverige som är\r\ntillverkade här.</pre><pre>När vi hade en borgerlig regering drev\r\nsocialdemokraterna väldiga kampanjer för att vi\r\ninte uppnådde 30-procentsmålet som då fanns.\r\nDetta är ett minne blott, och socialdemokraterna\r\nhar ändrat position sedan dess. Man har nu en helt\r\nannan uppfattning om tekoindustrin.</pre><pre>Industriministern säger i sitt svar att vissa länder\r\nhar bättre förutsättningar att producera vissa varor\r\nän vad vi har. Vad är det för bättre förutsättningar?\r\nJo, de betalar inte samma arbetslöner som vi. De\r\nställer inte samma arbetsmiljökrav som vi gör. På\r\ndet sättet skall vi alltså höja vår standard. På det\r\nsättet skall vi hålla nere priserna. Men det är en\r\nsanning med modifikation att billiga importvaror\r\nskulle leda till lägre priser. Detta är bara i teorin,\r\nför i praktiken fungerar det inte riktigt på det sättet.\r\nEftersom 90 % av varorna redan är importerade\r\nskulle ju allt vara bra. Men det är det inte. Det är\r\nändå så att tekoprodukterna inte har stigit lika\r\nmycket i pris som kostnadsprisindex har gjort i\r\ngenomsnitt. Under det senaste året har\r\nimportkläderna stigit betydligt mer i pris än de\r\ninhemskt tillverkade kläderna, och detta talar emot\r\nvad industriministern säger.</pre><pre>Sedan vill jag säga några ord om det\r\nutbildningsbidrag på 12 miljoner som nämns i\r\nsvaret. Det låter mycket bra och jag blev väldigt\r\nglad när jag läste det, men så började jag fundera\r\noch titta efter vad det handlar om. Det var AMS i\r\nsödra Älvsborg som begärde 12 miljoner mer för att\r\nklara de anställda i offentligt skyddade arbeten,\r\ndetta på grund av de kostnadsstegringar som har\r\nkommit, men det prutade man bort, och nu får man\r\ntillbaks dem. Skall man nu använda dem till att\r\nutbilda arbetslösa tekoarbetare eller skall man\r\nanvända dem till att klara dem som är offentligt\r\nanställda i skyddad verksamhet?</pre><pre>Människorna i Älvsborgs län står alltså inför sådana\r\nbekymmer. Det är ju inte heller lätt för de\r\nmänniskor som på detta sätt mist sina jobb.\r\nEgentligen är det alltså inte fråga om några nya\r\npengar, några nya möjligheter. I och för sig är det\r\nbättre än vad det var i går, men det är inte bättre än\r\nvad det skulle ha varit tidigare.</pre><pre>När, industriministern, kan vi få ett förslag av\r\nregeringen på en strategi beträffande tekopolitiken\r\nsamt förslag gällande låt oss säga en tioårsperiod\r\ninnehållande satsningar på åtgärder som syftar till\r\natt göra den svenska tekoindustrin mera\r\nkonkurrenskraftig?</pre><pre>Anf. 21 Industriminister RUNE MOLIN (s):</pre><pre>Herr talman! Lennart Brunander säger att det är\r\nden ekonomiska politiken som är orsaken till\r\nproblemen inom tekoindustrin och andra branscher\r\nsom nu är utsatta för neddragningar.</pre><pre>Jag vill då säga att det är en sanning med\r\nmodifikation. När det gäller den ekonomiska\r\npolitik som regeringen har bedrivit har vi ju försökt\r\ninrikta denna på att åstadkomma en dämpning av\r\nden överhettning som har förekommit under senare\r\når. Men det har inte varit särskilt lätt att vinna\r\ngehör i riksdagen för denna vår politik.</pre><pre>Jag vill påminna om den regeringskris som var i\r\nvåras och som blev ett faktum just på grund av att\r\nvi inte fick stöd för den ekonomiska politik som vi\r\nansåg var nödvändig för att dämpa överhettningen.\r\nMen det är också så, att problemen för t.ex.\r\nunderleverantörerna i bilindustrin hänger samman\r\nmed den strukturförändring som nu pågår inom\r\nbilindustrin. Volvo och Renault samarbetar ju\r\nliksom GM och Saab. Man så att säga lägger order\r\npå leverantörer som har kapacitet att leverera de\r\nvolymer som det kan vara fråga om. Då utsätts de\r\nsvenska underleverantörerna för en konkurrens\r\nsom är mycket hårdare än den konkurrens som de\r\nutsatts för tidigare. Strukturförändringarna i\r\nbilindustrin leder då till\r\nkonsekvensstrukturförändringar för\r\nunderleverantörernas del. Även dessa faktorer\r\npåverkar således situationen för företagen runt om\r\ni vårt land. På samma sätt förhåller det sig till\r\ntekobranschen.</pre><pre>Lennart Brunander säger att vi vill ändra på\r\npolitiken så, att tekoindustrin försvinner. Men det\r\när inte fråga om att ändra politiken, utan det är\r\nfråga om att fullfölja den politik som vi har haft\r\nunder alla år. Det är ju inte så att vi har tagit bort\r\nstödet i fråga. De 85 miljoner som gick till\r\ntekobranschen förra budgetåret går till branschen\r\näven detta budgetår, och så kommer det att vara\r\nockså nästa budgetår. Men trots det speciella stöd\r\nsom vi alltså har satt in för att klara den här\r\nomställningen finns de aktuella problemen kvar\r\ninom vissa delar av tekoindustrin.</pre><pre>Vidare är det ju inte så, att man med företagsstöd\r\nav detta slag kan klara alla problem. Man kan klara\r\ndet som är livskraftigt, som har möjligheter till\r\növerlevnad, men man kan inte klara det som är\r\nutsatt för så hård konkurrens att det inte går att\r\nuppnå lönsamhet som är nödvändig för att\r\nföretaget skall överleva och klara investeringar för\r\nframtiden.</pre><pre>Därför slår den internationella utvecklingen,\r\ninternationaliseringen över huvud taget, väldigt\r\nhårt i dag. Dessutom förstärks\r\nkonkurrensproblemen för svensk industri, och det\r\ngäller alltså även teko -- inte minst sedan Östeuropa\r\nanmält att man vill vara med på våra marknader.\r\nDet är då fråga om väsentligt lägre löner än här.</pre><pre>Jag håller med Lennart Brunander att det är ett\r\nproblem att det så att säga finns en social\r\nexploatering runt om i världen som gör att våra\r\nsociala villkor blir så mycket kostsammare jämfört\r\nmed omvärlden. Därför borde vi ha en\r\nsocialklausul, i frihandelsöverenskommelserna, så\r\natt vi kunde få en likvärdig konkurrenssituation.\r\nMen det har inte varit möjligt. Den svenska\r\nregeringen har aktualiserat frågan nu, men utan att\r\nvinna gehör för sina synpunkter. Därför har vi den\r\nsituation som vi har.</pre><pre>Utbildningspengar går ju till norra Älvsborg för\r\narbetsmarknadsutbildning, och utbildningspengar\r\nskall också gå till arbetsmarknadsutbildning för\r\ndem som drabbas av friställningar till följd av\r\nneddragningar i tekoindustrin.</pre><pre>Anf. 22 LENNART BRUNANDER (c):</pre><pre>Herr talman! Industriministern säger att det är ett\r\nbekymmer att människor ute i världen socialt\r\nexploateras. På det sättet kan produkter säljas\r\nbilligt till oss. Vidare säger industriministern att vi\r\nborde ha en socialklausul. Men, bäste\r\nindustriministern, sådana förslag -- ja, den saken\r\nhar också tagits upp i reserverationer -- har faktiskt\r\nförekommit här i riksdagen. Socialdemokraterna\r\nhar vid varje tillfälle röstat emot sådana förslag.</pre><pre>Om ni har aktualiserat detta i förhandlingarna vet\r\ninte jag. Men hur bär ni er åt i så fall när ni\r\nförhandlar? Det pågår nu GATT-förhandlingar i\r\nUruguay-rundan om detta med teko och om\r\nborttagandet av begränsningar på lågprisimporten.\r\nVidare handlar det om att säga upp MFA-avtalet.\r\nDär är vi överens, för det är en bra inriktning. Men\r\nSverige går alltså i förväg här och fattar beslut om\r\nen uppsägning innan andra gör det. Man räknar\r\ninte med att EG kommer att göra den här\r\nförändringen förrän långt inpå 90-talet.</pre><pre>Om man nu vill driva en fråga inför en förhandling\r\nom en socialklausul, skall man naturligtvis inte ta\r\nbort det som man vill byta med innan förhandlingen\r\när slut. Vad vi har haft att bjuda på är ju en\r\nuppsägning av MFA-avtalet och ett borttagande av\r\nlågprisbegränsningarna för att i gengäld få en sådan\r\nhär klausul.</pre><pre>En annan sak som diskuteras i samband med de här\r\nförhandlingarna är mönsterskydd, något som måste\r\nfungera bättre i framtiden än det gör i dag. Men inte\r\nheller på den punken har vi kvar någonting. Vi har\r\nalltså inte något att sätta emot. Vi har med andra\r\nord spelat bort våra kort. Så tycker jag inte att man\r\nskall driva en förhandling om man är rädd om den\r\nnäring som man förhandlar för. I detta fall gäller det\r\nalltså teko.</pre><pre>Samma sak är det med upphandlingen. Jag har här\r\ni riksdagen försökt att få regeringen att så att säga\r\nta tag i frågan om upphandlingen av de nya svenska\r\nuniformerna. Men man har hittills vägrat att göra\r\nnågot. Jag tycker faktiskt att det är litet cyniskt att\r\nbara se till kronor och ören och att från den\r\nutgångspunkten bestämma sig för att köpa där det\r\när billigast. Det finns ju andra aspekter --\r\nkvalitetsfrågan exempelvis. I det här fallet handlar\r\ndet inte om vilket tyg som helst, utan det är en\r\nkvalificerad produkt som man ställer speciella krav\r\npå.</pre><pre>Det skulle varit intressant att få veta om det man\r\nköper utifrån verkligen håller förväntad kvalitet.\r\nJag är inte riktigt säker på att så är fallet. Detta med\r\nkvaliteten gäller också sömnaden.</pre><pre>Jag skulle vilja uppmana industriministern att agera\r\nså, att man ser på dessa saker litet annorlunda. Det\r\nbehövs litet fler aspekter i upphandlingarna. Det\r\ngår alltså inte att bara se till kronor och ören.\r\nDessutom måste man se till säkerheten,\r\ntryggheten. Det måste alltså finnas en industri\r\nockså i framtiden som kan hantera dessa saker.\r\nVidare måste det vara väsentligt för ett land som\r\nSverige att ha kvar en tekoindustri som kan försörja\r\noss med produkter på det här området liksom på\r\nandra områden.</pre><pre>Industriministern säger att vissa delar av näringen\r\nexpanderar. Det gäller då miljösidan,\r\nfilterindustrin. Men hur skall denna klara sig om\r\nden textila kompetensen försvinner? För att\r\nnäringen skall kunna leva vidare får denna\r\nkompetens inte vara hur liten som helst. Vi måste\r\nockså tänka på alla dem som servar den här\r\nnäringen.</pre><pre>Anf. 23 Industriminister RUNE MOLIN (s):</pre><pre>Herr talman! Frågan om socialklausulen har drivits\r\nav den socialdemokratiska regeringen i GATT-\r\nförhandlingarna. Det är dock bara att konstatera\r\natt det inte har gått att få gehör för uppläggningen\r\ni det avseendet -- inte ens från de länders sida som\r\när utsatta för den sociala exploateringen. Därför\r\nhar detta med socialklausulen inte varit en\r\nframkomlig väg. Mot den bakgrunden är denna\r\nfråga mer eller mindre överspelad. Det är alltså en\r\nfråga där det inte finns möjligheter till byte. Det här\r\när mera en principfråga.</pre><pre>När det gäller upphandlingen tror jag att vi skall\r\nvara uppmärksamma på att detta är en viktig fråga\r\ni de förhandlingar som vi har med EG, där man är\r\nutomordentligt sträng beträffande\r\nupphandlingsreglerna. Man skall t.ex. inte gynna\r\nden egna industrin. Börjar vi ge signaler om att vi\r\ntänker införa sådana system, kommer vi att få\r\nutomordentligt stora problem att bli accepterade i\r\nEG-sammanhang. Jag vill alltså utfärda en varning\r\nhär.</pre><pre>Däremot kommer det naturligtvis också i\r\nfortsättningen att finnas skäl att göra\r\nupphandlingar med tanke på\r\nföarsörjningsberedskapen. Då har vi andra\r\nmöjligheter, och dem har vi redan utnyttjat. Det\r\nfinns ett anslag om 2 miljoner. Förra budgetåret var\r\ndet 6,7 miljoner som det köptes för. I år finns\r\nmotsvarande anslag. Jag förmodar att\r\nupphandlingen kommer i gång, som brukar vara\r\nfallet, omkring årsskiftet. Då får vi också en\r\nmotsvarande utveckling. Den här typen av\r\nmöjligheter finns alltså.</pre><pre>Sverige går i förväg, säger Lennart Brunander. Man\r\nkan konstatera att det stora problemet för den del\r\nav tekoindustrin som har det svårast i dag inte\r\nhänger samman med att vi har gått i förväg genom\r\natt ta bort importkvoterna. Det hänger samman\r\nmed hela den konkurrenssituation som växer fram\r\ninternationellt. Inte minst gäller det Europa, om\r\nhänsyn också tas till Östeuropa. Därför löser vi inte\r\nproblemet för tekoindustrin genom att behålla\r\nimportkvoteringen. Det skulle krävas helt andra\r\nsaker. Det vi gör genom att satsa på\r\narbetsmarknadspolitiken är att ge de människor\r\nsom har en osäker tillvaro i dessa verksamheter en\r\nbättre möjlighet att trygga sin inkomst för\r\nframtiden. Det ger också dessa bygder en möjlighet\r\natt utveckla näringslivet på andra områden, där\r\nförutsättningarna att konkurrera är bättre än för\r\ndelar av tekoindustrin.</pre><pre>Överläggningen var härmed avslutad.</pre><pre>3 § Svar på interpellation 1990/91:7 om\r\nmatpriserna</pre><pre>Anf. 24 Jordbruksminister MATS\r\nHELLSTRÖM (s):</pre><pre>Herr talman! Annika Åhnberg har i en\r\ninterpellation om matpriserna i ett antal delfrågor\r\nfrågat mig när regeringen tänker ta itu med de höga\r\nmatpriserna.</pre><pre>Jag vill gärna hålla med Annika Åhnberg om att de\r\nsvenska matpriserna är höga. Denna fråga har för\r\nregeringen hög prioritet.</pre><pre>Sedan några år tillbaka är livsmedelspolitiken\r\nföremål för ett omfattande översyns- och\r\nförnyelsearbete. Utgångspunkten är\r\nkonsumenternas behov och önskemål. Avsikten är\r\natt uppnå lägre matpriser, en högre kvalitet och ett\r\nmer varierat utbud av livsmedel. Åtgärder för en\r\nkonsumentvänlig livsmedelspolitik är ett av de\r\nstrukturprojekt som regeringen nyligen har\r\nredovisat för riksdagen för att stabilisera ekonomin\r\noch begränsa tillväxten av de offentliga utgifterna.</pre><pre>Vårens livsmedelspolitiska beslut var ett första steg\r\ni reformverksamheten.</pre><pre>En grundläggande orsak till de höga svenska\r\nmatpriserna är den prisreglering på\r\njordbruksprodukter som tillämpats sedan lång tid\r\ntillbaka. Regleringen har drivit på prisökningarna\r\npå mat genom sin konstruktion, t.ex. genom\r\nåterkommande prisförhandlingar -- fri prisbildning\r\nhar ersatts av administrativ styrning.\r\nRiksdagssanktionerade beslut om prisökningar har\r\nockså, bl.a. enligt 1986 års livsmedelsutredning,\r\nLMU, medfört att de senare leden sett priserna på\r\njordbruksprodukter som opåverkbara och därmed\r\npassivt vältrat dem vidare.</pre><pre>Genom den nya livsmedelspolitiken förbättras\r\nförutsättningarna avsevärt för en lägre\r\nprisökningstakt på livsmedel, främst genom\r\neffekterna på själva prisbildningsmekanismen. Om\r\nautomatiken i systemet när det gäller\r\nåterkommande prisökningar upphör, kan det\r\nförväntas medföra ett större kostnadsmedvetande\r\noch ett annat beteende i hela livsmedelskedjan.</pre><pre>En avreglering innebär också att\r\nexportsubventionerna och avsättningsgarantin\r\nförsvinner, dvs. jordbrukarna kommer inte\r\nautomatiskt att få avsättning för sina varor om de\r\ninte efterfrågas på marknaden. När marknaden i\r\nframtiden i stället bestämmer hur mycket som skall\r\nproduceras ökar effektiviteten i sektorn, vilket\r\nockså förbättrar förutsättningarna för en dämpad\r\nprisökningstakt på mat.</pre><pre>En dämpning av prisökningstakten på mat har\r\ndessutom redan skett genom den frysning av de\r\nadministrativt satta priserna som har gjorts i\r\nSverige med anledning av GATT-\r\növerenskommelsen i fjol.</pre><pre>Reformens andra steg tas genom att det höga\r\nsvenska gränsskyddet minskas. Därigenom kan de\r\nsvenska matpriserna sänkas med direkt positiv\r\neffekt för konsumenterna. Till avslutningen av\r\nGATT-förhandlingarna i december i år lägger\r\nSverige ett bud som innebär att jordbruksstödet\r\nminskar med 30--50 % under perioden 1986--1996.\r\nEn viktig del av det budet är en sänkning av\r\ngränsskyddet, som leder till sänkta matpriser. Om\r\nGATT-förhandlingarna inte leder till konkreta\r\nresultat, kommer regeringen att till riksdagen\r\nredovisa sin syn på det läge som uppstått.</pre><pre>Vägen från jordbruket till konsumenterna är lång\r\noch kantas av olika former av\r\nkonkurrensbegränsningar. För att uppnå sänkta\r\npriser i konsumentledet krävs därför i ett tredje steg\r\nen skärpt konkurrenspolitik. Förädlings-, parti- och\r\ndetaljhandelsleden är starkt sammanflätade och\r\ndomineras av ett fåtal större ägargrupper. Den\r\nbristande importkonkurrensen och\r\netableringshinder förvärrar situationen. Målet att\r\nsänka matpriserna och förbättra livsmedelsutbudet\r\nfrämjas genom att konkurrensen skärps. Därför\r\nkommer regeringen att förelägga riksdagen en\r\nproposition som syftar till att öka konkurrensen och\r\nförstärka konsumenternas ställning.</pre><pre>Annika Åhnberg tar också upp den svenska\r\nmatkvaliteten. Enligt min mening bör man göra en\r\ndistinktion mellan hygien- och hälsoaspekter å ena\r\nsidan och utbud och valfrihet å den andra. Den\r\nhygieniska kvaliteten är internationellt sett god. Ett\r\nviktigt medel från statens sida i det här\r\nsammanhanget är livsmedelslagstiftningen och\r\nlivsmedelskontrollen. Genom ett riksdagsbeslut\r\nvåren 1989 skärptes dessutom livsmedelskontrollen\r\noch både livsmedelsverket och kommunerna fick\r\nökade resurser.</pre><pre>Vad gäller utbud och valfrihet varierar önskemålen\r\nom kvalitet mellan olika konsumenter och\r\ntidpunkter. I det gamla regleringssystemet har det\r\nvarit svårt att hantera kvalitetsskillnader.\r\nPrisregleringen har medfört ett komplicerat och\r\nsvårgenomträngligt system, som varit mycket dåligt\r\npå att svara på signaler från konsumenterna.\r\nSystemet har inte heller stimulerat utveckling av\r\nnya produkter.</pre><pre>En viktig effekt av avregleringen när det gäller\r\nkvaliteten är därför dess påverkan på utbudet.\r\nGenom att marknaden fungerar bättre är\r\nförutsättningarna också större för att\r\nkonsumenternas önskemål når fram till\r\nproducenterna. Producenternas intresse för nya\r\nprodukter och alternativa produktionsformer kan\r\nförväntas öka.</pre><pre>Viktigt är också att underlätta för konsumenterna i\r\nderas val av livsmedel genom t.ex. tydlig märkning.\r\nMed anledning av detta skärptes\r\nmärkningsbestämmelserna i fjol.</pre><pre>För att tillvarata konsumentinflytandet fanns i de\r\nförhandlingar om jordbrukspriserna som skedde\r\ninom ramen för den gamla livsmedelspolitiken\r\nföreträdare för konsumenterna med, den s.k.\r\nkonsumentdelegationen. Med hänsyn till att\r\ndelegationens roll kommer att ändras med den nya\r\nlivsmedelspolitiken, har regeringen aviserat att\r\nformerna för konsumentdelegationens arbete skall\r\nses över.</pre><pre>Den nya livsmedelspolitiken sätter konsumenten i\r\ncentrum. Det är viktigt att de positiva effekterna av\r\nreformen kommer konsumenterna till del.\r\nKonsumentaspekterna är därför en väsentlig del i\r\ndet uppföljningsarbete som myndigheterna skall\r\ngöra.</pre><pre>Annika Åhnberg frågar när konsumentinflytandet\r\nskall öka. Självfallet kan regeringen inte lagstifta\r\nfram en konsumentrörelse, en sådan måste\r\nuppkomma genom ett genuint och folkligt\r\nengagemang. Det menar säkert också Annika\r\nÅhnberg. Däremot kan staten genom bidrag till\r\nolika projekt med inriktning på viktiga\r\nlivsmedelspolitiska frågor stödja olika\r\nkonsumentorganisationer. I samband med att\r\nriksdagen beslutade om en ny livsmedelspolitik i\r\nvåras beslutades också om ett statligt stöd till\r\nideella konsumentorganisationer om 2 milj. kr.</pre><pre>En annan delfråga som Annika Åhnberg tar upp\r\ngäller momsen på mat. Sänkt mervärdeskatt på mat\r\nhar behandlats av flera utredningar och nu senast i\r\nSOU 1989:35 ''Lägre mervärdeskatt på\r\nkonsumtion''. Samtliga utredningar avvisar förslag\r\nom sänkt moms på mat. En sådan åtgärd saknar\r\nenligt utredningarna fördelningspolitiska fördelar\r\noch medför betydande administrativa kostnader.\r\nDirekta åtgärder riktade mot utsatta grupper är\r\nmycket effektivare metoder att förbättra\r\nbarnfamiljernas och låginkomsttagarnas\r\nekonomiska situation. Enligt 1983 års utredning\r\nkommer dessutom en sänkt moms på mat sett som\r\nen isolerad åtgärd, och räknat i absoluta belopp,\r\nfrämst höginkomsttagarna till del. Enligt 1989 års\r\nutredning skulle, på en aggregerad nivå,\r\nkonsumenterna förlora på en finansierad\r\nmomssänkning på mat på grund av ökade\r\nsamhällsekonomiska snedvridningskostnader.\r\nSamtidigt skulle livsmedelsproducenterna göra en\r\nbetydande vinst på övriga producenters bekostnad.</pre><pre>Vidare frågar Annika Åhnberg när onödig reklam\r\nskall förbjudas och när förpackningshysterin skall\r\ndämpas.</pre><pre>Marknadsföringslagen anger ramarna för\r\nmarknadsföringsaktiviteterna för\r\nlivsmedelshandeln liksom för andra branscher.</pre><pre>Av hygieniska skäl behöver många livsmedel\r\nförpackningar. Jag håller med Annika Åhnberg om\r\natt många förpackningar både från kostnads- och\r\nmiljösynpunkt är onödiga, från miljösynpunkt\r\ndessutom ibland skadliga. Vissa förpackningar kan\r\nockså negativt påverka livsmedlens kvalitet och\r\ninnebära kemiska hälsorisker för konsumenterna.</pre><pre>När det gäller kemiska hälsorisker förknippade\r\nmed livsmedelsförpackningar innehar\r\nlivsmedelsverket det centrala ansvaret för material\r\navsedda att komma i kontakt med livsmedel i\r\nyrkesmässig hantering. Enligt riksdagsbeslutet om\r\nlivsmedelskontroll i fjol skall livsmedelsverket\r\növerta tillsynsansvaret för kontrollen från\r\nkemikalieinspektionen. Livsmedelsverket har i\r\ndagarna inkommit med förslag till finansiering av\r\ndenna kontroll.</pre><pre>Vad gäller miljöaspekterna har regeringen såväl i\r\nårets budgetproposition som i andra sammanhang\r\nmarkerat sin avsikt att tydligt motverka\r\nförpackningar som belastar miljön och\r\navfallshanteringen. Inriktningen av regeringens\r\narbete i det här avseendet kan förväntas dämpa\r\nanvändandet av onödiga förpackningar.\r\nRegeringen har givit direktiv till utredningar som\r\nhar lämnat förslag både till skatt på\r\nengångsförpackningar för att främja retursystemet\r\noch avgifter på osorterat avfall för att främja\r\nåtervinning och avfallssortering.</pre><pre></pre><pre>Anf. 25 ANNIKA ÅHNBERG (v):</pre><pre>Herr talman! Jag ber att få tacka\r\njordbruksministern för svaret på min\r\ninterpellation.</pre><pre>Han säger att matpriser har hög prioritet för\r\nregeringen, och det är jag mycket glad för. Det\r\ninnebär att regeringen gör samma prioritering som\r\nvänsterpartiet, och det är ju inte alltför ofta numera\r\nsom vi ser detta.</pre><pre>Jordbruksministern säger också att maten är dyr,\r\noch jag får tolka det som ett indirekt erkännande av\r\natt regeringen inte har varit så framgångsrik i sina\r\nambitioner när det gäller livsmedelspolitiken. Det\r\när också mycket riktigt så att matpriserna stiger\r\nsnabbare än andra priser. Det finns många orsaker\r\ntill detta. Prisregleringssystemet för jordbruket,\r\nbristen på konkurrens, den onödiga\r\nkapitaliseringen i reklam och förpackningar,\r\nmomsen -- världens högsta. Matbeskattning får\r\ngivetvis konsekvenser för matpriserna.</pre><pre>Den nya livsmedelspolitiken sätter konsumenten i\r\ncentrum, säger jordbruksministern. Tyvärr gör den\r\ninte det. De flesta av de saker som jag räknade upp\r\nsaknas i det livsmedelspolitiska beslut som\r\nriksdagen fattade i våras.</pre><pre>Jordbruksministern nämner att man anslog 2\r\nmilj.kr. till ideellt konsumentarbete, och det är bra.\r\nDet var för övrigt en motion från mitt parti,\r\nvänsterpartiet, som var orsaken till det anslaget.\r\nMen det är naturligtvis otillräckligt. Givetvis kan\r\nman inte kommendera fram en konsumentrörelse.\r\nMen man kan underlätta för den konsumentrörelse\r\nsom finns.</pre><pre>Att sänka momsen saknar fördelningspolitiska\r\nfördelar, säger jordbruksministern. Det måste\r\nuppfattas som en mycket besynnerlig nyhet för alla\r\nde människor runt om i vårt land som har svårt att\r\nfå hushållsbudgeten att gå ihop och som ser att det\r\när svårt att få matpengarna att räcka. Det är svårt\r\natt administrera en sådan momssänkning, och\r\ndärför är det bättre med direkta stödåtgärder till\r\ndem som har det svårt, säger jordbruksministern.\r\nMen skulle de direkta stödåtgärderna, t.ex. i form\r\nav socialtjänst, vara lättare att administrera? Jag\r\ntror att om jordbruksministern sätter sig in i detta,\r\nså skall han inse att det handlar om mycket\r\nkostsamma och svåradministrerade system, och\r\ndessutom ofta förnedrande för den som blir utsatt\r\nför dem.</pre><pre>Självfallet är det bättre med en generell politik som\r\nhåller matpriserna nere. Andra länder klarar\r\nfaktiskt av att administrera skilda momssatser, så\r\njag förstår inte varför det skulle vara omöjligt för\r\nett så industriellt avancerat och välutvecklat land\r\nsom Sverige. Och för övrigt: När man nu så mycket\r\noch så gärna talar om EG-anpassning, vilket vi från\r\nvänsterpartiets sida inte är förtjusta i, nämner man\r\naldrig den lilla saken att EG har lägre moms på\r\nmaten. Det kunde väl vara en EG-anpassning som\r\nvi skulle kunna ställa oss positiva till.</pre><pre>Så säger jordbruksministern att vinsten av en sänkt\r\nmoms kommer att ätas upp av\r\nlivsmedelsproducenterna. Ja, självfallet, om man\r\ninte kombinerar sänkt moms med åtgärder som\r\nstimulerar konkurrens, och med en kraftigt ökad\r\nprisövervakning från samhällets sida.</pre><pre>Regeringen knyter stora förhoppningar till de\r\npågående GATT-förhandlingarna. Alla som är\r\nnågot insatta i den saken vet att det inte finns så\r\nsärskilt stor anledning att vara förhoppningsfull just\r\nnu. EG har med möda presterat ett bud. Det är\r\nmycket tveksamt, enligt andra länder, om det\r\nkommer att vara tillräckligt. Det är också mycket\r\ntveksamt om det i praktiken kommer att leda till\r\nsänkta livsmedelspriser inom en överskådlig\r\nframtid.</pre><pre>En bisak i sammanhanget, som ändå bör vara\r\nintressant för alla dem som ingår i den jublande\r\nEG-kören och pratar om frihandel och\r\ninternationalisering, är att EG i GATT-\r\nförhandlingarna visar sitt rätta ansikte, nämligen\r\ndet protektionistiska. För var och en som vill inse\r\ndet är det uppenbart att just EGs protektionistiska\r\njordbrukspolitik är en av huvudanledningarna till\r\nde dumpade världsmarknadspriserna, överskotten\r\noch svårigheten för tredje världens länder att få\r\nsälja sin livsmedelsproduktion. Att inte låtsas om\r\ndetta tyder på en ohederlighet i EG-\r\nargumentationen, tycker jag.</pre><pre>Jag delar jordbruksministerns förhoppningar om\r\natt Uruguay-rundan inom GATT skall lyckas. Men\r\njag delar alltså inte optimismen -- att det kommer\r\natt gå så fort att det inom en nära framtid kan\r\npåverka livsmedelspriserna.</pre><pre>Därför tror jag att regeringen måste klara sig på\r\negen hand ett tag. När man nu har så litet att\r\nkomma med, utöver hänvisningen till GATT, är ju\r\nrisken att den här trestegsraketen, som\r\njordbruksministern anvisar, i stället för det\r\nflammande fyrverkeri av förbättringar för\r\nkonsumenterna som man förväntar sig från\r\nregeringens sida blir mer av den lilla puffen som\r\nman kan få av en ''Kinasmäll''.</pre><pre>Det behövs utan tvivel ökad konkurrens, och\r\nregeringen aviserar nu en proposition. Då är det ju\r\nmycket intressant att veta om den propositionen\r\nkommer att handla om helheten. Eller kommer\r\nden, liksom konkurrenskommitténs första\r\nbetänkande, bara att handla om\r\nprimärproduktionen? Om den gör det, tror jag att\r\nrisken är stor att vi inte kommer att uppnå något\r\nsärskilt bra resultat.</pre><pre>Som ett litet exempel kan man ta brödpriserna. Ett\r\nstort block inom livsmedelshandeln märkte sina\r\nbrödprislappar redan tidigt med\r\ntillverkningsdatum. När de andra blocken\r\ntvingades att göra detsamma, använde man det som\r\nskäl för att höja sina priser -- för det blev så dyrt.\r\nDet förstnämnda blocket, som redan i många år\r\nhade klarat av att hålla sina brödpriser på samma\r\nnivå som andra, trots att man hade mer omfattande\r\nmärkning, höjde då också sina priser. Det visar,\r\ntycker jag, att den enda prispress som finns på den\r\nhär marknaden är pressen uppåt -- om man inte\r\nfrån samhällets sida vidtar åtgärder, ser till att man\r\nstärker de myndigheter i samhället som har\r\nkonkurrensvårdande uppgifter, ser till att man\r\npresterar en lagstiftning som gäller hela\r\nlivsmedelskedjan och inte bara\r\nprimärproduktionen.</pre><pre>Självfallet är det också bra om man kan bryta upp\r\nden typ av etablering som nu finns inom\r\nkommunerna. Jag tillhör inte dem som tror att man\r\nskall ta bort kommunernas möjligheter att styra\r\netablering. Men självfallet bör man ta bort den\r\npolitiska bildning som finns.</pre><pre>Andra länder har gjort mer när det gäller reklam\r\noch förpackning.</pre><pre>Jag skulle avslutningsvis vilja se en proposition från\r\nregeringen med helhetsperspektiv, en proposition\r\nsom rörde moms, rabatter, reklam och den skärpta\r\nkonkurrensen i ett sammanhang.</pre><pre>Anf. 26 RAGNHILD POHANKA (mp):</pre><pre>Herr talman! Genom skattereformen ökar kraven\r\npå högre löner för låginkomsttagarna. Det kan bli\r\nen lönespiral av den anledningen lika väl som när\r\ndet gäller inflationen. Det kommer också att genom\r\nkrispaketet bli höjda priser på läkarbesök och\r\nannat. Man får lägre sjukersättning de första tre\r\ndagarna, och man får lägre ersättning för vård av\r\nsjukt barn.</pre><pre>Genom skattereformen och andra prishöjningar\r\nhar matprisernas aktualitet ökat. Varför det? Jo,\r\ngenom högre moms på arbetsluncher och\r\narbetsresor, högre hyror m.m. För människor med\r\nhögre löner -- gränsen går vid 14 000--15 000 kr. där\r\nnolläget finns -- kommer den minskade\r\nmarginalskatten att kompensera dessa höjningar,\r\noch för en stor del av befolkningen kommer\r\nreallönerna att öka. De lågavlönade kommer att bli\r\nytterligare utsatta genom krispaketet. Matprisernas\r\nenorma höjningar den senaste tioårsperioden\r\nkommer att slå hårt, speciellt mot stora familjer.</pre><pre>Vad kan man då göra? Jag tycker att det är viktigt\r\natt vi får en sådan samlad proposition som Annika\r\nÅhnberg nämnde i föregående inlägg. Men vi vill ju\r\nslopa momsen på svensk basmat. Att genomföra en\r\ndifferentierad moms innebär inga oöverstigliga\r\nhinder.</pre><pre>Vad menar vi med svensk basmat? Det är mjölk,\r\nsyrade mjölkprodukter, smör, grädde och ost, kött\r\nav nöt, får och lamm samt get och vilt, fisk landad\r\nav svenska fartyg, säd och sädesprodukter, potatis\r\noch rotfrukter, grönsaker, frukt, bär, svamp samt\r\nhonung.</pre><pre>Vi stöder inte ägg, griskött, broiler, socker och\r\nmargarin. Undantagen för griskött, ägg och broiler\r\nmotiveras med att dessa produkter övervägande tas\r\nfram på ett etiskt oacceptabelt sätt.</pre><pre>Vi vill dessutom medvetet gynna jordbruk med\r\nnötkreatur framför jordbruk med svinuppfödning.\r\nNötkreatur passar väl in i det odlingssystem som\r\nmiljöpartiet vill att det svenska jordbruket i stor\r\nutsträckning skall anpassa sig till.</pre><pre>Undantaget för margarin beror på att\r\noljeväxtodlingen, som den i dag utförs, fordrar stor\r\nanvändning av jordbruksgifter. Men dessa\r\nundantag kan tas bort om vi får en miljövänligare\r\noch djurvänligare produktion.</pre><pre>Anledningen till att vi i miljöpartiet betonar att det\r\ngäller svensk basmat är för att vi vill gynna en\r\nomläggning till ett robust och uthålligt jordbruk\r\nutan användning av jordbruksgifter och\r\nkonstgödsel.</pre><pre>Vad är det som ytterligare fördyrar maten förutom\r\nmomsen? Jo, det är förpackningsindustrin. Man\r\nkan tänka sig en mycket större andel returglas.\r\nVisserligen för också dessa med sig kostnader, men\r\ni längden blir det ett uthålligare system, och framför\r\nallt är det resurssparande. Vi får alltså ett minskat\r\nantal förpackningar -- ibland är varor som vi köper\r\ntvå- eller tredubbelt förpackade -- och ett\r\nenhetssystem där returglas kan användas på ett helt\r\nannat sätt.</pre><pre>Reklamkostnaderna är enorma, och dessa får\r\nsjälvklart konsumenterna betala i slutändan. I\r\nSverige rör det sig om ca 4 000 kr. per person om\r\nåret. I en större familj kan det bli 15 000--20 000 kr.\r\nMan kan också tänka sig att dämpa de kostnader\r\nsom orsakas av förädlingsindustrin. Dessa\r\nkostnader uppgår till i stort sett hälften av vad vi\r\nbetalar för maten. Vi behöver kanske inte ha så\r\nförädlad mat. Monopolen kan kanske rivas upp.\r\nVarför inte göra en översyn på det området.\r\nMedvetna inköp kan också bidra till att sänka\r\nmatkostnaderna.</pre><pre>Vad som verkligen skulle få stor inverkan på\r\nmatkostnaderna vore ett slopande av momsen på\r\nsvensk basmat. Enligt miljöpartiets åsikt kan\r\nmatkostnaderna därmed sänkas ganska snabbt.</pre><pre>Det finns också möjligheter för olika\r\nkonsumentorganisationer att informera om det sätt\r\npå vilket konsumenten bör handla. Det kan ske\r\ngenom produktinformation till skillnad från\r\nreklam. Det är dock något som inte vi här kan\r\nbesluta om. Det skall vara en produktinformation\r\nsom lär människor vad maten innehåller. Där kan\r\nockså skolan komma in i bilden genom skolköket\r\noch undervisning om mat. Det är bra om barn och\r\nungdomar tidigt får lära sig vad maten innehåller\r\noch vad de behöver för att få en fullvärdig kost.</pre><pre>Jag stöder det upprop som miljöpartiets\r\nrepresentant och andra står bakom. Det är enligt\r\nmin mening mycket viktigt att konsumenterna\r\nväcks till insikt. Annars blir det inga förändringar.</pre><pre>Anf. 27 CARL FRICK (mp):</pre><pre>Herr talman! Det är alldeles utmärkt att denna\r\nkvinnoaktion mot matpriserna och situationen på\r\nmatfronten i Sverige har kommit i gång. Det behövs\r\nuppenbarligen en hel del kvinnokraft i detta land\r\nför att komma till rätta med viktiga problem.</pre><pre>Konsumentvänlig livsmedelspolitik, säger\r\njordbruksministern. Ja, man kan undra. Vi har ju\r\nvärldens högsta matskatt, och det tycker jag inte\r\nkan betecknas som speciellt konsumentvänligt. Att\r\nsänkt moms på basmat inte skulle medföra\r\nfördelningspolitiska konsekvenser, förefaller\r\nmycket egendomligt. Enkla omfördelningar av\r\ninköpsvanor tror jag kommer att leda till mycket\r\nstora förändringar för barnfamiljer och andra. Det\r\nkan faktiskt påverka de samlade kostnaderna för\r\nhushållet på ett effektivt sätt genom ett sådant\r\nagerande.</pre><pre>Vad kan då vara konsumenternas grundintresse?\r\nJo, det måste vara att få en bra och hälsosam mat\r\nsom är oförgiftad. Den måste naturligtvis smaka\r\nbra, se riktig ut och vara så färsk som möjligt.\r\nMaten skall kunna köpas i närheten av bostaden.</pre><pre>Många av dessa önskemål infrias inte alls. Det finns\r\nen stor mängd jordbruksrester i vår mat. Maten tas\r\nfram på ett som vi tycker olämpligt sätt, dvs. med\r\nhjälp av jordbruksgifter och konstgödsel. Kvalitet\r\npå mat består inte enbart i att den har hygieniskt\r\nhöga värden, utan den har också att göra med det\r\nsätt på vilket maten produceras. Det är dessa\r\nfaktorer som sammantaget avgör kvaliteten på\r\nmaten.</pre><pre>För att kunna sänka matpriserna fordras också\r\nkonkurrens på lika villkor. Det är ett av de stora\r\nproblemen. Vi förde för en tid sedan en diskussion\r\nom kvaliteten på importerade matvaror -- en\r\ndiskussion om de berömda äpplena och päronen.\r\nDiskussionen handlade om att vi skulle ställa\r\nsamma krav på den importerade maten som vi\r\nställer på den svenska, inte enbart med avseende på\r\nhygieniska värden utan också på tillverkningssättet.\r\nEtt sådant beslut motsatte sig dock\r\nsocialdemokraterna och folkpartiet, som inte\r\nbrydde sig ett dyft om hur mat tillverkas och vad\r\ndetta verkligen betyder för människor. Därmed\r\ninleder man faktiskt en ekologisk dumpning till\r\nandra delar av världen. Vi i miljöpartiet finner det\r\nutomordentligt allvarligt att vi i Sverige inte ställer\r\nlikvärdiga villkor på importerad mat som på den\r\ninhemskt producerade maten. På det sättet utsätts\r\nsvensk odling och svensk trädgårdsnäring för en\r\nojust konkurrens. Skall det vara konkurrens måste\r\nden ske på lika villkor.</pre><pre>Jordbruksministern har vid ett tillfälle sagt att han i\r\nGATT-förhandlingarna skulle ta upp\r\nkvalitetsfrågorna till diskussion. Jag ser fram mot\r\nresultatet av dessa förhandlingar.</pre><pre>Vad är det då som gör maten så dyr förutom denna\r\nfantastiska matskatt? Jo, det är naturligtvis den\r\nkoncentration och specialisering som vi har haft\r\nunder ett stort antal år och som slår ut\r\nkonkurrensen. Detta är i sin tur en följd av vårt\r\nmarknadsekonomiska system som har styrts av\r\nskattelagarna och ekonomiska styrmedel. Vi har\r\nbeskattat mänskligt arbete utomordentligt högt och\r\nhar förhållandevis låga energiskatter. Vi har alltså\r\nfått en överflyttning till koncentrerad produktion\r\noch en minskning av mänskligt arbete. Det har lett\r\ntill en ökning av transportmängderna av mat. Det\r\nbetyder att ett fåtal grupper i landet har en\r\nutomordentligt stor makt över vår matvardag.\r\nDärmed kan de också handskas med matpriserna\r\nefter eget skön. Det är mycket svårt att bryta den\r\nordningen, såvida inte skattesystemet ändras i\r\nriktning mot sänkt skatt på arbete och höjd skatt på\r\nenergi. Det leder till en omstrukturering av hela\r\nsättet att producera mat.</pre><pre>Samhället bör också kunna ställa en del krav på\r\nmatproduktionen på samma sätt som\r\nkonsumenterna gör det. Maten bör produceras så\r\natt det inte uppstår störningar i vårt ekologiska\r\nsystem. Vi måste kunna bevara odlings- och\r\nkulturlandskapet, och artrikedomen måste\r\nbibehållas så att försörjningstryggheten består. Vi\r\nmåste få ett uthålligt jordbruk som består långt\r\nbortom den tid då vi själva inte längre lever.</pre><pre>Med den förda jordbrukspolitiken hotas mycket av\r\nallt detta. Odlings- och kulturlandskapet kommer\r\natt försvinna i stora områden som skogas igen.\r\nDärmed försvinner också artrikedomen, och\r\nförsörjningstryggheten utarmas.</pre><pre>Reklamhysterin har tidigare nämnts. En viktig del\r\ni antislöseripolitiken är att finna medel för att\r\nminska reklammängden. Ett sätt är att i större\r\nutsträckning lägga skatt på reklam.</pre><pre>Förpackningsproblematiken är faktiskt\r\nutomordentligt stor. Även det problemet bör man\r\nkunna komma till rätta med genom att gynna\r\nframställningen av förpackningar som kan\r\nåteranvändas många gånger. Dessutom bör\r\nmiljöavgifter införas för framställning av\r\nengångsförpackningar.</pre><pre>Jag vill fråga jordbruksministern hur han tänker\r\nfrämja konkurrensen på lika villkor för att få ned\r\nmatpriserna förutom att slopa momsen på\r\nbasmaten. Är jordbruksministern beredd att verka\r\nför lägre skatt på arbete och högre skatt på energi?\r\nVill regeringen se till att vi verkligen får en ordning\r\nmed lika konkurrens mellan importerad och\r\nsvenska matvaror? Det gäller att se till hela\r\nproduktionskedjan på mat och inte bara på de\r\nhygieniska värdena. Dessa är i många avseenden\r\ninte fullt lika intressanta som helheten. Utan denna\r\nhelhetssyn blir det mycket svårt att åstadkomma\r\nkonkurrens på lika villkor och sänkta matkostnader\r\nför oss konsumenter.</pre><pre>Anf. 28 LENNART BRUNANDER (c):</pre><pre>Herr talman! Frågan om livsmedelspriserna är\r\nnaturligtvis alltid aktuell. Vi tycker ständigt att\r\nmaten är för dyr. Man kan fundera över varför den\r\nblir det. Jordbruksministern sade att det\r\nlivsmedelspolitiska beslutet skall leda till lägre\r\nmatkostnader. Men detta livsmedelspolitiska beslut\r\nvar ärligt talat i mångt och mycket ett\r\njordbrukspolitiskt beslut. Det hade inte så mycket\r\nmed konsumentfrågor att göra.</pre><pre>Vi i centerpartiet förordar ett jordbrukspolitiskt\r\nbeslut om jordbrukets situation och ett\r\nlivsmedelspolitiskt beslut som rör\r\nkonsumentfrågorna i ett litet större perspektiv där\r\nockså matpriserna ingår.</pre><pre>Varför har då matpriserna stigit under senare tid,\r\nsom jordbruksministern sade, snabbare än andra\r\npriser? Jo, bl.a. därför att regeringen har sänkt\r\nsubventionerna på livsmedel. Det är en direkt\r\nbidragande orsak till att priserna går upp. Därtill\r\nkommer procentpåslaget i handeln och momsen.\r\nProcentpåslagen för handelns marginaler och för\r\nmomsen förstärker prishöjningarna, antingen de är\r\nberoende på borttagna livsmedelssubventioner\r\neller har annan orsak.</pre><pre>Från centerpartiets sida anser vi att man borde\r\nkunna sänka momsen på baslivsmedel. Att en\r\nsådan sänkning inte skulle ha fördelar ur\r\nfördelningssynpunkt, är ett märkligt påstående.\r\nDet är ju alldeles naturligt att om jag använder\r\nmerparten av de pengar jag tjänar till att köpa\r\nbasmat, får sänkt moms på maten stor betydelse för\r\nmig. Om jag har stora inkomster och kan använda\r\npengar till en massa andra saker, till att köpa mera\r\nfabricerad mat, till kapitalvaror osv., betyder en\r\nsänkning av matmomsen inte så mycket för mig.</pre><pre>Påståendet att sänkt moms på maten inte skulle ha\r\nfördelningspolitisk betydelse tycker jag är direkt\r\nfelaktigt. Jordbruksministern hänvisar till en\r\nutredning från 1983, men vad sade den utredningen\r\negentligen? Jo, den sade att de\r\nlivsmedelssubventioner vi hade var ur\r\nfördelningssynpunkt bättre än att ta bort momsen.\r\nNu har vi snart inga livsmedelssubventioner kvar,\r\noch de som är kvar skall ju regeringen med\r\nfolkpartiets hjälp ta bort i samband med\r\nskatteomläggningen vid årsskiftet. Då stiger\r\nmatpriserna ännu mer, och vi diskuterar att de\r\nredan är för höga. Här medverkar alltså regeringen\r\ntill att de stiger ännu mycket mer!</pre><pre>Sedan står det en passus i svaret att om man sänker\r\nmomsen på livsmedel, kommer\r\nlivsmedelsproducenterna att raka åt sig en stor\r\nvinst. Förklara det, jordbruksministern!</pre><pre>Det ges också en del förhoppningar i svaret. I och\r\nmed GATT-förhandlingarna har man stoppat\r\nhöjningen av matpriserna. Ja, det har man gjort\r\ntemporärt, men man har ju en typ av kobidrag i\r\nstället, och det skall omsättas i prishöjningar så\r\nsmåningom. Så egentligen har man bara gått in med\r\nen temporär matsubvention under tiden som\r\nförhandlingarna pågår. Det kommer alltså\r\nytterligare prishöjningar på maten ganska snart.</pre><pre>I svaret nämns budet som Sverige har lagt om 30-\r\n50 % neddragning av gränsskyddet. Men i GATT-\r\nsystemet ligger också att eftersom Sverige har åtagit\r\nsig att minska kvantiteten, behöver vi inte sänka\r\ngränsskyddet lika mycket. Alltså minskar kravet på\r\nSverige i det avseendet, och det gör att de 30- 50 %\r\ninte är riktigt relevanta i sammanhanget. Det\r\nskapar kanske ett bekymmer, inte bara för\r\nkonsumenterna utan också hos producenterna, för\r\nskall det livsmedelspolitiska beslut som vi fattade i\r\njuni kunna genomföras på ett bra sätt, gäller det att\r\nskapa förtroende hos konsumenterna och hos\r\nproducenterna. Man får inte vela fram och tillbaka\r\ni sina uttalanden, för då skapas inte det nödvändiga\r\nförtroendet.</pre><pre>Här tas också upp reklamens betydelse för\r\nkostnaderna. Jag kan hålla med om att kuponger,\r\ndirektreklam och annat som Annika Åhnberg tog\r\nupp är i stor utsträckning onödiga grejor. Det\r\nkunde begränsas. Jordbruksministern nämner\r\nsänkningen av gränsskyddet och ökad import av\r\nlivsmedel som ett sätt att sänka priserna, men jag är\r\nrädd för att de livsmedelsföretag vi har då måste\r\nsatsa mer på reklam och marknadsföring för att\r\nkunna konkurrera med importen. Det finns alltså\r\nrisk för att det kommer att satsas mer pengar på\r\nreklam i stället för mindre pengar.</pre><pre>Konsumentinflytande som det talas om är\r\nnaturligtvis väldigt viktigt, men förslaget var som\r\nsagt inte regeringens, utan det kom från annat håll,\r\noch det var riksdagen som gav regeringen ett\r\nuppdrag. Skall konsumentinflytandet kunna bli\r\nreellt, måste vi öka människornas kunskap.\r\nUtbildningen inom de områden som har med\r\nkonsumtion att göra -- av mat men även en del\r\nandra saker -- måste öka i skolan och för dem som\r\nsysslar med konsumentupplysning. För att det skall\r\nbli ett reellt konsumentinflytande måste\r\nmänniskorna ha kunskap.</pre><pre>Här tas upp en del saker om märkning, konkurrens\r\noch förpackningar. Jag återkommer till det, för det\r\när också viktiga frågor i sammanhanget.</pre><pre>Anf. 29 Jordbruksminister MATS\r\nHELLSTRÖM (s):</pre><pre>Herr talman! Annika Åhnberg sade att det tar lång\r\ntid att ändra jordbrukspolitiken och åstadkomma\r\nmatprissänkningar, och det kan jag hålla med om.\r\nDet har dock inte saknats försök. 1985 gjorde den\r\nsocialdemokratiska regeringen ett försöka att bryta\r\nin, men såsom är väl bekant hoppade i\r\nslutomgången ett antal borgerliga företrädare i\r\njordbruksutskottet av, och det blev inte den\r\ninriktning av en livsmedelsreform 1985 som\r\nursprungligen hade avsetts.</pre><pre>Det är riktigt att det är svårt att bryta igenom ett\r\nsystem som är så etablerat som en hårt reglerad\r\njordbrukspolitik. Nu har vi dock lyckats, och jag\r\ntror att både Annika Åhnberg och jag får vara\r\nglada för att riksdagen med så stor majoritet har\r\ntagit det första viktiga steget när det gäller våra\r\ninterna regleringar. Nu gäller det stegen därefter,\r\ngränsskyddet och konkurrensen i sektorerna efter\r\nprimärproduktionen, alltså livsmedelsindustrin och\r\nhandeln.</pre><pre>Annika Åhnberg hade i sitt inlägg många\r\nsynpunkter som jag tycker var intressanta och\r\nkonstruktiva, men jag blev litet förvånad när jag\r\nläste interpellationen, som uppenbarligen\r\nåterspeglar det s.k. kvinnouppropet om\r\nmatpriserna som har presenterats den här veckan.\r\nDet är ungefär samma krav. Litet tråkigt tycker jag\r\natt det är att uppropet inte tar upp och Annika\r\nÅhnberg i sin interpellation inte tar upp de\r\navgörande frågorna när det gäller att få ner\r\nmatpriserna, nämligen gränsskyddet,\r\nkoncentrationen i livsmedelsindustrin och\r\nkoncentrationen i handeln, alltså det som vi kallar\r\nför steg två och steg tre i vår reform.</pre><pre>Detta är ju grundbultar som man måste ordentligt\r\nangripa, och då krävs det opinionsbildning. Det\r\nkrävs att många ställer upp, och det är ingen lätt\r\nresa det heller. Det är i och för sig intressanta frågor\r\nsom tas upp i Annika Åhnbergs interpellation, men\r\ndet är inte de som är avgörande för matpriserna.</pre><pre>Jag delar i hög grad Annika Åhnbergs uppfattning\r\ni fråga om förpackningar, konsumentinflytande,\r\nkvalitet och mycket annat i interpellationen. Men,\r\nsom sagt, de avgörande frågorna om gränsskyddet\r\noch den bristande konkurrensen i\r\nlivsmedelsindustrin och handeln har man inte vågat\r\nta upp i uppropet, som jag förstår att Annika\r\nÅhnberg deltar i och som interpellationen\r\nåterspeglar. Det tycker jag är litet synd, men jag\r\nförstår att det kan vara en kompromiss mellan\r\ncenterintressen och andra intressen som har lett till\r\ndetta.</pre><pre>Den fråga där Annika Åhnberg och även andra\r\ntalare har en annan syn än jag gäller momsen.\r\nAnnika Åhnberg sade att det skulle vara en nyhet\r\nför konsumenterna, men det är det förvisso inte, att\r\nmatmomsen inte har de fördelningspolitiska\r\neffekter som ofta hävdas i debatten. Det är ingen\r\nnyhet, utan det är vad utredningar under hela\r\nåttiotalet som jag har refererat till har kommit fram\r\ntill.</pre><pre>Direkt märkligt är det när inte Annika Åhnberg\r\nmen väl andra talare framställer det som om det\r\nskulle finnas en speciell matskatt i Sverige som ökar\r\nvåra matpriser. Vi har en generell moms på de flesta\r\nvaror, på mat lika väl som på annat, och det är bra\r\natt vi har en generell moms.</pre><pre>När Annika Åhnberg hänvisar till EG, vill jag säga\r\natt EG inte anser det vara något lyckligt tillstånd\r\nman har där, tvärtom. I EG har man startat med\r\nväldigt många olika satser på punktskatter och\r\nförsökt att harmonisera dessa. Att EG inte har en\r\nenhetlig momssats för allting är uttryck för ett\r\nmisslyckande inom EG, inte att man tycker att det\r\när bra att ha en differentierad moms, för det är bra\r\natt ha en enhetlig moms.</pre><pre>Bevisbördan ligger mycket tung på den som bara\r\ntalar om att ta bort momsen på mat. Matmomsen\r\ninbringar ungefär 20 miljarder kronor, lika mycket\r\nsom vi betalar från statens sida för hela det\r\nekonomiska stödet till barnfamiljerna --\r\nbarnbidrag, familjeförsäkring, barnpensioner, allt\r\nsom räknas in i detta.</pre><pre>Då måste man upp till bevis. Det får inte vara så\r\nenkelt att man här i debatten talar om att vi skall ha\r\nbort moms på maten när vi på det sättet finansierar\r\nså väsentliga ändamål. Det går självfallet att\r\njämföra med andra saker i statsbudgeten, men det\r\nhandlar alltså om belopp motsvarande hela stödet\r\ntill barnfamiljerna. Det är sannerligen på sin plats\r\natt ställa en motfråga: Vad är det ni i så fall skall ta\r\nut de 20 miljarderna på i stället?</pre><pre>Att sänka momsen på basmaten ger heller inte\r\nsärskilt stora fördelningspolitiska effekter. De\r\nutredningar jag här åberopat visar att fördelningen\r\nmellan basmatkonsumtionen och annan\r\nkonsumtion inte skiljer sig mellan olika\r\nhushållstyper. Därför skulle en sänkning av\r\nmomsen på basmaten inte vara någon speciell\r\nsatsning på låginkomsttagarna, såsom det påstås i\r\ndebatten.</pre><pre>Annika Åhnberg och även andra deltagare i\r\ndebatten har tagit upp frågan om GATT-rundan.\r\nJag har i mycket samma syn som Annika Åhnberg\r\npå EGs uppträdande i detta sammanhang. Det är\r\ninte så, som Annika Åhnberg sade, att vi inte skulle\r\nlåtsas om att EG har en protektionistisk inriktning\r\nav sin politik just nu under GATT-förhandlingarna.\r\nJag har tvärtom kritiserat detta både i den svenska\r\ndebatten och hos företrädare för EG.</pre><pre>Det är intressant att studera skälen till att man i EG\r\nnu under fyra veckor varit handlingsoförmögen.\r\nMan har gjort precis tvärtemot vad vi har gjort i den\r\nsvenska riksdagen. Vi beslöt oss först för en stor\r\nlivsmedelspolitisk reform. Vi diskuterade i det\r\nsammanhanget hur vi skulle kunna kompensera\r\njordbrukarna för de internationella prissänkningar\r\nsom kommer. I EG har man först nu börjat\r\ndiskutera frågan om interna kompensationen till\r\nbönderna. Det är bl.a. detta som lett till\r\nhandlingsförlamningen inom EG.</pre><pre>Anf. 30 ANNIKA ÅHNBERG (v):</pre><pre>Herr talman! Låt mig först säga när det gäller det\r\nhär kvinnouppropet eller kvinnoupproret -- vad\r\nman nu skall kalla det -- att jag personligen tycker\r\nilla om att politiska partier försöker göra detta till\r\nsitt och säger att deras representanter står bakom\r\ndenna rörelse. Det handlar här om rörelse som\r\nsträcker sig långt utanför denna församling och som\r\ndrivs av människor som huvudsakligen inte tillhör\r\ndet politiska etablissemanget. Uppgiften för oss i\r\nden här församlingen är att understödja och lyfta\r\nfram de krav som den här nya rörelsen ställer, inte\r\natt för egen del lägga beslag på den. I så fall tror jag\r\natt vi skulle göra den en otjänst.</pre><pre>Anledningen till att jag i min interpellation inte tar\r\nupp frågan om gränsskyddet är att riksdagen\r\nfaktiskt har beslutat att, något som regeringen\r\nsedan bekräftat, vi skall sänka gränsskyddet i den\r\ntakt som andra länder gör det. Jag står fast i den\r\nuppfattningen. De andra frågor som jag tar upp i\r\ninterpellationen har vi däremot inte fattat något\r\nbeslut om. Det är den enkla anledningen till att\r\nfrågan om gränsskyddet inte finns med i\r\ninterpellationen. Såvitt jag kan förstå innehåller\r\ninte regeringens senaste utspel heller någonting\r\nsom går utöver det tidigare fattade riksdagsbeslutet\r\nom en sänkning av gränsskyddet i den takt som man\r\nnår framgångar inom ramen för GATT-\r\nförhandlingarna. Om regeringen avser något annat\r\nmed sitt senaste utspel, tror jag att alla parter skulle\r\nvara mycket intresserade av att få ett klart och\r\ntydligt besked på den punkten.</pre><pre>När det gäller EGs momsproblem kan jag hålla\r\nmed om att det naturligtvis inte är lyckat för EG att\r\nha en alltför stor spridning. Man försöker\r\nåtminstone att få en moms på två nivåer, där maten\r\nhar den lägre momsen. Det kunde väl åtminstone\r\nvara en rimlig ambition. Visst förstår jag att man\r\ninte kan ta bort den stora inkomstkälla för staten\r\nsom matmomsen utgör, men man kan reducera den\r\noch i stället söka andra skattekällor. Det är i\r\nsammanhanget ganska uppenbart att regeringen\r\nvärnar mer om sin skattereform, som inte alltid är\r\nen reform utan ibland en deform, och sitt\r\nsamarbete med folkpartiet i den frågan än vad man\r\nvärnar om konsumentintresset.</pre><pre>Låt mig till sist ta upp en sak som jag inte hann med\r\ni mitt inledande anförande. Jordbruksministern\r\nsäger att det är viktigt att konsumenterna för sitt val\r\nhar en ordentlig märkning av varorna att tillgå. Jag\r\nanser att den allra viktigaste märkningen är\r\nprismärkningen. Det skulle vara mycket värdefullt\r\nom regeringen också ville värna om\r\nkonsumenternas intresse av att på varan klart och\r\ntydligt kunna se vad den har för pris.</pre><pre></pre><pre>Anf. 31 RAGNHILD POHANKA (mp):</pre><pre>Herr talman! I en utomparlamentarisk rörelse\r\ndeltar man som individ, Annika Åhnberg. Men det\r\nhar hänt förr att partier ställt sig bakom sådana\r\nrörelser. Det allra tydligaste exemplet på det ger\r\nkärnkraftmotståndet. Jag tycker inte att det är\r\nnågot fel att ett parti visar sin sympati för en\r\nutomparlamentarisk rörelse.</pre><pre>Vi har olika åsikter om momsens\r\nfördelningspolitiska effekter. Självfallet är detta en\r\nfördelningspolitisk fråga. Om basmaten är\r\nmomsbefriad får nämligen både hög- och\r\nlåginkomsttagare möjlighet att välja. Man kan då\r\nvälja den billigare basmaten om man vill det och\r\ndärmed klara sig bättre ekonomiskt.</pre><pre>Vi har ännu inte sett resultatet av alla prishöjningar\r\npå alla områden, och vi vet inte omfattningen av de\r\nproblem som låginkomsttagarna kommer att få och\r\ni vilken utsträckning stat, kommun och landsting\r\nmåste gå in och stödja dem som inte längre klarar\r\nsin ekonomi. Den helhetssynen kommer vi att\r\nsakna ännu en tid.</pre><pre>Vi talar om att sänka matpriserna. Momsen är ju en\r\nstor del av matpriserna, och momsen på basvaror\r\nkan sänkas. Även inom förädlingsindustrin kan\r\nman försöka åstadkomma prissänkningar.</pre><pre>Om man minskar gränsskyddet och tar in mer mat\r\nfrån EG-marknaden kommer ju transporterna att\r\nöka. Vi kommer då i konflikt med miljöpolitiken.\r\nDet blir en enorm ökning av transporterna när\r\nmaten skall fraktas hit och dit genom Europa i ännu\r\nstörre omfattning än i dag. Om maten produceras\r\noch förädlas så nära konsumenten som möjligt,\r\nsänker det i längden priserna.</pre><pre>Böndernas del av våra matkostnader är mycket\r\nliten. Det är en mycket liten del av det vi betalar\r\nför maten som går till producenterna. Här kan man\r\nåstadkomma bara en obetydlig minskning av\r\nmatkostnaderna. Det måste vi inse och ta till oss\r\noch inte i första hand se på råvarupriserna.</pre><pre>Anf. 32 LENNART BRUNANDER (c):</pre><pre>Herr talman! Kvinnoupproret ser jag som ett sätt\r\nför konsumenterna att få inflytande och kunna\r\npåverka utvecklingen. Det är naturligtvis bra.</pre><pre>Jordbruksministern gick tillbaka till år 1985. Den\r\ngången gjorde socialdemokraterna och\r\nvänsterpartiet upp om livsmedelspolitiken med de\r\nresultat det fick, och dessa var ju inte så bra. Den\r\ngången lovade regeringen att man skulle se över det\r\nföljande ledet, dvs. handeln. Redan då stod det\r\nklart att kostnadsutvecklingen där varit snabbare\r\nän i de tidigare leden. Handeln hade tagit hand om\r\nen ökad andel av det totala priset på maten. Nu\r\nsäger jordbruksministern att\r\nkonkurrensutredningen skall komma. Jag delar då\r\nAnnika Åhnbergs uppfattning att det skulle vara\r\nförödande om man även den här gången glömde\r\nbort handeln, eftersom det är där man skulle\r\nbehöva göra någonting. De tidigare ledens andel av\r\ndet totala matpriset har blivit mindre och mindre.\r\nDet har naturligtvis varit ett bekymmer för\r\njordbruksnäringen.</pre><pre>Så till diskussionen om momsen och\r\nfördelningspolitiken. Som jag sade tidigare är det\r\nhelt klart att om jag använder större delen av de\r\npengar jag disponerar för att köpa mat, har\r\nmomsen på maten en mycket större betydelse för\r\nmig än om jag lägger en mindre del av pengarna på\r\nmat. Det borde även den socialdemokratiska\r\nregeringen begripa.</pre><pre>Att hela tiden hänvisa till de utredningar som gjorts\r\när litet felaktigt, eftersom dessa har utgått från att\r\ndet fanns livsmedelssubventioner och ansett att\r\nsådana är bättre ur fördelningspolitisk synpunkt.\r\nEfter årsskiftet kommer det inte att finnas några\r\nlivsmedelssubventioner, och då har vi en helt ny\r\nsituation. Då är en ändring av momsen vad vi har\r\nkvar att arbeta med, och det är rätt bra\r\nfördelningspolitiskt instrument.</pre><pre>Jordbruksministern säger att det är bra att vi har\r\nsamma moms på alla varor. Varför är det bra? Ge\r\nmig ett svar på den frågan!</pre><pre>Jordbruksministern säger vidare att matmomsen\r\nger lika mycket pengar som hela barnomsorgen\r\nkostar. Vem har sagt att vi skall minska på\r\nbarnomsorgen därför att vi sänker matmomsen?\r\nCenterns förslag innebär en minskning av\r\nmomsinkomsten på 6 à 7 miljarder, och detta har vi\r\nfinansierat i vårt budgetalternativ utan att det\r\ndrabbar barnomsorgen.</pre><pre>Märkningen är viktig. Som jordbruksministern\r\nsäger har riksdagen fattat ett beslut om att det skall\r\nförekomma märkning på vissa produkter. Vi anser\r\natt detta beslut inte går tillräckligt långt utan att\r\nmärkning får omfatta alla produkter. Kan man inte\r\nmärka direkt på varan, får man i affärerna ge\r\ninformationen på annat sätt till konsumenterna.</pre><pre>Anf. 33 CARL FRICK (mp):</pre><pre>Herr talman! Som jag sade tidigare är jag väldigt\r\nglad över det här kvinnouppropet eller\r\nkvinnoupproret. Det är jag dels som man, dels som\r\nmiljöpartist. Jag tycker att det finns all anledning\r\natt vi män engagerar oss i frågor som har med\r\nmaten att göra. Vi är hälften av landets befolkning\r\nsom konsumerar mat. Det är därför viktigt att vi\r\nhjälps åt att komma till rätta med dessa frågor.</pre><pre>Det är också glädjande att vi här i riksdagen är\r\növerens om att vi egentligen saknar en\r\nlivsmedelspolitik. Däremot har vi en\r\njordbrukspolitik. Det är nu dags att vi får en samlad\r\nlivsmedelspolitik som griper över hela området,\r\nsåväl produktion som distribution. På det sättet kan\r\nvi tillsammans verka för att matkostnaderna hålls\r\nnere.</pre><pre>Naturligtvis spelar här momsen på maten en\r\nmycket stor roll. Jag kallar det gärna för matskatt,\r\näven om det formellt inte är korrekt. Det är faktiskt\r\nen utomordentligt hög skatt på maten; 25 % på\r\npriset är utan tvivel ett världsrekord. Kunde man\r\nminska den momsen, skulle det ha en\r\nutomordentligt stor betydelse för människornas\r\nvardag. Som Lennart Brunander säger skulle det\r\näven ha fördelningspolitiska effekter.</pre><pre>Vi har i våra budgetförslag visat hur man kan\r\nfinansiera en sänkning av momsen. Det är alldeles\r\navgjort så att vi inte tar pengar från barnomsorgen.\r\nDet finns så mycket annat som man kan laborera\r\nmed i statens budget för att kompensera ett sådant\r\ninkomstbortfall.</pre><pre>Jordbruksministern svarade inte hur man skulle\r\nkunna motverka koncentrationen. Den goda Bert\r\nKarlsson är en stridbar man. Han satte i gång ett\r\nståhej med sitt lågprisvaruhus utanför Skara och\r\nSkövde och menade att han här med gjorde stora\r\ninsatser. Hans största insats i det sammanhanget är\r\natt han ännu en gång lyft fram denna problematik.\r\nFelet i hans agerande är att han vill lägga stora\r\nvaruhus långt utanför tätorterna, så att man måste\r\nresa fram och tillbaka med bil och förpesta naturen.\r\nVi måste sträva efter att få en konkurrens på lika\r\nvillkor genom att ha lågprisvaruhus inne i\r\ntätorterna där människorna bor, så att vi slipper\r\ndetta miljöförödande bilåkande.</pre><pre>Jag tycker alltså att det är viktigt att vi får en\r\nomläggning av skattesystemet. Vi bör sänka\r\narbetsgivaravgifterna och ersätta detta med skatt\r\npå energin, så att vi får en helt annan relation\r\nmellan energi och arbete i vår beskattning. På det\r\nsättet gynnar vi decentralisering och inte den\r\nenorma koncentrationsprocess som vi haft under så\r\nmånga år. Av någon anledning älskar\r\nsocialdemokrater, moderater och andra\r\nstorskalighet. Jag tycker att det finns all anledning\r\nför oss att i fortsättningen motverka denna och i\r\nstället gå in för decentralisering. Vidare där en\r\nsänkning av matmomsen ett viktigt led i\r\nsträvandena att minska matkostnaderna. Vi bör\r\nockså försöka få ett extensivt miljövänligt\r\njordbruk, som också bidrar till att skydda\r\nkvaliteterna i vårt landskap.</pre><pre>Anf. 34 Jordbruksminister MATS\r\nHELLSTRÖM (s):</pre><pre>Herr talman! Jag instämmer i mycket av det som\r\nAnnika Åhnberg säger om bristerna i\r\nprismärkningen. Vi ser vilka resurser som handeln\r\nlägger ned på reklam och information utåt. Det\r\ngörs mycket stora pedagogiska insatser för att vi\r\nskall gå in i butiken och handla. När man så\r\nkommer in i affären och söker efter\r\nprisinformation, är det eländigt att finna att inte\r\nsamma pedagogik och samma resurser används för\r\natt på ett enkelt sätt upplysa konsumenterna om\r\npriserna. Jag har samma syn på denna fråga som\r\nAnnika Åhnberg. Detta är också en av de frågor\r\nsom konkurrensutredningen skall lägga fram\r\nförslag om. Jag hoppas att dessa förslag kommer att\r\ngå i den riktning som Annika Åhnberg och jag\r\nönskar. Som konsumenter har vi här samma\r\nuppfattning.</pre><pre>När det gäller momsen tycker jag att det finns skäl\r\natt påpeka att vi har en gemensam momssats för\r\nalla varor. Vi har ingen speciell matskatt. Det är\r\nnaturligtvis väldigt bekvämt för dem som inte så\r\ngärna vill diskutera varför det blir extra stora\r\nprishöjningar på maten och annat. Visst har vi i\r\nSverige en hög moms, eftersom vi har höga\r\nambitioner i vårt samhälle att finansiera social\r\nvälfärd och annat. Men momsen förklarar inte\r\nvarför matpriserna under 80-talet höjts mer än\r\npriserna på andra varor. Momsen har ju hela tiden\r\nlegat still. Det finns i det avseendet skäl i att pröva\r\nhelt andra förklaringsfaktorer. Lennart Brunander\r\nvar inne på detta, och jag skall återkomma till det.</pre><pre>Låt mig först säga att livsmedelssubventionernas\r\nborttagande självfallet har haft betydelse för\r\nmatprishöjningarna, men att de ingalunda förklarar\r\nvarför matpriserna ökar mera i Sverige än i vår\r\nomvärld. Det är mycket väl genomgånget av de\r\nutredningar som har studerat dessa frågor.\r\nFortfarande finns det en helt oförklarad del av våra\r\nmatprishöjningar, en del som har sin grund i\r\nregleringssystemet och i koncentrationen inom\r\nlivsmedelsindustrin och handeln.</pre><pre>Det är inte så enkelt som Brunander vill göra det\r\nnär han menar att bonden får så litet. Det är\r\nalldeles riktigt att avräkningspriset till bonden inte\r\när särskilt högt, men bonden står ju också för en\r\növerskottsproduktion som driver upp priserna.\r\nBondekooperationen äger nästan 99 % av\r\nmejerierna och kanske 70--80 % av slakterierna,\r\noch den har ett betydande ansvar för den starka\r\nkoncentrationen, som likaledes driver upp priserna\r\ni industriledet.</pre><pre>Något som Brunander inte bidrog till men som ofta\r\nförekommer är en glättad bild av den limpa av vars\r\npris så litet går till bonden. Det är inte så konstigt,\r\neftersom det i framställningen av limpan ligger\r\nungefär 18 sekunders arbete för bonden. Limpan är\r\nju mest en bageriprodukt. Räknar man om bondens\r\nandel till sådana kostnader som brukar åberopas i\r\nförhandlingssammanhang, visar det sig att den\r\nändå motsvarar en timersättning på ungefär 300 kr.\r\nDet är alltså inte heller i det avseendet någon\r\nsärskilt dålig ersättning som bonden får.</pre><pre>Flera talare tog upp frågan om\r\ninternationaliseringen. Konkurrens på lika villkor\r\nnämndes av Carl Frick, som för övrigt tog upp\r\nmånga frågor som i och för sig är intressanta att\r\ndiskutera men rimligen inte hör till just denna\r\ninterpellationsdebatt. Jag skall i varje fall försöka\r\nsvara på det som berör interpellationen.</pre><pre>Vad andra länder säger till oss är att konkurrens på\r\nlika villkor innebär att Sverige kraftigt måste sänka\r\nsitt gränsskydd. Grundläggande är ju att vi har ett\r\nbetydligt högre gränsskydd än andra länder, och det\r\nlär väga mera i villkoren än olika\r\nproduktionsbetingelser. I det avseendet är det\r\nockså så, Carl Frick, att vi har samma krav ur\r\nhälsoskyddssynpunkt på importerad mat som på\r\nsvenskproducerad mat. Det är onödigt att Carl\r\nFrick gång på gång upprepar felaktigheter här i\r\nkammaren på den punkten. Vi ställer samma\r\nhälsokrav på importerad mat som på svensk mat.\r\nDetta har debatterats många gånger här i\r\nriksdagen, men hör inte hemma under denna\r\ninterpellation. Jag tar gärna upp den diskussionen i\r\nnågot annat sammanhang.</pre><pre>När det gäller vårt bud i GATT och vad vi kan\r\nförvänta oss i GATT-förhandlingen är det, precis\r\nsom Annika Åhnberg säger, så att riksdagen har\r\ndiskuterat dessa frågor i våras. Vi preciserar nu ett\r\nbud till GATT, och Annika Åhnberg och jag är\r\növerens om att det definitivt är ett bud som går\r\nlängre än vad EG vill göra. Vi erbjuder en sänkning\r\nom 30--50 % av det totala svenska jordbruksstödet.\r\nEn 30-procentig sänkning innebär en 10--15-\r\nprocentig sänkning av gränsskyddet, eftersom --\r\nsom Brunander var inne på -- även våra i våras\r\nbeslutade åtgärder innebär en sänkning av det\r\ntotala jordbruksstödet. En sådan 10--15-procentig\r\nsänkning av gränsskyddet får effekt på\r\nmatpriserna. Ju närmare man sedan kommer 50 %,\r\ndesto mer får man naturligtvis räkna upp\r\ngränsskyddssänkningen.</pre><pre>Jag hoppas att vårt bud skall främja\r\nförhandlingarna, även om Sverige är ett litet land.\r\nDet är ett konstruktivt bud, där vi säger att om\r\nandra länder lägger tillräckligt på bordet i\r\nförhandlingarna, är vi beredda att gå längre än till\r\nen sänkning med 30 %, som annars blivit en sorts\r\nmagisk gräns i en del andra europeiska\r\nsammanhang.</pre><pre>Jag menar att vi alla har intresse av att GATT-\r\nförhandlingen lyckas, av att vi får sänkta matpriser\r\noch av att svenska bönder får möjlighet att\r\nexportera svensk mat på rimligare villkor. Skulle\r\nGATT-förhandlingar misslyckas, återkommer vi till\r\nriksdagen för att redovisa det läge som då har\r\nuppstått.</pre><pre>Anf. 35 CARL FRICK (mp):</pre><pre>Herr talman! Ett av de stora problemen i svensk\r\npolitik är ju att vi har en hög inflation. Samtidigt\r\nsom vi har en väsentligt högre moms på maten än\r\nvad man har i andra länder med likartade\r\ngrundkostnadsstegringar, påskyndas inflationen\r\nfaktiskt av en hög moms. Vår mycket höga\r\nmatmoms är utan tvivel en extra inflationsmotor.\r\nDet vore säkerligen av värde också för den\r\nekonomiska politiken att vi minskade momsen på\r\nmaten för att därmed styra bort en del av den\r\nstegrade produktionen.</pre><pre>Vi är också för att gränsskyddet skall sänkas, under\r\nförutsättning att man gör det på likvärdigt sätt på\r\nannat håll. Men då kommer vi in på kravet på\r\nkonkurrens på lika villkor. Visst har\r\nodlingsmetoderna mycket att göra med de priser\r\nsom man kan ta ut på varorna. Har man, som vi,\r\nkvalificerade odlingsmetoder, som innebär att man\r\nstör de ekologiska systemen mindre och att man\r\ninte förgiftar maten med olika sorters substanser,\r\nhar man självfallet en dyrare produktionsmetod.\r\nTycker vi att vi skall ha sådana i Sverige, därför att\r\nvi vill skydda människor och natur, vore det\r\norimligt av oss att inte ställa samma krav på de\r\nimporterade varorna. Om man tar emot dessa till\r\nväsentligt lägre kostnader, slår man ut det svenska\r\njordbruket, och det kan väl ingen vara nöjd med.</pre><pre>Det är alltså mycket viktigt att man sätter upp\r\nregler för hur varorna skall vara framställda. Det\r\nhar också direkt bäring på framtidens\r\nmatkostnader och dessutom på kvaliteten. Viktiga\r\nfaktorer när det gäller maten är inte bara priset\r\nutan också kvaliteten och det sätt på vilket maten\r\nhar tagits fram.</pre><pre>Det fordras sammanfattningsvis en samlad\r\nlivsmedelspolitik. Jag tycker att det finns grunder\r\nför en sådan här i riksdagen. Mina meddebattörer\r\nhar en likartad inställning till behovet av en samlad\r\nlivsmedelspolitik som berör alla de områden som\r\njag har nämnt och som också har inverkan på de\r\nsamlade matkostnaderna.</pre><pre>Det är när det gäller matkostnaderna också viktigt\r\natt säga att den som köper dåliga produkter gör en\r\nutomordentligt dålig affär. Import av dåliga och\r\nsmaklösa men billiga tomater hitfraktade med flyg\r\nfrån ett lågprisområde som Kanarieöarna, i stället\r\nför köp av något dyrare tomater från Sverige, är en\r\nmycket dålig affär. Matkostnaderna har också\r\nsamband med kvalitet och näringsvärde. Vi måste\r\nsamla oss till en livsmedelspolitik som beaktar alla\r\ndessa faktorer, inkl. matkostnaderna.</pre><pre>Andre vice talmannen anmälde att Lennart\r\nBrunander anhållit att till protokollet få antecknat\r\natt han inte ägde rätt till ytterligare inlägg.</pre><pre>Anf. 36 ANNIKA ÅHNBERG (v):</pre><pre>Herr talman! Jag delar jordbruksministerns\r\nuppfattning att det i varje fall till stor del är vårt\r\njordbruksprisregleringssystem som är boven i\r\ndramat om de höga matpriserna. Men det bör också\r\npåpekas att detta system inte heller i särskilt hög\r\ngrad gynnar den enskilde bonden. Vi har faktiskt\r\nden absurda situationen att matpriserna är höga för\r\nkonsumenterna samtidigt som flertalet bönders\r\ninkomster är mycket låga. Också systemets\r\ngrundkonstruktion spelar in. Vi har valt en s.k.\r\nhögprislinje, genom vilken vi har finansierat en hel\r\ndel inte bara jordbrukspolitik utan också\r\nregionalpolitik och andra åtgärder via matpriserna.\r\nInom t.ex. EG har man valt att finansiera dem via\r\nstatsbudgeten. Två tredjedelar av EGs\r\ngemensamma budget går till jordbrukspolitiken.\r\nDetta avspeglar sig också i de skilda prisnivåerna på\r\nlivsmedel.</pre><pre>Jag tycker vidare att det är litet grand lustigt i år,\r\nnär riksdagen äntligen efter en ganska mödosam\r\nprocess har samlat sig till ett beslut att ta bort\r\ngränsskyddet, fylls plötsligt massmedia med\r\ndebattinlägg från en kör av arga människor, som\r\nsäger att en förändring måste komma till stånd. Det\r\nhade varit till betydligt större hjälp om alla dessa\r\nangrepp och diskussionsinlägg kommit några år\r\ntidigare, när de hade kunnat bidra till att driva på\r\nprocessen. Nu kastar man sig upp på kärran efteråt,\r\nnär den besvärliga delen av åkturen redan är\r\navklarad.</pre><pre>Jag tycker inte att jag har fått någon klarhet i om\r\nden aviserade propositionen om konkurrensen\r\nverkligen kommer att beröra hela kedjan, inte bara\r\nprimärproduktionen. Jordbruksministern delar\r\nmin uppfattning om prismärkningen. Kommer det\r\natt återspeglas i den proposition som han har\r\naviserat? Inte heller har vi fått klarhet i vad\r\nregeringen tänker göra om GATT-förhandlingarna\r\nmisslyckas. I svaret på interpellationen sades att det\r\när något som vi får se så småningom. Det skulle\r\nvara mycket spännande att få ta del av de\r\ndiskussionerna innan läget blir akut.</pre><pre>Vi har vidare inte heller riktigt fått klarlagt om det\r\nsenaste utspelet från regeringens sida om\r\ngränsskyddet innebar något nytt i förhållande till\r\nvad vi tidigare visste. Jag tolkar dock\r\njordbruksministerns senaste besked så, att så\r\negentligen inte är fallet, utan att det bara är ett\r\nunderstrykande av den redan tidigare kända\r\nsvenska positionen. Slutligen vill jag säga att jag\r\nfortfarande hoppas att regeringen skall komma\r\nmed ett samlat förslag, där livsmedelspolitiken i\r\nalla dess aspekter tas upp i det konsumentpolitiska\r\nperspektivet. Jag tror att ett sådant samlat förslag\r\nskulle välkomnas mycket varmt av många\r\nmänniskor i vårt land.</pre><pre>Anf. 37 Jordbruksminister MATS\r\nHELLSTRÖM (s):</pre><pre>Herr talman! Jag håller helt med Annika Åhnberg\r\nom att det gamla systemet inte gynnar den enskilde\r\nbonden. Detta har naturligtvis också varit orsak till\r\nden irritation över och misstro mot den gamla\r\npolitiken som många bönder har känt. Låt mig på\r\nden punkten, eftersom jag har smått om tid, bara\r\ninstämma i Annika Åhnbergs synsätt. Det har\r\nockså varit ett av motiven till den\r\nlivsmedelspolitiska reform som vi tillsammans har\r\nkunnat bli överens om i riksdagen.</pre><pre>Jag delar också Annika Åhnbergs uppfattning om\r\ndet litet lustiga i att så många debattörer upptäckte\r\nmatfrågan först när det stora och svåra steget hade\r\ntagits av politikerna. Det kan kanske vara\r\nintressant för mediaforskare att studera detta i\r\nframtiden.</pre><pre>Låt mig med den korta tid som jag har kvar för svar\r\npå frågor säga till Carl Frick: Om man rensar\r\nsiffrorna med hänsyn till den högre momsen i\r\nSverige och vårt högre kostnadsläge, har vi ändå ett\r\nprisgap från 1980-talet i förhållande till EG på\r\nungefär 20 %, innebärande ungefär 20 % högre\r\nkostnader i Sverige. Man kan alltså inte använda\r\nbara de förklaringar som Carl Frick här har anfört.</pre><pre>När det gäller GATT står vi inför en\r\nslutförhandling, som vi arbetar mycket aktivt med.\r\nDet vore litet märkligt och schizofrent att då\r\nsamtidigt diskutera vad vi skall göra om\r\nförhandlingen misslyckas. Vi satsar nu mycket av\r\nvårt arbete på att förhandlingen skall lyckas, även\r\nom Sverige är en liten nation.</pre><pre>Vi säger också att vi inte kommer att vara passiva\r\nom den misslyckas. I så fall får vi naturligtvis\r\nkomma tillbaka till riksdagen och redovisa det läge\r\nsom har uppstått. Men det är inte mentalt rimligt\r\natt just nu, när i all blygsamhet vi försöker göra vårt\r\nbästa för att förhandlingen skall gå bra, förbereda\r\noss för detta.</pre><pre>Slutligen: Naturligtvis är det vår ambition att det\r\nskall vara så mycket av helhetssyn som möjligt i\r\nregeringens presentation av livsmedelspolitiken. Vi\r\nhar det i de tre stegen: i de interna regleringarna,\r\nnu i gränsskyddet utåt och sedan i konkurrensen i\r\nleden efter bonden, dvs. livsmedelsindustrin,\r\npartihandeln och detaljhandeln. Det är självfallet\r\nregeringens ambition att ta ett så kraftigt\r\nhelhetsgrepp som möjligt om dessa viktiga frågor.\r\nOckså på den punkten är jag överens med Annika\r\nÅhnberg.</pre><pre>Överläggningen var härmed avslutad.</pre><pre>4 § Svar på interpellation 1990/91:31 om\r\njordbruket i norra Sverige</pre><pre>Anf. 38 Jordbruksminister MATS\r\nHELLSTRÖM (s):</pre><pre>Herr talman! Kjell Ericsson har i en interpellation\r\nfrågat mig dels när jordbruksnämnden kommer att\r\npresentera förslag till åtgärder som är ägnade att\r\nförbättra lönsamheten för jordbruket i norra\r\nSverige, dels om slaktdjursavgifterna för\r\nomställningen av jordbruket även skall drabba\r\njordbruket i norra Sverige.</pre><pre>Riksdagens beslut om en ny livsmedelspolitik\r\ninnebär att den regionalpolitiska profilen skärps.\r\nStödet kommer i större utsträckning att lämnas till\r\nde områden som är i störst behov av stöd,\r\nexempelvis norra Sverige och glesbygder.</pre><pre>Riksdagsbeslutet innebär exempelvis att det\r\nsärskilda prisstödet till jordbruket i norra Sverige i\r\nhuvudsak skall behållas oförändrat. Detta innebär\r\natt stödet även i fortsättningen skall anpassas till\r\nkostnadsutvecklingen. En översyn skall ske en gång\r\nper år. Priserna på jordbruksprodukter kan i vissa\r\nfall komma att sjunka som en följd av en intern\r\navreglering. Riksdagsbeslutet innebär att sådana\r\nförändringar inte får tillåtas påverka lönsamheten i\r\ndet norrländska jordbruket i någon nämnvärd grad.\r\nDärigenom undantas i princip norra Sverige från\r\nden produktionsanpassning som följer av den\r\nlivsmedelspolitiska reformen.</pre><pre>Beräkningarna som utgör underlag för justeringar\r\nav prisstödet har hittills grundats på utvecklingen\r\nt.o.m. oktober månad. Uppgifterna finns\r\ntillgängliga i början av december. Beräkningarna\r\ngörs av jordbruksnämnden och beräknas vara klara\r\ni slutet av december.</pre><pre>Den andra frågan i interpellationen måste grunda\r\nsig på en missuppfattning av regeringens hållning.\r\nKjell Ericsson frågar om slaktdjursavgifterna för\r\nomställningen av jordbruket även skall drabba\r\njordbruket i norra Sverige. Svaret är att\r\nslaktdjursavgifterna över huvud taget inte skall\r\nanvändas för att finansiera omställningsåtgärder.\r\nJag förmodar att frågan utgår från ett förslag från\r\njordbruksnämnden som innebar att\r\nslaktdjursavgifter skulle bidra till finansieringen av\r\nomställningsprogrammet för mjölkproduktionen.\r\nDen förordning om sådana omställningsåtgärder\r\nsom regeringen beslutade om den 4 oktober i år\r\nföljde dock inte jordbruksnämndens förslag på\r\ndenna punkt.</pre><pre></pre><pre>Anf. 39 KJELL ERICSSON (c):</pre><pre>Herr talman! Jag vill först tacka\r\njordbruksministern för svaret på min\r\ninterpellation. Jag vill börja med den andra frågan,\r\nsom alltså inte längre äger aktualitet.</pre><pre>När jag skrev interpellationen förelåg ett förslag\r\nfrån jordbruksnämnden om slaktdjursavgifterna,\r\nmen som jordbruksministern påpekade fattade\r\nregeringen ett annat beslut, och jag är nöjd med\r\ndetta.</pre><pre>Jag tycker att jordbruksministerns svar har en\r\nallmänt positiv inställning, och jag hoppas också att\r\ndetta kommer till uttryck när regeringen lämnar\r\nförslag om hur stödet till jordbruket i norra Sverige\r\nskall utformas.</pre><pre>I det betänkande som behandlades av riksdagen\r\nföre sommaruppehållet sades att lönsamheten i\r\njordbruket i norra Sverige inte skulle få sjunka i\r\nnämnvärd omfattning. Trots detta har lönsamheten\r\nsjunkit. Enligt uppgifter som jag har fått från\r\nVärmlandsmejerier har mjölkpriset sjunkit efter\r\ndet att tvåprissystemet avskaffades. För\r\nräkenskapsåret 1989/89 sjönk priset med 27 öre,\r\noch prognosen för 1990/91 är att priset kommer att\r\nsjunka ytterligare 16 öre, dvs. sammanlagt drygt 40\r\nöre. Till detta kommer att det inte har utgått någon\r\nkompensation för ökade kostnader, vilka torde ha\r\nvarit ca 10--12 % årligen. Detta är vad som gäller\r\nför Värmland, men situationen torde vara likartad\r\ni resten av stödområdet. Lönsamheten har alltså\r\nminskat, trots att målsättningen är att jordbruket i\r\nnorra Sverige skall ha en oförändrad lönsamhet.</pre><pre>Detta har i sin tur inneburit att många brukare i\r\nvåra skogs- och mellanbygder har upphört med sin\r\nverksamhet under de senaste åren. Jag upplever\r\ndetta som allvarligt. Dessutom är många brukare i\r\nåldern 60 år och uppåt. Detta kommer med all\r\nsannolikhet att innebära att ännu fler kommer att\r\nsluta inom en inte alltför avlägsen framtid. Jag vet\r\nt.ex. att 55 brukare i Värmland bara under den\r\nsenaste tolvmånadersperioden har upphört med sin\r\nverksamhet. Jag har också hört talas om liknande\r\nsiffror för andra platser i landet.</pre><pre>Detta är förödande på många sätt, inte minst för en\r\nlevande landsbygd och för de öppna landskapen.\r\nOm det blir för få leverantörer kvar kan detta också\r\ninnebära problem för de kvarvarande ute i\r\nglesbygderna när det t.ex. gäller hämtningen av\r\nmjölk. Det kan också betyda svårigheter för\r\nförädlingsindustrierna och slakterierna.</pre><pre>Detta är dessutom en sysselsättningsfråga, inte\r\nminst i de områden som redan är hårt utsatta, som\r\nt.ex. Norrlands inland. Det gäller både\r\narbetstillfällen inom jordbruket och i\r\nförädlingsindustrin.</pre><pre>Det är därför väsentligt att det snabbt kommer fram\r\nförslag som kan förbättra lönsamheten inom\r\nstödområdet. Jag vet att jordbruksnämnden nu\r\narbetar med förslag till hur det särskilda prisstödet\r\ntill norra Sverige skall utformas. Jag har hört att det\r\ni den diskussionen framförs förslag på en eventuell\r\nkrympning av området. Bl.a. skulle man ha\r\ndiskuterat att Avesta och Borlänge kommuner inte\r\nlängre skulle vara med i stödområdet. Dessutom\r\nhar man tydligen diskuterat försämringar inom\r\nvissa områden.</pre><pre>Jag menar att det är absolut nödvändigt att det\r\nnuvarande området behålles intakt, dvs. att de\r\nkommuner och församlingar som i dag ingår i\r\nstödområdet kommer att göra det även i\r\nfortsättningen. Det är dessutom nödvändigt att det\r\nsker en uppjustering av stödet så att den\r\noförändrade lönsamhetsnivån kan nås. Jag och fler\r\nmed mig har tolkat riksdagsbeslutet som att varje\r\nstödområde skall behålla minst samma\r\nkostnadstäckningsgrad som man har haft tidigare.</pre><pre>De olika förslag som nu har diskuterats innebär att\r\nnågra kommer att förlora på förslaget, och det var\r\nväl egentligen inte meningen i riksdagsbeslutet.\r\nOm vi skall behålla jordbruket och även få\r\nungdomar att satsa på jordbruket inom\r\nstödområdet, måste det till snabba förbättringar.</pre><pre>Jag skulle här vilja referera till\r\nutskottsbetänkandet. Utskottet konstaterar att den\r\nsamlade satsningen som föreslagits för jordbruket i\r\nnorra Sverige skall få till följd att näringens\r\nlönsamhet höjs och dess utövare finner arbetsro.</pre><pre>Jag vill instämma i vad utskottet då anförde, och jag\r\nhoppas att så skall bli fallet. Men tyvärr känner\r\nmånga bönder i dag en stor oro inför framtiden.\r\nLönsamheten är dålig. Man känner ingen\r\nframtidstro utan i stället en uppgivenhet. Därför\r\nmåste åtgärder som förbättrar situationen snabbt\r\nvidtas.</pre><pre>Jag vill till sist fråga jordbruksministern om stödet\r\ntill jordbruket i norra Sverige kommer att få en\r\nutformning som överensstämmer med\r\nmålsättningen i betänkandet. Jag vill också fråga\r\njordbruksministern om myndigheten, i det här\r\nfallet alltså jordbruksnämnden, i den justering som\r\när på gång kan göra sådana tekniska förändringar\r\natt det inom stödområdet uppstår en rad förlorare.</pre><pre>Anf. 40 STINA ELIASSON (c):</pre><pre>Herr talman! Jag tolkar interpellationssvaret så att\r\njordbruksministern slår fast att riksdagsbeslutet\r\ngäller, dvs. att det är 1989 års lönsamhetsnivå som\r\ngäller för Norrlandsjordbruket. Det är bra. Jag\r\nhoppas att det är rätt uppfattat.</pre><pre>Jordbruket i vårt land, inte minst i Norrland, är en\r\nförutsättning för en levande landsbygd, och för\r\nmånga bygder är det helt avgörande för\r\növerlevnaden. Är jordbruksministern medveten\r\nom den oro och den osäkerhet som råder bland\r\nmånga jordbrukare och bland många andra, så\r\nockså i mitt hemlän, Jämtlands län? Inom\r\nlivsmedelsförädlingen, verkstadsindustrin och\r\ntransportnäringen finns osäkerheten och oron. Där\r\när man i högsta grad beroende av ett aktivt\r\njordbruk.</pre><pre>Osäkerheten finns också i konsumentleden. De\r\nsvenska konsumenterna vill naturligtvis också i\r\nframtiden ha tillgång till säker, svenskproducerad\r\nmat.</pre><pre>Mjölkbönderna i Jämtlands län har fått sin lön\r\nsänkt. Lönsamheten har alltså sjunkit, och\r\nmålsättningen har alltså inte hållit. Mjölkpriset till\r\nproducenterna i Jämtlands län har nämligen sänkts\r\ni ett par omgångar, och sammanlagt har det sänkts\r\nmed omkring 50 öre. Men böndernas omkostnader\r\nsänks inte, de stiger.</pre><pre>Ändå är det bondens lilla bit av matkronan som\r\nframställs som avgörande för matpriserna. Det\r\nskulle förbättra lönsamheten också för jordbruket i\r\nnorra Sverige om matskatten sänktes och om\r\nregeringen hjälpte till med att förbättra det\r\npsykiska klimatet för landets bönder, som har ett\r\nhårt och för det mesta mycket ensamt arbete.</pre><pre>Otack har blivit bondens lön. Bonden har utpekats\r\nsom miljöbov, djurplågare och den som rår för att\r\nmaten kostar så mycket. Det är inte så lätt att vara\r\nlönsam under den psykiska press som sådana\r\nbeskyllningar utgör. Det skulle inte skada om man\r\nfrån regeringshåll någon gång försvarade bönderna\r\nmot sådana orättvisa och orättfärdiga\r\nbeskyllningar. Kanske regeringen t.o.m. kunde\r\npåverka jordbruksnämnden till samma försvar.</pre><pre>Regeringen talar då och då om att svenska bönder\r\när för duktiga och att det därför blir överskott och\r\nmatberg av skilda slag. Hur skall bönderna\r\negentligen vara och arbeta för att bli godkända?</pre><pre>Nu har jordbruksministern i dag rätt tydligt uttalat\r\nsin åsikt vad gäller jordbruket i norra Sverige.\r\nRiksdagsbeslutet ligger fast. Det är bra.</pre><pre>Låt mig ändå fästa statsrådets uppmärksamhet på\r\nden aktuella situationen i Jämtlands län. Bönderna\r\ndär har som vanligt visat sig lyhörda för samhällets\r\nkrav, och nu håller man i samarbete med LRF och\r\njordbrukskooperationen på att informera sig och\r\ndiskutera omställningskraven och möjligheterna\r\nför framtiden.</pre><pre>De undringar som nu kommer fram är följande.\r\nVad händer med mjölkproduktionen efter den 1\r\njuli 1991? Man känner alltså något så när till\r\nframtiden sju månader framöver, men inte därefter.</pre><pre>Mjölkproduktionen i Jämtlands län är alldeles\r\nsärskilt viktig. Vi har i Jämtlands län tre olika\r\ngrupper av bönder. Den första gruppen är de med\r\nsex sju kor, och de klarar sig nog hur det än går.\r\nOfta har man förvärvsarbete vid sidan om, och\r\nmånga är också av åldersskäl snart klara att helt\r\nenkelt sluta med jordbruket. Den andra gruppen är\r\nbönder med 10, 15 och upp till 30 kor. De utgör\r\nbasen i jordbruket i Norrland, och det är de som är\r\nmest sårbara. Bönder med minst 30 kor har ofta\r\ninvesterat fast sig, de utgör den tredje gruppen, och\r\nmåste klara sig ur en besvärlig situation eller kanske\r\ngå i konkurs.</pre><pre>Har jordbruksministern något utöver dagens\r\ninterpellationssvar att säga om\r\nmjölkproducenternas framtid efter den 1 juli 1991?</pre><pre>Anf. 41 KARIN STARRIN (c):</pre><pre>Herr talman! Med stöd av dagens interpellation\r\nhade jordbruksministern kunnat ta chansen att ge\r\nNorrlandsjordbruket positiva signaler. Detta är\r\nverkligen något som behövs i dag, det kan jag vittna\r\nom, eftersom jag kommer i kontakt med ganska\r\nmånga Norrlandsjordbrukare.</pre><pre>Vid hela behandlingen av jordbruksbeslutet var\r\nalla partier överens om att jordbruket i norra\r\nSverige inte tål några nämnvärda försämringar.\r\nÄven jordbruksministern skrev detta klart och\r\ntydligt i sin proposition, vilket sedan blev utskottets\r\nbeslut i betänkandet. I interpellationssvaret sägs att\r\ndet inte får bli någon nämnvärd försämring. Ett till\r\nde rådande förhållandena väl anpassat jordbruk i\r\nnorra Sverige måste kunna bedrivas med\r\nframtidstro och engagemang.</pre><pre>Det gäller här att verkligen bli trovärdig. Hur kan\r\nregeringen bli trovärdig när den bedömer att det\r\nskall finnas framtidstro och engagemang i det\r\njordbruk som bedrivs i norra Sverige med en\r\nsjunkande och försämrad lönsamhet? Jag skulle\r\nvilja ha en närmare förklaring av\r\njordbruksministern om var regeringen anser att\r\ngränsen går för en försämring av lönsamheten i\r\n''någon nämnvärd grad''. En definition av detta\r\nvore verkligen på sin plats i dag.</pre><pre>Vi har fått en skrivelse om stabilisering av den\r\nsvenska ekonomin. Där finns ett avsnitt som\r\nhandlar om konsumentvänlig livsmedelspolitik.\r\nDet står uttryckligen att man nu anser att\r\nlantbruket och dess organisationer bör ta chansen\r\noch tillfället att utnyttja det stora spelrum som\r\njordbrukaren ges genom detta beslut för att\r\nutveckla sitt företag och en egen profil. Men\r\nförutsättningarna för jordbruket i norra Sverige att\r\nställa om till annan produktion är inte alls desamma\r\nsom i övriga Sverige. Man är mer bunden till att\r\nanvända åkermarken för foderproduktion.\r\nKlimatet är bara ett skäl till att man är mer bunden\r\natt hålla sig till den produktion som man redan har.</pre><pre>I jordbruksbeslutet var man dessutom överens om\r\natt det inte finns någon överproduktion av\r\nlivsmedel i någon nämnvärd grad i just norra\r\nSverige. Det finns ingen anledning till några\r\nneddragningar. Anser jordbruksministern att dessa\r\nrader ur denna skrivelse också gäller för norra\r\nSverige, dvs. att jordbruket har fått ett större\r\nspelrum även där?</pre><pre>Jag måste också fråga vad som menas med att man\r\nnu graderar jordbruksbeslutet i ett första steg och\r\nett andra steg. I det första steget sägs det att man\r\nskall ställa om åkermarken och mjölkproduktionen\r\natt anpassas efter den mängd vi behöver. Sedan har\r\nman som ett andra steg förhandlingen kring\r\ngränsskyddet. Visst var det så, att det förutsattes att\r\nGATT-förhandlingarna skulle gå i linje med det\r\nbud man lagt fram? Att dela upp detta i ett första\r\noch andra steg anser jag inte är förenligt med det\r\njordbruksbeslut som fattades i våras.</pre><pre>Som flera talare här sagt får vi flera signaler om att\r\nmånga jordbrukare lägger av i de norra delarna av\r\nlandet. Det är inte längre fråga om några\r\ngenerationsskiftesproblem, utan det är yngre,\r\naktiva och duktiga jordbrukare som nu har bedömt\r\natt det inte går längre. Jag har fått signaler från\r\nGävleborgs län om att ungefär 20 % av\r\njordbrukarna nu kommer att sluta. Detta får inte\r\nbara hända.</pre><pre>Det som inte fick hända håller nu på att hända. Det\r\nhar nu givits ytterligare negativa signaler till\r\njordbruket. Just nu håller man på att diskutera\r\nförändringen av stödområdesindelningen, som\r\nKjell Ericsson också var inne på. Det är fråga om\r\nförsämringar helt enkelt. Det kan ingen med den\r\nbästa vilja i världen tolka som positiva signaler. Det\r\när precis tvärtom.</pre><pre>Detta spär på den oro man känner inom\r\njordbruksleden. Jag vill fråga jordbruksministern:\r\nVad tänker jordbruksministern göra för att påverka\r\njordbruksnämnden att inte ytterligare sprida\r\nnegativa signaler genom att avisera om denna\r\nförsämring av stödområdesindelningen?</pre><pre>Anf. 42 Jordbruksminister MATS\r\nHELLSTRÖM (s):</pre><pre>Herr talman! Jag vill först för Karin Starrin\r\nutveckla resonemanget om riksdagsbeslutet och\r\nGATT-rundan. Det är uttryckligt utsagt i\r\nriksdagsbeslutet att detta gäller de interna\r\nmarknadsregleringarna, och sedan kommer GATT-\r\nrundan under hösten.</pre><pre>Jag tycker nog att Karin Starrin och andra deltagare\r\ni debatten tar på sig ett mycket stort ansvar. Det är\r\nen ganska rejäl svartmålning ni gör. Frågan är om\r\nni vill sprida det budskapet till unga lantbrukare i\r\nNorrland att det är meningslöst att fortsätta. Jag vill\r\ndet inte.</pre><pre>Det är viktigt att få litet perspektiv i den här\r\ndebatten. Det finns en oro inom Norrland, inte\r\nminst därför att det sprids uppfattningar som är\r\nfalska och felaktiga av dem som har intresse av det.\r\nMan hävdar att utvecklingen till följd av\r\njordbruksbeslutet kommer att bli sådan att bara de\r\nstora gårdarna i söder kommer att klara sig. Den\r\nsom då tror på den typen av ryktesspridning får ju\r\nen felaktig inställning.</pre><pre>Det är därför väsentligt att vi alla, inkl.\r\nriksdagsledamöterna från norra Sverige, sprider\r\nkorrekt information om vad de beslut innebär som\r\nvi alla har ansvar för. Ni har deltagit i de besluten\r\nhär i riksdagen.</pre><pre>Utan tvivel finns det sedan lång tid svårigheter och\r\nbesvär i delar av Norrlandsjordbruket. Det är ett\r\nskäl till varför vi har ett särskilt prisstöd för\r\nNorrlandsjordbruket. Med den gamla politiken har\r\ndet skett en minskning av Norrlandsjordbruket till\r\nskillnad från den nya politiken, som ni också är\r\nansvariga för, där man mer än förr riktar resurserna\r\ntill jordbruket i skogslänen och glesbygden. Det\r\nsker genom att man frikopplar prisstödet från\r\nutvecklingen söderut, vilket jag har redovisat i\r\ninterpellationssvaret. Dessutom har tillkommit nya\r\nstöd, en ökning av glesbygdsstödet och stödet till ett\r\nöppet landskap i Norrland osv. Innebörden av\r\njordbruksbeslutet är att resurserna dras mer till\r\nglesbygd, småbruk och skogslän än med den gamla\r\npolitiken.</pre><pre>Sen till de övriga frågor som ställts. Kjell Ericssons\r\ninterpellation handlar bl.a. om\r\nslaktdjursavgifterna. Ingen av talarna har tagit upp\r\nden frågan, men jag vill klargöra att regeringens\r\navsikt icke är dessa skall användas för\r\nomställningsåtgärder. Där är vi överens. Frågan har\r\nheller inte upprepats i debatten.</pre><pre>Sedan handlar interpellationen om när\r\njordbruksnämnden kommer att presentera förslag\r\ntill åtgärder. Det har jag svarat på: i december\r\nmånad i år. I vanlig ordning får vi från regeringens\r\nsida sedan värdera de underlaget och återkomma\r\ntill riksdagen med det konkreta förslagen i vår, när\r\nvi skall behandla prisstödet. Vi skall då ta hänsyn\r\ntill riksdagsbeslutet, som är den grund vi skall utgå\r\nifrån. De konkreta svar som ni efterlyser kan\r\nsjälvfallet inte ges innan jordbruksnämnden har\r\ntagit fram de underlag som -- det har jag redovisat --\r\nskall komma i december. Självfallet kommer\r\nregeringen sedan att i vår i vanlig ordning\r\npresentera förslag med utgångspunkt i\r\nriksdagsbeslutet och jordbruksnämndens och\r\nandras bedömningar, och då kommer självfallet de\r\nkonkreta frågor som ni har tagit upp att få sitt svar.</pre><pre>Anf. 43 KJELL ERICSSON (c):</pre><pre>Herr talman! Jag vill inte på något vis svartmåla\r\neller sprida några negativa uppfattningar om\r\njordbruket i norra Sverige -- jag är en positiv\r\nmänniska av naturen. Men det finns en stor oro,\r\noch det är verkligheten och ingenting annat som jag\r\nhar beskrivit.</pre><pre>Jag hör nästan dagligen att någon slutar därför att\r\nman inte längre orkar med det här. Därför vill jag\r\natt vi skall skynda på processen och få fram ett\r\nbeslut, så att man får den framtidstro och arbetsro\r\nsom man så väl behöver.</pre><pre>Jag kan som exempel nämna att när jag för några\r\nveckor sedan var i Norrbotten sade\r\nlandshövdingen: Ni måste göra allt vad ni kan för\r\natt hjälpa oss att förbättra jordbruket här uppe --\r\nhär slutar någon stup i ett. Jordbruket är mycket\r\nviktigt, och vi har inga ersättningsarbetstillfällen. --\r\nDet är ett exempel av många.</pre><pre>Det är många som har hört av sig, så det här är\r\ningen svartmålning -- jag bara relaterar vad som har\r\nkommit till min kännedom.</pre><pre>Det finns många skäl att ha stöd till jordbruket i\r\nnorra Sverige, t.ex. beredskapsskäl och klimatiska\r\nskäl. Ta bara betestidens längd -- den är två\r\nmånader kortare i Norrland än i södra Sverige. Det\r\ngör att man måste ha större ladugårdar för att\r\nförvara foder, och det är dyrare att ha djuren inne\r\nän ute, osv.</pre><pre>Det gör också att man måste ha objektiva\r\nskördeområden utifrån vilka man gör\r\nberäkningarna. Jag vet att det har varit\r\ndiskussioner om att man skall ha mycket större\r\nområden. Då blir också trappstegseffekterna\r\nmycket större än de är i dag. Det var alltså av det\r\nskälet jag frågade om några blir förlorar i de här\r\navseendena.</pre><pre>Jag fick inte något svar på min fråga om hur det\r\nkommer att se ut och om jordbruksnämnden har\r\nrätt att förändra sådana tekniska saker i det beslut\r\nsom är fattat. Det skulle vara roligt att höra\r\njordbruksministerns svar på den frågan.</pre><pre>Vidare måste vi väl sätta värde på det landskap vi\r\nhar. Hela Sverige skall leva, heter det ju, och det\r\nvill vi så gärna höra. Om det förbuskas och förslyas\r\nkänner vi inte längre igen landskapet, och det får\r\ninte samma värde vare sig för dem som bor där eller\r\nför dem som besöker det. De naturvårdsåtgärder\r\nsom har föreslagits räcker kanske till en liten bit\r\nmen inte alls för att hålla hela Sverige öppet.\r\nDärför behövs det ett fungerande jordbruk i norra\r\nSverige.</pre><pre>Skall vi skapa förtroende för de livsmedelspolitiska\r\nbeslut som vi fattade i mycket stor enighet -- jag\r\ntycker att det var positivt att fem partier kunde\r\nkomma överens om det -- måste också alla som\r\ndeltog i beslutet hjälpa till att se till att man lever\r\nupp till beslutet att norra Sverige skall få ett\r\nförbättrat stöd, så att man känner den framtidstro\r\nsom så väl behövs där uppe.</pre><pre>Anf. 44 KARIN STARRIN (c):</pre><pre>Herr talman! Jag vill understryka att det inte alls är\r\nnågon missuppfattning från min sida att det måste\r\nske särskilda förhandlingar inför GATT-rundan\r\noch att det i sig inte kan regleras i det svenska\r\njordbruksbeslutet. Men jag vill ändå betona att vi\r\ninte behandlade det här som ett första och ett andra\r\nsteg, helt skilda från varandra.</pre><pre>När man försöker uppskatta jordbrukets lönsamhet\r\nmåste man också försöka beräkna vilka\r\nkonsekvenser som GATT-förhandlingarna och\r\nGATT-rundan kommer att få för det aktiva svenska\r\njordbruket, och därför var hela den diskussionen\r\nmed. Nu uppfattar jag det som en ny uppläggning\r\natt man graderar det på det här sättet.</pre><pre>Jag vill upprepa min fråga, om\r\njordbruksministern anser att jordbruket i norra\r\nSverige på grund av det nya beslutet i dag har ett\r\nstörre spelrum för företagets utveckling och profil.</pre><pre>Jag håller också med Kjell Ericsson om att vi\r\ndefinitivt inte är ute efter att svartmåla eller sprida\r\nnegativa, falska rykten. Jag har verkligen i många\r\ndiskussioner och på många sammanträden\r\nförsvarat överenskommelsen. Jag tycker att det var\r\nangeläget och viktigt att vi fick ett beslut som flera\r\npartier varit överens om. Det är viktigt att man nu\r\nser möjligheterna i det beslutet. Men efter en\r\ningående och bred diskussion och ifrågasättanden\r\noch funderingar kring storleken på prisstödet,\r\nstorleken på Norrlandsstödet, skrevs\r\nformuleringen in att lönsamheten inte får minska i\r\nnågon nämndvärd grad och att utvecklingen på det\r\nområdet skall följas noggrant.</pre><pre>Därför tycker vi att det är viktigt att redan nu ge\r\nsignalerna, som är hämtade från verkligheten, att\r\ndet är många jordbrukare som nu bedömer att det\r\ninte längre går och att den ena efter den andra\r\nlägger av. Det är viktigt att vi så snart som möjligt\r\nförsöker att bryta den trenden och stoppa den\r\nutvecklingen. Därför behövs det positiva signaler,\r\nsom vi har varit ute efter. Så kan man inte med\r\nbästa vilja i världen tolka de signaler som nu ges --\r\nutöver alla frågetecknen när det gäller\r\nlönsamheten -- att stödområdesindelningen\r\nkommer att förändras. Jordbruksministern måste\r\nändå kunna hålla med om att vi måste kunna vända\r\nden diskussionen.</pre><pre></pre><pre>Anf. 45 STINA ELIASSON (c):</pre><pre>Herr talman! Jag tycker att det är ganska allvarligt\r\natt bli beskylld av jordbruksministern för att sprida\r\nnegativism och falska rykten. Det är verkligheten\r\nsom jag har speglat, och jag tycker att det här är ett\r\nlämpligt tillfälle att direkt till jordbruksministern\r\nföra fram den oro och den osäkerhet som aktiva\r\njordbrukare och befolkningen i övrigt i Jämtlands\r\nlän känner. Det är väl inte så konstigt att man blir\r\nnedslagen och känner oro för framtiden när lönen\r\nsänks? Mjölkpriset har alltså sänkts med 50 öre,\r\noch omkostnaderna har bara stigit, och man får\r\ningen kompensation för just det.</pre><pre>Jordbruksministern nämnde inte någonting om det\r\njag tog upp, nämligen den psykiska miljö som\r\nfaktiskt hör ihop med lönsamheten. Jag fick inte\r\nheller svar på min fråga, om jordbruksministern i\r\ndag kan säga någonting om mjölkproducenternas\r\nframtid efter den 1 juli 1991.</pre><pre>Jag upprepar min fråga: Har jag fattat dagens svar\r\nrätt när jag säger att jordbruksministern där slår\r\nfast att riksdagsbeslutet ligger fast och att det\r\ninnebär att 1989 års lönsamhetsnivå skall ligga till\r\ngrund för det norrländska och därmed också det\r\njämtländska jordbruket?</pre><pre>Anf. 46 Jordbruksminister MATS\r\nHELLSTRÖM (s):</pre><pre>Herr talman! Om Karin Starrin hade lyssnat på den\r\nförra interpellationsdebatten -- den\r\ninterpellationen handlade alltså om det som Karin\r\nStarrin nu frågar om -- hade hon kanske fått klart\r\nför sig att vi har behandlat frågan om GATT-\r\nrundan och de interna regleringarna i Sverige på ett\r\nsådant sätt att vi har möjlighet att lägga ett bud till\r\nGATT-rundan, vilket t.ex. EG inte har fått förrän\r\nnu. Vi har nämligen i samband med beslutet om att\r\nde interna regleringarna skall avskaffas också\r\ndiskuterat hur vi skall utveckla nya medel för att\r\nstödja jordbruket på lång sikt, medel som skall\r\nkunna vara förenliga med de förhandlingar som\r\npågår i GATT-rundan. Det har vi varit överens om\r\nhär i riksdagen.</pre><pre>Nu har vi här i riksdagen kunnat ta det första steget\r\ni detta beslut. Det andra steget är naturligtvis de\r\nförhandlingar som pågår i GATT-rundan. EG har\r\nförst nu, när man diskuterar en sänkning av\r\ngränsskyddet, börjat diskutera hur man internt\r\nskall kompensera bönderna -- det må gälla EGs\r\nregionalpolitiskt besvärliga områden eller några\r\nandra områden -- och då fastnat i en väldig\r\nbeslutsblockering.</pre><pre>Detta tillhör debatten om den förra\r\ninterpellationen, herr talman, men det är i alla fall\r\nsvar på Karin Starrins fråga. Det har alltså varit\r\nbetydligt bättre att göra som vi har gjort i Sverige --\r\ni stor enighet.</pre><pre>Det var icke min avsikt att säga att Kjell Ericsson\r\nsvartmålade -- det tyckte jag inte att han gjorde. Jag\r\ntyckte däremot att det fanns sådana tendenser i de\r\nandra debattdeltagarnas inlägg. Jag tyckte att det\r\nfanns skäl att påpeka att vi alla har ett ansvar att\r\npåtala vad som är besvärligt i Norrlandsjordbruket\r\nmen inte att överdrivet peka på negativa aspekter --\r\ndå bidrar man själv till att skapa osäkerhet om\r\nframtiden och missmod hos t.ex. unga människor.</pre><pre>Vi har fattat ett riksdagsbeslut om att mera styra\r\nresurserna till Norrlandsjordbruket. Ett startstöd\r\nför unga jordbrukare har införts. Vi har infört ett\r\nökat glesbygdsstöd till jordbruket i Norrland.\r\nPrisstödet har förstärkts genom att frikopplas från\r\nprisanpassningen söderut. Det finns goda skäl för\r\noss alla som på ett bra sätt har deltagit i detta\r\nbeslut -- det har ni också gjort -- att sprida\r\ninformation om de möjligheter till förbättringar för\r\nNorrlandsjordbruket som riksdagsbeslutet innebär.\r\nDet borde vi ha ett gemensamt intresse av att göra.</pre><pre>Kjell Ericsson frågade om jordbruksnämdens\r\nstödområdesindelningsförslag. Det finns inget\r\nsådant förslag ännu. Såvitt jag förstår kommer\r\njordbruksnämden att vara färdig med förslaget i\r\nslutet av november. Svaret på Kjell Ericssons fråga\r\när att jordbruksnämnden inte har att fatta detta\r\nbeslut, utan förslaget -- vad det nu blir -- som ännu\r\ninte är färdigt kommer att behandlas av regering\r\noch riksdag.</pre><pre>Som sagt: De övriga frågor som har ställts är av den\r\nkaraktären att besked kan ges i vanlig ordning när\r\nunderlaget från jordbruksnämnden är klart i\r\ndecember, då vi återkommer till riksdagen.</pre><pre>Anf. 47 KJELL ERICSSON (c):</pre><pre>Herr talman! Vi har tidigare här i riksdagen\r\ndiskuterat mycket om en förbättring av\r\nstödområdesindelningen, för den har varit orättvis.\r\nDet är positivt att det sker en översyn av detta just\r\nnu.</pre><pre>Jag förstår att jordbruksministern inte vill tala om\r\nvad han anser om att jordbruksnämnden skall ha\r\nrätt att ändra indelningen. Jag vill ändå uttrycka\r\nmin förhoppning om att nuvarande områden inte\r\nrubbas. De måste hållas intakt, så att inte någon\r\nblir förlorare, utan vinnare i detta avseende. Det är\r\ntrots allt viktigt att man kan hysa förtroende för\r\nriksdagsbeslutet. Men det får inte bli som med det\r\ntidigare beslut om jordbruket som har fattats i\r\nriksdagen, dvs. att det blir en avveckling av\r\njordbruket i Norrland. Det borde bli en utveckling\r\ni stället. Vi hoppas ju alla att hela Sverige skall leva,\r\noch då är jordbruket i Norrland en mycket viktig\r\ndel.</pre><pre>Jag vill avsluta med den förhoppning som också\r\nuttrycks av utskottet: Den samlade satsning som\r\nföreslagits för jordbruket i norra Sverige skall få till\r\nföljd att näringens lönsamhet höjs och att utövaren\r\nfinner arbetsro.</pre><pre>Andre vice talmannen anmälde att Stina Eliasson\r\noch Karin Starrin anhållit att till protokollet få\r\nantecknat att de inte ägde rätt till ytterligare inlägg.</pre><pre>Anf. 48 Jordbruksminister MATS\r\nHELLSTRÖM (s):</pre><pre>Herr talman! Jag sade alltså att jordbruksnämden\r\ninte ensidigt beslutar om stödområdesindelningen.\r\nDet kommer ett förslag som ännu inte är färdigt.\r\nDärför kan jag inte redogöra för vad förslaget\r\ninnebär. Men jordbruksnämnden skall inte att\r\nbesluta om detta, vilket Kjell Ericsson funderade\r\növer. Förslaget som kommer till regeringen och\r\nriksdagen, kommer Kjell Ericsson och de andra\r\ndebattdeltagarna att få möjlighet att senare ta\r\nställning till.</pre><pre>Överläggningen var härmed avslutad.</pre><pre>5 § Meddelande om svar på interpellation\r\n1990/91:49</pre><pre>Anf. 49 Jordbruksminister MATS\r\nHELLSTRÖM (s):</pre><pre>Herr talman! Jag får meddela att Jens Erikssons\r\ninterpellation om EGs torskfiske i svensk fiskezon\r\ninte kan besvaras i dag, eftersom Jens Eriksson inte\r\nhar möjlighet att närvara. Jag avser att i stället\r\nbesvara interpellationen den 30 november, då\r\nockså Jens Eriksson har möjlighet att närvara.</pre><pre>6 § Svar på interpellation 1990/91:33 och fråga\r\n1990/91:103 om arbetsmarknaden i Västerbottens\r\nlän</pre><pre>Anf. 50 Arbetsmarknadsminister MONA\r\nSAHLIN (s):</pre><pre>Herr talman! Börje Hörnlund har frågat mig vilka\r\nåtgärder regeringen avser att vidta för att hävda\r\narbetslinjen i Västerbottens län och i andra län som\r\nhar motsvarande negativa prognoser för\r\narbetsmarknadens utveckling.</pre><pre>Lena Boström har frågat om regeringen har någon\r\n''beredskapsplan'' i form av utbildning och\r\nberedskapsarbeten för att möta den befarade\r\nnedgången i sysselsättningstillfällen i Västerbottens\r\nlän.</pre><pre>Jag besvarar interpellationen och frågan i ett\r\nsammanhang.</pre><pre>Regeringen har nyligen i propositionen om den\r\nekonomiska politiken på medellång sikt redogjort\r\nför de åtgärder som anses nödvändiga för att en\r\nnegativ utveckling på arbetsmarknaden skall\r\nförhindras.</pre><pre>Allt fler uppgifter från arbetsmarknadsstyrelsen\r\ntyder på en försvagning av den svenska\r\nkonjunkturen. Avmattningen inom industrin har\r\nblivit tydligare genom den osäkerhet som krisen i\r\nMellanöstern har skapat.</pre><pre>De ökade priserna på olja och bensin har\r\nnaturligtvis drabbat glesbygden särskilt hårt. Där är\r\nman helt beroende av att kunna ta sig till arbetet\r\nmed bil, eftersom allmänna kommunikationer ofta\r\nsaknas. För att mildra effekterna för dem med\r\nlånga pendlingsavstånd kommer regeringen därför\r\natt föreslå en höjning av avdraget för kostnader för\r\narbetsresor med bil. Detta motsvarar i normalfallet\r\nen bensinprissänkning med 108 öre/ liter.</pre><pre>De största problemen i svensk ekonomi är\r\nemellertid förorsakade av inhemska förhållanden.\r\nDen låga produktiviteten och det höga\r\nkostnadsläget har alltmer urholkat Sveriges\r\nkonkurrensförmåga. För att värna sysselsättningen\r\nmåste all kraft därför nu inriktas på att få ner\r\ninflationen.</pre><pre>När det gäller inflationsbekämpningen är\r\nlönebildningen det mest kritiska området. Några\r\nmånader står till buds för att bryta den negativa\r\npris- och lönekostnadsutvecklingen. Den s.k.\r\nRehnberg-gruppen har fått regeringens uppdrag att\r\ngenom ett stabiliseringsavtal underlätta för\r\nparterna att träffa löneavtal i linje med de\r\nförutsättningar som nu gäller för tillväxt,\r\nproduktivitet och konkurrenskraft. Ansvaret för\r\navtalen vilar på arbetsmarknadens parter.</pre><pre>Det är i längden inte möjligt att trygga\r\nsysselsättningen i en ekonomi med prisstegringar,\r\nsom är snabbare än omvärldens. Inflationen leder\r\nockså till stora och godtyckliga omfördelningar av\r\nförmögenheter. I en politik för rättvis och full\r\nsysselsättning måste inflationsbekämpningen\r\ndärför komma i första hand.</pre><pre>För att värna sysselsättning och välfärd måste den\r\nekonomiska politiken med all kraft inriktas också\r\npå att öka den svenska industrins konkurrenskraft.\r\nEn ökad ekonomisk tillväxt är förutsättningen för\r\natt klara sysselsättningen även i Västerbottens\r\ninland och andra utsatta områden.</pre><pre>De förslag som regeringen har lagt fram i\r\npropositionen om regionalpolitik för 90-talet syftar\r\nytterst till att skapa regional tillväxt och utjämning.\r\nUtvecklingsåtgärderna koncentreras främst till\r\nnorra Sveriges inland, samtidigt som vi föreslagit\r\nförbättrade och förenklade möjligheter att utveckla\r\nglesbygd och landsbygd i hela landet. Den viktiga\r\nsektorssamordningen kommer att förstärkas och\r\ninfrastrukturen att förbättras. Resurserna för\r\nregionalpolitiska insatser har också förstärkts\r\nkraftigt och ytterligare delegerats till\r\nlänsstyrelserna.</pre><pre>Under budgetåren 1986/87--1988/89 har det\r\nregionalpolitiska stödet totalt till företag i hela\r\nlandet beräknats leda till över 15 000 nya\r\nsysselsättningstillfällen. Enbart\r\nindustridepartementets samråd med tjänsteföretag\r\nhar de senaste två, tre åren resulterat i beslut som\r\nberäknas ge 1 500--2 000 arbetstillfällen i\r\nregionalpolitiskt prioriterade områden genom bl.a.\r\navlänkning från Stockholmsregionen. Budgetåret\r\n1989/90 beräknas de regionalpolitiska stöden inkl.\r\nstöd till tjänsteföretag ge upphov till ca 4 500 nya\r\njobb. Därtill skall läggas nettoeffekter av\r\nsysselsättningsstödet. Vidare ger glesbygdsstödet\r\nca 1 500 nya arbetstillfällen varje år.</pre><pre>Under de senaste åren har beslut också fattats om\r\nomlokalisering av statlig verksamhet från\r\nStockholm till prioriterade regioner som berör ca\r\n1 300 tjänster. Regeringen kommer att arbeta\r\nvidare på det här sättet utifrån de fastställda\r\nregionalpolitiska målen och riktlinjerna oavsett\r\nkonjunkturläge.</pre><pre>I samband med mycket omfattande\r\nstrukturförändringar har regeringen olika\r\nmöjligheter att förbättra villkoren för nyetablering\r\noch expansion av företag med hjälp av\r\nregionalpolitiskt stöd. Denna möjlighet har\r\nregeringen nyligen utnyttjat genom att besluta att\r\nföretag i Kristinebergsområdet i Lycksele kommun\r\nunder en tid skall kunna få högre\r\nlokaliseringsbidrag.</pre><pre>Regeringen kommer inte att försöka motverka en\r\nuppgång i arbetslösheten med generell\r\nefterfrågestimulans. De arbetsmarknadspolitiska\r\ninsatserna skall vara inriktade på individerna.\r\nDetta gäller särskilt de grupper som har den\r\nsvagaste ställningen på arbetsmarknaden --\r\nkvinnor, ungdomar, handikappade och invandrare.</pre><pre>Såväl i Västerbotten som i alla övriga län gäller\r\nnaturligtvis arbetslinjen, dvs. aktiva åtgärder som\r\narbetsförmedling, utbildning och rehabilitering\r\nskall prioriteras före passivt bidragsgivande.</pre><pre>Regeringen har nyligen beslutat att i tilläggsbudget\r\n1 lägga fram förslag för riksdagen, som syftar till\r\nökad effektivitet vid användningen av de medel\r\nsom står till arbetsmarknadsverkets förfogande.</pre><pre>Ökade anslag för arbetsmarknadspolitiska åtgärder\r\när inte motiverade för närvarande. Men regeringen\r\nhåller en hög beredskap för att i tid kunna möta en\r\nsnabb förändring av läget på arbetsmarknaden.</pre><pre>Anf. 51 BÖRJE HÖRNLUND (c):</pre><pre>Herr talman! Fru statsråd, tack för svaret. Jag\r\nhåller med Mona Sahlin när det gäller mål och en\r\nhel del synpunkter. Däremot har jag en hel del att\r\nsäga om de medel som regeringen har använt och,\r\nsom jag ser framför mig, tänker använda.</pre><pre>Jag vill först börja med länsarbetsnämndens\r\nprognos för Västerbotten från september. Den är\r\nlätt att sammanfatta: Minskad sysselsättning i\r\ndjurnäringen, minskad sysselsättning i industrin,\r\nåterhållsamhet i handeln, minskad sysselsättning i\r\nhotell- och restaurangbranschen, minskad\r\nsysselsättning i landstingsverksamheten och kraftig\r\nuppbromsning i kommunerna. Jag skulle tro att det\r\nockså kommer att minska där till följd av den\r\nbesvärliga ekonomi som man för närvarande dras\r\nmed.</pre><pre>Det här ingen trevlig läsning. Till detta skall läggas\r\nden debatt som fördes för ett tag sedan med Mats\r\nHellström om jordbruket. Ett par jordbrukare\r\nslutar sin verksamhet varje vecka, och inga nya\r\nkommer till. Detta kommer att slå hårt mot\r\ntransportnäringen och förädlingsindustrin, om inte\r\ntrenden bryts. Precis som tidigare är det fjäll- och\r\ninlandskommunerna som känner av detta mest.\r\nHela länet känner dock av det.</pre><pre>Jag har talat med ledande personer i\r\nlänsarbetsnämnden. De säger att sedan prognosen\r\nlades fram har de negativa trenderna tyvärr\r\nbekräftats. Den öppna arbetslösheten ökar.\r\nAntalet lediga platser har nästan halverats om man\r\njämför med hur det såg ut för ett år sedan. Det är\r\ndet verkligen oroande tecknet. Inom den stora\r\noffentliga sektorn håller både vikariaten och de\r\nlediga platserna på att upphöra. Detta drabbar\r\ndirekt ungdomar och kvinnor. Det är de som blir de\r\nsköra grupperna uppe hos oss.</pre><pre>Industrin varslar nu i ganska stor utsträckning.\r\nDomänverket minskar i inlandet. Det gäller fem\r\nmän nu och fem då. Det låter inte så farligt.\r\nÖversatt till förhållandena i Stockholm skulle det\r\nmotsvara tiotusentals arbetstillfällen.</pre><pre>Statsrådet gick in litet grand på bensin och annat.\r\nMen jag tror inte att statsrådet riktigt har förstått\r\nhur detta slår för den enskilde. Förut motsvarade\r\nreseavdraget bensinkostnaderna och litet till. Nu är\r\nreseavdraget bara värt drygt en tredjedel av vad det\r\nvar tidigare. Nu räcker det inte ens till halva\r\nbensinkostnaden. Det är den kalkylen en enskild\r\nmänniska måste göra.</pre><pre>Länsarbetsnämnden har begärt att få 25 milj. kr. till\r\nKristinebergsområdet. Jag vet inte om statsrådet\r\nhar något att säga om det i dag. Där friställs ca 260\r\nmänniskor. Man har anmält medel till länet i sin\r\nhelhet på grund av alla dessa varsel. Jag skulle vilja\r\ndiskutera regionalpolitiken något med statsrådet.\r\nMot bakgrund av utvecklingen i våra\r\ninlandskommuner är det skäl att alla\r\ninlandskommuner får arbetsgivaravgiften sänkt\r\nmed 10 procentenheter. Det var de kommunerna\r\neniga om. De ansåg sig ha lika betingelser i hela\r\ninlandsblocket. Det ansåg också vi ifrån länet och\r\ncentern i riksdagen. Det skulle vara en verksam\r\nåtgärd när det gäller att förebygga en alltmer\r\nökande arbetslöshet. Det är egentligen nu som det\r\navgörs om regeringen menar allvar med arbetslinje\r\neller inte, om det blir ord eller verklighet. Gör man\r\ninte insatser nu blir det i stället flyttlinjen och\r\nunderstödslinjen. Det vill vi inte ha uppe hos oss.</pre><pre>Regeringens skrivelse, som kom nu, om ekonomin\r\ngör mig litet rädd. Där står egentligen att man skall\r\nsatsa på de stora allfarterna infrastrukturellt.\r\nRegionalpolitiskt behövs i stället satsningar i de\r\nvärst utsatta områdena. Där finns grunden för en\r\npositiv näringslivsutveckling.</pre><pre>Jag ber statsrådet fundera mycket på om man inte\r\ni regeringen skall ta sig samman och gå ut med ett\r\ninfrastrukturellt paket på ett antal miljarder kronor\r\ntill vägar m.m. i det här läget för de orter och\r\nkommuner som visar en mycket dålig trend. Det\r\nskall inte bara gälla i Norrland, utan också när det\r\nuppstår sådana regioner i andra delar av landet.</pre><pre>Anf. 52 LENA BOSTRÖM (s):</pre><pre>Herr talman! Jag vill för min del tacka statsrådet\r\nför svaret på den fråga som jag hade ställt och som\r\nman har bakat in i det gemensamma svaret.</pre><pre>Sverige har under en rad av år hållit en hög\r\nsysselsättningsgrad. Medan andra länder i Europa\r\nhar visat 10-procentiga arbetslöshetssiffror har\r\nSverige under samma tid visat rekordlåga siffror.\r\nDen förda politiken har visat sig vara lyckosam.</pre><pre>Givetvis måste den höga sysselsättningen ständigt\r\nförsvaras. Arbetslösheten går inte att utrota en\r\ngång för alla. Man måste hela tiden eftersträva en\r\npolitik som håller arbetslösheten på en låg nivå.</pre><pre>Vi måste nu tyvärr konstatera att arbetslösheten\r\nhar börjat stiga igen. I år har redan 20 000 jobb\r\nförsvunnit i industrin. En del av förklaringen finns\r\natt söka i omvärldens höga arbetslöshet och vår\r\negen kostnadsutveckling.</pre><pre>Vi kan för vår del i Västerbotten konstatera att vi\r\nunder en lång period har haft god tillgång på\r\narbete. År 1989 var vi så lågt nere som på ett\r\nårsmedeltal på 2 649 arbetslösa. Vi får gå så långt\r\ntillbaka som till 1970 för att komma i närheten av\r\nden siffran.</pre><pre>För vissa kommuner, t.ex. Umeå kommun, inger\r\ndock de framtida prognossiffrorna oro. Umeå\r\nkommun har en medelålder på 34 år och en\r\nomfattande offentlig sektor. Det finns skäl att\r\nbefara att Umeåregionen kraftigt kommer att\r\nkänna av konjunkturförändringen.</pre><pre>Man kan också över huvud taget befara att\r\nnytillträdande på arbetsmarknaden, ungdomar och\r\nflyktingar kommer att få det svårare att snabbt hitta\r\nett arbete. Åtstramningen inom den offentliga\r\nsektorn, handeln och hotell- och\r\nrestaurangnäringen kommer särskilt att drabba\r\nkvinnor.</pre><pre>Så gott som hela 80-talet har präglats av kampen att\r\nkomma ifrån de höga arbetslöshetssiffrorna som\r\npräglade arbetsmarknaden under de första åren i\r\nbörjan av 80-talet. År 1982 var vi uppe i\r\nrekordsiffran 6 221 arbetslösa i årsmedeltal.</pre><pre>Nu kan vi se att siffrorna har en tendens att sakta\r\nmen säkert krypa uppåt igen. Den\r\narbetsmarknadsprognos som länsarbetsnämnden\r\npresenterade under september har förstärkt bilden\r\nav att antalet lediga jobb fortsätter att minska,\r\nmedan antalet varsel eller förebud om\r\nuppsägningsvarsel ökar. Ett exempel på detta är att\r\n1 052 lediga platser nyanmäldes till\r\narbetsförmedlingen under september, vilket är 562\r\nfärre än under samma månad 1989.</pre><pre>Jag vill nog inte påstå att vi i dag kan säga att läget\r\när utan hopp. Men det finns skäl att vara observant\r\nsåväl när det gäller Västerbottens län som när det\r\ngäller andra län där det finns tecken i denna\r\nnegativa riktning. Vi vill ingalunda för allt i världen\r\nha tillbaka de siffror vi hade i Västerbotten under\r\nde borgerliga regeringsåren. Då var det hela tiden\r\nfråga om hur vi på kommunal och lokal nivå skulle\r\nkunna dämpa den stora våg av arbetslöshet som vi\r\nkämpade med. Och vi hade, speciellt i\r\nUmeåregionen, enormt stora grupper av ungdomar\r\nsom saknade arbete, och kommunen var då\r\ntvungen att genom olika beredskapsåtgärder\r\nförsöka förbättra läget.</pre><pre>I min fråga har jag poängterat vikten av att man\r\nfrån regeringens sida har en hög beredskap när det\r\ngäller arbetsmarknadspolitiska åtgärder. Jag får\r\nnöja mig med det svar som jag har erhållit från\r\nstatsrådet, men jag kommer givetvis att följa denna\r\nfråga med stor uppmärksamhet. Jag tycker nog att\r\ndet inger en viss förtröstan att statsrådet och\r\nregeringen är väl medvetna om detta problem och\r\natt de är beredda att ha denna stora beredskap för\r\natt kunna möta en högre arbetslöshet.</pre><pre>Anf. 53 ULLA ORRING (fp):</pre><pre>Herr talman! Fördubblad arbetslöshet.\r\nArbetsmarknadsdepartementet spår en dyster\r\nframtid.</pre><pre>Detta är inte enbart rubriker i pressen utan speglar\r\nockså dagens verklighet, och även dagens\r\nverklighet i Västerbotten. För ett län som\r\nVästerbotten, som geografiskt befinner sig i\r\nperiferin -- Sverige i sig är ju ett land i periferin --\r\nblir konsekvenserna av en konjunkturavmattning\r\nännu mer kännbara. När\r\narbetsmarknadsdepartementet nu klart förutser en\r\narbetslöshet på 3,5 % i riket, och när vi i\r\nVästerbotten redan i dag i vissa kommuner har en\r\narbetslöshet som ligger långt däröver, t.ex.\r\nredovisade Vilhelmina redan i våras över 5 %\r\narbetslöshet, då känns situationen svår. Skillnaden\r\nfrån fjolåret är påtaglig. Då var den redovisade\r\narbetslösheten för riket totalt 1,5 % eller 67 000\r\npersoner utan jobb. I oktober i år är arbetslösheten\r\n1,8 % eller 80 000 personer.</pre><pre>När både LO och Industriförbundet nu förutser\r\nhöga arbetslöshetstal -- Stig Malm talar t.o.m. om\r\n5 % och det dubbla för Norrlandslänen -- då måste\r\nJag fråga: Hur förvaltar regeringen sitt pund? Vilka\r\ninsatser finns med i planeringen, och hur ämnar\r\narbetsmarknadsministern möta den situation som\r\nvi nu kan förutse? Arbetsmarknadsministern har\r\ngett ett svar på det och talar om att regeringen har\r\nomlokaliserat 1 300 tjänster från\r\nStockholmsregionen. Men tjänsten som chef för\r\nborrkärnearkivet i Malå är fortfarande placerad i\r\nUppsala, trots att verksamheten finns i Malå.\r\nKommer t.ex. investeringsfonder att släppas loss,\r\neller finns det andra stimulansåtgärder för att\r\nhindra en lång konjunkturnedgång med förödande\r\nföljder för den västerbottniska arbetsmarknaden?\r\nOch hur blir det med beredskapsarbeten?</pre><pre>För Norrlandslänen och glesbygden blir den\r\nekonomiska situationen och effekterna av den\r\nförda socialdemokratiska politiken särskilt\r\npåtaglig. Svaga orter drabbas hårt, och\r\nskyddsnäten är svaga när resurserna redan i dag är\r\nuttömda. Då svenska företag förlorar\r\nkonkurrenskraft och tappar andelar på\r\nexportmarknaden, då underskottet i våra\r\nutlandsaffärer stiger, och då Sveriges ekonomi är\r\nkörd i botten, drabbas de små företagen och de\r\nutsatta grupperna hårdare. Det finns ingenting att\r\nta av, reserverna är uttömda.</pre><pre>När folkpartiet för ett antal år sedan framförde\r\nförslag om en ny regionalpolitisk utredning var\r\nsyftet att man genom en aktiv regionalpolitik skulle\r\nge människor likartade betingelser -- välfärd,\r\narbete, service och god miljö -- oavsett var i riket\r\nde bor, dvs. även i glesbygd, och därmed\r\nåstadkomma en regional balans. Det blev en\r\nutredning som resulterade i ett beslut i riksdagen i\r\njuni månad i år. Stödområdesindelningen blev\r\nemellertid en stor besvikelse, och stödområde C\r\nraderades ut. Folkpartiet ansåg då och anser\r\nfortfarande att stödområdesindelningen är en\r\nsynnerligen viktig hörnsten liksom nedsättningen\r\nav de sociala avgifterna för de regionalpolitiska\r\ninsatserna och som borde ha övervägts med mycket\r\nstörre hänsyn och omsorg än vad som nu blev fallet.\r\nDetta kommer att visa sig snabbt när\r\nlågkonjunkturen drabbar länen. Jag kan nämna ett\r\nflertal orter i Västerbotten som hamnade på fel sida\r\nom gränsen för stödområde 1, nämligen Jörn,\r\nBjurholm och Norsjö. Redan dagen efter beslutet i\r\nriksdagen om regionalpolitiken skickade Lycksele\r\nkommun en skrivelse om ändrad\r\nstödområdesindelning för Kristineberg i Björksele\r\nförsamling i Lycksele.</pre><pre>Låt mig med några korta meningar beskriva\r\nKristineberg och dess problem.</pre><pre>600 människor bor i samhället som är uppbyggt\r\nkring gruvnäringen. Vid mitten av 80-talet\r\nsysselsatte Boliden Mineral ca 700 personer.\r\nNedskärningar 1987 och 1988 ledde till att\r\npersonalen minskade med 270 personer.\r\nYtterligare nedskärningar 1989 och 1990 ledde till\r\natt personalen minskade med ytterligare 100\r\npersoner. Under perioden 1987--1991 räknar man\r\nmed att 450 arbetstillfällen kommer att försvinna.\r\nArbetsmarknadsministern har nu sagt att\r\nregeringen skall placera Kristineberg i tillfälligt\r\nstödområde. Men det finns andra kommuner som\r\nockså berörs av verksamheten i Kristineberg, t.ex.\r\nSkellefteå där det blir konsekvenser för\r\nsmältverket och servicenäringen.</pre><pre>Det är bra att Kristineberg nu får denna\r\nupplacering. Men detta är bara ett exempel, det\r\nfinns många fler exempel och många andra\r\nkommuner vilkas företag befinner sig på svag is. Jag\r\nkan nämna t.ex. Jörn, som har ett företag som är\r\nmycket utsatt därför att det har konkurrens från\r\nNorrbotten med dess fördelaktiga sociala avgifter.</pre><pre>Min fråga till arbetsmarknadsministern är:\r\nKommer arbetsmarknadsministern att se över\r\nstödområdesindelningen eller på annat sätt lindra\r\neffekterna av en olämplig områdesindelning?</pre><pre>Jag vill i detta sammanhang även nämna\r\nförhållandena för kvinnorna.</pre><pre>Anf. 54 Arbetsmarknadsminister MONA\r\nSAHLIN (s):</pre><pre>Herr talman! Jag vill börja med att understryka att\r\njag också är orolig för arbetsmarknadsläget i\r\nSverige, inte bara i Västerbotten eller i inlandet\r\nutan även i andra delar av landet. Jag har läst såväl\r\nden bedömning som länsarbetsnämnden i\r\nVästerbotten har gjort som andra\r\nlänsarbetsnämnders bedömningar. Jag tror, Börje\r\nHörnlund, att jag ganska väl har förstått hur den\r\nenskilde har det, i Västerbotten och i andra delar\r\nav landet, men jag har också mer och mer förstått\r\nvidden av de problem som vi nu står inför, och jag\r\nvill också agera i den riktningen.</pre><pre>Börje Hörnlund uttryckte det som att det är nu det\r\navgörs. Jag vill verkligen understryka att det är\r\nunder vintern, under de kommande månaderna,\r\nsom Sveriges möjligheter att hantera våra egna\r\nproblem och därmed också vår egen sysselsättning\r\navgörs. Det är precis som Börje Hörnlund uttryckte\r\ndet, nämligen att det som vi nu ser som problem i\r\nekonomin förstärks i glesbygden. Det är vi mycket\r\nmedvetna om. Jag kan försäkra Börje Hörnlund\r\nom att regeringen icke har några planer på att\r\növerge arbetslinjen. Tvärtom är arbetslinjen, och\r\nkommer att vara, en mycket viktig del inte bara i\r\narbetsmarknadspolitiken utan även i den\r\nekonomiska politiken i stort.</pre><pre>Vi följer utvecklingen mycket noga i Västerbotten\r\noch i andra delar av landet. Jag vill understryka det\r\nsom Lena Boström var inne på, nämligen att vi nu\r\nmåste komma till rätta med inte bara\r\nkostnadsutvecklingen, pris- och löneutvecklingen\r\nutan också med de underliggande obalanser som vi\r\nhar i svensk ekonomi. Annars kommer vi inte att ha\r\nnågon möjlighet i världen att rädda\r\nsysselsättningen och klara den fulla\r\nsysselsättningen.</pre><pre>Till Ulla Orring: Om man nu är så medveten som\r\nhon i ord lät om utvecklingen i Västerbotten, varför\r\nsade alla andra partier här i riksdagen nej i vintras\r\ntill regeringens försök att stoppa utvecklingen? Jag\r\ntror inte att jag överdriver speciellt mycket -- för\r\nresten tror jag inte att jag överdriver alls -- om jag\r\nsäger att hade vi fått igenom regeringens stoppaket\r\ni vintras, hade verkligheten varit annorlunda redan\r\ni dag.</pre><pre>Det är ingen bekväm politik som vi måste föra. Vi\r\nmåste våga, måste vilja och måste kunna agera. För\r\narbetsmarknadspolitiken är inte -- jag vill inte\r\nheller se den som sådan -- någon städgumma som\r\nskall komma i efterhand och rätta till problemen.\r\nArbetsmarknadspolitiken är en del i den\r\nekonomiska politiken. Det är de grundläggande\r\nobalanserna och problemen vi nu måste rätta till.\r\nDet ingår framför allt i budgetarbetet, i\r\nRehnbergkommissionens arbete och parternas\r\nansvar för löneutvecklingen i det här landet. Det är\r\nväldigt viktigt att vi har den bakgrunden klar för\r\noss. Det är också viktigt att vi har med oss i\r\nbakgrunden vad som har hänt under 80-talet. Lena\r\nBoström var inne på det i sitt inlägg. För\r\nVästerbottens del har man i dag en helt annan\r\nbredd på arbetsmarknaden än man hade för tio år\r\nsedan. Det är viktigt för mig att påminna mig om\r\natt hade vi inte haft t.ex. de höga räntorna på de\r\nutlandslån som de borgerliga regeringarna tog,\r\nhade vi haft 60 miljarder mer att fördela till annat,\r\nt.ex. arbetsmarknadspolitiken, än vad vi har i dag.</pre><pre>Jag vill alltså understryka att regeringen ser med\r\nmycket stort allvar -- jag tror inte att någon har\r\nkunnat undgå att förstå det -- på utvecklingen, den\r\nekonomiska politiken och\r\narbetsmarknadspolitiken i vårt land. Vi står mitt\r\nuppe i en kamp. Det är avgörande för inte minst\r\nglesbygden hur den ekonomiska utvecklingen\r\nformar sig och hur våra konkurrensutsatta\r\nindustrier kommer att klara sig samt hur\r\nRehnbergkommissionen och parterna kommer att\r\nhandla de närmaste veckorna och månaderna.</pre><pre>Självfallet betyder också arbetslinjen att vi kommer\r\natt behöva inte bara noga följa utvecklingen utan\r\nockså se över fördelningen till de mest utsatta\r\nregionerna i vårt land. Det vet jag att AMS gör, och\r\ndet vet jag att också regeringen kommer att göra.\r\nVidare vill jag påpeka att vi i januari förra året\r\nbeviljade 1,8 miljoner till ett projekt som syftade\r\ntill att skapa sysselsättning för kvinnorna i\r\nVästerbottens inland. I förra veckan beslöt\r\nregeringen om ytterligare 2 miljoner till\r\nglesbygdsdelegationen för att genomföra ett\r\nhandlingsprogram för kvinnorna i glesbygden.</pre><pre>De här två exemplen får stå som uttryck för vår syn\r\npå helheten. Vi är uppmärksamma och kommer att\r\nvara det på situationen för de svaga grupperna, inte\r\nminst kvinnorna i glesbygden. Vi får inte heller\r\nglömma att om vi inte klarar de stora frågorna med\r\nlöne- och kostnadsutveckling, med\r\ninflationsutveckling och vår konkurrensutsatta\r\nindustri kommer ingen arbetsmarknadspolitik i\r\nvärlden att kunna rädda sysselsättningen i våra\r\nglesbygder -- det är den kampen vi står i nu, och den\r\nkommer att avgöras de närmaste månaderna.</pre><pre></pre><pre>Anf. 55 BÖRJE HÖRNLUND (c):</pre><pre>Herr talman! Mona Sahlin tog upp\r\ninflationsutvecklingen. Där vet vi att finansieringen\r\nav skattereformen höjer inflationen kanske 7--8 %.\r\nNu är det medelsiffror för riket. Ser man på det\r\nregionalt finner man att kostnaderna höjs väsentligt\r\nmycket mer genom att folk har långt till jobbet,\r\nlångt till service osv. Man kan också se på\r\nskattereformen på ett helt annat sätt. Större delen\r\nav glesbygdsmänniskorna får i stort sett ingen\r\nskattesänkning. De får bara en större\r\nfinansieringsbörda än höginkomsttagare som går\r\ntill jobbet. Det här innebär att köpkraften i stora\r\ndelar av vårt område, i Älvsborgs län osv., kommer\r\natt urholkas rejält. Det är köpkraften som är\r\nunderlag, som ger jobb. Det slår liksom dubbelt på\r\nflera sätt. Därför kommer Mona Sahlin att få\r\njobbigare än vad hon borde få med\r\narbetsmarknadsfrågorna de närmaste åren.</pre><pre>Till nyåret införs resemoms. Våra\r\nturistanläggningar gungar redan av den nuvarande\r\nturistmomsen. De ligger långt borta från allting.\r\nDet är klart att de drabbas hårdast av att resemoms\r\nskall läggas på nu i ett redan pressat läge.</pre><pre>Det är sådana här saker som gör att det måste till\r\nordentliga satsningar om det negativa skall kunna\r\nuppvägas. I den regionalpolitiska utredningen var\r\nvi helt eniga om att biobränslen inte skulle\r\nbeskattas av miljöskäl och på grund av att det gäller\r\ntiotusentals arbetstillfällen. De beskattas ändå, och\r\ndet är tråkigt.</pre><pre>Lena Boström är rädd för arbetsmarknaden i\r\nUmeå. Det är den i särklass bästa arbetsmarknaden\r\ni Sverige. Det är ett besked till de 14 övriga\r\nkommunerna, Lena Boström.</pre><pre>Anf. 56 ULLA ORRING (fp):</pre><pre>Herr talman! Jag tror på Mona Sahlins uppriktiga\r\nbekännelse i talarstolen i dag om att hon vill göra\r\nallt för att nedbringa arbetslösheten. Det är litet\r\ntragiskt egentligen att nuvarande\r\narbetsmarknadsministern får stå till svars för\r\nkonsekvenserna av den förda socialdemokratiska\r\npolitiken.</pre><pre>Mona Sahlin säger att folkpartiet inte ställde sig\r\nbakom de förslag som regeringen lade fram då det\r\ngäller finansiering, skatter och åtstramning. Redan\r\nvåren 1988 lade folkpartiet fram ett väldigt kraftigt\r\nbesparingsförslag. Vi såg hur utgifterna skulle\r\ngaloppera i väg i framtiden och vilka konsekvenser\r\nde skulle få för svensk industri.</pre><pre>Jag beklagar att Mona Sahlin inte svarade på min\r\nfråga om områdesindelningen.</pre><pre>Jag har ett färskt papper i min hand där det påvisas\r\nhur de hela slår snett mellan kommunerna i\r\nNorrbotten och Västerbotten. Det finns ett företag\r\nsom heter Jörnträ AB några mil från\r\nNorrbottensgränsen. Företaget har en högre\r\narbetsgivaravgift och ett sämre transportstöd. Om\r\ndet här företaget hade legat i Norrbotten och\r\nkunnat dra nytta av den områdesindelning som\r\nfinns där, skulle företaget ha kunnat tjäna 1,7\r\nmiljoner och kunnat använda det till nödvändiga\r\ninvesteringar. Det här är en orättvisa som måste ses\r\növer och måste bort. Jag är övertygad om att\r\narbetsmarknadsministern kommer att få se det här\r\ntydligare ju längre åren går.</pre><pre>Jag tycker ändå att Mona Sahlin skulle kunna ge oss\r\ni folkpartiet ett erkännande. Vi har ju drivit på då\r\ndet gäller skatteuppgörelsen, som på sikt kommer\r\natt innebära en förändring. Det är alltså bra att\r\nskatteuppgörelsen har kommit till stånd. Men\r\ndagens problem har socialdemokraterna bäddat\r\nför.</pre><pre>Anf. 57 LENA BOSTRÖM (s):</pre><pre>Herr talman! Ja, Umeå kommun, Börje Hörnlund,\r\när en förträfflig kommun, och det vill vi att Umeå\r\nkommun skall fortsätta att vara.</pre><pre>Under de senaste åren har vi haft en mycket god\r\narbetsmarknad, och så vill vi att det skall vara även\r\ni framtiden. Umeå kommun har anslutit sig till dem\r\nsom tycker att andra kommuner skall ha vårt stöd\r\noch vår hjälp bl.a. då det gäller decentralisering av\r\nvissa statliga verksamheter -- detta, givetvis, endast\r\nför att höja sysselsättningsgraden i vissa\r\ninlandskommuner och i kommuner som har\r\nsysselsättningssvårigheter.</pre><pre>Jag tror inte att vi, Börje Hörnlund, kommer någon\r\nvart med käbbel kommunerna emellan i\r\nVästerbotten. I stället är vi mycket väl medvetna\r\nom att människorna i ett län som Västerbottens län\r\när beroende av varandra. Vi som bor där behöver\r\nhjälpa varandra för att det skall bli en någorlunda\r\ngod balans i länet.</pre><pre>För att kunna uppnå en bra sysselsättning och en\r\nnågorlunda god stabilitet i inlandet måste det nog\r\nfinnas sådana här större kommuner. Dessa har i alla\r\nfall det goda med sig att folk inte flyttar söderut.\r\nFlyttar man någonstans, blir det i stället till Umeå\r\neller Skellefteå. På det viset kan vi behålla\r\nmänniskorna i länet.</pre><pre>Anf. 58 Arbetsmarknadsminister MONA\r\nSAHLIN (s):</pre><pre>Herr talman! Först vill jag, Börje Hörnlund,\r\nunderstryka att det i alla debatter där frågan om\r\nskattereformen tas upp är oerhört viktigt att man i\r\nalla fall försöker se till helheten. I det avseendet ger\r\njag gärna Ulla Orring och folkpartiet ett\r\nerkännande för att vi har fått fram en skattereform\r\nsom jag tror är mycket bra och viktig. Det gäller\r\nalltså att se till reformens helhet och även till\r\navsikten, att få fart på ekonomin. Därmed bidrar vi\r\ntill utvecklingen också i glesbygden.</pre><pre>Jag har tidigare haft diskussioner med Börje\r\nHörnlund, och jag upprepar gärna vad vi då har\r\nvarit inne på. Jag tycker nämligen att det ofta i\r\ndiskussionen om glesbygden och regionalpolitiken\r\nhar varit olyckligt att det, mer eller mindre riktigt,\r\nframstått en motsättningsställning mellan å ena\r\nsidan glesbygden och å andra sidan storstaden. Jag\r\nhar då uttryckt att vi som bor i storstaden har allt\r\natt vinna på en annan utveckling när det gäller\r\nglesbygden, och då inte minst i Norrland. Vi i\r\nstorstäderna kan inte fortsätta att växa på samma\r\nvis som vi har gjort under de senaste åren. Om vår\r\nregion fortsätter att växa som tidigare kommer vi\r\natt ha väldigt stora svårigheter att klara av att\r\nerbjuda dem som bor i regionen utbildning,\r\nkollektivtrafik, barnomsorg och en god miljö. Jag\r\nger gärna det erkännandet igen. Det är en mycket\r\nviktig utgångspunkt för mig i diskussionerna om\r\nförutsättningarna för arbetsmarknadspolitiken och\r\nom hur vi kan utveckla den regionalpolitik och\r\nnäringspolitik som Rune Molin tog upp här tidigare\r\ni dag.</pre><pre>Vidare frågade Ulla Orring om jag skall se över\r\nstödområdesindelningen. Men denna fråga tillhör\r\ninte mitt ansvarsområde, utan det är\r\nindustriminister Rune Molin som har det ansvaret.</pre><pre>Sedan tyckte Ulla Orring synd om mig som måste\r\nstå till svars för den förda arbetsmarknadspolitiken.\r\nMen, herr talman, det är ett mycket märkligt\r\nuttalande. Skulle jag vara annat än oerhört stolt\r\növer att stå till svars för en arbetsmarknadspolitik\r\nsom har gett oss den i särklass lägsta arbetslösheten\r\ni hela världen? Skulle jag vara annat än stolt över\r\natt få företräda en politik som gör att vi alla här i\r\nkammaren i dag kan tillåta oss att känna oro för en\r\nutveckling som visar på en arbetslöshet om 2 %?\r\nDet är ju fem sex gånger mindre än vad många\r\nandra länder i vår omvärld har.</pre><pre>Jag är alltså mycket stolt över den\r\narbetsmarknadspolitik som vi för, och jag ser med\r\nmycket stor tillförsikt fram emot\r\nEuropasamarbetet. Jag tror, ja, jag vet, att vi har\r\noerhört mycket att ge till övriga länder i Europa när\r\ndet gäller synen på den aktiva\r\narbetsmarknadspolitiken och på faran för de länder\r\nsom icke låter en ökande tillväxt i landet komma\r\nalla till del och där en ökande tillväxt inte resulterar\r\ni ökad sysselsättning och minskad arbetslöshet.</pre><pre>Vi har problem i vår svenska ekonomi i dag; det vill\r\njag återigen understryka. Men det må väl inte råda\r\nnågot tvivel om att vi i den sittande regeringen gör\r\nallt vi förmår för att ändra den utvecklingen. Jag vill\r\nåterigen betona att mycket avgörs i och med de\r\nnärmaste månadernas utveckling när det gäller\r\nfrågan om Europa, frågan om energipolitiken samt\r\nfrågan om löne- och prisutvecklingen för de\r\nnärmaste åren.</pre><pre>Om vi icke får en utveckling nu där vår industri kan\r\nkonkurrera, växa och utvecklas, kommer vi att ha\r\noerhört svårt att upprätthålla den fulla\r\nsysselsättningen, något som ju är oerhört viktigt\r\ninte minst för regioner och län som Västerbottens\r\nlän.</pre><pre>Anf. 59 BÖRJE HÖRNLUND (c):</pre><pre>Herr talman! Vi är mycket medvetna om att Mona\r\nSahlin har sitt ansvarsområde. Men för att Mona\r\nSahlin skall lyckas med sitt ansvarsområde är det\r\noerhört viktigt att hon påverkar ett antal av de\r\növriga ministrarna, ja, hela regeringen. Man måste\r\nalltså få bredda debatten litet grand.</pre><pre>Jag skrev ett brev till Mona Sahlin för några\r\nmånader sedan. En liten ort, Bastuträsk, i Norsjö\r\nkommun i Västerbotten har nämligen på kort tid\r\nförlorat 30 statliga arbetstillfällen. Därför skulle jag\r\nönska att Mona Sahlin kunde komma upp till\r\nVästerbotten och diskutera den här frågan just i\r\nBastuträsk. Det gäller alltså hur statens verk\r\nagerar. Vi har gång på gång sagt här i kammaren att\r\nman skall ta ett stort regionalpolitiskt ansvar. Men\r\nde som först lämnar små orter och som är ivrigast\r\natt centralisera är statens verk. Det här kräver en\r\ndiskussion. Låt den alltså gärna ske i Bastuträsk,\r\noch svara ja under den här debatten!</pre><pre>Sedan till Lena Boström. Umeås kommunalråd\r\nsäger ständigt: Vi skall växa väldigt kraftigt osv.\r\nMen där kan man väl inte ha den värsta\r\narbetsmarknaden. Då problemen när det gäller att\r\nbredda arbetsmarknaden diskuteras är det en hel\r\nserie kommuner som måste gå före, och det är\r\ningen motsättningspolitik.</pre><pre>Jag ber statsrådet att fundera på att i det här läget\r\ntillsammans med andra ministrar åstadkomma ett\r\nlitet paket bestående av återbäring med anledning\r\nav de enorma vinster på den vattenkraft som vi\r\nskickar söderut. Som LO-man ville Rune Molin\r\ndet. Nu ansvarar han för detta i regeringen. Det\r\nbetyder mycket för att Mona Sahlin skall kunna\r\nleva upp till sitt ansvar.</pre><pre>Vägarna hos oss är i ett sådant skick att det börjar\r\nutgöra ett hinder för skogsbruket och för\r\nnäringslivet över huvud taget. I ett skede där\r\nentreprenadflottan börjar stå stilla finns det skäl att\r\ngöra en satsning dels för framtiden, dels för\r\nnuläget. Ta den diskussionen med Georg\r\nAndersson! Tyvärr verkar han, åtminstone från\r\nlänets synpunkt, vara mest intresserad av\r\nÖresundsbron.</pre><pre>Det sades på morgonnyheterna i dag att SJ vill ta itu\r\nmed hela ostkustbanan. Uppmuntra det initiativet!\r\nGör man sådana saker, behöver man inte framöver\r\ndiskutera så mycket detta med stöd. Då går vi i gång\r\nav egen kraft i de här regionerna. Vi är redan\r\nresursområden. Blir vi större resursområden,\r\ntillförs samhället mera; detta om man tar i litet\r\nextra just nu.</pre><pre>Anf. 60 ULLA ORRING (fp):</pre><pre>Herr talman! Mona Sahlin säger att ansvaret för\r\nstödområdesindelningen ligger på\r\nindustriministern. Ja, men jag har med mitt\r\nanförande här velat peka på effekterna i detta\r\nsammanhang på arbetsmarknaden. Jag förmodar\r\natt man inom regeringen gemensamt diskuterar\r\ndessa saker. Det här är ju en väldigt viktig fråga --\r\nen fråga som har stor och avgörande betydelse för\r\nsysselsättningen, för arbetsmarknaden och för\r\nkvinnorna i Västerbotten.</pre><pre>Det är självklart att varje minister är stolt över sitt\r\ndepartement, men jag vill också påpeka att\r\nuppslutningen här i riksdagen har varit stor kring de\r\narbetsmarknadspolitiska insatserna. Det har inte\r\nvarit så stora skillnader i åsikter. Däremot kan jag\r\ninte låta bli att påpeka att de högsta\r\narbetslöshetssiffrorna, under både 70- och 80-talen,\r\nregistrerades under en socialdemokratisk\r\nregeringsperiod.</pre><pre>Jag förstår att regeringen är bekymrad. Det skulle\r\nvem som helst vara då man ser de vikande\r\nkonjunkturerna, då underskottet i vår bytesbalans\r\nstiger och då räntenivån är rekordhög, så att\r\nmänniskor funderar på om de har råd att bo kvar i\r\nsina hus. Då måste regeringen vara bekymrad. Men\r\nkom ihåg, arbetsmarknadsministern, att denna\r\npolitik är hemlagad. Våra grannländer, som lever\r\nunder i stort sett samma villkor, har inte\r\ntillnärmelsevis samma problem. Detta måste\r\nregeringen ta itu med. Vi får inte på nytt tillåta att\r\nunga människor blir arbetslösa och förlorar sin\r\nframtidstro.</pre><pre>Anf. 61 Arbetsmarknadsminister MONA\r\nSAHLIN (s):</pre><pre>Herr talman! Först vänder jag mig till Börje\r\nHörnlund som undrade om jag hade något litet\r\npaket på lager. Det är långt till julafton, men jag\r\noch industriministern träffas ofta för samråd,\r\neftersom detta helt riktigt är frågor som berör oss\r\nbåda. Jag skall med glädje åka upp till Bastuträsk\r\nmed Börje Hörnlund. Det svarar jag kort och gott\r\nja på.</pre><pre>Ulla Orring frågade om jag avsåg att se över\r\nstödområdesindelningen. Då påpekade jag bara att\r\nansvaret vilade på industriministern. Man skall inte\r\nheller försöka bluddra bort utvecklingen under 70-\r\noch 80-talen samt ansvaret för de sex år som Ulla\r\nOrrings parti deltog i regeringen.</pre><pre>Det är häpnadsväckande att höra Ulla Orring\r\nuttrycka att våra grannländer inte har samma\r\nproblem. Vi pratar alltså om våra grannländer som\r\ni dag har arbetslöshetssiffror på 6, 7, 8, 9 eller 10 %.\r\nÄndå står Ulla Orring och säger att de inte har\r\nsamma problem. Vi har haft en oerhört fin\r\nutveckling av vår arbetsmarknad och möjligheterna\r\natt förstärka den ligger i våra händer. Vi skall inte\r\nlura oss att tro på denna typ av uttalanden, som inte\r\nhar ett dugg med verkligheten att göra. Vi har haft\r\noch kommer fortsättningsvis att ha en helt annan\r\nambition än många av länderna i omvärlden har\r\nhaft i fråga om sysselsättningen. Det har varit\r\nviktigt, inte minst för vår glesbygd, och det kommer\r\natt fortsätta att vara det också.</pre><pre>Överläggningen var härmed avslutad.</pre><pre>7 § Svar på interpellation 1990/91:56 om flexibla\r\nlönebidrag</pre><pre>Anf. 62 Arbetsmarknadsminister MONA\r\nSAHLIN (s):</pre><pre>Herr talman! Sylvia Pettersson har frågat mig om\r\njag kan redogöra för resultatet av en översyn\r\nrörande införandet av flexibla lönebidrag, som\r\nregeringen har ålagt arbetsmarknadsstyrelsen\r\n(AMS) att göra inför styrelsens\r\nanslagsframställning. Sylvia Pettersson frågar också\r\nefter AMS bedömning av konsekvenserna för vissa\r\nkulturinstitutioner av att flexibla lönebidrag införs.</pre><pre>Vidare frågar Sylvia Pettersson om jag anser att det\r\när tillräckligt att länsmuseer, ideella organisationer\r\nm.fl. ges rådrum och möjlighet att anpassa sig till\r\nett system med flexibla lönebidrag och -- om så inte\r\när fallet -- om jag är beredd att verka för en\r\nresursförstärkning i någon form.</pre><pre>Som framgick i 1990 års budgetproposition hade\r\nregeringen gett AMS i uppdrag att inför styrelsens\r\narbete med anslagsframställningen för\r\ntreårsbudgetperioden 1991/92--1993/94 bl.a. belysa\r\nkonsekvenserna av en övergång till flexibla\r\nlönebidrag för vissa myndigheter med en stor andel\r\nlönebidragsanställda.</pre><pre>AMS har lämnat en rapport ''En starkare\r\narbetsförmedling -- Resultat och ambitioner.'' I\r\nrapporten redovisas ett antal myndigheter, där\r\nandelen lönebidragsanställda utgör mellan 47 och\r\n15 % av hela personalstyrkan.</pre><pre>AMS bedömer att en övergång till flexibla\r\nlönebidrag kommer att innebära markanta\r\nekonomiska förändringar för kultursektorn. AMS\r\nföreslår att bidragsnivån bör vara oförändrad för\r\nenskilda personer som redan finns hos\r\nkulturinstitutionerna, men att man vid\r\nnyanställningar skall tillämpa ett flexibelt system.\r\nSamtidigt understryker AMS att det är angeläget\r\natt man också fortsättningsvis tar vara på de\r\narbetstillfällen som erbjuds såväl hos statliga\r\nmyndigheter som inom allmännyttiga\r\norganisationer.</pre><pre>I anslagsframställningen för treårsbudgetperioden\r\nhar AMS som ett alternativ visat på möjligheten att\r\nkulturinstitutioner, som i dag är beroende av att få\r\n100-procentiga lönebidrag, ges kompensation\r\nantingen över anslag eller genom föreskrifter om\r\natt de skall tilldelas medel till lönekostnaden för de\r\nlönebidragsanställda.</pre><pre>Det här är inte en fullständig redovisning för vad\r\nAMS har fört fram i den särskilda rapporten och i\r\nanslagsframställningen, men jag bedömer att Sylvia\r\nPettersson har möjlighet att själv ta del av detta\r\nmaterial.</pre><pre>De frågor som Sylvia Pettersson tar upp gäller två\r\nolika problem. Tyngdpunkten ligger på de problem\r\nsom olika kulturinstitutioner och ideella\r\norganisationer kan få, när lönebidragen görs\r\nflexibla. Dessutom tar Sylvia Pettersson upp risken\r\nför att människor kan förlora sina jobb, om vissa\r\ninstitutioner får mindre lönebidrag.</pre><pre>När det gäller den sista frågan utgår jag från att\r\narbetsförmedlingarna kommer att agera på ett\r\nsådant sätt att enskilda människor inte skall behöva\r\nråka illa ut. Förmedlingarna har alla\r\nförutsättningar att bedöma de\r\narbetsmarknadsmässiga konsekvenserna för de\r\nberörda anställda, när de tar upp överläggningar\r\nom flexibla lönebidrag.</pre><pre>Men AMS anser också att man vid nyanställningar\r\nskall betämma lönebidragsnivån flexibelt. Det\r\ninnebär att bidragen anpassas till den\r\narbetshandikappade personens förutsättningar och\r\nbehov i stället för till vilken arbetsgivare som\r\nanställer honom eller henne. Arbetsgivare som\r\nanställer personer med behov av ett omfattande\r\noch långsiktigt stöd, kommer att få bidrag till en\r\nbetydande del av lönekostnaderna också i\r\nfortsättningen. Däremot kan arbetsgivarna inte\r\nräkna med att få höga bidrag för arbetskraft som\r\nkan göra väsentliga arbetsinsatser.</pre><pre>Min utgångspunkt är att lönebidragen är en\r\narbetsmarknadspolitisk åtgärd för att hjälpa\r\nmänniskor med handikapp att få arbete. Det\r\ninnebär också att man tar vara på dessa människors\r\narbetsförmåga.</pre><pre>Deras arbetsinsatser har fått stor betydelse, inte\r\nminst för olika institutioner på kulturområdet.\r\nDetta förhållande var orsaken till att regeringen\r\nbegärde en särskild redovisning av situationen för\r\nmyndigheter med många lönebidragsanställda.</pre><pre>Frågan om flexibla lönebidrag bereds för\r\nnärvarande inom regeringskansliet. I fråga om\r\nlönebidrag för anställda inom kulturområdet\r\nsamråder arbetsmarknadsdepartementet med\r\nutbildningsdepartementet under\r\nberedningsarbetet. Regeringens ställningstaganden\r\nkommer på sedvanligt sätt att redovisas i\r\nbudgetpropositionen.</pre><pre>Anf. 63 SYLVIA PETTERSSON (s):</pre><pre>Herr talman! Jag vill börja med att tacka\r\narbetsmarknadsministern för svaret på min\r\ninterpellation. Det är allldeles riktigt som\r\narbetsmarknadsministern påpekar i sitt svar, att\r\nproblemet med en förändring av lönebidragen är\r\ntvåfaldigt. Å ena sidan innebär det risk för att\r\nmänniskor förlorar jobben, å andra sidan rör det\r\nvissa arbetsgivares ekonomiska situation, vilken\r\nriskerar att försämras vid övergång till flexibla\r\nlönebidrag.</pre><pre>Om jag tolkar arbetsmarknadsministerns svar rätt\r\nskulle min oro på den första punkten åtminstone\r\ndelvis vara obefogad, eftersom arbetsförmedlingen\r\nförutsätts se till att ingen enskild skall behöva råka\r\nilla ut. Jag tror att det är en chimär. Jag skall\r\nåterkomma till det.</pre><pre>På den andra punkten, som gäller vissa\r\narbetsgivares ekonomiska situation, är det ingen\r\nsom förnekar att det fortfarande finns anledning till\r\noro, kanske t.o.m. till förstärkt oro.</pre><pre>Jag vill ta min utgångspunkt främst i kultursektorn,\r\neftersom det är den jag känner bäst till. Men\r\nsamma villkor gäller även för t.ex. studieförbund,\r\nidrottsrörelsen och andra ideella organisationer av\r\nolika slag.</pre><pre>Under de år då arbetslösheten var hög i Sverige\r\nvalde vi att komma till rätta med problemen delvis\r\ngenom systemet med lönebidrag till arbetsgivare\r\nsom anställde människor med arbetshandikapp.\r\nDet säger sig självt att med ökad arbetslöshet följde\r\nen allt vidare tolkning av begreppet\r\narbetshandikapp. På det sättet byggde vi upp\r\nviktiga delar av våra kulturinstitutioner på en\r\nmycket lös grund. Men jag vill påstå att vi hela tiden\r\nhar varit helt medvetna om osäkerheten i det\r\nbygget.</pre><pre>Enligt AMS blir det nu markanta ekonomiska\r\nförändringar för kultursektorn som en konsekvens\r\nav en övergång till flexibla lönebidrag, och därom\r\nråder nog inga delade meningar.</pre><pre>Nu är ju dessa båda sektorer mycket beroende av\r\nvarandra. Lönebidragen har gjort att en rad viktiga\r\narbetsuppgifter på t.ex. museerna har kunnat bli\r\nutförda, samtidigt som kultursektorn har kunnat ta\r\nemot en mängd människor som eljest antingen\r\nskulle ha förblivit arbetslösa eller blivit\r\nförtidspensionerade.</pre><pre>Tudelat är problemet förvisso, men till sist hänger\r\nde här båda delarna ändå samman. För vad hjälper\r\ndet med aldrig så effektivt arbetande\r\narbetsförmedlingar, om de tilltänkta arbetsgivarna\r\ninte har en ekonomisk situation som tillåter dem att\r\nta emot de personer som anvisas? Häri ligger\r\nanledningen till att arbetsmarknadsministern inte\r\nhelt har lyckats stilla min oro för de enskilda\r\nmänniskornas situation.</pre><pre>Det är främst på min fråga om bl.a.\r\nkulturinstitutionernas ekonomi som jag tycker att\r\njag inte har fått ett fullständigt svar. Jag skulle\r\ndärför vilja upprepa den frågan: Tycker\r\narbetsmarknadsministern att det räcker om t.ex.\r\nkulturinstitutionerna får rådrum och chans att\r\nanpassa sig till en förändrad situation? Eller är det\r\nmöjligen så, som jag tror, att det kommer att bli\r\nnödvändigt med en resursförstärkning?</pre><pre>Anf. 64 ELVER JONSSON (fp):</pre><pre>Herr talman! Jag tror att arbetsmarknadsministern\r\nhar rätt utgångspunkt, när hon säger att\r\nlönebidragen skall vara en arbetsmarknadspolitisk\r\nåtgärd. Det finns inget att invända mot detta; det\r\när riktigt att så att säga ha den bottenplattan. Men\r\ndärmed är inte bekymret ur världen. Jag delar\r\ninterpellantens oro för hur det kan se ut när\r\nreformen är satt i sjön.</pre><pre>Nu säger statsrådet att hon utgår från att\r\narbetsförmedlingarna kommer att agera på ett\r\nsådant sätt att enskilda människor inte skall behöva\r\nråka illa ut, och att arbetsförmedlingarna också har\r\nmöjlighet att bedöma konsekvenser rent\r\narbetsmarknadsmässigt. Det tror jag är helt riktigt.\r\nFrågan är bara om de har resurser och verktyg för\r\natt på ett rimligt sätt dra slutsatser av sin\r\niakttagelse. Det är på den punkten som både jag\r\noch -- såvitt jag förstår -- interpellanten har\r\nbekymmer för att problemet inte är säkrat. Det\r\ntalas ju också i interpellantionssvaret om en icke\r\nfullständig redovisning som givits. Därför är det\r\nviktigt att ha den redovisningen klar -- och i\r\nbakgrunden -- när man lägger fram förslagen.</pre><pre>Sedan talas det här om att det är en betydande del\r\nav lönekostnaden som också skall utgå i\r\nfortsättningen. Men betydande kan avse väldigt\r\nmycket -- mellan t.ex. 10 och 90 %. Det är\r\nnaturligtvis en oerhörd skillnad mellan de tal man\r\nkan hamna på.</pre><pre>Utöver att man skall ha utgångspunkten att detta\r\när en arbetsmarknadspolitisk åtgärd, är det också\r\nviktigt att slå fast att en sådan här reform måste\r\nsyfta till att säkra och öka handikappades\r\nmöjligheter att få och behålla ett eget arbete. Även\r\nom det över statsbudgeten skulle kosta en insats, så\r\ntror jag att det samhällsekonomiskt och i sin\r\nförlängning innebär en stor ekonomisk vinst -- och\r\nframför allt en mänsklig vinst som vi inte har råd att\r\nvara utan.</pre><pre></pre><pre>Anf. 65 Arbetsmarknadsminister MONA\r\nSAHLIN (s):</pre><pre>Herr talman! Jag vill börja med att ge Sylvia\r\nPettersson rätt i hennes beskrivning av både\r\ntillkomsten och tillämpningen av\r\nlönebidragssystemet. Men jag vet inte om jag kan\r\nstilla oron, om den bara bottnar i att man vill ha\r\nutfästelser i dag om att det skall gå att få en\r\nresursförstärkning.</pre><pre>För regeringen och för mig är det ingen nyhet att\r\nmånga myndigheter och institutioner på\r\nkulturområdet är mycket beroende av\r\nlönebidragsanställda. Det är därför som vi har bett\r\nAMS att redovisa situationen så att vi kan ha med\r\nden redovisningen i övervägandena inför\r\nbudgetpropositionen.</pre><pre>Jag är mycket medveten om det som också Elver\r\nJonsson tog upp. Men jag vill betona vad AMS sade\r\ni sin anslagsframställning om de försök som man nu\r\nhar gjort med flexibla lönebidrag. Man säger på\r\ns. 61: ''I försöksverksamheten med flexibelt\r\nlönebidrag har bidragsnivån kunnat sänkas så att\r\n30 % fler kunnat anställas jämfört med om de\r\nordinarie reglerna för lönebidrag gällt.'' Det är\r\nalltså långt ifrån säkert att det här flexibla systemet\r\ninte kan ge utrymme för fler handikappade.</pre><pre>Den beskrivning som Elver Jonsson ger är jag alltså\r\nmycket medveten om. Det är just detta som jag\r\nockså försökte uttrycka -- att det är ett primärt\r\narbetsmarknadspolitiskt hjälpmedel för att kunna\r\nfå ut fler handikappade på den ordinarie\r\narbetsmarknaden.</pre><pre>Sedan vill jag än en gång säga att jag är mycket\r\nmedveten om de problem som detta kan innebära --\r\ni vilken grad vet vi inte -- för myndigheter och\r\nkulturinstitutioner, och att vi skall ha med detta i\r\nvåra överväganden i budgetarbetet.</pre><pre>Anf. 66 SYLVIA PETTERSSON (s):</pre><pre>Herr talman! Jag vill börja med att ge\r\narbetsmarknadsministern några exempel som\r\ntydligt visar att problemen kan bli mycket stora,\r\näven om förändringen av lönebidragen bara skall\r\ngälla vid nyanställningar.</pre><pre>Nordiska museet har, som jag skrivit i\r\ninterpellationen, 104 lönebidragsanställda.\r\nRiksmuseets personal består till en tredjedel av\r\npersoner med lönebidrag. På flera av våra\r\nlänsmuseer har uppemot hälften av personalen\r\nanställts med lönebidrag. Inom organisationerna\r\nsom tillhör Riksidrottsförbundet finns det totalt\r\n3 500 personer med lönebidrag, och av\r\nstudieförbundens personal på avdelningsnivå är\r\n25 % anställda med lönebidrag. Det är inget tvivel\r\nom att problemen både vid organisationerna och\r\nvid kulturinstitutionerna kan bli mycket stora.</pre><pre>Jag är egentligen inte heller någon motståndare till\r\nen övergång till flexibla lönebidrag. Men det måste\r\nske med största varsamhet. Man måste i detta\r\nförändringsarbete ha hela verklighetsbilden klar för\r\nsig, annars tror jag att man riskerar att förstöra\r\nsamtidigt som man förändrar. Vissa förändringar\r\nkan ju faktiskt, med de ädlaste av motiv från en\r\nutgångspunkt, få helt oacceptabla följder på ett\r\nannat område.</pre><pre>Nu finns det på museeisektorn mängder av exempel\r\npå lyckat samarbete. Vi har de insatser som görs av\r\nenskilda personer på viktiga områden, t.ex. med\r\npublik verksamhet som guider och pedagoger, med\r\nkonstnärlig verksamhet som formgivare,\r\ndekoratörer och utställare, och med verksamhet\r\nute i museeiparker som husskötare och\r\nlandskapsvårdare. Vi har också större projekt,\r\nt.ex. kulturvårdscentrum vid Bohusläns museum,\r\ndär ett tjugofemtal arbetare från det nedlagda\r\nUddevallavarvet 1986 erbjöds ett -- skulle jag vilja\r\npåstå -- ytterst meningsfullt alternativ till\r\nförtidspensionering. Sådana möjligheter gäller det\r\natt slå vakt om av flera skäl, tycker jag.</pre><pre>Av arbetsmarknadsministerns svar framgår ju att\r\nAMS har visat på ett alternativ som skulle innebära\r\nnågon form av kompensation till\r\nkulturinsituationerna. Jag vill då fråga\r\narbetsmarknadsministern: Är det möjligt att i dag\r\nsäga hur stor chansen är att ett sådant här alternativ\r\nkan bli verklighet?</pre><pre>Anf. 67 Arbetsmarknadsminister MONA\r\nSAHLIN (s):</pre><pre>Herr talman! På den direkta frågan från Sylvia\r\nPettersson vill jag understryka vad jag har sagt\r\ntidigare, nämligen att det inte finns några\r\nmöjligheter att i dag göra en sådan utfästelse. Vi\r\nhar begärt in materialet i fråga och ser nu över det.\r\nVi är mycket medvetna om den beskrivning som\r\nSylvia Pettersson ger. Låt mig dock betona en sak.\r\nBland alla de anställda som Sylvia Pettersson\r\nredogör för är det många handikappade, och de\r\nkommer på grund av sitt handikapp att ha\r\nmöjligheter att få samma höga\r\nlönebidragsanställning som tidigare. Det var också\r\navsikten med lönebidragen, och det kommer det att\r\nvara även i fortsättningen.</pre><pre>Anf. 68 SYLVIA PETTERSSON (s):</pre><pre>Herr talman! Jag håller med\r\narbetsmarknadsministern om att det är en riktig\r\nutgångspunkt att lönebidragen är en\r\narbetsmarknadspolitisk åtgärd. Det har jag den\r\nstörsta respekt för.</pre><pre>I vårt gemensamma uppdrag ligger emellertid\r\nockså en annan uppgift, nämligen att se till att\r\nexempelvis våra museer har en ekonomisk situation\r\nsom gör det möjligt för dem att sköta sina uppgifter\r\noberoende av hur stor arbetslösheten är i landet.</pre><pre>Jag förstår mycket väl om\r\narbetsmarknadsministern inte nu kan avslöja vad\r\nsom kommer att stå i nästa års budgetproposition.\r\nMed stor tillfredsställelse har jag dock noterat att\r\ndet försiggår ett samråd mellan\r\narbetsmarknadsdepartementet och\r\nutbildningsdepartementet i fråga om lönebidragen\r\ninom kultursektorn.</pre><pre>Inför det fortsatta beredningsarbetet vill jag sända\r\nmed en liten fundering. Någon måste se till\r\nhelheten. Varför skulle det inte kunna vara\r\narbetsmarknadsministern? Den som ser till\r\nhelheten på detta område förstår ju omedelbart att\r\nman inte kan betrakta problemen som enbart\r\narbetsmarknadspolitiska. De är samtidigt i mycket\r\nhög grad kulturpolitiska.</pre><pre>Avslutningsvis hoppas jag att\r\narbetsmarknadsministern skall vara beredd att\r\nverka för att regeringen också tar ett kulturpolitiskt\r\nansvar på detta område.</pre><pre>Överläggningen var härmed avslutad.</pre><pre>8 § Svar på interpellation 1990/91:62 om\r\narbetslösheten i Älvsborgs län</pre><pre>Anf. 69 Arbetsmarknadsminister MONA\r\nSAHLIN (s):</pre><pre>Herr talman! Marianne Andersson i Vårgårda har\r\nfrågat mig om vilka åtgärder regeringen avser vidta\r\nför att motverka den ökade arbetslösheten i\r\nÄlvsborgs län.</pre><pre>Det är riktigt att Älvsborgs län haft en snabbare\r\nförsvagning av arbetsmarknadsläget än riket totalt.\r\nOrsaken till detta är bl.a. länets stora\r\nindustriberoende och de omställningar som nu sker\r\ninom industrisektorn. Det är också riktigt att\r\nantalet arbetssökande ökat i en snabbare takt än för\r\nriket totalt.</pre><pre>Samtidigt är det viktigt att påpeka att utgångsläget\r\när gott. Länet har under en stor del av 1980-talet\r\nhaft och har ännu en arbetslöshet som ligger under\r\nriksgenomsnittet. Fortfarande är det totala antalet\r\narbetssökande lägre än rikssnittet.</pre><pre>Länsarbetsnämnden i Älvsborgs län fastslår i sin\r\nseptemberprognos över den förväntade\r\nutvecklingen under åren 1990 och 1991 att dagens\r\nsituation i länet inte kan karakteriseras som dålig.\r\nDäremot visar nämnden på att försvagningen under\r\ndet senaste året har varit kraftigare än\r\ngenomsnittligt och att utvecklingen inom såväl\r\ntekoindustrin som bilindustrin inger oro. För att\r\nmöta den försvagade arbetsmarknaden anser\r\nnämnden att det behövs ytterligare\r\narbetsmarknadspolitiska resurser.</pre><pre>Det är arbetsmarknadsverkets ansvar att fördela de\r\narbetsmarknadspolitiska resurserna mellan länen i\r\nförhållande till den aktuella\r\narbetsmarknadssituationen. Jag har också\r\ninformerats om att arbetsmarknadsstyrelsen,\r\nAMS, nyligen har beslutat att tilldela Älvsborgs län\r\nytterligare 12 milj.kr. för\r\narbetsmarknadsutbildning. Regeringen har den 25\r\noktober 1990 beslutat att av de 5 milj.kr. i\r\nförvaltningsresurser som innehållits för\r\narbetsmarknadsverket skall AMS få utnyttja 1 milj.\r\nkr. för förstärkning av arbetsförmedlingen i\r\nÄlvsborgs län.</pre><pre>Jag har i mitt svar till Börje Hörnlund och Lena\r\nBoström nyss redovisat min syn på problemen i den\r\nsvenska ekonomin och de insatser jag anser\r\nnödvändiga för att värna sysselsättning och välfärd.</pre><pre>Jag vill gärna också peka på de insatser som görs\r\ninom andra politikområden och då inte minst inom\r\nnäringspolitiken för att bidra till en positiv\r\nomstrukturering inom näringslivet. I en lång rad av\r\når har regeringen genom särskilda branschprogram\r\nsökt underlätta strukturomvandlingen inom\r\ntekoindustrin. Detta har varit särskilt viktigt för\r\nÄlvsborgs län med sin omfattande tekoindustri.</pre><pre>Älvsborgs län är även mycket beroende av\r\nbilindustrin inte bara genom storföretagen utan\r\nockså genom en omfattande\r\nunderleverantörsindustri i länet, som också\r\npåverkas mycket starkt av vad som händer de\r\nsvenska bilföretagen.</pre><pre>Jag vill därför påminna om de förslag som\r\nregeringen förde fram i den näringspolitiska\r\npropositionen i våras, och som riksdagen också har\r\nantagit, för att stödja småföretagens utveckling.\r\nJag tänker bl.a. på det treåriga programmet för\r\nverkstadsteknisk utveckling, som syftar till att\r\nförbättra de små och medelstora\r\nverkstadsföretagens konkurrensförmåga och\r\nproduktivitet genom att utnyttja ny teknik och nya\r\nmaterial i produkter och produktionsprocesser.\r\nDetta program riktas främst mot företag som\r\narbetar som underleverantörer. Inom ramen för\r\ndetta program bör det finnas möjligheter för inte\r\nminst bilindustrins underleverantörer att\r\nvidareutvecklas. Ett större mått av samverkan\r\nmellan företagen blir också nödvändigt för att möta\r\nen starkare internationalisering.</pre><pre>De nya riskkapitalbolagen som kommer att\r\netableras är ett sätt att erbjuda riskkapital för små\r\noch medelstora företag. Genom dessa bolag kan\r\nföretagen tillföras såväl riskkapital som en ökad\r\nkompetens utifrån. En fortsatt stark satsning på\r\nutvecklingsfondernas rådgivningsverksamhet är\r\nockså av betydelse för de små företagen.</pre><pre>Situationen på den svenska arbetsmarknaden är\r\ngenerellt sett inte av det slaget att det finns\r\nanledning att nu avsätta ytterligare resurser till\r\narbetsmarknadsverket för arbetsmarknadspolitiska\r\ninsatser. En hög beredskap måste emellertid hållas\r\nför att kunna möta en snabb försämring av läget.</pre><pre>Anf. 70 MARIANNE ANDERSSON i\r\nVårgårda (c):</pre><pre>Herr talman! Jag ber först att få tacka för svaret på\r\nmin interpellation.</pre><pre>Det är bra att arbetsmarknadsministern ser att\r\nÄlvsborgs län haft en snabbare försvagning på\r\narbetsmarknaden en riket totalt. Ändå visar svaret\r\natt arbetsmarknadsministern inte riktigt har förstått\r\nhur situationen är i länet. Hon säger bl.a. att\r\nutgångsläget är gott, eftersom länet under 1980-\r\ntalet haft en lägre arbetslöshet än genomsnittet.</pre><pre>Det är sant att länsarbetsnämnden i sin prognos\r\nfrån september säger att dagens situation i länet\r\ninte är så dålig. Men det allvarliga är ju den snabba\r\nförändringen. Sedan prognosen gjordes har\r\nutvecklingen lett till att man nu försiktigt bedömer\r\narbetslösheten för augusti nästa år till ett par tusen\r\npersoner fler än prognosens 9 300.För närvarande\r\när totalt 7 108 personer varslade i länet varav 3 108\r\nhar samband med nedläggning eller neddragning av\r\nföretag. Dessutom finns en allmän oro för\r\nunderleverantörerna, även om inga varsel ännu har\r\nkommit. Mest drabbade är Sjuhäradsbygden,\r\nDalsland och Trollhättan.</pre><pre>Lennart Brunander förde tidigare i dag en debatt\r\nom tekoindustrin och Sjuhäradsbygden, varför jag\r\ninte skall gå in på den saken. I stället skall jag\r\nuppehålla mig vid frågan om arbetslösheten i ett\r\nvidare perspektiv. Först vill jag dock framhålla att\r\nutgångsläget i länet inte är så gott som\r\narbetsmarknadsministern påstår. Det största\r\nproblemet är den låga utbildningsnivån, bland de\r\nlägsta i landet. Det gör att de som blir friställda har\r\nliten eller ingen möjlighet att få nya arbeten i mer\r\nhögteknologiska företag, som förhoppningsvis har\r\nmöjligheter att utvecklas under nästa\r\nhögkonjunktur. De som drabbas är i första hand\r\nungdomar, kvinnor, handikappade och flyktingar.\r\nDe flesta som friställs har låg utbildning parat med\r\ndåliga svenskkunskaper. Här räcker det inte med\r\narbetsmarknadsutbildning, utan en kraftig satsning\r\npå grundutbildning är nöndvädig.</pre><pre>Den låga nivån på utbildningsbidragen har hittills\r\nmedfört att endast flyktingar och handikappade\r\nkunnat komma i fråga. Nu är det nödvändigt att\r\nutöka antalet utbildningsbidrag, så att även andra\r\nlågutbildade kan få en nödvändig grundutbildning.</pre><pre>Jag vill fråga arbetsmarknadsministern, om hon är\r\nberedd att medverka till en satsning på fler\r\nutbildningsbidrag som kan användas inom det\r\nreguljära skolväsendet, t.ex. komvux och\r\nfolkhöskolor.</pre><pre>Det duger inte att bara avvakta. Åtgärder måste\r\nsättas in snabbt, om man skall kunna förhindra att\r\nmänniskor drabbas socialt. Den nödvändiga\r\nsatsningen på en hög utbildningsnivå måste\r\nkombineras med arbetsmarknadsutbildning och\r\näven tillskapande av särskilda arbeten som\r\nungdomsplatser och beredskapsarbeten.</pre><pre>Länsarbetsnämnden har ansökt om 25 milj. kr.\r\nför utbildning men ser att det nu är nödvändigt med\r\nmer pengar. Vi är naturligtvis tacksamma för de\r\ntolv miljoner som vi fått i länet, men det beloppet\r\när klart otillräckligt. Jag vill då fråga om\r\narbetsmarknadsministern kommer att se till att mer\r\nresurser avsätts till länet för sådana åtgärder.</pre><pre>Ett annat problem i länet är\r\narbetsmarknadsstrukturen med obetydlig\r\nomfattning hos tjänstesektorn och en liten andel\r\nhögteknologiska företag. Här bör det finnas\r\nmöjligheter till förändring. Utvecklingsfonden\r\nskulle kunna medverka till att främja företagande\r\ninom tjänstesektorn och annan småföretagsamhet,\r\nmen i och med att regeringen reducerat lånefonden\r\nmed 1,6 miljarder och Älvsborgs län drabbats\r\nsärskilt hårt av den neddragningen har man mycket\r\nsmå möjligheter att ställa upp.</pre><pre>Jag tar upp den frågan i en särskild\r\ninterpellationsdebatt nästa fredag.\r\nRiskkapitalbolagen skall jag återkomma till i en\r\nreplik.</pre><pre>Trollhättan drabbas hårt av nedläggningarna inom\r\nbilindustrin, där 4 000 är varslade om\r\nkorttidsvecka och där personalneddragning kan\r\nske. Men det finns fler problem. Ytterligare 300\r\npersoner är varslade, och i går kom beskedet att\r\nNohab Transportteknik skall lägga ner, vilket\r\ndrabbar 49 personer. Orsaken är att regeringen i sitt\r\nkrispaket för Malmö tog upp tillverkning av\r\njärnvägsvagnar vid Kockums. Då slogs marknaden\r\nut för andra tillverkare av järnvägsvagnar.</pre><pre>Industriministern talade här tidigare om att vi inte\r\nskall hålla företag utan livskraft under armarna\r\nutan att fri konkurrens skall råda. Här är ett\r\nexempel på motsatsen. Regeringens paketpolitik\r\nhar slagit ut livskraftiga företag på andra håll i\r\nSverige. Ytterligare ett företag på Nohabområdet i\r\nTrollhättan har aviserat nedläggning.</pre><pre>Dalsland har aldrig haft någon överhettning utan\r\nhar haft en lägre förvärvsfrekvens än länet i övrigt\r\noch drabbas nu dessutom hårt av omställningen i\r\njordbruket. I Dalsland inkl. Vänersborg finns nu\r\n328 varslade personer, alla från företag med stark\r\nexportinriktning. Skall hela Sverige och även\r\nDalsland kunna leva, måste offensiva insatser till.\r\nFörutsättningen för att de skall fungera är att vi har\r\nen ekonomi i balans, och jag instämmer helt i det\r\nBörje Hörnlund tidigare har sagt i den frågan.</pre><pre>Sedan vill jag tala lite grand om energi. Om vi\r\nkunde få ett beslut i energifrågan med verklig\r\nsatsning på bioenergi, skulle vi förutom miljö-,\r\nlandskaps- och energimålen uppnå en ökad\r\nsysselsättning i länet och dessutom förbättra\r\nhandelsbalansen.</pre><pre>Vad som behövs är klara besked om\r\nkostnadsrelationer och beskattningsrelationen\r\nmellan fossila bränslen, kärnkraft och biobränslen.\r\nDå kommer marknaden att se till att alternativen\r\nväxer fram. Regeringens velighet i energifrågan är\r\nett hot mot såväl miljö och ekonomi som den\r\nregionala utvecklingen och\r\narbetsmarknadssituationen.</pre><pre>Vad som nu behövs är rejäla satsningar för att möta\r\nen mycket hotande arbetslöshetssituation i\r\nÄlvsborgs län. Satsningar på att höja\r\ngrundutbildningen och andra\r\narbetsmarknadsåtgärder, stimulans till små- och\r\nnyföretagande och ett vettigt energibeslut är\r\nnödvändiga. Jag skulle vilja ha ett klart besked av\r\narbetsmarknadsministern att ta med mig hem till\r\nÄlvsborgs län.</pre><pre>Anf. 71 BRITT BOHLIN (s):</pre><pre>Herr talman! Jag vill också börja med att tacka\r\nstatsrådet för svaret vi fått. Det gör åtminstone mig\r\növertygad om att arbetsmarknadsministern förstår\r\nhelt och fullt vad den nu rådande situationen\r\ninnebär. Jag delar också Marianne Anderssons oro\r\növer ökningen av arbetslösheten i Älvsborgs län,\r\nmen jag tror att det kan vara befogat att försöka\r\nanalysera utvecklingen under en litet längre\r\ntidsperiod och framför allt inte se utvecklingen i\r\nÄlvsborgs län som en isolerad företeelse.</pre><pre>Eftersom Älvsborgs län är det största industrilänet,\r\nfinns det en stor känslighet för\r\nkonjunktursvängningar. Det förhållandet att länet i\r\nså hög grad är beroende av en enda bransch,\r\nbilindustrin, är naturligtvis olyckligt i dessa dagar,\r\nnär just den branschen uppvisar betydande\r\nsvårigheter. Det får också svåra effekter för\r\nunderleverantörerna, vilket i sin tur drabbar t.ex.\r\nDalsland mycket hårt.</pre><pre>Jag skulle därför vilja fråga\r\narbetsmarknadsministern hur denna utveckling\r\nföljs och om det finns planer, förutom det\r\nnäringspolitiska programmet, på åtgärder med\r\ntanke på svårigheter för just bilbranschen och dess\r\nunderleverantörer.</pre><pre>Detta är en besvärlig situation, och en strävan är\r\nnaturligtvis att på sikt få en mer differentierad\r\nindustristruktur. Men det är också så att ett högt\r\nindustrialiserat och exportberoende län först av alla\r\nkänner effekterna av en låg tillväxt i landet som\r\nhelhet. Vi har inte glömt hur det såg ut för sex sju\r\når sedan, när de borgerliga regeringarna lyckades\r\nmed bedriften att både köra ner svenskt näringsliv\r\noch skapa ett enormt budgetunderskott. Det\r\ninnebar för vissa kommuner i Älvsborgs län över\r\n10 % arbetslösa och vad värre var, en total\r\navsaknad av framtidstro.</pre><pre>Jag var vid den tiden ofta ute på skolor och träffade\r\nmånga ungdomar. Få av dem vågade tro att de, när\r\nderas utbildning var klar, skulle ha en plats i\r\narbetslivet. De levde med känslan av att inte\r\nbehövas och inte vara välkomna ut i vuxenlivet.\r\nDetta tyckte jag var enormt nedslående och\r\ndeprimerande.</pre><pre>I dag träffar jag ungdomar som tar det som en\r\nsjälvklarhet att det finns jobb för dem. Många har\r\nplaner på att först resa och se sig om i världen,\r\ninnan arbetslivet startar på allvar. De har planer, de\r\nhar drömmar och de har framtidstro. Jag är beredd\r\nför min del att kämpa mycket hårt för att det så\r\nskall förbli.</pre><pre>Så kan man beskriva utvecklingen på många\r\nområden. För snart två veckor sedan reste jag\r\nomkring i Dalsland tillsammans med\r\nriksdagskolleger, bl.a. arbetsmarknadsutskottets\r\npresidium, i vilket ingår Elver Jonsson, som också\r\nhar begärt ordet i den här debatten. Vi hade\r\nlänsstyrelsen som värd, och vi åkte runt i de tre\r\nDalslandskommunerna Åmål, Bengtsfors och\r\nDals-Ed som numera ingår i stödområde 2. Vi fick\r\nen redovisning av vad regionalpolitiskt stöd betyder\r\ni dessa kommuner. Jag tror nog att jag vågar påstå\r\natt alla som deltog fick en bild av att det pågår ett\r\nintensivt arbete i syfte att offensivt möta en hotande\r\nutveckling mot högre arbetslöshet.</pre><pre>I Åmål t.ex. har vi nu ett besvärligt läge med över\r\n4 % arbetslöshet, främst beroende på två\r\nföretagsnedläggningar. 340 personer, främst\r\nkvinnor, är i dag arbetslösa. Detta är naturligtvis\r\nhelt oacceptabelt. Men mitt intryck är att i Åmål\r\nmärktes ingen nedslagenhet eller modlöshet,\r\ntvärtom. Man redovisade en lång rad åtgärder som\r\nman nu genomför inom projektet ''Norra Dal 90''.</pre><pre>Man tyckte att man i stora drag fått de verktyg som\r\nbehövs genom det regionalpolitiska stödet.\r\nFöretagsetableringar är nu på väg till Åmål. Man\r\nräknar med att snabbt kunna sänka\r\narbetslöshetstalen igen.</pre><pre>En annan viktig åtgärd är naturligtvis utbildningen,\r\nprecis som Marianne Andersson påpekade. Det är\r\nglädjande att notera att just precis i dag invigs\r\nUddevalla-Trollhättans högskola, och detta är\r\nförstås en mycket värdefull förutsättning för att få\r\nen bättre infrastruktur i vårt område och därmed\r\nockså en tryggare arbetsmarknad. Men jag tror\r\nockså att för oss alla gäller det att stanna upp och\r\ntänka över det ansvar som vi alla har för allas rätt\r\ntill det goda arbetet.</pre><pre>Jag vill sluta med att säga till Marianne Andersson\r\ni Vårgårda att jag utgår nu ifrån att Marianne\r\nAndersson och hennes parti är beredda att\r\nmedverka till att nödvändiga beslut kan tas här i\r\nkammaren för att värna sysselsättningen i\r\nÄlvsborgs län och också i landet som helhet. Det\r\nkan vi aldrig bli för många som hjälpas åt med.</pre><pre>Anf. 72 ELVER JONSSON (fp):</pre><pre>Herr talman! Vår arbetsmarknad är stadd i rask\r\nförsämring. Insikten om det är naturligtvis\r\nvärdefull, men den är inte lätt att hantera. Jag\r\ntycker att vi skall ha den utgångspunkten.</pre><pre>Det är också en skillnad, tror jag, gentemot 60- och\r\n70-talets, för att inte säga 80-talets,\r\narbetsmarknadsnedgångar när de kom och gick, så\r\ntill vida att det inte bara är skogslänen och det inre\r\nav Norrland som drabbas hårt, utan vi får nya\r\narbetsmarknadspolitiskt svaga områden. Vi har nu\r\nett väldigt tydligt bälte från Blekinge över Småland\r\nin i Västergötland och upp i Dalsland, som möter\r\ndet inre av skogslandet. En mycket stor del av\r\nSveriges yta kommer att utgöra bekymmersamma\r\nområden.</pre><pre>Det är välgörande att arbetsmarknadsministern\r\nsäger att arbetsmarknadspolitiken är någonting\r\nmycket viktigt. Jag skulle vilja understryka det litet\r\nkraftigare och säga att arbetsmarknadspolitiken är\r\nviktig och att den är ett viktigt komplement till\r\nandra politikområden. Även de andra bitarna\r\nmåste falla på plats. Det gäller näringspolitiken och\r\nsamhällsekonomin. På näringspolitikens område\r\nfinns det en hel del att göra. Vi har anledning att se\r\npå den svaga produktionsutveckling som hela\r\nSveriges näringsliv nu lider av. Här behövs en\r\nuppryckning om vi skall kunna hävda oss.</pre><pre>När det gäller samhällsekonomin har vi en\r\nbesvärande inflation och en kostnadsutveckling, för\r\natt inte säga kostnadsexplosion, som gör det\r\nbekymmersamt, framför allt för exportsektorn,\r\nsom ju är en mycket tung bit i det bälte som jag\r\ntalade om och som nu skjuter fram som ett\r\nproblemområde. Det vore bra om vi kunde hålla\r\nihop den helhet som flera har talat om i olika\r\ndebatter under dagen. Problemen bör angripas\r\nmed ett batteri av åtgärder, och man skall inte, som\r\nen del politiker gjorde på 60- och 70-talen, tro att\r\ndet räcker med enbart arbetsmarknadspolitiska\r\nåtgärder. Därmed har jag inte förringat den delen --\r\nden är oerhört viktig.</pre><pre>Så bara några få ord till Britt Bohlin, som tydligen\r\nhade behov av en egen uppbyggelse men som blev\r\noffer för sin egen propaganda. När hon talade om\r\ndet vi nu upplever, sade hon att det på de borgerliga\r\nregeringarnas tid ''kördes ner'', att vi då fick ett\r\nbudgetunderskott och att vi saknade framtidstro.\r\nDet är möjligt att man med Britt Bohlins och\r\nkanske socialistiska utgångspunkter kan säga så,\r\nmen talet om att det kördes ner står i bjärt kontrast\r\nmot vad som under dessa sex år hände med\r\nindustrins strukturförändring. Den nuvarande\r\ntalmannen Thage G Peterson sade under sin\r\nindustriministertid att vi ändå måste erkänna att\r\nden strukturförändringen var väldigt välgörande\r\nför svenskt näringsliv.</pre><pre>Budgetunderskotten skall vi naturligtvis inte lasta\r\nBritt Bohlin för, men hennes partikamrater bjöd\r\nvarje år över regeringens budgetförslag. Hade Britt\r\nBohlins partikamrater vunnit bifall för sina förslag\r\nskulle budgetunderskottet ha blivit ännu större.</pre><pre>Däremot kan det vara viktigt att ta vara på det som\r\nBritt Bohlin slutade med: Vi bör tänka över detta\r\noch ta ett gemensamt ansvar. På den punkten är jag\r\nhelt överens med Britt Bohlin. Hon tog några\r\nintressanta exempel på regionalpolitiken och de\r\ninsatser som nu kan göras för Dalsland. Men dessa\r\nåtgärder tillkom inte tack vare regeringen utan på\r\ngrund av att riksdagen ingrep. Hon nämnde också\r\nhögskolan i Fyrstadsområdet, som ju är värdefullt.\r\nMen inte heller denna var någonting som\r\nregeringen hade tänkt sig, men genom denna\r\nkammarens insats -- inte ens Britt Bohlin\r\nundantagen -- blev det en klar förbättring.</pre><pre></pre><pre>Anf. 73 Arbetsmarknadsminister MONA\r\nSAHLIN (s):</pre><pre>Herr talman! Får jag bara understryka för samtliga\r\ndeltagare i den här debatten, att det inte handlar\r\nom huruvida man förstått eller inte förstått vidden\r\nav problemet. Jag hoppas att det framgått även av\r\nde tidigare debatterna i dag att jag är mycket orolig\r\növer arbetsmarknadsläget. Det är också därför som\r\nregeringen både har agerat och kommer att\r\nfortsätta att agera för att försvara det vi har uppnått\r\noch även utveckla sysselsättningen i de regioner\r\nsom har det bekymmersamt.</pre><pre>Jag vill gärna understryka att just Älvsborgs län är\r\nett av de fem eller sex län i landet som tycks stå\r\ninför ganska stora omställningsproblem, just av de\r\nskäl som alla talare här varit inne på: problemen för\r\nbilindustrin, underleverantörerna och\r\ntekoindustrin. Detta har medfört att\r\narbetsmarknadsstyrelsen har gett Älvsborgs län ett\r\nextra tillskott. Den bedömning som jag talar om gör\r\natt jag inte kan utesluta att ytterligare insatser kan\r\nkomma att bli nödvändiga just i Älvsborgs län. Som\r\nMarianne Andersson uttryckte det räcker det inte\r\nmed att vänta. Nej, det räcker verkligen inte. Jag\r\nvill åter understryka att om inte centern m.fl.\r\npartier hade väntat utan i stället tryckt på ja-\r\nknappen när vi röstade om de stoppaket som\r\nregeringen lade fram förslag om i vintras, hade vi\r\nhaft en annan situation i dag. I den situation som vi\r\nnu befinner oss i är det viktigt att återigen\r\nunderstryka att de underliggande faktorerna i\r\nsvensk ekonomi är helt avgörande för\r\nsysselsättningen såväl i Älvsborgs län som i andra\r\nregioner. Men vi måste ändå hålla i minnet att\r\nsituationen är ännu besvärligare i flera län i norra\r\nSverige än den är i Älvsborgs län. Jag vill inte\r\nförringa att läget där är bekymmersamt just på\r\ngrund av de strukturomvandlingar av stora delar av\r\nindustrin som Älvsborgs län ställs inför. Det är\r\ndärför som det är så viktigt att agera nu. Jag ger\r\nElver Jonsson rätt i hans beskrivning av läget. Jag\r\ninstämmer också i hans uppfattning att vi måste se\r\ntill helheten. Till helheten hör att vi måste\r\nkonstatera att det finns tydliga tecken på att en\r\nlågkonjunktur närmar sig. Vi har en avmattning i\r\nkonjunkturen, som vi nu håller på att förstärka med\r\nvåra hemmagjorda problem. Det är därför\r\nregeringen agerar, och det är därför regeringen\r\nfäster så stor vikt vid Rehnbergs arbete. Vi måste\r\nkomma åt de hemmagjorda problemen om vi skall\r\nklara industrin. Inte minst den beskrivning som\r\nBritt Bohlin så riktigt gör av bilindustrins situation\r\nvisar vidden av vad som händer när vår\r\nkonkurrensutsatta industri får de största\r\nproblemen.</pre><pre>Jag vill också verkligen hålla med om det som Britt\r\nBohlin slutade sitt anförande med: Det är allas\r\nansvar, ett ansvar inte bara för oss här i kammaren\r\nutan också för alla utanför denna kammare. Inte\r\nminst alla parter på arbetsmarknaden har ett stort\r\nansvar för att vi skall kunna se till helheten denna\r\ngång, när vi nu har chansen att rädda det som jag\r\ntror att vi alla är mycket stolta över, nämligen den\r\nutveckling som vi har haft på arbetsmarknaden med\r\nden låga arbetslöshet som vi fortfarande har. Den\r\när värd att försvara, men det försvaret har ett pris,\r\nsom vi måste betala nu i den kamp vi står inför för\r\natt få ned inflationen och kunna dämpa pris- och\r\nkostnadsutvecklingen i vårt land. Jag hoppas att\r\ndessa ord om ansvar också kommer att gälla i\r\nfortsättningen. Jag delar Britt Bohlins\r\nförhoppningar om andra partiers agerande här i\r\nkammaren i fortsättningen. Men jag tror att vi alla\r\när uppriktigt bekymrade och vill ta ett\r\nhelhetsansvar för utvecklingen av ekonomin, inte\r\nminst för Älvsborgs läns skull.</pre><pre>Anf. 74 MARIANNE ANDERSSON i\r\nVårgårda (c):</pre><pre>Herr talman! Först vill jag kommentera det som\r\nBritt Bohlin sade. Jag kan instämma i hennes\r\nönskemål om att vi tillsammans skall försöka få\r\nfram offensiva åtgärder. Det är just sådana jag har\r\nkrävt här i dag, och Britt Bohlin bör därför kunna\r\nförstå att det är vad vi vill ha.</pre><pre>Det är också intressant att höra Britt Bohlin tala om\r\nbetydelsen av stödområde. Elver Jonsson\r\npåpekade helt riktigt att det faktiskt var trots\r\nregeringen som vi fick in norra Dalsland i detta\r\nstödområde.</pre><pre>När Britt Bohlin talade om regeringen 1976--82\r\nglömde hon att vi då befann oss i den längsta och\r\ndjupaste lågkonjunkturen under efterkrigstiden.\r\nÄndå hade vi då ett betydligt bättre läge än vår\r\nomvärld. Den lågkonjunkturen var inte\r\nhemmalagad på samma sätt som den vi nu står\r\ninför. Nu har vi haft den starkaste konjunkturen\r\nsedan konjunkturerna började mätas. Ändå\r\nbefinner sig landet i ekonomisk kris. Detta är ju en\r\nbetydande skillnad.</pre><pre>Socialdemokraterna har suttit i regeringsställning\r\nunder den här perioden och bär ansvaret för en stor\r\ndel av denna hemmalagade kris, som också\r\narbetsmarknadsministern talade om. Det är\r\noerhört viktigt att vi får till stånd åtgärder för att\r\nlösa den krisen -- det är vi alla överens om.</pre><pre>Men nu står vi inför en arbetslöshetssituation i vårt\r\nlän. Jag framhåller naturligtvis främst vårt län, men\r\nvisst är läget lika allvarligt på många andra håll.\r\nMen vi vet att Älvsborgs län är speciellt drabbat\r\npå grund av sin struktur.</pre><pre>Jag har inte fått svar på mina frågor om åtgärder.\r\nArbetsmarknadsministern sade att man inte kan\r\nutesluta åtgärder, men jag tycker att detta låter\r\nmycket defensivt. Den låga utbildningsnivån, som\r\njag tidigare nämnde, är ett faktum som vi måste\r\nsätta in åtgärder för att komma till rätta med. Jag\r\nskulle vilja ha ett svar på vad som skall ske i den\r\nfrågan.</pre><pre>Anf. 75 BRITT BOHLIN (s):</pre><pre>Herr talman! Jag vill först till Marianne Andersson\r\ni Vårgårda säga att jag till skillnad från henne har\r\nen stor förtröstan och tilltro till människorna i\r\nregionen och deras möjligheter att själva mycket\r\naktivt och offensivt bidra till att bygga upp en\r\nindustristruktur som gör oss mindre beroende av\r\nekonomiska svängningar. Det är riksdagens och\r\nregeringens sak att ge de medel som behövs för att\r\nmänniskorna i regionen skall klara detta. Det\r\nbeslut som riksdagen fattade i våras på den punkten\r\nvar viktigt. Utan att vilja förringa vare sig centerns\r\neller folkpartiets roll i arbetet på att få fram ett\r\nregionalpolitiskt beslut vill jag ändå säga att det är\r\nett faktum att socialdemokrater, centerpartister\r\noch folkpartister tillsamman röstade för att\r\nstödområdesindelningen skulle få det utseende som\r\nden nu har i Dalsland.</pre><pre>Till Marianne Anderssons historiebeskrivning kan\r\nman också göra den kommentaren att skillnaden\r\nmellan då och nu, mellan en borgerlig regering och\r\ndagens regering, är att vi då hade en ekonomisk kris\r\noch en hög arbetslöshet, medan vi i dag ännu inte\r\nhar blivit påtvingade en mycket hög arbetslöshet.\r\nDet är viktigt att vi allihop försöker se till att vi inte\r\nheller hamnar i en sådan. Det är kanske det\r\nviktigaste av allt.</pre><pre>Jag trodde först att den gjorda beskrivningen av\r\nsocialdemokratisk opposition gällde dagens läge.\r\nVi får dagligdags här i kammaren vara med om att\r\noppositionspartier bjuder över varandra i tanken\r\natt hitta beslut som är trevliga och positiva för så\r\nmånga människor som möjligt i Sverige, oavsett om\r\nvi har råd till det eller inte. Det är förstås också\r\nbesvärligt med tanke på att vi måste hålla igen på\r\nalla håll och kanter, om vi skall klara den besvärliga\r\nsituation som vi har.</pre><pre>Anf. 76 MARIANNE ANDERSSON i\r\nVårgårda (c):</pre><pre>Herr talman! Låt mig få säga några ord till Britt\r\nBohlin, som önskade att vi kunde bygga upp en\r\nindustristruktur som är oberoende av\r\nkonjunktursvängningar. Det är det som vi önskar\r\nnär vi t.ex. motsätter oss neddragningen av\r\nutvecklingsfonderna. Det är också orsaken till den\r\nsatsning som vi vill ha.</pre><pre>Låt mig vidare peka på högskolan i\r\nUddevalla/Trollhättan, som för resten invigts i dag.\r\nDen kan vara ett medel för att åstadkomma en\r\nbättre beredskap. Vi är mycket glada för att denna\r\nhögskola har kommit till stånd.</pre><pre>Överläggningen var härmed avslutad.</pre><pre>\r\n9 § Svar på interpellation 1990/91:15 om\r\nåtgärder för att minska antalet fängelsestraff för\r\nunga lagöverträdare</pre><pre>Anf. 77 Justitieminister LAILA FREIVALDS\r\n(s):</pre><pre>Herr talman! Karin Israelsson har frågat mig vilka\r\nsnara åtgärder som regeringen ämnar vidta för att\r\nminska antalet fängelsedomar för unga\r\nlagöverträdare.</pre><pre>Frågan är ställd mot bakgrund bl.a. av påståenden\r\nom att den lilla grupp ungdomar som sysslar med\r\ngrövre brottslighet växer, att antalet ungdomar\r\nmellan 15 och 17 år som döms till fängelse skulle ha\r\nökat med nästan 100 % per år de senaste åren, att\r\nen bidragande orsak är att ungdomsvårdsskolorna\r\nlagts ner, att socialtjänstlagen inte erbjuder så\r\nmånga verksamma åtgärdsalternativ samt att\r\nförtroendet för vad som kan åstadkommas inom\r\nsocialtjänstens ram har minskat.</pre><pre>Jag vill först klara ut de statistiska fakta som måste\r\nutgöra grunden för den fortsatta diskussionen när\r\ndet gäller ungdomar och brott. Det är nämligen inte\r\nriktigt att låta sig styras bara av den bild vissa delar\r\nav massmedia ger om ungdomsbrottsligheten. Jag\r\nsjälv kan inte som Karin Israelsson ''nästan varje\r\ndag'' läsa skrämmande skildringar om 16--17-\r\nåringar som begår mycket grova brott såsom\r\nmisshandel och mord och sedan döms till\r\nfängelsestraff. Men jag vill gärna hålla med om att\r\nmassmedias rapportering kan ge intryck av att vi\r\nstår inför en helt ny situation.</pre><pre>Det finns underlag från statistiska centralbyrån\r\n(SCB) som visar i vilken utsträckning ungdomar\r\nmellan 15 och 17 år döms till frihetsberövande\r\npåföljder. Med frihetsberövande påföljd menas\r\nförutom fängelse som enda påföljd, även\r\nskyddstillsyn i förening med fängelse och\r\nförordnande att ett tidigare fängelsestraff skall\r\nomfatta ett nytt brott samt sluten psykiatrisk vård.\r\nÅr 1982 dömdes inom denna ålderskategori 52\r\nungdomar till frihetsberövande påföljd. Under\r\nåren 1983--1989 varierade antalet mellan 32 och 54,\r\noch genomsnittet var 37 per år. De exakta siffrorna\r\nför varje år var 32, 27, 31, 38, 27, 50 resp. 54.\r\nMotsvarande siffror för åren 1982--1989 där\r\nfängelse bestämdes som enda påföljd inom denna\r\nålderskategori varierade mellan 9 och 40 med ett\r\ngenomsnitt på drygt 22. De exakta siffrorna i detta\r\nhänseende var 40, 20, 9, 20, 21, 16, 23 resp. 30. Den\r\nsenaste tillgängliga statistiken beträffande\r\nfrihetsberövande påföljder för ungdomar i åldern\r\n15--17 år visar vid en jämförelse mellan de första\r\nhalvåren 1989 och 1990 ingen förändring. För dessa\r\nhalvår kan noteras att antalet ungdomar som dömts\r\nenbart till fängelse ökat medan antalet dömda till\r\nskyddstillsyn i kombination med fängelse liksom de\r\nfall där domstolen under en pågående skyddstillsyn\r\ndömt särskilt till fängelse minskat. Man kan alltså\r\nkonstatera vissa höjningar de senaste åren, men det\r\när helt felaktigt att tala om 100-procentiga ökningar\r\nvarje år de senaste åren. Bara mellan enstaka år har\r\nhöjningen uppgått till 100 %.</pre><pre>Karin Israelssons påstående, att statistiken inte\r\nbekräftar den allmänna föreställningen att\r\nungdomsbrottsligheten ökat de senaste årtiondena\r\när däremot riktig. När det sedan gäller\r\nvåldsbrottsligheten har den under 1980-talet ökat\r\nantalsmässigt bland 15--20-åringar men andelen\r\nvåldsbrott begångna av personer inom denna\r\nålderskategori i förhållande till totala antalet\r\nbegångna våldsbrott har dock inte ökat. För\r\ngruppen 15--17-åringar har våldsbrottsligheten inte\r\nheller ökat antalsmässigt.</pre><pre>Man måste ha detta faktaunderlag klart för sig när\r\nman försöker analysera påföljdsbestämningen för\r\ndem som är under 18 år. Även om förhållandena i\r\ndetta avseende således inte är så alarmerande som\r\nmassmedia och andra ibland vill göra gällande,\r\nanser regeringen ändå att situationen är allvarlig,\r\noch det är en mycket angelägen uppgift att finna\r\nändamålsenliga reaktionsformer för unga\r\nmänniskor som gör sig skyldiga till brott. Men det\r\nfår inte vara tidningsrubriker och tillfälliga\r\nopinioner som vägleder oss. Vad som krävs är väl\r\ngenomarbetade analyser som ger underlag för att ta\r\nställning till hur man på ett långsiktigt sätt skall\r\nkunna nå framgång. Det handlar om att finna\r\nrealistiska och genomtänkta former för hur man\r\nskall gå till väga för att återanpassa de ungdomar\r\nsom av en eller annan anledning hamnat i\r\nkriminalitet. Det förutsätter också resurskrävande\r\ninsatser som spänner över flera samhällsområden\r\nsåsom rättsväsende, kriminalvård och socialtjänst.</pre><pre>Jag har därför fått regeringens uppdrag att tillkalla\r\nen parlamentarisk kommitté med uppgift att göra en\r\növersyn av det allmännas insatser när unga begått\r\nbrott (dir. 1990:53). Detta är ingen snar åtgärd i den\r\nmeningen att den nu ger ett omedelbart resultat för\r\nde ungdomar som berörs. Men jag anser att\r\nkommittén har en synnerligen viktig uppgift framför\r\nsig. Kommittén är tillsatt och inleder sitt arbete.\r\nMånga av de frågeställningar Karin Israelsson\r\nberör blir aktuella för kommittén. Utan att\r\nföregripa kommitténs arbete vill jag göra en del\r\nkommentarer.</pre><pre>Karin Israelsson nämner i sin fråga att det måste\r\nfinnas en klar skiljelinje mellan kriminalvård och\r\nungdomsvård. Här vill jag peka på att de främsta\r\nuppgifterna för kommittén enligt direktiven är att\r\növerväga och föreslå dels hur uppgiftsfördelningen\r\nmellan socialtjänsten och rättsväsendet skall vara,\r\ndels hur samordningen mellan myndigheterna kan\r\nförbättras.</pre><pre>En annan viktig uppgift för kommittén -- och som\r\nkan handläggas med förtur -- blir enligt direktiven\r\natt överväga behovet av att ändra de bestämmelser\r\nsom styr förutsättningarna för det allmänna att\r\nsnabbt kunna ingripa vid brott av unga. Jag är dock\r\ni likhet med justitieutskottet mycket tveksam till\r\nom jourdomstolar -- som Karin Israelsson ånyo\r\nefterlyser -- är det mest ändamålsenliga i detta\r\nsammanhang (1989/99:JuU29).</pre><pre>Karin Israelsson tar också upp frågan om\r\nalkoholens betydelse när det gäller\r\nvåldsbrottsligheten bland ungdomar och hänvisar\r\ntill SCBs antagande att alkoholvanorna kan vara en\r\nrimlig förklaring till ökningen. Våldskommissionen\r\nhar nyligen avlämnat en promemoria om alkohol\r\noch gatuvåld. Kommissionen föreslår dels att\r\nrestaurangägare m.fl. som har tillstånd att servera\r\nalkohol skall svara för ordningen utanför\r\nserveringslokalen, dels att berusade personer som\r\nuppträder störande skall bötfällas.</pre><pre>Dessa förslag bereds för närvarande inom\r\nregeringskansliet. Inom regeringen kommer bl.a. i\r\nsamband med den alkoholpolitiska proposition som\r\nskall lämnas till riksdagen under innevarande\r\nriksmöte också att överväga alkoholpolitikens\r\nbetydelse för gatuvåld och annan kriminalitet bland\r\nungdomar. I dessa sammanhang får vi anledning att\r\nföreslå de ytterligare åtgärder som framstår som\r\npåkallade och möjliga.</pre><pre>Beträffande försöksverksamheten med\r\nsamhällstjänst, som Karin Israelsson tar upp, har\r\nbrottsförebyggande rådet fått i uppdrag att göra en\r\nutvärdering. En styrgrupp följer arbetet. Vi kan\r\npåräkna en preliminär utvärdering av första årets\r\nverksamhet under våren 1991. Det är därför ännu\r\nför tidigt att bedöma förutsättningarna och\r\ntidpunkten för generell lagstiftning om\r\nsamhällstjänst.</pre><pre>När det gäller de särskilda ungdomshemmen är det\r\nbeklagligt att kommuner och landsting inte\r\nåstadkommit det antal platser som efterfrågas. Här\r\när förutsättningarna dock störst att åstadkomma\r\nsådana snara förändringar som Karin Israelsson\r\nefterlyser. Situationen är oacceptabel om\r\ndomstolarna dömer unga människor till fängelse\r\ndärför att det saknas tilltro och ekonomiska\r\nresurser till vård.</pre><pre>Statsrådet Lindqvist lämnade för en månad sedan\r\nhär i riksdagen en utförlig redogörelse för de\r\nåtgärder som redan har vidtagits för att öka\r\ntillgången på platser. Jag vet att statsrådet\r\nLindqvist avser att så snart som möjligt föreslå\r\nåtgärder i detta syfte. Jag kan dock inte i dagsläget\r\nlämna några närmare uppgifter om hur detta\r\nförslag kommer att se ut.</pre><pre>Våldskommissionen har också tagit upp frågan om\r\natt ställa de särskilda ungdomshemmen under\r\nstatligt huvudmannaskap. Kommissionens rapport i\r\nden delen har överlämnats till den parlamentariska\r\nkommittén för vidare överväganden och förslag. Jag\r\nvill i detta sammanhang bara säga att jag håller med\r\nKarin Israelsson om att det inte får bli fråga om att\r\nåterinföra ungdomsfängelserna.</pre><pre>En annan mer begränsad åtgärd som kan bli aktuell\r\noch som tar sikte på bl.a. brottsmisstänkta\r\nungdomar är ett förslag att ändra reglerna i\r\nsamband med frigivning av unga som\r\nomhändertagits av polis. Detta förslag, som Karin\r\nIsraelsson också berör, skickades ut på remiss i\r\nbörjan av september, och det kan leda till förslag av\r\nregeringen omkring årsskiftet.</pre><pre>Anf. 78 KARIN ISRAELSSON (c):</pre><pre>Herr talman! Jag ber att få tacka justitieministern\r\nför det utförliga svar som har lämnats på min\r\ninterpellation. Vissa positiva inslag finns förvisso i\r\nsvaret. Dit hör bl.a. den kommitté som skall göra en\r\növersyn av det allmännas insatser när unga har\r\nbegått brott. Jag hoppas på att kommittén arbetar\r\nsnabbt för att komma fram till ett resultat.</pre><pre>Det är givetvis riktigt att man inte skall låta sig\r\nstyras av vare sig viss statistik eller tillfälliga\r\nopinionsyttringar i exempelvis massmedia. De\r\nsynpunkter som jag framför i min interpellation\r\nangående ungdomsbrottslighet och den ökande\r\ntendensen att sätta 15--17-åringar i fängelse är dock\r\ninte styrda av den skrämseljournalistik som bedrivs\r\nav vissa tidningar. Synpunkterna har sin grund i det\r\nlidande som varje enskild våldshändelse innebär\r\nför alla inblandade parter.</pre><pre>Statistik kan utnyttjas för att passa olika ändamål.\r\nMed statistikens hjälp kan verkligheten så som den\r\nser ut för ett flertal lätt friseras och bli rumsren. Vad\r\njag menar är att det inte vare sig i denna debatt eller\r\nvid andra tillfällen är särskilt meningsfullt att\r\nexcellera med siffror. Det är viktigare att se bakom\r\nsiffrorna ett tag.</pre><pre>I Uppsala har nyligen en 15-årig pojke dömts till\r\nfängelse i ett år. Domen uppges vara en följd av att\r\nde sociala myndigheterna inte vill eller kan ta hand\r\nom pojken. Lagmannen kommenterade beslutet\r\nsom ett nederlag för samhället.</pre><pre>Att så många unga människor sätts i fängelse är ett\r\nså allvarligt problem att JO nu beslutat sig för att\r\ngranska situationen.</pre><pre>FNs barnkonvention, som vi just antagit, vänder sig\r\nockså emot detta förfaringssätt. Sverige, som är de\r\nsvagas röst i världen, har verkligen anledning att\r\nsjälvt först sopa rent framför den egna dörren. Hur\r\növerensstämmer barnkonventionen med att som vi\r\ngör sätta 15-åringar i fängelse?</pre><pre>För att komma till rätta med\r\nungdomsbrottsligheten och för att minimera antalet\r\nunga som döms till fängelse krävs såväl\r\ngenomarbetade utredningar som snabba, konkreta\r\nåtgärder. Jag efterlyser inledningsvis en klar\r\nmarkering från statsrådets sida vad gäller behovet\r\nav tidiga och konsekventa reaktioner från\r\nsamhällets sida. Gränserna måste sättas i tid. Vi\r\naccepterar inte ett brottsligt beteende. Ett tidigt\r\ningripande ger positiva resultat. En brottskarriär\r\nkan brytas innan alltför mycket skada\r\nåstadkommits. Vinsterna i humanitärt och\r\nsamhällsekonomiskt hänseende är därför mycket\r\nstora. Genom att införa jourdomstolar framför allt\r\nför unga lagöverträdare öppnar man möjligheter\r\ntill tidiga reaktioner. Även utdömandet av en\r\npåföljd måste följa i nära anslutning till brottet.</pre><pre>Statsrådet har själv i en frågestund i riksdagen den\r\n16 oktober sagt att det är viktigt att finna trovärdiga\r\nalternativ till fängelsestraffet. Det krävs en\r\nmedveten strategi från regeringens sida för att\r\nminska antalet fängelsestraff.</pre><pre>Fängelsevistelserna för dessa unga människor är\r\nmycket destruktiva och nedbrytande. Vården som\r\nerbjuds är tämligen inadekvat och i varje fall inte\r\nsärskilt differentierad. Narkotikan flödar i\r\nfängelserna. Jag vill därför fråga justitieministern:\r\nVilka åtgärder ämnar regeringen vidta för att få\r\nnarkotikafria anstalter?</pre><pre>Alkoholen spelar en avgörande roll i\r\nungdomsvåldet. Ett stort antal brott begås under\r\ninflytande av alkohol. Våldskommissionens förslag\r\npå området bör diskuteras närmare. Jag saknar\r\ndock alltjämt en handfast och konsekvent politik\r\nfrån regeringens sida på alkoholområdet. Det skall\r\ndärför bli intressant att ta del av den av\r\njustitieministern och socialministern utlovade\r\npropositionen. Jag ser det som absolut nödvändigt\r\natt på olika sätt begränsa tillgången på sprit för\r\nungdomar. Drogfria aktiviteter och drogfria\r\nungdomsmiljöer måste ersätta dagens pub-kultur.\r\nUtskänkningsåldern måste höjas till 20 år.</pre><pre>Även langningen och hembränningen ökar i stor\r\nomfattning. Det är ofta ungdomar som köper den\r\nhembrända spriten. I en utredning gjord i Malmö\r\nredovisas att var sjätte grundskoleelev har druckit\r\nhembränt. Min fråga till justitieministern är: Vilka\r\nåtgärder ämnar regeringen vidta för att komma till\r\nrätta med hembränningen?</pre><pre>Visst är det som statsrådet säger beklagligt att\r\nantalet platser på ungdomshemmen inte räcker till.\r\nMen det räcker inte att tycka detta och samtidigt på\r\nkommuner och landsting frånhända sig ansvaret för\r\nden uppkomna och på vissa håll mycket akuta\r\nbristsituationen. Regeringens ansvar för en\r\nsolidarisk politik fungerar uppenbarligen inte i\r\npraktiken. Bristande ekonomiskt stöd i form av\r\nstatsbidrag har naturligtvis bidragit till att\r\nkommuner och landsting inte klarar av\r\nvårdbehovet. Detta är också ett storstadsproblem.\r\nEtt annat exempel på detta är att vissa enskilda och\r\nföretag tillåts tjäna enorma summor på dessa\r\nungdomars olycka genom att erbjuda vård till\r\nfantasipriser. Vad ämnar regeringen göra för att få\r\nslut på denna handel med ungdomar?</pre><pre>Det är oerhört viktigt att insatserna för att hjälpa de\r\nkriminella ungdomarna anpassas efter varje enskild\r\nindivid. Jag vill särskilt hänvisa till det s.k.\r\nStockholmsprojektet i BRÅs regi där man arbetar\r\nmed att skräddarsy polisens och de sociala\r\nmyndigheternas åtgärder mot\r\nungdomsbrottslighet. Man utgår bl.a. från\r\nbrottslighetens omfattning och utformning i\r\nförhållande till resp. bostadsort och dess sociala\r\nstruktur.</pre><pre>Polisens roll i det brottsförebyggande arbetet och i\r\nspaningsarbetet måste också betonas. Flera poliser\r\nlöser inte alla problem. Det är minst lika viktigt att\r\nse över polisernas arbetssituation och låta dem\r\narbeta mer på gatuplanet.</pre><pre>I Malmö får t.ex. ungdomar som åker fast för första\r\ngången hembesök av kvarterspolisen, som ger dem\r\nen allvarlig varning. Föräldrarnas roll framstår då\r\nockså tydligare. Poliserna i Malmö har märkt att\r\ndet tar alldeles för lång tid innan en ung brottsling\r\nkommer i kontakt med polisen. Vilka konkreta\r\nåtgärder ämnar regeringen föreslå för att ge polisen\r\nen mer aktiv roll för att förhindra\r\nungdomskriminalitet?</pre><pre>Anf. 79 Justitieminister LAILA FREIVALDS\r\n(s):</pre><pre>Herr talman! Karin Israelsson tog upp en rad\r\nfrågor. Jag skall kommentera några av dem.</pre><pre>Karin Israelsson frågade för det första på vilket sätt\r\nbarnkonventionen stämmer med möjligheterna i\r\nSverige att döma även barn under 18 år till fängelse.\r\nDet är en fråga som riksdagen ganska nyligen fick\r\nta ställning till. Regeringens förslag gick ut på att\r\nSverige skulle reservera sig i den delen. Riksdagen\r\ndelade inte den uppfattningen, och vi reserverade\r\noss därför inte. Detta hindrar inte att vår strävan\r\nmåste vara att barn under 18 år inte döms till\r\nfängelse. Vi har i många sammanhang uttalat detta.\r\nJag har gjort det i mitt svar, och jag gör det även\r\nnu. Hela vårt system för att beivra brott och vidta\r\nsociala åtgärder när det gäller unga människor\r\nmåste ha utgångspunkten att barn inte hör hemma\r\ni fängelse.</pre><pre>Jag delar helt den uppfattning Karin Israelsson\r\nhar -- som jag har förstått att vi är helt eniga om --\r\nom betydelsen av tidiga ingripanden och ett\r\nkonsekvent handlande. Det är viktigt att samhället\r\nreagerar så tidigt som möjligt på beteenden som är\r\noacceptabla. Det gäller såväl barn som unga\r\nmänniskor. Ju tidigare insatserna kan sättas in,\r\ndesto större möjligheter har man att bryta ett\r\nnegativt mönster.</pre><pre>När det gäller polisens roll i sammanhanget är det\r\ngivetvis deras arbete att förebygga brott och ingripa\r\npå ett tidigt stadium mycket viktigt. Karin\r\nIsraelsson ställde här en fråga till mig om vilka\r\nåtgärder regeringen kommer att vidta för att stärka\r\npolisens roll i sammanhanget. Även här vill jag\r\negentligen hänvisa till det beslut som riksdagen helt\r\nnyligen har fattat, nämligen då riksdagen tog\r\nställning till regeringens proposition om\r\npolisarbetet. I propositionen läggs mycket stor vikt\r\nvid polisens roll när det gäller att arbeta\r\nförebyggande. Det handlar bl.a. om att polisen\r\nskall finnas i de miljöer och de sammanhang där\r\nbrott begås. Detta är inte minst viktigt när det\r\ngäller de unga människorna.</pre><pre>Karin Israelsson ställde en fråga om vad regeringen\r\ngör åt förekomsten av narkotika på anstalter. Det\r\när givetvis en fråga som kan ha sin betydelse i detta\r\nsammanhang mot bakgrund av att unga människor\r\ni undantagsfall blir dömda till fängelsepåföljd. Nu\r\när situationen den, att narkotikabilden på\r\nanstalterna ser mycket olika ut. Vi har under en\r\nganska lång tid bedrivit ett mycket omfattande och\r\nmålinriktat arbete för att bekämpa narkotika på\r\nanstalter. På praktiskt taget varje anstalt, om inte\r\npå alla, finns en särskild handlingsplan för hur man\r\nskall bekämpa narkotikan. Det har lett till att vi i\r\ndag har en hel del anstalter som är narkotikafria.\r\nFrågor om narkotika och vilken miljö det över\r\nhuvud taget finns på en anstalt måste vägas in när\r\nkriminalvården placerar en mycket ung människa.</pre><pre>Jag vill ta fasta på ytterligare en sak som Karin\r\nIsraelsson sade, och det gäller betydelsen av att\r\narbeta alternativt. När det gäller de unga\r\nmänniskorna är det mycket viktigt med drogfria\r\nmiljöer och över huvud taget miljöer som\r\nmotverkar i stället för att befrämja kriminalitet. Jag\r\nvill här hänvisa till de särskilda åtgärder som har\r\nvidtagits under ledning av ungdomsminister Margot\r\nWallström för att göra det möjligt för\r\norganisationer, enskilda och andra som arbetar\r\nmed inriktning på särskilt utsatta ungdomar att\r\nerbjuda dem aktiviteter av olika slag som är starkt\r\nförebyggande och förhindrar att ungdomar hamnar\r\ni kriminalitet.</pre><pre>Anf. 80 KARIN ISRAELSSON (c):</pre><pre>Herr talman! Jag vill tacka Laila Freivalds för\r\nutvidgningen av frågesvaret, något som jag tror är\r\nmycket värdefullt. Vi är överens om att barn inte\r\nskall dömas till fängelse, och det är en bra\r\nutgångspunkt för det fortsatta arbetet. Jag betvivlar\r\ninte heller att justitieministern är verkligt besjälad\r\nav det arbete som hon här presenterar. Strävan är\r\natt hitta lösningar som förhindrar en utveckling som\r\nvi båda ser som så allvarlig.</pre><pre>Preventionen, det förebyggande arbetet, är faktiskt\r\ndet enda sättet att förhindra en nyrekrytering som\r\ninnebär att fängelse är det enda alternativet i\r\nvården. Det lönar sig därför alltid att satsa på\r\nprevention. I de besparingstider som nu råder är\r\ndet just där som kommuner, landsting och även\r\nsamhället i övrigt drar ner sina insatser mest\r\npåtagligt. Man drar ner på fritidsaktiviteterna i\r\nStockholms tätorter och stödet till den typen av\r\naktiviteter. Hela vägen kan man följa att\r\nbesparingarna sker ytterst i denna kedja där det är\r\nså viktigt att alternativen finns.</pre><pre>Polisens roll är i dag tyvärr något uppgiven. Man\r\ngriper unga brottslingar och ser dem gång på gång\r\nstrax efteråt ute i full verksamhet. Jag har i samtal\r\nmed många poliser förstått att det arbete man\r\nbedriver känns ganska meningslöst när inte\r\nrättsmaskineriet hugger tag i denna unga brottsling\r\noch direkt markerar var gränserna går, även om\r\nman som polis också skall bedriva ett\r\nbrottsförebyggande arbete.</pre><pre>Narkotikan har också en stor betydelse för\r\nbrottsligheten, och alkoholen är ofta inkörsporten\r\ntill ett narkotikaberoende. Det är därför viktigt att\r\nman satsar stort på drogförebyggande åtgärder och\r\nalkoholfria ungdomsmiljöer som alternativ. De\r\nidéella organisationer som arbetar aktivt med detta\r\nupplever att deras ekonomiska bidrag ständigt\r\nskärs ned.</pre><pre>När det gäller den alkoholpolitiska proposition som\r\naviseras, hoppas jag verkligen att det blir rejäla\r\nsatsningar på det preventiva arbete som särskilt\r\nriktas mot ungdomsgrupper. Det är också viktigt att\r\nman tar tag i den verksamhet som finns, höjer\r\nutskänkningsåldern till 20 år och kombinerar detta\r\nmed rejäla satsningar på drogfria miljöer. Detta är\r\nen satsning som samhället verkligen skulle kunna\r\ntjäna pengar på.</pre><pre>Anf. 81 Justitieminister LAILA FREIVALDS\r\n(s):</pre><pre>Herr talman! Karin Israelsson säger att polisen\r\nkänner uppgivenhet inför att hantera unga\r\nmänniskor som begår brott. Ja, jag tror att många\r\npoliser har upplevt detta som svårt. När man gripit\r\nen ung människa och efter förhör släpper ut honom\r\ninser man att det är stor risk att han går ut och\r\nomedelbart fortsätter med sin olagliga verksamhet.\r\nDå kan man känna en uppgivenhet.</pre><pre>Detta är bakgrunden till att regeringen förbereder\r\nett förslag som redan kan vara framme vid\r\nårsskiftet, vilket jag nämnde i mitt svar, som gör det\r\nmöjligt för polisen att inte släppa ut den unge efter\r\nett gripande och förhör om man inte har möjlighet\r\natt säkerställa att en vuxen tar över ansvaret för den\r\nunge. Detta skall naturligtvis användas för att\r\nförhindra att den unge fortsätter med sin\r\ndestruktiva verksamhet omedelbart efter ett\r\ngripande.</pre><pre>När det över huvud taget gäller frågan om\r\nrättsmaskineriet, som Karin Israelsson uttrycker\r\ndet, och att ingripandet skall vara snabbt och\r\nsynligt, vill jag också hänvisa till den\r\nförsöksverksamhet som bedrivits och som bl.a. har\r\nstöd i ändrade regler om snabbare handläggning\r\nnär det gäller unga människor som är misstänkta för\r\nbrott.</pre><pre>Det har nyligen skett en utvärdering av denna\r\nförsöksverksamhet. BRÅ konstaterar att det haft\r\nbetydelse att de sociala myndigheterna och polisen\r\nhaft möjlighet att samarbeta för att därigenom på\r\nett snabbare sätt få fram det utredningsunderlag\r\nsom behövs.</pre><pre>Denna utvärdering visar att det som har betydelse\r\nför samhällets reaktioner och möjligheter att agera\r\npå ett bättre sätt är inte så mycket vilka regler vi\r\nhar, utan att de som är involverade i arbetet arbetar\r\npå ett effektivt sätt. Bl.a. är samarbete mellan olika\r\nmyndighetspersoner av den största betydelse. Om\r\ninte kommunikationen och arbetssättet gör att man\r\nfår kännedom om ungdomar som befinner sig på\r\nglid, tar det också oacceptabelt lång tid innan\r\nsociala myndigheter eller polis och åklagare kan\r\ningripa.</pre><pre>Även dessa frågor om på vilket sätt\r\nrättsmaskineriet skall fungera i förhållande till de\r\nunga är en central uppgift för den parlamentariska\r\nkommitté som nu utsetts och skall börja sitt arbete.\r\nJag hoppas att den kommittén kommer att hitta\r\nformer som effektiviserar det nuvarande systemet\r\näven i detta avseende.</pre><pre></pre><pre>Anf. 82 KARIN ISRAELSSON (c):</pre><pre>Herr talman! Det är mycket bra att\r\njustitieministern i svaret också tar upp att saker och\r\nting är på gång. Jag tror det är viktigt att polisen\r\ngörs medveten om att deras situation\r\nförhoppningsvis skall kunna förändras. Nu tar\r\nbyråkratin sin tid, men det är mycket viktigt att\r\npolisen känner det meningsfullt att arbeta med\r\nunga brottslingar.</pre><pre>Det finns en mycket svag länk i dagens Sverige, och\r\ndet är socialtjänsten. Socialtjänsten saknar resurser\r\noch entusiastiska medarbetare. Socialarbetarna\r\nbränns ofta ut alltför tidigt och söker sig andra\r\narbetsuppgifter. De skall egentligen utgöra den\r\nsammanhållande länken, men de klarar inte detta\r\narbete. Även där måste man se över\r\narbetsformerna, så att socialarbetarna orkar med\r\nockså den här biten i den tunga vardagen, där dessa\r\nproblem återfinns till följd av sekretesslagar.</pre><pre>Det finns kanske också murar som man inte vill\r\nriva för att man inte orkar med det extra arbete\r\ndetta innebär. Just samarbetet mellan olika\r\nmyndigheter är väldigt viktigt i det förebyggande\r\narbetet, och det gäller på alla nivåer: mellan\r\nsocialtjänsten och den lokala polisen och inte minst\r\nmellan regeringen och de olika departementen.</pre><pre>Man måste verkligen gemensamt se över vad\r\nman kan åstadkomma just för att finna en bättre\r\nmöjlighet att när det gäller unga brottslingar först\r\noch främst förhindra att de begår lagbrott och att\r\nsedan hjälpa de ungdomar som trots all prevention\r\nhamnar på en brottslig bana. Där tycker jag att\r\nockså sekretesslagarna förtjänar att ingå. Man bör\r\ngöra en översyn av vilka hinder dessa lägger i\r\nvägen.</pre><pre>Överläggningen var härmed avslutad.</pre><pre>\r\n10 § Svar på interpellation 1990/91:29 om\r\noffentliggörande av åtalades namn i samband med\r\nskatteprocesser m.m.</pre><pre>Anf. 83 Justitieminister LAILA FREIVALDS\r\n(s):</pre><pre>Herr talman! Margit Gennser har frågat mig vilka\r\nåtgärder och initiativ jag kommer att vidta när det\r\ngäller offentliggörande av åtalades namn i samband\r\nmed skatteprocesser m.m. Jag uppfattar det så att\r\nhon i första hand avser skattebrottsprocesser.</pre><pre>Jag vill till en början påminna om att vi i vårt land\r\nsedan lång tid tillbaka har vidsträckta möjligheter\r\natt ta del av allmänna handlingar och att närvara vid\r\ndomstolsförhandlingar. Denna offentlighetsprincip\r\när en grundläggande del av de fri- och rättigheter\r\nsom tillförsäkrats medborgarna i grundlagen.\r\nÖppenheten kan inskränkas bara genom i lag\r\nangivna fall av sekretess.</pre><pre>Att rättskipningen kan ske i offentlighetens ljus är\r\nviktigt för rättssäkerheten. Det är offentligheten\r\nsom gör att allmänheten och massmedierna kan\r\nutvöa en kontroll av rättskipningen. Eventuella\r\nmissförhållanden kan uppmärksammas och ställas\r\nunder offentlig debatt, så att de därefter kan rättas\r\ntill. Samtidigt kan genom offentligheten\r\novederhäftig och osaklig kritik mot domstolarna få\r\nsvårare att vinna tilltro hos allmänheten, eftersom\r\nvar och en har möjlighet att själv kontrollera\r\nsanningshalten i de påståenden som gjorts.</pre><pre>Omtanken om en enskild person, t.ex. den\r\ntilltalade eller en målsägande, eller om t.ex. statens\r\nsäkerhetsintressen kan medföra att vissa delar av en\r\nrättegång måste föras inom stängda dörrar,\r\nsamtidigt som vissa handlingar hålls hemliga. Jag\r\nhar dock svårt att se att en tilltalades namn skulle\r\nbehöva hållas hemligt, annat än möjligen i något\r\nextremt undantagsfall. Började vi hemlighålla vilka\r\nsom var åtalade, skulle nog offentligheten komma\r\natt bli mindre omfattande i vårt land än i de flesta\r\nandra rättsstater.</pre><pre>När det gäller allmänhetens möjligheter till insyn\r\nunder förundersökningsstadiet bör man i princip\r\nföra samma resonemang som beträffande\r\noffentligheten under själva rättegångsstadiet, men\r\nhär gör sig också andra intressen gällande. Här\r\nfinns t.ex. intresset av att skydda brottsutredningen\r\noch intresset att otillräckligt grundade misstankar\r\ninte ges spridning. Det finns skäl att nämna att\r\ndessa frågor faller inom ramen för det uppdrag som\r\nden nu arbetande åklagarutredningen (Ju 1990:04)\r\nhar. Jag vill inte utesluta att den utredningen kan\r\nfinna anledning att ta upp offentlighetsfrågor till\r\nbehandling och därvid föreslå ändringar i gällande\r\nordning.</pre><pre>Den omständigheten att uppgifter är offentliga och\r\ntillgängliga för massmedierna innebär visserligen\r\ninte i sig att uppgifterna också får eller bör\r\npubliceras. Men rätten att offentliggöra uppgifter\r\nur allmänna handlingar eller från\r\ndomstolsförhandlingar har i vårt land sedan mycket\r\nlång tid tillbaka varit i stort sett obegränsad. Det\r\nframgår redan av 1 kap. 1 §\r\ntryckfrihetsförordningen att det för att säkerställa\r\nett fritt meningsutbyte och en allsidig upplysning i\r\nprincip skall stå varje svensk medborgare fritt att\r\nyttra sina tankar och åsikter i tryckta skrifter,\r\noffentliggöra allmänna handlingar samt meddela\r\nuppgifter och underrättelser i vilket ämne som\r\nhelst.</pre><pre>Det är ett dilemma att en oinskränkt tryckfrihet i\r\nen del fall kan stå i motsattsställning till ett befogat\r\nintresse hos en enskild att slippa offentlighetens\r\nstrålkastare. Men jag vågar tro att man också i de\r\nflesta andra rättsstater tillämpar i stort sett samma\r\nprinciper när det gäller tryckfriheten och\r\nyttrandefriheten som vi gör. Margit Gennser påstår\r\nvisserligen att det inom det anglo-sachsiska\r\nrättsområdet skulle finnas ''inskränkningar i rätten\r\nvad gäller publicitet före rättegång och\r\ndomstolsutslag''. Jag vet dock inte i vilket land det\r\nskulle förekomma regler om att en tilltalads namn\r\ninte fick publiceras. Kanske syftar Margit Gennser\r\npå vissa principer som gäller i England om att en\r\ndomare i vissa fall har möjlighet att förbjuda att viss\r\nbevisning omnämns innan all handläggning\r\navslutats rörande en viss sak. En sådan s.k. gag-\r\norder innebär dock inte att den tilltalades namn\r\nundgår publicitet.</pre><pre>Vad som skiljer förhållandena i vårt land från\r\nförhållandena i många andra länder -- på ett för oss\r\nfördelaktigt sätt -- är att massmedierna själva ålagt\r\nsig en betydande restriktivitet genom att anta egna\r\netiska regler för god publicistisk sed. Bakom\r\nreglerna står pressens huvudorganisationer.\r\nSveriges lokalradio, Sveriges riksradio, Sveriges\r\ntelevision och Sveriges utbildningsradio har\r\nbeslutat att reglerna skall gälla i den utsträckning\r\nsom de kan tillämpas med hänsyn till radiolagen\r\noch till programföretagens avtal med staten.</pre><pre>Enligt de etiska reglerna skall den personliga\r\nintegriteten respekteras. En journalist skall sålunda\r\navstå från publicitet som kan kränka privatlivets\r\nhelgd, om inte ett oavvisligt allmänintresse kräver\r\noffentlig belysning. Ett avsnitt i reglerna handlar\r\nom att ingen skall dömas ohörd. Av det avsnittet\r\nframgår bl.a. att en journalist inte skall föregripa en\r\ndomstols avgörande genom att ta parti i\r\nskuldfrågan. En journalist skall vidare noga\r\növerväga konsekvenserna av en namnpublicering\r\nsom kan skada en enskild människa. Han skall\r\navstå från en sådan publicering, om inte ett\r\nuppenbart allmänintresse kräver att namn anges.\r\nSkyddet avser bl.a. personer som är misstänkta\r\neller dömda för brott. Om inte namn anges, skall\r\njournalisten undvika att lämna sådana uppgifter\r\nsom gör det möjligt att identifiera den person det\r\ngäller.</pre><pre>Den som anser sig illa behandlad i en\r\ntidningsartikel kan vända sig till allmänhetens\r\npressombudsman. Denne kan hjälpa den enskilde,\r\neventuellt genom att dra ärendet inför pressens\r\negen opinionsnämnd. Ombudsmannen kan föra\r\närendet till nämnden också på eget initiativ.\r\nNämnden kan fälla tidningen till ansvar.</pre><pre>Mot den bakgrund som jag nu har redovisat vill jag\r\nhävda att vi inte bör förbjuda tjänstemän att\r\nredogöra för vad som är offentliga uppgifter och\r\ninte heller förbjuda massmedierna att publicera\r\nsådana uppgifter.</pre><pre>Nej, i stället tror jag att man har anledning att lita\r\npå att pressen besinnar sitt stora ansvar. När det\r\ngäller ett enskilt fall kan det naturligtvis någon gång\r\nfinnas anledning att diskutera om en publicering\r\nvarit godtagbar eller inte. Att det då och då sker\r\növertramp som orsakar stort lidande för den som\r\ndrabbas av en olämplig publicering gör det desto\r\nangelägnare att den diskussionen förs på ett seriöst\r\nsätt och med en noggrann vägning av skälen för och\r\nemot en publicering. Men det är min uppfattning\r\natt vårt svenska system med en mycket långtgående\r\noffentlighet och tryckfrihet i förening med en\r\nsjälvsanerande verksamhet hos massmedierna är\r\ndet för våra förhållanden allra bästa systemet. För\r\növrigt vill jag nämna att pressens etiska regler om\r\nnamnpublicering nyligen har ändrats och att vissa\r\närenden som har förekommit under senare år redan\r\ntycks ha aktualiserat en intern massmediadebatt\r\nom hur de etiska reglerna bör tillämpas.</pre><pre>Anf. 84 MARGIT GENNSER (m):</pre><pre>Herr talman! Jag ber att få tacka justitieministern\r\nför ett omfattande svar.</pre><pre>De problem som jag har tagit upp i min\r\ninterpellation har varit föremål för en livlig debatt\r\nde senaste månaderna.</pre><pre>Hur ser då problemen ut?</pre><pre>En omfattande publicitet i samband med\r\nskattemyndigheternas och åklagares\r\nställningstagande i skatte- och skattebrottsmål har\r\nlett till att enskilda i praktiken dömts på förhand\r\nmed grava följder för deras existens, karriär etc.\r\nBilhandlaren Alvgaard har blivit en symbol för den\r\nhär typen av hantering. Men det finns många fler\r\nexempel. Ett känt exempel är köpmannen från\r\nÖstersund som har ruinerats efter långvariga\r\nprocesser. Andra exempel är inte så kända. Men\r\njag kan försäkra fru justitieministern att jag har fått\r\nen rad samtal i samband med den här\r\ninterpellationen som just berör den\r\nfrågeställningen. Det här är således ett mycket\r\nviktigt ärende.</pre><pre>Två grundläggande rättsprinciper har dess värre\r\nkränkts:</pre><pre>Ingen skall uppfattas som skyldig förrän dom fallit.\r\nTills dom fallit är man oskyldig.</pre><pre>Medborgarna skall behandlas lika när det gäller\r\nbedömning av eventuella brott -- en utsträckning av\r\nden grundläggande principen om likhet inför lagen.</pre><pre>Dess värre har bägge dessa principer i praktiken\r\ninte iakttagits, eller alltför ofta inte iakttagits. Det\r\när allvarligt. Därför kan inte övertramp t.ex. i vad\r\ngäller publicering accepteras. Här tycker jag att\r\njustitieministern måste reagera betydligt mera\r\noförsonligt.</pre><pre>Är det då i första hand nya lagregler jag efterlyser?</pre><pre>Nej, så är det inte. Det framgår klart av det\r\nresonemang som förs i interpellationen. Jag har\r\npåpekat att lagstiftning för att komma åt de här\r\nproblemen samtidigt skulle skapa nya och t.o.m.\r\nsvårare avvägningsproblem.</pre><pre>Vad begär jag då av justitieministern?</pre><pre>I ett rättssamhälle är det inte endast lagreglerna\r\nsom bestämmer rättsklimatet. Det är betydligt\r\nmera djupgående attityder och normer som är\r\navgörande för ``the rule of law''. Av stor betydelse\r\nför rättssäkerheten i ett land är det värn och den\r\nanslutning som kanske framför allt justitieministern\r\nger uttryck åt i sitt handlande, i sitt arbete och i sina\r\ntal. Det gäller att ge rätta signaler.</pre><pre>Jag tycker att det har saknats i viss utsträckning.\r\nDet har varit alldeles för tyst.</pre><pre>Justitieministern beklagar visserligen att övertramp\r\nsker och orsakar ett stort lidande för dem som\r\ndrabbas av olämplig publicering. Detta räcker inte.\r\nJustitieministern borde ha konstaterat att ingen --\r\njag menar ingen -- bör drabbas av denna typ av\r\nlidande. Det innebär att kändisar skall behandlas\r\npå samma sätt som icke-kändisar, att de som\r\nmisstänks för skattebrott skall behandlas på samma\r\nsätt som våldtäktsmän, dråpare, mördare och\r\ntjuvar.</pre><pre>Om övertramp sker och staten är part i denna typ\r\nav övertramp, skall dessa människor hållas\r\nskadeslösa så långt som möjligt. Så sker dessvärre\r\ninte heller alltid. Om justitieministern hade varit\r\nrakare i sitt svar hade åklagare, domare, press och\r\nallmänhet förstått varför aktsamhet med publicitet\r\ninför rättegångar är så väsentlig för ett väl\r\nfungerande rättssystem.</pre><pre>Justitieministern borde faktiskt också uttala sig för\r\natt vi skall ha fasta normer som skall styra\r\nåklagarens arbete. De behöver inte vara lagfästa,\r\nmen de finns i rättsklimatet. Åklagaren är också en\r\nviktig del av rättsprocessen. Han bör -- fastän det\r\nkan underlätta hans arbete och t.o.m. hans\r\navancemang -- avhålla sig från onödiga kontakter\r\nmed massmedia. Det är viktigt att justitieministern\r\nkonstaterar att onödig publicitet äventyrar rättvisa\r\nprocesser. Justitieministern skapar på så sätt och\r\nförstärker goda normer. Det är en mycket viktig\r\nuppgift.</pre><pre>Justitieministern och departementet har en viktig\r\ninformationsuppgift när det gäller vad som krävs\r\nför att få rättvisa och opartiska processer samt att\r\ndomar inte skall falla förrän domstolarna har sagt\r\nsitt. Fru justitieminister, en av era viktigaste\r\nuppgifter är att företräda rättssamhället och visa\r\nvilka principer detta måste bygga på. Här skall ni\r\ninte endast tilldela er den begränsade rollen som\r\ndiskussionsledare och hoppas på andras etik. Här\r\nskall ni gå före.</pre><pre>Avslutningsvis, det är inte en tillfällighet att de\r\ndjupa brott mot rättsstatens principer som jag\r\nberört har växt fram under de senaste tjugo åren.\r\nDet är faktiskt en effekt av en medveten\r\nsocialdemokratisk politik. Den tidigare BRÅ-\r\nchefen skrev en artikel i Apropå, BRÅs tidskrift,\r\nnär han utsågs till hög domare, om den s.k.\r\nekobrottsligheten. Han skrev att när\r\nsocialdemokraterna var i opposition var de ängsliga\r\natt den nya regeringen skulle ändra politiken i\r\nmarknadsekonomisk riktning. För att hindra detta\r\ninleddes en kampanj mot ekobrottslighet, och man\r\nsläppte på grund av viktiga politiska\r\n''investeringar'' alltför många hänsyn till\r\nrättsstatens krav.</pre><pre>Det är frukterna av denna politik vi ser nu.\r\nResultaten av denna orättfärdiga politik måste nu\r\nställas till rätta. Det är därför det fordras betydligt\r\nmera av klar och entydig viljeinriktning från\r\njustitieministern. Det räcker inte bara att ta bort\r\nprioriteringen för ekobrottslingar i\r\nregleringsbrevet. Det behövs tillspetsade\r\nuttalanden till försvar för rättsstaten, fru\r\njustitieminister.</pre><pre>Överläggningen var härmed avslutad.</pre><pre>11 § Svar på interpellation 1990/91:32 om ett\r\nsameting</pre><pre>Anf. 85</pre><pre>Justitieminister LAILA FREIVALDS (s):</pre><pre>Herr talman! Martin Olsson har frågat mig om\r\nregeringen avser att lägga fram en proposition med\r\nförslag om inrättande av ett sameting -- och i så fall\r\nnär.</pre><pre>Den 22 mars i år svarade jag på en interpellation av\r\nBerith Eriksson i samma ärende. Jag förutskickade\r\ndå att regeringen under våren skulle lägga fram\r\nförslag för riksdagen i vissa frågor som aktualiserats\r\nbl.a. av samerättsutredningens betänkande. Som\r\nMartin Olsson nu nämner i sin interpellation har\r\nregeringen också nyligen avlämnat två\r\npropositioner till riksdagen, en om skogsbruket i\r\nfjällnära skogar (prop. 1990/91:3) och en om\r\nändring i rennäringslagen m.m. (1990/91:4). Dessa\r\närenden har beretts i jordbruksdepartementet.</pre><pre>I fråga om de delar av samerättsutredningens\r\nförslag som handläggs i justitiedepartementet\r\nförklarade jag i mitt interpellationssvar i mars att vi\r\narbetade med inriktning på att se vilken lösning\r\nsom kan komma i fråga främst om sametinget. Jag\r\nframhöll som en självklar sak att även förslaget om\r\nett sameting inte kunde ses isolerat utan måste\r\nsättas in i ett större sammanhang.</pre><pre>När nu frågan om när en proposition om sametinget\r\nskall läggas fram åter har ställts har jag inte någon\r\nannan inställning än den som jag redogjorde för i\r\ninterpellationssvaret i mars 1990. Mitt svar är alltså\r\natt alla förutsättningar för en hållbar lösning av de\r\nfrågor som är förknippade med ett sameting måste\r\nvara uppfyllda innan jag är beredd att förorda ett\r\nförslag till riksdagen. Vårt arbete med att få fram\r\nen sådan lösning pågår fortfarande inom\r\njustitiedepartementet.</pre><pre>Som jag nämnde i mitt tidigare interpellationssvar\r\nhar frågan om de juridiska formerna för sametinget\r\nvållat en viss tveksamhet under\r\nremissbehandlingen. Inom departementet arbetar\r\nvi med att ta fram ett underlag för beslut i den\r\nfrågan. Givetvis kommer eventuella förändringar i\r\nden av utredningen föreslagna lösningen att\r\ndiskuteras med de samiska organisationerna innan\r\nregeringen lägger fram ett förslag.</pre><pre>Men också kostnadsfrågan måste lösas. Den bereds\r\nnu i regeringskansliet i samband med årets\r\nbudgetarbete.</pre><pre>Martin Olsson efterlyser ett samlat förslag om\r\nsamepolitiken. För mig framstår det som en\r\növervägande praktisk fråga om man vill dela upp\r\nförslag och åtgärder i olika etapper eller söka ett\r\nstörre samlat grepp vid ett tillfälle. En uppdelning\r\nbehöver inte alls tyda på att det skulle saknas en\r\nhelhetssyn på de frågor som behandlas, vare sig hos\r\nregeringen eller för den delen hos riksdagens\r\nledamöter när de efter hand tar ställning i olika\r\närenden. För egen del har jag i frågan om statens\r\npolitik gentemot samerna den synen att det är en\r\nstatlig uppgift att trygga samernas möjligheter att\r\nbevara och utveckla sin egenart i Sverige. Jag är\r\nberedd till en saklig prövning av varje förslag med\r\nen sådan syftning. I den andan verkar jag också när\r\ndet gäller frågan om att inrätta ett sameting.</pre><pre>Anf. 86 MARTIN OLSSON (c):</pre><pre>Herr talman! Jag ber att få tacka justitieministern\r\nför svaret på min interpellation.</pre><pre>Frågan om minoriteternas rättigheter och deras\r\nmöjligheter att hävda sina intressen har under\r\nsenare årtionden uppmärksammats alltmer världen\r\növer. Sverige har i många fall varit framträdande i\r\nden internationella debatten om folkrätten och\r\nminoriteterna. Det var därför helt följdriktigt att\r\nregeringen Fälldin 1982 utfärdade direktiv för en\r\nutredning som skulle pröva förutsättningarna för\r\nåtgärder i syfte att stärka samernas ställning i vårt\r\nland och skyddet för deras språk och kultur. Bland\r\nuppgifterna ingick att överväga inrättandet av ett\r\nfolkvalt samiskt organ.</pre><pre>I enighet mellan samer och icke-samiska\r\nföreträdare framlade samerättsutredningen i juni i\r\nfjol förslag om inrättande av ett folkvalt samiskt\r\norgan benämnt sameting. Utredningen, som jag är\r\nledamot av, avsåg att beredningen av detta ärende\r\ngenom remissbehandling och\r\npropositionsskrivande skulle göra det möjligt att\r\nhålla det första valet till sameting i samband med\r\nkyrkofullmäktigevalet 1991. För detta skulle ha\r\nfordrats ett riksdagsbeslut i våras eller möjligen nu\r\ni höst.</pre><pre>När förslag om inrättande av ett sameting inte\r\nheller återfanns i höstens propositionsförteckning\r\nfann jag anledning att ställa min interpellation\r\nutmynnande i frågan om regeringen avser att\r\nframlägga en proposition i ärendet och i så fall när.</pre><pre>Justitieministern hänvisar i sitt svar i hög grad till\r\nsvaret på en interpellation av Berith Eriksson i\r\nmars. Även jag deltog i den debatten. I sitt svar i\r\nmars angav justitieministern bl.a. att\r\nkostnadsfrågan måste övervägas ytterligare samt\r\natt strävan var att kunna komma fram till hållbara\r\nlösningar på de frågor som samerättsutredningen\r\naktualiserat, men att det av flera skäl ännu var för\r\ntidigt att säga om och när ett förslag kan läggas fram\r\nför riksdagen.</pre><pre>Av dagens svar synes frågan vara endast när\r\nförslaget skall framläggas. Jag vill därför fråga\r\njustitieministern om det nu är klart att regeringen\r\navser att framlägga förslag om ett sameting. Ordet\r\n''om,, förslag skall framläggas återfinns nämligen\r\ninte i dagens svar.</pre><pre>Främst för samernas skull, men även för tilltron till\r\nSverige utomlands när det gäller att skydda och ge\r\nsin inhemska minoritetsbefolkning ökade\r\nmöjligheter att hävda sina intressen, är det\r\nväsentligt att det inte får råda något tvivel om att ett\r\nsameting skall inrättas. Jag vill nu liksom tidigare\r\nerinra om att ett sameting inrättades i Norge i fjol --\r\ndär man alltså har löst dessa frågor -- och att en typ\r\nav samiskt organ finns sedan tidigare i Finland.\r\nSverige ligger alltså efter grannländerna i denna\r\nfråga.</pre><pre>Samerättsutredningen avsåg att valet till sameting\r\nav praktiska skäl skulle hållas samtidigt med ett\r\nannat landsomfattande val, nämligen valet till\r\nkyrkofullmäktige.</pre><pre>Det fordras en lång förberedelsetid med bl.a.\r\ninformation till samerna och uppmaning till\r\nanmälan till röstlängd och kandidatnominering\r\ninnan det första valet kan hållas. Det gäller att\r\nskapa ett intresse att det skall bli ett stort\r\nvaldeltagande så att sametinget verkligen blir det\r\nrepresentativa organ för samerna som avses.</pre><pre>Dessutom tar det viss tid att ordna lokaler och\r\nkanske främst att rekrytera väl meriterad personal\r\nför sametinget.</pre><pre>Eftersom regeringen ännu inte lagt fram förslag om\r\nsameting ser jag det tyvärr som uteslutet att det\r\nförsta valet skall kunna hållas hösten 1991. Jag vill\r\ndärför fråga justitieministern om hon anser att det\r\nförsta valet till sameting kan hållas exempelvis 1992\r\neller om man måste uppskjuta detta ända till nästa\r\nallmänna val, alltså 1994.</pre><pre>Ett halvt svar på frågan finns kanske i\r\ninterpellationssvaret där det sägs att\r\nkostnadsfrågan måste lösas och att den frågan nu\r\nbereds i regeringskansliet i samband med årets\r\nbudgetarbete. Får jag tolka detta som att\r\nregeringen avser att sametinget skall inrättas -- eller\r\nåtminstone förberedas -- under kommande\r\nbudgetår, alltså 1991/92?</pre><pre>I interpellationssvaret anges att regeringen avser\r\natt diskutera lösningar om sametinget med de\r\nsamiska organisationerna. Eftersom sådana\r\növerläggningar mig veterligen ännu inte har\r\npåbörjats är risken att det dröjer ganska länge\r\ninnan en lagrådsremiss är färdig.</pre><pre>Min fråga i interpellationen är när regeringen avser\r\natt framlägga en proposition om inrättande av ett\r\nsameting. Eftersom frågan är obesvarad upprepar\r\njag den och hoppas att justitieministern kan ange\r\nen ungefärlig tid enligt den planering som nu\r\nförhoppningsvis föreligger inom departementet.</pre><pre>Innan jag lämnar kostnadsfrågan vill jag upprepa\r\nvad jag sade i den förra debatten i frågan, nämligen\r\natt demokrati och möjligheter för vår inhemska\r\nurbefolkning och minoritetsbefolkning att hävda\r\nsina intressen måste få kosta liksom alla\r\ndemokratiska institutioner i vårt land kostar pengar\r\nför samhället.</pre><pre>Samernas organisationer liksom många av oss här i\r\nriksdagen har önskat att regeringen skall lägga fram\r\nett förslag om en samlad samepolitik. Kanske finns\r\ndet en majoritet i riksdagen som har denna\r\nuppfattning och därför inte vill anta en proposition\r\nom ändringar i rennäringslagen. Därigenom skulle\r\nregeringen ges en ny möjlighet att framlägga förslag\r\nom en samlad samepolitik, och därigenom skulle\r\nsametinget, såsom samerättsutredningen föreslog,\r\nfå en uppgift även när det gäller\r\nmarkanvändningsfrågor.</pre><pre>När det gäller sametingets uppgifter föreslog\r\nutredningen därutöver att sametinget allmänt\r\nskulle verka för att samiskt kultur- och samfundsliv\r\nbevaras och utvecklas och bl.a. besluta om\r\nfördelning av statens medel till kultur, medverka\r\nvid samhällsplanering, informera om samiska\r\nförhållanden och samverka med andra\r\nsamhällsorgan och yttra sig i frågor som berör\r\nsamiska intressen.</pre><pre>Även om det ligger utanför min egentliga fråga i\r\ninterpellationen vore det av intresse att få veta om\r\njustitieministern bedömer det lämpligt att\r\nsametinget får ungefär de uppgifter som\r\nsamerättsutredningen föreslog.</pre><pre></pre><pre>Anf. 87 RAGNHILD POHANKA (mp):</pre><pre>Herr talman! Jag vill först kommentera svaret litet\r\ngrand och tacka för det. Martin Olsson efterlyser\r\nett samlat förslag. Det är oerhört viktigt att vi får\r\nett sådant samlat förslag. Även om riksdagen har\r\nen helhetssyn och även om ni i regeringen har det,\r\nkan man inte bedöma förslagen när det gäller\r\nsamernas situation förrän man har dem i sin hand.\r\nMan kan inte delbedöma förslagen. Det är en av\r\norsakerna till att vi avslog rennäringspropositionen.\r\nVi vill alltså ha en helhetssyn och en samlad\r\nsameproposition.</pre><pre>I propositionen om de fjällnära skogarna togs\r\nsamernas liv och renbetesland upp, men den har vi\r\nredan behandlat och gjort vissa reservationer i.</pre><pre>Som ursprungsfolk har samerna speciella\r\nrättigheter och en egen historia, ett eget språk och\r\negna traditioner. Det är ju en självklarhet, och\r\ndetta har det talats om många gånger. Men vi anser\r\nockså att lagen bör ge samerna vetorätt, för som är\r\nav grundläggande betydelse i sådana frågor som\r\ngäller samernas försörjning och levnadssätt och\r\nsom ger garantier för att deras språk och kultur\r\nskall leva vidare.</pre><pre>Samerättsutredningen hade ju som sin\r\nhuvuduppgift att utreda möjligheterna att stärka\r\nsamernas rättsliga ställning i frågor som rör\r\nrennäring och när det gäller att överväga behovet\r\nav ett samiskt organ, ett sameting, och att utveckla\r\noch bevara det samiska språket. Utredningen kom\r\nfram till att de grundläggande behoven är stöd åt\r\nden samiska kulturen och det samiska språket,\r\ntryggad tillgång till mark och vatten för de samiska\r\nnäringarna, som ständigt är hotad, inflytande i den\r\nbeslutsprocess som rör samerna och deras\r\nsamfundsliv.</pre><pre>I detta sammanhang finns det en annan sak som är\r\noerhört viktig, nämligen att Sverige ratificerar\r\nILO-konventionen 169 om urbefolknings rätt.\r\nNågot besked beträffande Sveriges ratificering av\r\nkonventionen har dock inte givits.</pre><pre>Samerättsutredningens förslag om särskild\r\ngrundlagsbestämmelse, samelag, och inrättande av\r\nett sameting bör läggas fram i en samlad\r\nproposition. Det är synnerligen beklagligt att det\r\ninte har skett, eftersom det har lett till svårigheter\r\nför samerna, vilket Martin Olsson nämnde, att\r\nhinna anordna en valdag redan nästa år. Det ser\r\nomöjligt ut. Det är allvarligt om man skjuter frågan\r\nom sameting och samelag på framtiden.</pre><pre>De ca 2 000 samer som bor i Sverige behöver ett\r\nforum som ett sameting med ett kansli med\r\nkapacitet och där möjlighet ges för att ta fram\r\nunderlag och underlätta arbetet t.ex. med en\r\nrenbetesinventering och att börja inventera och\r\nförbereda för att samerna skall kunna ha en egen\r\nindustri och vidareförädling av sina produkter. Det\r\när viktigt att få samernas folkrättsliga ställning\r\nfastslagen.</pre><pre>Propositionerna har dock redan försvagat ett redan\r\nurvattnat förslag. Och, Ingwar Åhrén, SSRs\r\nordförande, fördömer förslag till ökad kontroll och\r\nkonstaterar att lappfogdeväsendet kan vara på väg\r\ntillbaka. En proposition om ett sameting är ett\r\novillkorligt krav inom en snar framtid.</pre><pre>Naturvårdsverkets maktbefogenhet har också visat\r\nsig, vilket gör att det är ännu viktigare att det\r\nskapas ett sameting. Man visade 1989 maktspråk i\r\nstället för att förhandla och lösa problemen i\r\nsamförstånd med Idresamerna.</pre><pre>Idresamerna har varit de som mest har velat\r\nförhandla och vara en del i det samhälle som de\r\nlever i, därför att de har återtagit sina rättigheter\r\nsom hade vilat under decennier. De har varit väldigt\r\nsamarbetsvilliga i det fallet.</pre><pre>Bengt Ekendahl vid rennäringsenheten i Östersund\r\nförsvarade renbetet på Furufjällen. Nu har vi ett\r\nannat problem som också visar behovet av ett\r\nsameting som fullmäktige som kan agera samlat\r\nmed de rättigheter som man har i Sverige t.ex. som\r\nfullmäktigeledamot eller fullmäktigeförsamling.</pre><pre>Nu stämmer skogsbolagen Korsnäs, MoDo och\r\nStora plus 600 bönder samerna i Härjedalen. Det\r\nkan bli en rättegång som kan ta decennier. Här vill\r\nmarkägarna få betesrätten bortförklarad. Jag tror\r\ninte att det hade fått denna omfattning om inte\r\nskogsbolagen hade skjutsat bönderna framför sig.\r\nDet är väldigt allvarligt. Det är som en kamp\r\nmellan David och Goliat. En rättegång mellan\r\nsamerna och småbönderna hade givit ett helt annat\r\nstyrkeförhållande, kanske hade en rättegång aldrig\r\nkommit till stånd om inte skogsbolagen hade stött\r\npå. Det finns ytterligare exempel.</pre><pre>De här sakerna visar vilket starkt behov det finns\r\natt få ett sameting som kan verka för samerna.\r\nNaturligtvis har de SSR och och Samiätnam, men\r\ndet räcker inte för de har inte samma rättigheter\r\nsom fullmäktigeförsamling och landsting. Det\r\nbehövs för samernas del.</pre><pre>Anf. 88 BERITH ERIKSSON (v):</pre><pre>Herr talman! Fru justitieminister! Frågan om\r\nsameting har dragits i långbänk. Justitieministern\r\nser det som en praktisk fråga: antingen delar man\r\nupp förslaget och åtgärderna i olika etapper eller\r\nsöker få ett samlat grepp vid ett tillfälle.\r\nRegeringen väljer det första alternativet, att\r\nkomma med olika förslag i etapper trots att det\r\ndelvis just var det förfaringssättet som gjorde att\r\nriksdagen gav regeringen i uppdrag att komma med\r\nett förslag till en samlad samepolitik. En kommitté\r\ntillsattes 1983. Kommittén har avslutat sitt arbete\r\noch avgivit tre betänkanden. I dessa betänkanden\r\nfinns en samlad bedömning vad avser\r\ngrundlagsbestämmelser, samelag och inrättande av\r\nett sameting.</pre><pre>Apropå den proposition om rennäringslagen som\r\näven Ragnhild Pohanka nämnde kan vi inte\r\nupprepa nu 1990 det som skedde 1971, att man\r\nantog en rennäringslag och sedan fick vänta i sex år\r\nför att behandla den proposition som utgjorde\r\nramverket för rennäringslagen.</pre><pre>Även i Norge tillsattes en utredningskommitté för\r\nen samlad samepolitik 1982. Dess arbete har, som\r\nvi har hört här, resulterat i att man inrättade ett\r\nsameting i september 1989. På vilket sätt skiljer sig\r\nutredningarna i Sverige och Norge, eller rättare\r\nsagt, vad är det i de svenska förslagen som är så\r\nsvårt och annorlunda att det vållar denna vånda och\r\nleder till en utdragen beredning?</pre><pre>Det är otillfredsställande att justitieministern i sitt\r\nsvar inte går närmare in på vilka juridiska spörsmål\r\nsom vållar bekymmer. Kanske kan vi få en närmare\r\nredogörelse här i dag.</pre><pre>Liksom Ragnhild Pohanka undrar jag om vi kan få\r\nbesked om resultatet av den svenska ILO-\r\nkommitténs arbete. Är kommitténs arbete klart, och\r\nnär kan regeringen väntas komma med förslag om\r\nSverige skall ratificera konventionen? Även om det\r\när arbetsmarknadsdepartementet som skall bereda\r\närendet kanske justitieministern kan svara om\r\narbetet står still eller om arbetet fortgår och om det\r\nkan leda till resultat under det här riksdagsåret.</pre><pre>Jag vill till slut nämna att det inte är bara 2 000\r\nsamer i Sverige, de beräknas vara 17 000.</pre><pre>Anf. 89 Justitieminister LAILA FREIVALDS\r\n(s):</pre><pre>Herr talman! I mitt svar den 22 mars redogjorde\r\njag närmare för de överväganden som måste göras i\r\njustitiedepartementet när det gäller det arbete som\r\nbedrivs med bl.a. inriktning på ett sameting. Nu har\r\njag ställts inför frågan när det kommer ett förslag\r\nfrån justitiedepartementet. Om jag har förstått\r\nsituationen rätt ämnar jordbruksutskottet avstyrka\r\nregeringens proposition om ändring i\r\nrennäringslagen m.m. Om jag har förstått det rätt\r\nkanske det också blir så att riksdagen ger\r\nregeringen till känna att man vill ha ett\r\nsammanhållet förslag angående samefrågorna. Det\r\nkanske t.o.m. kan vara så att riksdagen beslutar att\r\nsamtliga de frågor som är under beredning i\r\nregeringskansliet men också den fråga som rör bl.a.\r\nspråkfrågorna, som utredningen fortfarande\r\narbetar med men där betänkandet kommer att\r\nlämnas i november, skall ingå i det sammanhållna\r\nförslaget. I det läget, herr talman, har jag mycket\r\nsvårt att över huvud taget göra någon bedömning\r\nav när regeringen kan komma med förslag rörande\r\nsametinget.</pre><pre>Anf. 90 MARTIN OLSSON (c):</pre><pre>Herr talman! När jag skrev min interpellation i\r\nbörjan av detta riksmöte, då jag noterade att\r\nregeringen inte avsåg att lämna någon proposition\r\nom sameting under hösten, kunde jag omöjligen\r\nförutse vilken ställning jordbruksutskottets\r\nmajoritet skulle inta till rennäringspropositionen.\r\nMin interpellation tar endast upp frågan om när och\r\nom regeringen avser att framlägga förslag om ett\r\nsameting. I mitt inlägg vill jag inte onödigtvis vidga\r\ndiskussionen utanför det jag ställde frågan om. Jag\r\nvidgade det något genom att ställa frågan om hur\r\njustitieministern såg på de uppgifter som\r\nsamerättsutredningen har föreslagit att sametinget\r\nskulle ha. Jag räknade upp några av dessa. Jag sade\r\natt det skulle kunna vara av intresse -- även om det\r\ninte ingick i den egentliga frågan -- att\r\njustitieministern angav något om hur hon bedömer\r\nvilka uppgifter som ett sameting lämpligen skall\r\nkunna få.</pre><pre>Nu kan, som justitieministern har sagt, frågan\r\nkomma i ett nytt läge om det blir riksdagsbeslut så\r\nsom justitieministern nyss sade att hon beräknar att\r\ndet kan bli.</pre><pre>Frågan om samernas ställning i vårt land är en stor\r\nfråga. Samerna intar, som nämnts här, en alldeles\r\nspeciell ställning bland minoriteterna. De utgör den\r\nenda minoritet som är urbefolkning i vårt land i sitt\r\nområde. Samerättsutredningen kom fram till att\r\ndet svenska samhället har speciella skyldigheter att\r\nutnyttja naturen så att man inte hindrar\r\nmöjligheterna för den samiska kulturen i vidaste\r\nbemärkelse, alltså inte hindrar näringen, att\r\nfortleva i framtiden.</pre><pre>Dessutom är det viktigt att samerna får möjlighet\r\natt hävda sig, informera om sin situation och få\r\nförståelse för sin situation. Vad vi måste eftersträva\r\när att vi får förståelse mellan folkgrupperna, i det\r\nhär fallet mellan icke-samer och samer. Som jag\r\nsade tror jag att ett sameting skulle kunna vara ett\r\nverksamt medel för att ge samerna ett\r\nrepresentativt organ. Samerna skulle kunna föra ut\r\nsina frågor på ett sådant sätt att det ökar förståelsen\r\nför deras rättigheter och problem.</pre><pre>Utredningen föreslog införande av en\r\ngrundlagsparagraf och en samelag. Jag skulle vilja\r\nfråga hur justitieministern ser på detta, om det bör\r\nvara en komplettering av grundlagen som särskilt\r\nnämner samerna eller om vi behöver en särskild\r\nsamelag. Vi har faktiskt bara rennäringslag, ingen\r\nsamelag i dag.</pre><pre>Anf. 91 RAGNHILD POHANKA (mp):</pre><pre>Herr talman! Det var intressant att höra\r\njustitieministern säga att det är oerhört viktigt att\r\nbeakta språket. Det tycker jag också. Språket är ju\r\nen grundförutsättning för att samerna skall kunna\r\nbehålla sin kultur intakt. Det är också viktigt för\r\nderas integritet, självförtroende osv. Dock tycker\r\njag att det vore lättare om man kunde skilja ut\r\nspråket och ta ställning till detta och göra en vidare\r\nbearbetning här än att, som nu, plocka sönder det\r\nhela i en rennäringsproposition, en proposition om\r\nfjällnära skogar och en om ett sameting och en\r\nsamelag. Just de här propositionerna kom\r\nsamtidigt. Därför kan det gå att överblicka dem och\r\nse hur de förhåller sig till varandra. Men i övrigt\r\nbehöver man se till helheten för att kunna göra en\r\nriktig bedömning.</pre><pre>Beträffande ILO-konventionen vill jag säga att det\r\nvore en skam för landet om Sverige inte ratificerade\r\ndenna. Jag vill gärna ha ett besked också om hur\r\ndet arbetet fortlöper.</pre><pre>Sedan vill jag säga att jag har ett papper här där det\r\nstår Berith Eriksson ca 20 000. Om jag nu sade\r\n2 000 tar jag härmed naturligtvis tillbaka det.</pre><pre>Anf. 92 BERITH ERIKSSON (v):</pre><pre>Herr talman! Den aktuella kommittén har avslutat\r\nsitt arbete med språkfrågorna. Såvitt jag vet har det\r\nännu inte kommit något betänkande. I likhet med\r\nMartin Olsson skulle också jag vilja veta vilka\r\nfrågor som vållar särskilda bekymmer. Jag skulle\r\näven vilja ha ett besked om hur arbetet med ILO-\r\nkonventionen fortskrider.</pre><pre>Om man ser på samefrågan i ett historiskt\r\nperspektiv kan man konstatera att det vid de flesta\r\nintressekonflikter vad gäller mark-, jakt- och\r\nfiskefrågor har varit samernas intressen som har\r\nfått vika. Vi har nu nått en gräns. Ett\r\ntillbakaträngande av de samiska näringsintressena\r\nkommer nämligen att stå i direkt motsättning till\r\nvår uttalade ambition att levandehålla och utveckla\r\nden samiska kulturen. Det är inte längre en\r\nframkomlig väg att låta samiska intressen vika om\r\nvi samtidigt skall ge möjligheter till fortlevnad för\r\nden samiska kulturen. Vi kan inte krypa undan\r\ndetta faktum. Alla måste vi se och ta ställning till\r\nden här problematiken. Vid det ställningstagandet\r\när det speciellt viktigt att ha en samlad samepolitik.</pre><pre>Anf. 93 Justitieminister LAILA FREIVALDS\r\n(s):</pre><pre>Herr talman! Till Martin Olsson vill jag säga att\r\ngrundlagsfrågan och frågan om en samelag hänger\r\nihop med själva frågan om ett sameting. Dessa\r\nfrågor ingår i en pågående beredning liksom frågan\r\nom de uppgifter som sametinget skall ha. Jag har\r\ndärför svårt att i dag gå in på vilka lösningarna\r\nkommer att bli i slutändan -- särskilt mot bakgrund\r\nav den eventuellt nya situation som vi då befinner\r\noss i, i och med riksdagens ställningstagande till den\r\nproposition som redan är framlagd.</pre><pre>Till Ragnhild Pohanka vill jag säga att ILO-\r\nkonventionen är föremål för beredning i\r\nregeringskansliet. Det är\r\narbetsmarknadsdepartementet som arbetar på ett\r\nförslag på den delen.</pre><pre>Berith Eriksson undrar vilka frågor av juridisk\r\nkaraktär det är som närmare behöver övervägas.\r\nSom jag sade i mitt svar den 22 mars i år gäller det\r\nbl.a. vilken offentligrättslig ställning ett sameting\r\nskall kunna få. Kommitténs förslag innebar ju att ett\r\nsameting skulle vara en statlig myndighet\r\nunderställd regeringen. Det kan man ha vissa\r\nsynpunkter på, och det hade också\r\nremissinstanserna. Men något alternativ till det\r\nförslaget fanns inte. Det är bl.a. det vi överväger.\r\nVi försöker alltså finna alternativ.</pre><pre>Anf. 94 MARTIN OLSSON (c):</pre><pre>Herr talman! Jag har förståelse för att\r\njustitieministern inte nu kan ge några klara svar\r\nbeträffande planeringen. Det kan ju bli ett\r\nriksdagsbeslut om det finns en hemställan till\r\nregeringen om att denna skall lägga fram förslag till\r\nen samlad samepolitik. Jag förstår att det kan finnas\r\nandra lösningar och att det här måste diskuteras och\r\növervägas noga. Egentligen borde Norge, som\r\nredan har inrättat ett sameting, kunna ge oss en\r\nvägledning när det gäller att lösa dessa problem.</pre><pre>Samerättsutredningen lösning var visserligen ett\r\nsameting med offentligrättslig ställning. Vi talar om\r\nen statlig myndighet. Men sametinget skall, enligt\r\ndet här förslaget, utses av samerna. Det är därför\r\nbara formellt som man talar om en myndighet. Det\r\när samerna som har att utse de här ledamöterna.\r\nMen på grund av vissa uppgifter kan man tala om\r\nmyndighetsutövning. Därmed kan man kalla det\r\nhär för en statlig myndighet.</pre><pre>Jag inser att detta kan vara förenat med vissa\r\nproblem. Men inte kunde jag tro att det skulle vara\r\nså svårt att lösa problemen. Fortfarande, alltså mer\r\nän ett år efter det att utredningen lagt fram sina\r\nförslag, har man i departementet inte lyckats\r\nkomma fram till en lösning.</pre><pre>Då det gäller övriga frågor som är aktuella på det\r\nsamiska området vill jag, om nu diskutionen\r\nutvidgas till att vara en samediskussion i stort, säga\r\natt den aktuella utredningen om några veckor\r\nkommer att lägga fram förslag till en språklag m.m.\r\nDå hoppas jag att det skall vara möjligt för\r\nregeringen att få en så pass snabb behandling av det\r\nsenaste betänkandet, som alltså kommer den 21\r\nnovember, att det går att åstadkomma en samlad\r\nsamepolitisk proposition som framläggs utan\r\nsärskild tidsutdräkt.</pre><pre>Hur samerna ser på det här framgår av en skrivelse\r\nfrån samernas nationalråd till, tror jag, regeringen\r\nför knappt en månad sedan. I skrivelsen fastslås\r\nvikten av en samlad samepolitik. Det står så här:</pre><pre>Statens samepolitik i dag skapar utrymme för\r\ntvehågsenhet och ett slags vakuum. Den svenska\r\nfolkopinionen har en annan syn på hur den statliga\r\nsamepolitiken skall vara utformad. Tidpunkten är\r\nnu inne för att ta det samlade grepp som är i\r\nsamklang med denna opinion. Det borde därför\r\nligga i regeringens intresse och ansvar att skapa\r\ndessa förutsättningar. Det är ett samlat samiskt\r\nkrav.</pre><pre>I många frågor i vårt samhälle då det gäller t.ex.\r\nrennäringslagen står ju olika gruppers intressen\r\nmot varandra. Men det gäller inte just detta med ett\r\nsameting. Ingen är ju emot att samerna får det\r\nforum som ett sameting skulle vara.</pre><pre>Anf. 95 BERITH ERIKSSON (v):</pre><pre>Herr talman! Liksom Martin Olsson undrar jag om\r\ninte Norges sätt att lösa sådana här problem kunde\r\nvara en vägledning för oss Sverige. Det handlar\r\nalltså om länder som är lika varandra i andra\r\navseenden. Länderna har ju ungefär samma\r\nlösningar på ett och samma problem.</pre><pre>Sverige har, i jämförelse med Norge, varit mycket\r\neffektivare när det gäller att sprida\r\nsamebefolkningen över landet. I Norge, Finland\r\noch Sovjet finns merparten av den samiska\r\nbefolkningen fortfarande kvar i sitt ursprungliga\r\nlandområde.</pre><pre>Jag beklagar alltså att Laila Freivalds inte med ett\r\nord berör ILO-konventionen och det arbetet.</pre><pre>Överläggningen var härmed avslutad.</pre><pre>\r\n12 § Svar på interpellation 1990/91:35 om\r\nbrottsförebyggande verksamhet och prioriterad\r\nbrottsbekämpning</pre><pre>Anf. 96 Justitieminister LAILA FREIVALDS\r\n(s):</pre><pre>Herr talman! Hans Göran Franck har i en\r\ninterpellation ställt tre frågor till mig om\r\nbrottsförebyggande verksamhet och prioriterad\r\nbrottsbekämpning. Han har frågat hur regeringen\r\nvill förstärka den förebyggande verksamheten och\r\nom den tidigare prioriteringen av ekobrott,\r\nvåldsbrott och narkotikabrott i\r\nbrottsbekämpningen står fast. Vidare har han\r\nfrågat vilka åtgärder regeringen avser att vidta för\r\natt intensifiera beivrandet av den ekonomiska\r\nbrottsligheten, däri inräknat miljöbrotten.\r\nSlutligen har han frågat på vilket sätt regeringen vill\r\nverka för en skärpt bekämpning av brottsligheten\r\nmed en rasistisk och invandrarfientlig bakgrund.</pre><pre>Jag vill först erinra om att riksdagen helt nyligen\r\nhar behandlat den proposition (prop. 1989/90:155)\r\nom förnyelse inom polisen som regeringen på\r\ncivilministerns föredragning lade fram i våras.\r\nPropositionen innehåller bl.a. förslag till riktlinjer\r\nför polisens arbete. Förslagen innebär att polisens\r\narbete skall inriktas mera på att förebygga och\r\nförhindra brott. Vidare skall en fortsatt prioritering\r\nske av kampen mot våldsbrottslighet och\r\nnarkotikabrottslighet. Även bekämpandet av\r\nekonomisk brottslighet, särskilt sådan som hotar\r\nstora samhälleliga värden, skall enligt regeringens\r\nförslag prioriteras. Miljöbrottslighet nämns här\r\nsom exempel.</pre><pre>I fråga om de grundläggande prioriteringar som\r\nskall gälla för polisens arbete för i första hand nästa\r\nbudgetår gjorde regeringen följande bedömning i\r\npropositionen. Polisen bör särskilt inrikta sin\r\nverksamhet på åtgärder som går ut på att värna om\r\nmänniskornas trygghet till liv, hälsa, integritet och\r\npersonlig egendom. Som ett uttryck för detta och\r\nsom ett led i ansträngningarna att nå det\r\nkriminalpolitiska målet att minska brottsligheten\r\nbör det ske en ökad inriktning mot\r\nbrottsförebyggande åtgärder i vid mening och mot\r\nbrottsförhindrande åtgärder. En större andel av de\r\ntotala polisresurserna bör således, enligt vad som\r\nförordades i propositionen, tas i anspråk för den\r\npreventiva verksamheten. I propositionen\r\nuttalades vidare att ett brett förebyggande\r\npolisarbete i många fall är det sätt som på sikt ger\r\nbäst resultat när det gäller att komma till rätta med\r\ngatuvåld, ungdomsbrottslighet,\r\nnarkotikahantering, skadegörelse och andra slag av\r\nkriminalitet och ordningsstörningar som tilldrar sig\r\nkriminalpolitiskt intresse.</pre><pre>Justitieutskottets majoritet ställde sig vid\r\nriksdagsbehandlingen bakom regeringens förslag\r\ntill riktlinjer för polisens arbete. Riksdagen följde\r\nutskottsmajoriteten och har således godkänt de av\r\nregeringen föreslagna riktlinjerna för polisens\r\narbete.</pre><pre>När det så gäller Hans Göran Francks första fråga\r\nanser jag att det framgår tillräckligt klart av\r\npolispropositionen hur regeringen vill förstärka den\r\nbrottsförebyggande verksamheten. Där sägs att det\r\ni första hand är en fråga för polisen att avgöra vilka\r\nmetoder som bör användas för att förverkliga\r\nprioriteringen i riktning mot en ökad preventiv\r\nverksamhet, men att det är en naturlig sak att den\r\nallmänna övervakningsverksamheten i dess olika\r\nformer måste utvecklas och öka. Särskild\r\nuppmärksamhet måste därvid ägnas åt ungdomar\r\nsom är i riskzonen för att dras in i kriminalitet och\r\nåt vaneförbrytare och andra som svarar för en\r\nförhållandevis stor del av brottsligheten. Vidare\r\nsägs det bl.a. att ett framgångsrikt\r\nbrottsförebyggande arbete förutsätter ett nära\r\nsamarbete med andra myndigheter och organ, t.ex.\r\nskolan, socialtjänsten, folkrörelserna och\r\nföreningslivet.</pre><pre>Det brottsförebyggande arbetet vid sidan av\r\npolisens är alltså enligt regeringens mening också\r\nviktigt. I årets budgetproposition (prop.\r\n1989/90:100 bil. 4 s. 31 f.) har riksdagen fått en\r\nnärmare redovisning av detta arbete.</pre><pre>Jag vill här tillägga att det är en uppgift för\r\nvåldskommissionen, vars arbete skall vara avslutat\r\ni dagarna, att inventera idéer och uppslag till lokala\r\ninsatser mot våldsbrottsligheten samt att sprida\r\nkännedom om dessa och stimulera till nya initiativ\r\noch verksamhetsformer. Vidare vill jag peka på att\r\nden kommitté som nyligen har tillsatts för att göra\r\nen översyn av det allmännas insatser vid brott av\r\nunga har fått i uppdrag att behandla vissa frågor\r\nsom rör arbetet med att förebygga\r\nungdomsbrottslighet. Det gäller bl.a. frågan om\r\nregistrering av brottsmisstankar mot barn under 15\r\når och om möjligheterna att förbättra samarbetet\r\nmellan polisen och de sociala myndigheterna.</pre><pre>När det sedan gäller prioriteringen i\r\nbrottsbekämpningen anser jag att det av\r\npolispropositionens behandling klart framgår att\r\nprioriteringen av narkotikabrottsligheten, den\r\nekonomiska brottsligheten och våldsbrottsligheten\r\nfortfarande skall gälla. Riksdagen har avvisat de\r\nförslag om annan prioritering som förts fram av\r\nsåväl moderaterna som centerpartisterna i\r\njustitieutskottet.</pre><pre>Med anledning av Hans Göran Francks andra fråga\r\nvill jag först säga att jag delar hans uppfattning om\r\nhur angeläget det är att bekämpa den ekonomiska\r\nbrottsligheten. De riktlinjer för arbetet mot denna\r\nbrottslighet som riksdagen ställde sig bakom år\r\n1985 ligger fast. Det innebär att regeringen i sitt\r\narbete strävar efter bl.a. att lagstiftning och\r\nkontrollsystem skall utformas med sikte på att\r\nutgöra ett stöd för den seriösa\r\nnäringsverksamheten och att kontrollpolitiska\r\naspekter skall beaktas i samband med att ny\r\nlagstiftning införs eller att äldre lagstiftning\r\nreformeras.</pre><pre>Inte minst den skattereform som träder i kraft vid\r\nårsskiftet liksom de övriga förändringar som pågår\r\npå skatteområdet kommer att få effekter som gör\r\njordmånen för ekonomisk brottslighet mindre\r\ngynnsam.</pre><pre>När det gäller pågående arbete kan jag i övrigt\r\nnämna att regeringen helt nyligen har lagt fram en\r\nproposition med förslag till ny lagstiftning om\r\ninsiderhandel (prop. 1990/91:42). Förslaget\r\ninnebär en utvidgning av förbudet mot sådan\r\nhandel på värdepappersmarknaden.</pre><pre>Regeringen har vidare helt nyligen tillsatt en\r\nutredning för att göra en översyn av\r\naktiebolagslagen. Utredningsuppdraget omfattar\r\nbl.a. frågan om revisorernas roll i aktiebolag och\r\nandra sådana frågor som har stor betydelse för\r\nbekämpningen av den ekonomiska brottsligheten.</pre><pre>Vidare vill jag erinra om att riksdagen har förordat\r\natt en utredning tillsätts med ett övergripande\r\nuppdrag att föreslå samordnade åtgärder, som är\r\nägnade att hejda den oroväckande utvecklingen i\r\nfråga om konkurser. Frågan bereds för närvarande\r\ni industridepartementet.</pre><pre>På miljöområdet vill jag peka på att kommittén om\r\növersyn av miljöskyddslagstiftningen, som skall\r\navge ett principbetänkande i början av år 1991, fått\r\ni uppdrag att utreda hur de olika lagarna som gäller\r\nmiljöskydd skall kunna bli effektivare i arbetet för\r\nen bättre miljö. Översynen omfattar även\r\nregleringen av straff och andra sanktioner vid\r\növerträdelser. Utredningen bör, som jag ser det,\r\nkunna ge regeringen det underlag som behövs för\r\natt ta ställning till hur bekämpningen av den\r\nekonomiska brottsligheten på miljöområdet skall\r\nkunna bli effektivare.</pre><pre>När det gäller bekämpningen av den ekonomiska\r\nbrottsligheten vill jag betona att det är viktigt med\r\nmedvetenhet om problemen och kunskap om vilka\r\nmöjligheter lagstiftningen ger att ingripa. Detta\r\ngäller inte bara myndigheterna utan även t.ex. de\r\nfackliga organisationerna. Regeringen har här tagit\r\ninitiativ för att bidra till ett ökat engagemang i dessa\r\nfrågor.</pre><pre>När det slutligen gäller Hans Göran Francks tredje\r\nfråga delar jag naturligtvis hans uppfattning om att\r\nden brottslighet som förekommit med\r\ninvandrarfientlig bakgrund är allvarlig. Jag vill\r\nbetona att redan vår nuvarande strafflagstiftning\r\nger verktyg som når långt när det gäller att ingripa\r\nmot företeelser som är ett uttryck för rasism eller\r\ninvandrarfientlighet. Men självfallet är det\r\nangeläget att arbetet på att motverka sådana\r\nföreteelser går vidare.</pre><pre>Jag vill här erinra om att regeringen i våras i en\r\nproposition (prop. 1989/90:86) redovisade sin\r\nbedömning av förekomsten i Sverige av\r\ndiskriminering på etnisk grund och behovet av\r\nåtgärder i syfte att främja goda etniska relationer i\r\nvårt land. Av propositionen framgår att arbetet på\r\natt förebygga och motverka rasism och\r\ninvandrarfientlighet måste bedrivas brett och på\r\nolika plan, bl.a. genom en fortsatt aktiv\r\nvälfärdspolitik och genom opinionsbildning.</pre><pre>I enlighet med vad regeringen förutskickade i\r\npropositionen har nyligen en särskild utredare\r\ntillkallats, justitiekanslern Hans Stark, med uppgift\r\natt bl.a. bedöma vilka alternativ som kan finnas för\r\natt genom lagstiftning utöka skyddet mot\r\norganisationer som i sin verksamhet främjar och\r\nuppmanar till rasdiskriminering. I\r\nutredningsdirektiven sägs att man också bör\r\növerväga möjligheten att skärpa nuvarande\r\nlagstiftning så att även bildandet, deltagandet i och\r\nstödjandet av rasistisk verksamhet kriminaliseras.\r\nÄven andra lagstiftningsalternativ skall kunna\r\növervägas, allt i syfte att förstärka samhällets skydd\r\nmot rasistisk verksamhet. Utredningen skall vara\r\nklar före utgången av år 1992.</pre><pre>Som jag ser det bör utredningen kunna ge underlag\r\nför att bedöma möjligheterna att genom\r\nlagstiftningsåtgärder skärpa bekämpningen av\r\nföreteelser av det slag som Hans Göran Franck har\r\ntagit upp.</pre><pre>Slutligen vill jag peka på att en särskild utredare\r\nhelt nyligen, på regeringens uppdrag, sett över vissa\r\nfrågor om närradions regelverk (SOU 1990:70).\r\nUtredningsmannen har föreslagit olika åtgärder för\r\natt öka möjligheterna att ingripa mot rasism i\r\nnärradion. Förslagen remissbehandlas för\r\nnärvarande.</pre><pre>Anf. 97 HANS GÖRAN FRANCK (s):</pre><pre>Herr talman! Jag tackar för det utförliga svaret på\r\nmin interpellation från den 4 oktober.</pre><pre>Jag tar fasta på Laila Freivalds besked om\r\nprioriteringen i brottsbekämpningen av den mest\r\nallvarliga brottsligheten, varav den ekonomiska\r\nbrottsligheten utgör en mycket betydande del.</pre><pre>Jag konstaterar att Laila Freivalds i dag -- till\r\nskillnad från en interpellationsdebatt för något år\r\nsedan -- inte har någon invändning mot min\r\nbeskrivning i interpellationen, att insatserna vid\r\nbekämpande av ekobrottsligheten sackat efter.\r\nRedan i budgetpropositionen 1988/89 kunde detta\r\nkonstateras. Därefter har ingen förbättring skett.\r\nSåväl forskare på området som praktiskt\r\nverksamma åklagare och poliser betygar det\r\nmotsatta förhållandet.</pre><pre>En stor del av Laila Freivalds svar handlar om\r\npågående och aviserade utredningar. Självfallet\r\nbehövs dessa utredningar. Det gäller att genomföra\r\nsådana utredningar som kan leda till förslag och\r\nbeslut och som får betydelse i det praktiska\r\nrättslivet.</pre><pre>De undersökningar som docent Hans Gunnar\r\nAxberger och BRÅ-forskaren Dan Magnusson\r\ngenomfört om ekobrottsligheten är varken positiva\r\neller uppmuntrande. Många förslag har aldrig lett\r\ntill lagstiftning, och åtskilliga lagar har aldrig\r\ntillämpats eller har fått små praktiska verkningar.\r\nDetta gäller bl.a. företagsboten, rådgivarlagen,\r\nbulvanlagen, ekodomstolarna och näringsförbudet.</pre><pre>Nyligen framhöll en kommissarie vid\r\nStockholmspolisen att ekoroteln har en jättehög\r\nmed 1 200 ärenden som väntar på att bli utredda.\r\nVågen av konkurser och skalbolagshärvor har gjort\r\natt antalet ärenden de senaste åren ökat lavinartat.\r\nEko- och skatteroteln, som gått samman för en tid\r\nsedan, skulle ha haft minst ett 70-tal\r\nbefattningshavare, men personalen har minskat\r\nmed ca 20 personer. Andra rättsliga instanser har\r\nliknande problem. Ärenden blir outredda, åtal\r\nväcks inte, preskriptioner inträder i alltför stor\r\nutsträckning.</pre><pre>Problemen när det gäller brottslighet med en\r\nrasistisk och invandrarfientlig bakgrund är också\r\nmycket stora och likaså underskattade.\r\nDiskrimineringsutredaren Kjell Öberg gjorde i en\r\nstatlig utredning en omfattande kartläggning av\r\ndenna brottslighet för tiden 1973--1983. Han kunde\r\nkonstatera att anmälningar i stor omfattning\r\navskrevs i strid med gällande författningar, vilket\r\nberodde på bristande kompetens och\r\nkvalifikationer, intresse och resurser. För tiden\r\n1984--1987 har rikspolisstyrelsen gjort en\r\nutredning, som visade att det begicks 2 000 brott\r\nmed rasistiska och främlingsfientliga inslag. Men\r\ndet konstaterades också att detta inte gav den\r\nverkliga bilden; mörkertalet är mycket stort.</pre><pre>Rikspolisstyrelsen lade fram en rad förslag, som\r\nknappast har realiserats i någon nämnvärd\r\nutsträckning. Bland förslagen märktes intensifierad\r\nbrottspaning efter personer som bedriver brott av\r\ndetta slag, exempelvis brevterror.</pre><pre>Man kan sålunda konstatera att det finns mycket\r\nstora svårigheter då det gäller beivrandet av\r\nekobrott och invandrarfientlig brottslighet. Skälet\r\ntill detta är av allt att döma att dessa typer av\r\nbrottslighet är kontroversiella till skillnad från\r\nnarkotikabrott och våldsbrott, vilket lett till den\r\npolitiska återhållsamheten. Det är därför ingen\r\növerraskning att närmare 500 poliser är engagerade\r\ni utredning om narkotika, över 600 om våldsbrott\r\nmedan mindre än hälften är engagerade i utredning\r\nom ekobrott.</pre><pre>Det är nödvändigt att rättsväsendet, främst polis-\r\noch åklagarverksamheten, tillförs både kvantitativa\r\noch framför allt kvalitativa förstärkningar. De\r\nuppgifter jag nyss nämnde ger också anledning till\r\natt göra vissa omfördelningar inom den\r\nprioriterade brottsbekämpningen.</pre><pre>Min uppfattning är dessutom att inte bara\r\nvåldsbrottslighet med rasistisk och\r\ninvandrarfientlig bakgrund utan också all annan\r\nbrottslighet av detta slag skall prioriteras i\r\nbrottsbekämpningen.</pre><pre>I rikspolisstyrelsens undersökning konstaterades\r\natt olika slag av brottslighet innefattar rasistiska\r\nmotiv. Skadegörelse och stöldbrott är de vanligast\r\nförekommande.</pre><pre>BRÅ har haft regeringens uppdrag att utvärdera\r\nekobrottsligheten inom sju olika branscher,\r\nnämligen restaurangbranschen, taxi- och\r\nåkeribranscherna, bilreparationsbranschen, ROT-\r\nsektorn inom byggbranschen samt\r\nmåleribranschen. Till detta har senare kommit\r\nhyres- och fastighetsbranschen. Utvärderingen är\r\navslutad inom kort, utom beträffande den senare\r\nbranschen. Detta bör ge anledning till att\r\ngenomföra den skärpta och intensifierade\r\nbrottsbekämpning i praktiken, som jag efterlyser i\r\ninterpellationen. BRÅ-utredaren Dan\r\nMagnusson har redovisat sin syn på\r\nekobrottsligheten i två skrifter. Han framlägger en\r\nrad konkreta förslag, som jag och andra s-\r\nledamöter till en del motionerat om vid flera olika\r\ntillfällen.</pre><pre>En punkt vill jag särskilt nämna, nämligen\r\nMagnussons konstaterande att det inte finns\r\nnågonting som talar för att ekobrottsligheten skulle\r\nvara mer utbredd i de sju branscherna än i andra.\r\nDet bör beaktas i den fortsatta verksamheten då det\r\ngäller att skärpa kampen mot den ekonomiska\r\nbrottsligheten.</pre><pre>Anf. 98 Justitieminister LAILA FREIVALDS\r\n(s):</pre><pre>Herr talman! När det gäller prioriteringar i\r\npolisverksamheten vill jag peka på att regeringen i\r\njuni i år i sina direktiv till rikspolisstyrelsen om\r\nfördjupade anslagsframställningar har begärt att\r\ndet varje år skall redovisas statistik som belyser hur\r\npolisen svarar upp mot statsmakternas\r\nprioriteringsbeslut. Det har givetvis betydelse även\r\nför hur man använder sina resurser inom de\r\nprioriterade områdena.</pre><pre>Den nyligen tillsatta åklagarutredningen, som Hans\r\nGöran Franck själv är ledamot i, skall också\r\nkomma in på frågor om prioriteringar vid\r\nbrottsbekämpningen, varvid den typ av synpunkter\r\nsom Hans Göran Franck anför här kan\r\nomhändertas.</pre><pre>I ett avseende vill jag något säga emot Hans Göran\r\nFranck. Det gäller påståendet att den lagstiftning\r\nsom var en följd av ekokommissionens omfattande\r\narbete inte har haft några effekter, att den inte\r\ntillämpas i någon större utsträckning. Jag vill ändå\r\nvarna för slutsatsen att den lagstiftningen skulle\r\nsakna betydelse. Det är nog svårt att utesluta, i\r\nvarje fall när det gäller en del av den lagstiftningen,\r\natt det innebär en rejält preventiv effekt att den\r\nfinns.</pre><pre>Anf. 99 HANS GÖRAN FRANCK (s):</pre><pre>Herr talman! Jag vill inte påstå att den lagstiftning\r\nsom har beslutats när det gäller ekobrottsligheten\r\ninte har haft några effekter -- som Laila Freivalds\r\nsade. Däremot vill jag peka på att inom ett flertal\r\nområden har lagstiftningen haft ingen eller liten\r\neffekt. Det gäller områden där det har inneburit en\r\nnackdel att man inte har kunnat bruka dessa lagar\r\nmer. Men detta har också berott på att lagarna inte\r\nhar varit tillräckligt bra och tillräckligt skärpta för\r\natt kunna brukas i brottsbekämpning.</pre><pre>Bland forskare och även bland praktiskt\r\nverksamma jurister råder en ganska stor\r\nsamstämmighet om att bekämpandet av den\r\nekonomiska brottsligheten har sackat efter under\r\nden senaste femårsperioden. Det är ju bra att\r\njustitieministern nu tar fasta på en hel del nya idéer\r\noch nya förslag och också hänvisar till bl.a.\r\nåklagarutredningen.</pre><pre>Om jag till slut skall säga någonting ytterligare\r\npositivt, så är det att en viss förändring i\r\ninställningen håller på att ske inom företagarleden.\r\nMan talar numera om att det är viktigt att skärpa\r\nde etiska reglerna. Och från fackföreningsrörelsens\r\nsida har man tagit nya tag för information i syfte att\r\nskapa ökad medvetenhet om betydelsen av att\r\nbekämpa den ekonomiska brottsligheten. På den\r\npunkten vill jag ge justitieministern en honnör -- för\r\natt det har blivit ett anslag på 100 000 kr. till LO-\r\ndistriktet i Stockholms län. Men jag talade med\r\nRoland Larsson härförleden. Han var ju glad för att\r\nman får det här anslaget, men han sade att det var\r\nför litet. Och vi får väl återkomma när det kan visas\r\natt det här ger effekter.</pre><pre>Överläggningen var härmed avslutad.</pre><pre>13 § Svar på interpellation 1990/91:25 om\r\nersättningar för resekostnader med egen bil</pre><pre>Anf. 100 Statsrådet ERIK ÅSBRINK (s):</pre><pre>Herr talman! Karin Israelsson har frågat mig om\r\njag är beredd att upphäva beskattningsreglerna för\r\nreseersättning med bil och förändra\r\nmervärdebeskattningen för drivmedel samt om jag\r\ntänker initiera omförhandlingar av statens reseavtal\r\nsåvitt gäller ersättningar för resor med egen bil.</pre><pre>I dag gäller såvitt avser avdrag för kostnader för\r\nresor med egen bil i tjänsten att arbetstagaren kan\r\nfå ersättning från arbetsgivaren för bilkostnader\r\nmed 12 kr. per mil utan att några\r\nskattekonsekvenser uppkommer. När beslutet om\r\ndessa regler fattades av riksdagen i våras var\r\nriksdagen givetvis medveten om att den samtidigt\r\nbeslutade breddningen av mervärdeskatten skulle\r\nmedföra bensinprishöjningar. Beloppet om 12 kr.\r\när därför anpassat till denna omständighet.\r\nKostnaderna för bl.a. drivmedel har sedan\r\nbeloppet bestämdes också stigit på grund av\r\nhändelserna i Mellersta Östern. Den senaste tiden\r\nhar kostnaderna för drivmedel på nytt sjunkit\r\nnågot. Det är för närvarande omöjligt att bedöma\r\nom den kvarvarande prishöjningen kommer att bli\r\nbestående under en längre tid. Jag är för dagen\r\ndärför inte beredd att föreslå någon ändring av\r\ndenna bestämmelse.</pre><pre>Karin Israelsson har vidare frågat mig om jag vill\r\nförändra mervärdebeskattningen av drivmedel.\r\nSom bakgrund till frågeställningen vill jag nämna\r\nföljande: De marginalskattesänkningar som\r\nskattereformen medför finansieras till stor del av\r\nett breddat skatteunderlag. En likformig\r\nbeskattning kräver att det utgår mervärdeskatt på\r\nså gott som alla varor och tjänster. Drivmedel kan\r\ninte undantas från denna regel. Jag är således inte\r\nberedd att föreslå några förändringar beträffande\r\ndenna fråga.</pre><pre>I fråga om reseersättningar påstår Karin Israelsson\r\natt statens reseavtal inte har omförhandlats i år.</pre><pre>Frågor om de statsanställdas anställnings- och\r\narbetsvillkor, bl.a. resekostnadsersättningar, tillhör\r\ncivildepartementets ansvarsområde. Jag har därför\r\ninhämtat följande upplysningar från civilministern.</pre><pre>Karin Israelssons påstående stämmer inte. Statens\r\narbetsgivarverk (SAV) och de statsanställdas\r\nhuvudorganisationer träffade den 19 mars 1990 ett\r\nnytt bilersättningsavtal (BEA) som ersatte tidigare\r\ngällande avtal.</pre><pre>Tjänstemän som regelmässigt använder den egna\r\nbilen i verksamheten och därför har s.k.\r\nbilmedgivande fick genom det nya avtalet en\r\nhöjning av ersättningen med 20 % retroaktivt\r\nfr.o.m. den 1 januari 1990.</pre><pre>Ersättningen till de tjänstemän som använder egen\r\nbil mera sporadiskt när bil är det lämpligaste\r\nfärdmedlet är däremot oförändrad sedan den 1 juli\r\n1989.</pre><pre>Med anledning av de höjda bensinpriserna i\r\nsamband med konflikten mellan Irak och Kuwait\r\npåkallade ett par av de statsanställdas\r\nhuvudorganisationer förhandlingar om höjning av\r\nbilersättningen. Förhandlingarna föranledde\r\nemellertid ingen ändring av ersättningen.</pre><pre>Avtalet har därefter sagts upp av\r\narbetstagarorganisationerna med verkan fr.o.m.\r\nden 1 januari 1991. Hittills har en av\r\norganisationerna överlämnat yrkanden med förslag\r\ntill nya ersättningsbelopp m.m.</pre><pre>Förhandlingar mellan SAV och\r\narbetstagarorganisationerna har ännu inte\r\npåbörjats. Vilket resultat förhandlingarna kan leda\r\nfram till är det för närvarande omöjligt att säga\r\nnågot om.</pre><pre></pre><pre>Anf. 101 KARIN ISRAELSSON (c):</pre><pre>Herr talman! Jag ber att få tacka statsrådet för\r\nsvaret på min fråga. Interpellationssvaret gör inte\r\nnågon människa glad. Än mindre blir bilägarna i\r\nvårt land glada över regeringens inställning till de\r\nhöga bensinpriserna och de märkliga\r\nbeskattningsreglerna. Det finns inte ett ord i svaret\r\nom att regeringen beklagar den effekt som de\r\nkraftigt höjda påslagen för bilismen orsakar\r\nsvenska folket. Det är inte ett ord till tröst för alla\r\nde glesbygdsbor som trodde på regeringens\r\nbudskap att hela Sverige skall leva. Nu får de i\r\nstället uppleva att de straffas för sitt val av\r\nbostadsort. Inte ett ord offrar regeringen på alla de\r\nkvinnor som så svårt drabbas av fördyringarna att\r\nde får betala för att klara arbetet.</pre><pre>Låt mig få berätta om en distriktssköterskas nya\r\nsituation. Det kunde lika gärna ha varit en\r\nhemsamarit eller en avbytare. Det är motorförarna\r\nsom i en tidning har räknat fram vad de nya\r\nförslagen innebär för distriktssköterskan. Hon får\r\nvarje månad betala 147 kr. i skatteökning för att\r\nhon använder egen bil i tjänsten. Bilersättningen\r\nmotsvarar inte den verkliga kostnaden, och det\r\ninnebär ytterligare förluster. Jag kan också ta min\r\negen situation. Jag får betala mellan 400 och 800 kr.\r\nper månad i skatt på grund av att jag bor ca 20 mil\r\nfrån flygplatsen. Visserligen får jag en\r\nskattesänkning nästa år, men fortfarande drabbas\r\njag och alla andra som bor som jag av de nya\r\nreglerna för bilersättning och höjda bensinpriser.</pre><pre>I Västernorrlands län har man räknat ut att det\r\nkostar 40 kr. per mil för landstinget att ordna en\r\nleasingbil för en distriktssköterska.</pre><pre>Familjer som valt att bo utanför tätorten och har\r\nlånga avstånd till affärer och andra\r\nserviceinrättningar blir de stora förlorarna med det\r\nnya skattesystemet. I min kommun har\r\nAmmarnäsborna 25 mil till närmaste BB och 9 mil\r\ntill läkare, biograf och högstadium. Till detta\r\nkommer momspåslaget som snabbt försämrar\r\nvillkoren när bensinpriserna stiger. I går kunde TV-\r\nAktuellt rapportera om att 10 kr. per liter bensin\r\ninte är otänkbart om krisen i Persiska viken övergår\r\ni krig. Inte ens det får väl regeringen att reagera.</pre><pre>I samma tidning beskrivs vad som händer med den\r\nbilist som har tillgång till tjänstebil. Han är\r\nhöginkomsttagare och naturligtvis man. Han får\r\nskatta för sin bil med 35 %, och i exemplet\r\ntillkommer en inkomst på 52 150 kr. ovanpå lönen.\r\nHan får en lägre månadskostnad med 367 kr. per\r\nmånad jämfört med i år. Vinnarna efter\r\nskatteomläggningen är höginkomsttagare med\r\ntjänstebil. Förlorarna är distriktssköterskorna. Det\r\när dagens sanning i klartext. Den viktiga\r\npersonalen inom hälso- och sjukvården slås ut\r\ngenom skatteomläggningen och de ökade\r\nbilkostnaderna. Däremot skyddar\r\ntjänstebilsförmånerna höginkomsttagarna. Var\r\nfinns den fördelningspolitiska profilen i regeringens\r\nskatteomläggning? På vilket sätt tänker regeringen\r\nslå vakt om landsbygdsboendet så att\r\nbilkostnaderna blir rimliga?</pre><pre>Den fördelningspolitiska profilen saknas helt. Jag\r\nförstår de kvinnliga riksdagsledamöterna från de\r\nnorra länen som kräver rättvisa för kvinnorna i\r\ndenna fråga. Däremot känner jag mig starkt oroad\r\növer Kvinnoförbundets ordförande Margareta\r\nWinbergs uttalande enligt Sydsvenska Dagbladet:\r\n''Hur länge skall vi låta folk bo där de vill och låta\r\nsamhället subventionera deras boende?'' Det var\r\nbilåkandet som hon ville klämma åt. Nog känns det\r\nskrämmande med en socialdemokrati som så starkt\r\nförtrycker de grupper som inte representerar\r\nhöginkomsttagarna och som valt att bo där de trivs\r\noch där barnen har en bra miljö. Varför skall de nu\r\nstraffas så hårt?</pre><pre>Jag är alltså djupt besviken över regeringens brist\r\npå medkänsla. Än mer förvånad är jag över bristen\r\npå solidaritet med svaga grupper. Kom bara inte\r\nmed beskedet att allt skall bli bra efter den 1 januari\r\n1991. Då skall, säger man, skatteomläggningen\r\ngöra att skatterna sänks och att glesbygdsborna får\r\nråd att betala de höga bensinpriserna. Verkligheten\r\nblir aldrig sådan, herr minister. I dessa trakter har\r\nmänniskor låga inkomster. De lever visserligen\r\nnågot billigare än man gör på andra håll, men de\r\nhar betydande utgifter för just kommunikationer.\r\nAlla varor blir dyrare, och alla frakter ökar i och\r\nmed högre omkostnader.</pre><pre>Kommunernas ekonomi är redan hårt drabbad.\r\nDeras kostnader ökar, och taxor och service\r\nförsämras. Jag vädjar till regeringen att ompröva\r\nställningstagandet om momsbeskattning på\r\ndrivmedel. Företagen går fria, eftersom de får dra\r\nav momsen. Privatbilisten däremot får betala hela\r\nbördan. Det vore mer rättvist om alla fick betala\r\nskatt men med lägre skattesats.</pre><pre>Jag börjar ana att hela regeringen tänker i samma\r\nbanor som Margareta Winberg. Man\r\ntvångsförflyttar de trilskande glesbygdsborna till\r\nstorstädernas getton. Men tro inte att det blir\r\nbilligare. Vi säger nej till sådana tankegångar. Jag\r\nkan inte tänka mig att denna känslolösa inställning\r\ntill bilisternas pålagor kan vara en tillgång annat än\r\ni statens skattekista. Skatten har alltid varit ett\r\nfördelningspolitiskt instrument. Varför kan den\r\ninte vara det också i fortsättningen?</pre><pre>Nu vet jag att regeringen måste ha dessa pengar.\r\nMen det finns andra inkomstkällor för att finansiera\r\ndet bortfall som momsen på bensinen innebär. Sänk\r\nexempelvis schablonavdraget till 2 000 kr. och ta\r\nbort avdraget för fackföreningsavgiften! Lägg en\r\nhögre avgift på telefonsamtal! Se bara på alla dessa\r\nbiltelefoner eller pockettelefoner som dyker upp i\r\nen strid ström. Låt varje samtal bli några ören\r\ndyrare, och låt pengarna gå tillbaka till bilismen!\r\nVägarna orkar man inte längre underhålla i mitt\r\nhemlän, Västerbotten. Det är bedrövligt att vi inte\r\nfår tillbaka den vägskatt vi betalar i form av bättre\r\nvägar. Varför skall glesbygdsbilisten betala för\r\nmotorvägsbyggande i Syd- och Mellansverige? Är\r\ndet månne god fördelningspolitik?</pre><pre>Till sist ett råd inför nästa års förhandlingar om\r\nbilersättningen. Gör den rättvis jämförd med\r\ntjänstebilens förmåner! Ge oss ett högre skattefritt\r\ntak, och höj nivån från 25 kr. till 30 kr., innan\r\narbetsgivaravgift skall betalas på hela summan!\r\nPröva till slut på landsbygdsboende, en\r\nboendeform som borde gynnas och inte bestraffas!\r\nSverige är inte bara Stockholm. Det finns\r\nunderbara boställen utanför tullarna. Våga\r\nsprånget ut mot naturen och friheten! Huvuddelen\r\nav Sveriges befolkning bor utanför de stora\r\ntätorterna. Ställer regeringen upp på att hela\r\nSverige skall leva? Jag tror inte det när jag ser hur\r\nskatterna slår.</pre><pre>Anf. 102 STINA ELIASSON (c):</pre><pre>Herr talman! Länstidningen i Östersund,\r\nsocialdemokratisk, har i gått i spetsen för en\r\nnamninsamling mot det höga bensinpriset. 50 000\r\nnamnunderskrifter resulterade LTs tidsbegränsade\r\nupprop i. Det är inte ofta som demonstrationer och\r\nandra missnöjesyttringar från befolkningen i\r\nJämtlands län får genomslagskraft i hela landet och\r\nblir intressanta för massmedia söderut.</pre><pre>Länstidningens upprop fick det, men vi backades\r\ninte upp och vi fick inte stöd för våra rimliga\r\nprotester. I stället kallades vi för lurendrejare och\r\ntöntar. Men vad är det då vi har begärt som får en\r\nmassmediaprofessor att rycka ut och ondgöra sig\r\növer genomslaget för jämtarnas protest? Han sade\r\natt det var ett svek från journalisternas sida, som\r\ntillåtit ett sådant genomslag.</pre><pre>Vad är det vi har begärt? Jämtar och övrigt folk i\r\nNorrlands inland har begärt särskild hänsyn i\r\nsamband med de mycket kraftigt stigande\r\nbensinkostnaderna. Skattereduktion med en krona\r\nper liter är vårt önskemål, men det har vi ännu inte\r\nfått gehör för. Däremot har protesten från\r\nJämtland och övriga Norrland lett till att avdraget\r\nför kostnader för resor till arbetet har höjts för alla\r\nsvenskar.</pre><pre>För det borde egentligen vi norrlänningar tackas\r\nmed en liten blomma söderifrån, kan man tycka,\r\nmen icke. Vi får bara skällsord över oss, inte bara\r\nfrån några journalister utan också från åtskilliga\r\nandra. Det sägs då att det är bra att bensinen är så\r\ndyr och att bilåkandet och därmed\r\nmiljöförstöringen från bilarna minskar.</pre><pre>Ja, det är lätt att säga för dem som lever med fullt\r\nav alternativ i form av kollektivtrafik omkring sig\r\nmen inte för dem som har bilen som enda\r\ntransportmedel för litet längre resor. Det finns\r\nåtskilligt som talar för att man helt enkelt borde\r\navstå från att lägga miljöavgift på bensinen i\r\nNorrlands glesbygder, för den miljöförstöring som\r\nbilåkandet föranleder hos oss är ganska marginell.\r\nDe som hos oss svarar för surt nedfall och annat\r\nelände från luften finns främst i England, Tyskland\r\noch öststaterna.</pre><pre>Bilarnas avgaser är en allvarligt miljöstörande\r\nfaktor bara i storstäderna och deras närmaste\r\nomgivningar, och det är givetvis där som\r\nmiljöavgifter på bensin och andra bränslen\r\nverkligen skall tas ut.</pre><pre>Ett litet genombrott för ett annorlunda tänkande --\r\noch det är godtaget också utomlands -- har vi ändå\r\nsent omsider fått genom de nya reglerna om\r\nreducerad arbetsgivaravgift av den del av landet\r\nsom kallas stödområde 1. Det finns all anledning att\r\nlåta det tänkandet breda ut sig inom andra delar av\r\nskatteområdet. Får vi därtill en i hög grad\r\nberättigad återbäring på de miljarder kronor som\r\nvattenkraften i inlandet genererar varje år både för\r\nföretag i andra regioner och för staten i form av\r\nenergiskatten, kan vi klara oss själva bra långt\r\nframöver.</pre><pre>På senare tid har storstäderna börjat jämra sig\r\nalltmer över sin ekonomiska situation och begärt\r\nhögst avsevärda nya bidrag från staten. Deras\r\nyrkanden har, till skillnad från våra, fått mycket\r\nstarkt och positivt genomslag i riksmedia. På\r\nkommunikationsområdet har man till och med fått\r\ngott gehör hos de särskilda storstadsutredare som\r\narbetat på uppdrag av regeringen. De utredarna\r\nhar nyligen föreslagit bl.a. att en än större del av\r\nde statliga pengar som nu går till kommunikationer\r\nskall gå till storstäderna för utbyggnad av vägar,\r\njärnvägar, flygplatser och broar. Det är inte rättvist.</pre><pre>Det svar som Karin Israelsson har fått på sin\r\ninterpellation visar mycken kallsinnighet, om jag\r\nfår dra i väg med ett sådant uttryck, eller\r\nokänslighet och en hel del okunnighet om den\r\nverklighet som finns för oss som bor i de långa\r\navståndens och glest befolkade områden.</pre><pre>Dock finns det i svaret en liten öppning, tycker jag,\r\noch det är när statsrådet skriver: ''Jag är för dagen\r\ndärför inte beredd att föreslå någon ändring av\r\ndenna bestämmelse.'' Då undrar jag: Kanske finns\r\ndet någon annan dag, litet längre fram, möjlighet\r\natt komma med en ändring just i det här\r\nsammanhanget.</pre><pre>Sedan skulle jag också vilja kommentera det som\r\nstår om momsregeln: ''Drivmedel kan inte\r\nundantas från denna regel.'' Det kan det visst det,\r\nom man bara vill.</pre><pre>Anf. 103 Statsrådet ERIK ÅSBRINK (s):</pre><pre>Herr talman! Karin Israelsson sade att det fanns\r\ningenting i mitt svar som gjorde henne och andra\r\nglada. Jag hade hoppats att det åtminstone fanns\r\ntvå glädjande besked. Det ena var att jag kunde\r\nrätta till de missuppfattningar som Karin Israelsson\r\nuppenbarligen hade, när interpellationen\r\nutformades, angående statens reseavtal.</pre><pre>Det andra är att sedan interpellationen lämnades in\r\nhar regeringen gått ut med besked, sedermera\r\nockså en proposition, med förslag om höjda\r\nreseavdrag. Det tycker jag hade varit värt i varje\r\nfall ett kort omnämnande.</pre><pre>Det är riktigt att det förslaget -- och då vänder jag\r\nmig även till Stina Eliasson -- riktar sig inte enbart\r\nmot glesbygden eller mot Norrland. Det har en\r\ngenerell karaktär, och jag menar att det är en stor\r\nfördel med detta. Det finns människor också i\r\nandra delar av landet som har långa reseavstånd\r\noch är beroende av bilen, och det finns faktiskt\r\nmänniskor i Norrland som inte har sådana långa\r\nreseavstånd.</pre><pre>Det här är en generell åtgärd som kommer alla till\r\ndel som har behov av åtgärden. Men det är alldeles\r\nklart att tyngdpunkten i praktiken ligger i\r\nglesbygden. Det bör ses som en regionalpolitiskt\r\npositiv åtgärd.</pre><pre>I övrigt var Karin Israelssons inlägg ett enda långt\r\nskällande på skattereformen. I vanlig ordning, när\r\nsärintressen breder ut sig, får man höra att praktiskt\r\ntaget alla grupper förlorar. Den här gången fick jag\r\nhöra att det var kvinnorna, bilisterna,\r\nglesbygdsborna och låginkomsttagarna -- det är\r\nmöjligt att det fanns ytterligare några förlorare. Jag\r\när van att höra detta, men det är väldigt sällan det\r\nanförs något belägg för de påståenden som kastas\r\nfram, och det finns inget belägg. Det är just bara\r\npåståenden som saknar täckning.</pre><pre>Det har troligen gjorts mera ingående studier av\r\nden här reformens fördelningseffekter än i\r\nsamband med någon annan reform som genomförts\r\ni Sverige i modern tid. Om inte Karin Israelsson\r\ntror på regeringens egna studier, så går det bra att\r\nhänvisa till en rad andra studier som har gjorts -- av\r\nLO-ekonomer, av en rad oberoende forskare. Alla\r\nleder de fram till i stort sett samma resultat. Det är\r\nen fördelningspolitiskt bra reform.</pre><pre>Jag påstår inte att reformen är utan varje problem.\r\nJag påstår inte att varenda människa i landet\r\nkommer att vinna på den, men jag påstår att den i\r\nstora drag har en bra fördelningspolitisk profil. Jag\r\navvisar kategoriskt påståendena om motsatsen. Det\r\nfinns ingen täckning i statistiken för att glesbygden\r\nskulle förlora på reformen.</pre><pre>Det är visserligen sant att man kan plocka ut\r\nenskilda delar ur reformen och säga att de slår\r\nhårdare i glesbygden än i storstäderna. Men på\r\nmotsvarande sätt finns det andra delar i reformen\r\nsom har motsatt effekt. Jag tänker då inte minst på\r\nboendekostnaderna, som är en tung del i\r\nmänniskornas ekonomi. Taxeringsvärden och\r\ndärmed boendekostnader och boendeskatter är\r\nhögre i storstäderna i än i glesbygden, och den enda\r\nrimliga bedömning som kan göras av\r\nskattereformen är att man väger samman alla dessa\r\neffekter och inte bara plockar ut just dem som\r\npassar syftet i den debatt som pågår.</pre><pre>Jag skulle välkomna om jag någon gång kunde få\r\nhöra mera konkret vad det är för fel på de\r\nundersökningar som gjorts av en rad olika forskare\r\noch utredare, i stället för att det bara påstås att\r\nreformen leder till en massa effekter. Det är också\r\nlätt att kräva lättnader i alla möjliga avseenden,\r\nsåsom sänkt bensinskatt och generösare avdrag.\r\nNågon gång är det också bra att få höra hur dessa\r\npengar skall betalas. Jag vet inte hur Karin\r\nIsraelsson föreställer sig att finansieringen skall\r\ngenomföras. Jag fick visserligen höra några förslag\r\nhär, och de ger ganska blygsamma intäkter. Det är\r\nintressant att man nu även från centern och inte\r\nbara från moderaterna får höra att vi skall avskaffa\r\nskattereduktionen för fackföreningsavgiften. Inte\r\nett ord sägs om huruvida arbetsgivarna skall bli av\r\nmed motsvarande rättighet eller om det möjligen är\r\nså att ni liksom moderaterna anser att man skall\r\ndiskriminera de fackligt anslutna och ge\r\narbetsgivarna en speciell skattefavör, som\r\nlöntagarna inte har. Det vore intressant att få svar\r\npå den frågan.</pre><pre>Jag konstaterar att centern till att börja med har en\r\nbrist på 9 miljarder i sitt skattealternativ. Nu\r\nadderas nya krav och nya ofinansierade\r\nskattesänkningar eller utgiftsökningar. Det är\r\nnaturligtvis lätt att utlova förbättringar, men det\r\nhar ingenting med verkligheten att göra.</pre><pre>Försök att i någon mån erinra er vad som har\r\nutspelats i det här landet under den senaste tiden.\r\nVi har haft en akut valutakris, då pengar i stor skala\r\nrann ut ur landet och det blev nödvändigt att höja\r\nräntan för att vända valutaflödena. Regeringen har\r\ndärefter lagt fram ett krispaket för att stärka\r\nförtroendet för den ekonomiska politiken och\r\nvända den ekonomiska utvecklingen.</pre><pre>När man hör kraven på lättnader i olika riktningar\r\nfår man intrycket att detta inte har ägt rum. Det är\r\nsom om man kunde ställa sig vid sidan om denna\r\nutveckling och upprepa en lång rad krav på\r\nförbättringar åt olika håll och sedan fullständigt\r\nbortse från att dessa krav någon gång skall betalas.</pre><pre>Om det blir krig i Mellersta Östern och olje- och\r\nbensinpriserna till följd av detta går upp\r\nytterligare -- någonting som vi naturligtvis alla\r\nhoppas att vi skall slippa uppleva -- då finns det, det\r\nkan jag försäkra, varken någon regering eller någon\r\nriksdag som kan förhindra att dessa effekter slår\r\nigenom på den svenska ekonomin. Det är mycket\r\ntråkigt om det sker, men det finns inga knep som\r\ngör att vi kan undgå effekter från den\r\ninternationella ekonomin.</pre><pre>Anf. 104 KARIN ISRAELSSON (c):</pre><pre>Herr talman! Erik Åsbrink ansåg att jag skulle vara\r\nnöjd med det svar regeringen gav i\r\ninterpellationssvaret och över att man rättade till\r\nmina felaktiga påståenden.</pre><pre>Det finns även andra utredningar än dem som Erik\r\nÅsbrink åberopar när det gäller hur skatteförslaget\r\nslår för låginkomsttagare i glesbygd. Jag har bl.a.\r\nmed stort intresse läst Nordbankens penetrering av\r\nvad som händer för låginkomsttagare i och med\r\nskatteomläggningsförslaget. Bor dessutom\r\nlåginkomsttagaren i en glesbygdskommun, blir\r\nbekymren stora.</pre><pre>Jag lever mitt i den verkligheten, och jag vet vad\r\nfolk drabbas av. Jag vet också att man under långa\r\ntider har haft sämre förutsättningar i dessa bygder\r\noch att det med skatteomläggningsförslaget inte är\r\nnågon förbättring i sikte.</pre><pre>Våra boendekostnader är visserligen lägre än\r\nboendekostnaderna i Stockholms tätort. Men jag\r\nkan också berätta att kostnaden för dem som i dag\r\nbygger ett nytt hus i min kommun är en miljon\r\nkronor. De kan aldrig räkna med att vid en\r\nförsäljning få tillbaka dessa pengar. Huspriserna\r\nligger på mellan 200 000 och 250 000 kr. Det är vad\r\nen människa i den situationen får inrikta sig på. Det\r\när alltså inte speciellt attraktivt.</pre><pre>Många bygger nya hus och har trott att det var\r\nmöjligt att bo i dessa delar av vårt land. Regeringen\r\nhar ju också ställt upp och sagt att hela Sverige skall\r\nleva. Men dessa människor drabbas väldigt hårt av\r\ndet som nu inträffar. De har höga\r\nboendekostnader.</pre><pre>Det finns också många andra kostnader som kanske\r\ninte märks, men allt som skall göras kostar. Ett\r\nexempel är våra barn i gymnasieskolan. Trots att\r\ndet finns inackorderingstillägg och ersättningar för\r\nresor, så kostar det varje enskild familj som vill ha\r\nsitt barn i gymnasieskolan en stor summa pengar.\r\nJag är själv i den situationen. Vi har långt till\r\ngymnasieskolorna.</pre><pre>Vi är väldigt beroende av transporterna för allt vi\r\nskall göra. Enligt SCB kommer kostnaden för en\r\nbilägare i Arjeplogs kommun att öka med 7 300 kr.\r\njämfört med kostnaderna för en bilist i Bodens\r\nkommun. Det är ungefär förhållandet mellan\r\nSorsele och Umeå i Västerbotten. Kostnaderna blir\r\nalltså betydligt högre än vad de är i dag.</pre><pre>Särintressen kallas vi alltid när vi kräver att bli\r\nbehandlade på samma sätt som andra. Men varför\r\nskall alltid behandlingen vara till fördel för\r\nhöginkomsttagare i tätort? Varför kan den aldrig\r\nvara till fördel för låginkomsttagare i glesbygd?</pre><pre>Anf. 105 STINA ELIASSON (c):</pre><pre>Herr talman! Vad är det för fel på de utredningar\r\nsom visar att det inte stämmer att folk i glesbygden\r\nhar dyrare arbetsresor? Det är bl.a. så att det är\r\nfråga om genomsnittssiffror. Jag har inte sett någon\r\nordentlig nedbrytning av siffrorna. Man behöver\r\nsedan bara gå ut med måttstocken för att övertyga\r\nsig själv om att avstånden är långa i t.ex. Norrlands\r\ninland. Vi har framför allt inte samma möjlighet\r\nsom människor i storstadsområden och över huvud\r\ntaget områden söderut att använda kollektiva\r\nfärdmedel. Den möjligheten kommer vi heller\r\naldrig att få, eftersom det är omöjligt. Vi är alltså\r\nberoende av bilen.</pre><pre>Jag fick ingen reaktion på mitt påstående att\r\ndrivmedel visst kan undantas från regeln om\r\nmervärdeskatten, enligt vilken drivmedel måste\r\nfinnas med, eftersom beskattningen skall vara\r\nlikformig. Men jag påstår att man visst kan undanta\r\ndrivmedel om man vill. Vi har ju länge haft en\r\ndifferentierad moms inom byggsektorn, och i andra\r\nländer är detta möjligt. I Tyskland har man t.ex.\r\ningen moms på baslivsmedel men däremot på andra\r\nlivsmedel. I Nordnorge har man betydligt reducerat\r\ninkomstskatten både för enskilda individer och för\r\nföretag.</pre><pre>Så visst är detta möjligt, och jag tycker det skulle\r\nvara fantastiskt. Jag lämnar över förslaget, så att\r\ndet i varje fall kan få finnas med vid de\r\nförberedande procedurerna inför nästa\r\nbudgetarbete.</pre><pre>Anf. 106 Statsrådet ERIK ÅSBRINK (s):</pre><pre>Herr talman! Visst är det sant att resorna ofta är\r\nlängre i glesbygden och framför allt att man har\r\nsämre tillgång till kollektivtrafk. Jag har inte\r\nbestritt detta, utan jag instämmer i påståendena.</pre><pre>Det är också sant att det finns en hel del människor\r\ni andra delar av landet som har långa avstånd till\r\nsina arbetsplatser. Men de har ofta bättre alternativ\r\natt tillgå. Det är en omständighet som vi naturligtvis\r\nskall ta stor hänsyn till, och vi har också i\r\nskattereformen tagit hänsyn till detta.</pre><pre>När man uttalar sig så svepande om människor i\r\nglesbygd, hur de har det i största allmänhet eller\r\nhur de påverkas av skattereformen, kan man inte\r\nbara rycka ut en del ur verkligheten och bortse från\r\nalla andra delar. Boendekostnaderna är faktiskt en\r\nmycket tung del i hushållsbudgeten, för de flesta\r\nmänniskorna är det i själva verket den tyngsta\r\ndelen.</pre><pre>Det förhållandet att vi som ett led i finansieringen\r\nav skattereformen höjer beskattningen på\r\nfastigheter slår alltså betydligt tyngre i storstäderna\r\nän i glesbygden. Ett och samma hus, samma storlek\r\noch kvalitet, kostar mer i storstaden än i\r\nglesbygden. Det är en realitet, och vi kan inte\r\nbortse från det när vi uttalar oss om förhållandet\r\nmellan glesbygd och storstad.</pre><pre>Jag avvisar alla tankar på att man skall skälla vare\r\nsig på glesbygdsborna eller på storstadsborna. Det\r\nfinns för- och nackdelar med att bo på resp. håll,\r\noch vi skall naturligtvis skapa goda\r\nlevnadsbetingelser för alla människor i det här\r\nlandet. Men av den anledningen tycker jag också\r\natt det finns skäl att avvisa det slag av förenklade\r\nbeskrivningar som de tidigare inläggen litet grand\r\nhar gett prov på.</pre><pre>Sedan till Stina Eliassons fråga om man kan ha\r\ndifferentierad moms. Ja, visst kan man ha det. Men\r\ndet är ett medvetet steg i skattereformen att vi\r\navlägsnar alla typer av differentierad moms. Det tas\r\nut mervärdeskatt på de flesta områden, och det sker\r\nmed en enhetlig skattesats. Det finns faktiskt\r\ntankar bakom detta. Vi skall inte styra\r\nmänniskornas konsumtionsval genom att gynna\r\nvissa områden och missgynna andra. Beskattningen\r\nskall vara lika, och sedan får människorna själva\r\nbestämma var de skall lägga sina pengar och vilken\r\nkonsumtion de skall ägna sig åt.</pre><pre>Det finns inget land som har en lägre mervärdeskatt\r\npå bensin än vad man har på andra varor. Det finns\r\ndifferentierad moms, men det förekommer inte för\r\nbensin. Runt om i Västeuropa har man\r\nmervärdeskatt på bensin. Sverige var ett av de\r\nländer som sist införde den skatten, och jag kan\r\nförsäkra att vi inte tänker ändra skattereformen på\r\nden punkten. Den enhetliga mervärdeskatten har\r\nkommit för att stanna. Om vi vill göra\r\nfördelningspolitiska insatser eller regionalpolitiska\r\ninsatser finns det vida överlägsna metoder jämfört\r\nmed att gå in med en differentierad bensinskatt.</pre><pre>Talmannen anmälde att Stina Eliasson anhållit att\r\ntill protokollet få antecknat att hon inte ägde rätt\r\ntill ytterligare inlägg.</pre><pre>Anf. 107 KARIN ISRAELSSON (c):</pre><pre>Herr talman! Jag noterar en något ödmjukare ton\r\näven hos statsrådet i det senaste inlägget och viss\r\nförståelse för att det kan finnas problem med att bo\r\ni glesbygd. Jag älskar att bo i glesbygd, och jag\r\nönskar att många fler skulle få den möjligheten.\r\nMen jag har svårt att se att vi i dag kan locka\r\nmänniskor till en glesbygd med de förutsättningar\r\nsom skattereformen innebär.</pre><pre>De allra flesta låginkomsttagare bor också i dessa\r\nområden, oavsett om det är fråga om Västerbottens\r\ninland eller Smålands glesbygder. Kommunerna\r\ndär har redan i dag den högsta skatt som går att ta\r\nut, och det finns ingen möjlighet att höja den mer.\r\nDessa kommuner höjer i dag taxor så mycket de\r\nkan för den service de kan ge för att försöka\r\növerleva. Att det finns moms på många saker ökar\r\nockså kommunernas utgifter. Det innebär att\r\nservicen på sikt blir sämre.</pre><pre>Även boendekostnaderna i dessa kommuner kan\r\nvara rejält höga, särskilt i nyproduktionen.\r\nVilhelmina kommun har i de förhandlingar som nu\r\npågår om hyreshöjningar för bostäder aviserat\r\nrekordhöga höjningar. Man har enorma kostnader\r\nför boendet i dessa glesbygdskommuner, och det\r\nskiljer inte speciellt mycket. Men det finns på det\r\nområdet bostadsbidrag som kan justera alltför höga\r\nkostnader för den enskilda familjen. För de övriga\r\nökade kostnaderna i kommunerna finns inget\r\nbidrag som går in och justerar. Man är därför\r\nmycket utsatt när kostnaden för\r\nkommunikationerna kommer att ta så stor del av\r\nhushållsbudgeten som den kommer att göra med\r\ndessa nya förutsättningar.</pre><pre>Jag hoppas, även om det inte lät så, att regeringen\r\nockså sätter sig in i verkligheten, även om\r\nregeringen påstår att centerpartiet försvarar\r\nsärintressen. De människor som vill leva i dessa\r\nbygder måste också få ekonomiska förutsättningar\r\natt göra detta. Jag tror inte att det bara är för att vi\r\ntalar om detta som människor är upprörda över vad\r\nsom för tillfället händer för deras bygders räkning,\r\nutan det är den faktiska verkligheten.</pre><pre>Människor förväntar sig inte några\r\nskattesänkningar, eftersom de har mycket låga\r\nstatliga skatter. De förväntar sig taxehöjningar och\r\nfördyringar för andra nödvändighetsvaror. I den\r\nsituationen är det inte fråga om ett gnölande och\r\ngnällande, utan det är ett klart rop på hjälp. Jag\r\ninser att regeringen inte är beredd att ge glesbygden\r\nden här hjälpen.</pre><pre>Anf. 108 Statsrådet ERIK ÅSBRINK (s):</pre><pre>Herr talman! Jag vill återgälda komplimangen och\r\nsäga att även Karin Israelssons senaste inlägg var\r\nbetydligt modestare i tonen än det första inlägget.\r\nJag vet inte om skillnaden beror på att det fanns ett\r\nskriftligt manus till det första inlägget medan de\r\nsenare var helt muntliga. Om det förhåller sig på\r\ndet sättet hoppas jag att Karin Israelsson i\r\nfortsättningen avvarar skriftliga underlag i största\r\nmöjliga utsträckning.</pre><pre>Jag vet att det fortfarande finns en betydande oro\r\noch skepsis mot skattereformen. Det beror, hävdar\r\njag, till mycket stor del på bristande kunskaper om\r\nvad som kommer att inträffa. Detta är inte sagt som\r\nnågon förebråelse. Det är i själva verket även för\r\nskatteexperter svårt att överblicka alla\r\nkonsekvenser av skattereformen. Men jag vet att\r\nskattereformen är en realitet om mindre om två\r\nmånader. Jag vet att när den första lönen eller\r\npensionen betalas ut i januari, kommer de flesta\r\nmänniskor att upptäcka en ganska påtaglig\r\nförbättring. De får behålla mer av inkomsten efter\r\nskatt.</pre><pre>Detta gäller också för dem som i dag inte betalar så\r\nmycket i statlig inkomstskatt. De slipper först och\r\nfrämst att betala statlig inkomstskatt fr.o.m. nästa\r\når, och de kommer också att få en rabatt på\r\nkommunalskatten. Den rabatten är konstruerad på\r\nett sådant sätt att den är mer värd i de kommuner\r\ndär utdebiteringen är hög. Den kan uppgå till drygt\r\n2 500 kr. för vissa låginkomsttagare. Detta skall\r\nockså vara med i bilden. Ovanpå detta kommer\r\nmycket kraftiga höjningar av barnbidrag,\r\nbostadsbidrag, pensionstillskott och kommunala\r\nbostadstillägg.</pre><pre>Jag är övertygad om att de flesta människor i detta\r\nland, såväl i glesbygd som i storstad, kommer att\r\nvälkomna denna reform när de ser den i\r\nverkligheten.</pre><pre>Talmannen meddelade att Karin Israelsson anhållit\r\natt till protokollet få antecknat att hon inte ägde\r\nrätt till ytterligare inlägg.</pre><pre>Överläggningen var härmed avslutad.</pre><pre></pre><pre>14 § Svar på interpellation 1990/91:27 om\r\nmervärdeskatt på hotell- och restaurangtjänster</pre><pre>Anf. 109 Statsrådet ERIK ÅSBRINK (s):</pre><pre>Herr talman! Görel Thurdin har ställt följande\r\nfrågor:</pre><pre>1.  Anser statsrådet att höjningen av hotell- och\r\nrestaurangmomsen bidrar till en positiv utveckling\r\nav den svenska bytesbalansen?</pre><pre>2.  Anser statsrådet att höjningen av hotell- och\r\nrestaurangmomsen är förenlig med riksdagens mål\r\nför turismen?</pre><pre>3.  Avser statsrådet att göra något för att mildra de\r\nnegativa effekterna för svensk turistnäring till följd\r\nav momshöjningen?</pre><pre>Den av riksdagen beslutade skattereformen är den\r\nmest genomgripande omläggning av skattesystemet\r\nsom vi haft under efterkrigstiden. Det\r\ngrundläggande motivet är att reducera de\r\nsnedvridningar i resursanvändningen som\r\nbeksattningen åstadkommer.</pre><pre>Det innebär bl.a. att olika typer av inkomster skall\r\nbeskattas likformigt. Staten bör som princip inte\r\ngynna eller missgynna vissa branscher. Inte heller\r\nskall staten försöka att styra människornas\r\nkonsumtionsval genom diskriminerande\r\nskatteregler.</pre><pre>Den tidigare reducerade momsen för hotell- och\r\nrestaurangtjänster innebar ett särskilt gynnande av\r\ndenna bransch. Hotell och restauranger beskattas\r\nnumera på samma sätt som alla andra branscher.</pre><pre>Skattereformen ger förutsättningar för en högre\r\nekonomisk tillväxt genom att den reducerar\r\nsnedvridningarna i resursanvändningen. Nu gäller\r\ndet att bekämpa inflationen så att det också blir\r\nmöjligt att ta tillvara de förbättrade\r\nförutsättningarna. Här har inte minst\r\narbetsmarknadens parter ett stort ansvar.</pre><pre>Skattereformen medför också att hushållen får\r\nbehålla mer av varje inkomstökning. Det vore\r\nmärkligt om inte hotell och restauranger kunde\r\ntillgodogöra sig en del av dessa pengar. Det\r\nviktigaste för denna bransch, liksom för andra\r\nbranscher, är därför att vi för en ekonomisk politik\r\nsom bekämpar inflationen och ger förutsättningar\r\nför tillväxt och höjda reallöner.</pre><pre>Vad gäller frågan om hotell- och\r\nrestaurangmomsens effekter på bytesbalansen vill\r\njag säga att det inte är något mål i sig för den\r\nekonomiska politiken att uppnå något visst saldo i\r\nden s.k. turistbalansen. För den ekonomiska\r\npolitiken är det resultatet av Sveriges totala\r\nutrikeshandel med varor och tjänster som är det\r\nväsentliga. Självfallet är det dock viktigt att en\r\nkonkurrenskraftig turistnäring bidrar till ett\r\nförbättrat saldo i bytesbalansen.</pre><pre>Det bästa sättet att förbättra bytesbalansen är att ge\r\nalla branscher samma förutsättningar att\r\nkonkurrera, vilket bl.a. innebär en likformig och\r\nneutral beskattning. Resultatet blir att de\r\nverksamheter som har bäst förutsättningar\r\nexpanderar snabbast, och därmed förbättras\r\nbytesbalansen genom att exporten från dessa\r\nbranscher ökar eller att importen från utlandet\r\nminskar.</pre><pre>Jag vill i det här sammanhanget påminna om att\r\nregeringen under sommaren gav statens\r\nindustriverk (SIND) i uppdrag att följa\r\nutvecklingen av efterfrågan på turism under åren\r\n1990, 1991 och 1992. Uppföljningen inriktas på\r\nturistorter i Norrbottens, Västerbottens,\r\nJämtlands, Kopparbergs och Värmlands län samt\r\npå sommarturistorter på Gotland och Öland.\r\nUppdraget skall slutligen leda fram till en\r\nbedömning av de skattepolitiska beslutens effekter\r\npå den regionala utvecklingen samt till\r\növerväganden om eventuella åtgärder av\r\nregionalpolitisk art.</pre><pre>Utredningen kommer att redovisa sitt första\r\ndelbetänkande i mars 1991. Det är i dag för tidigt\r\natt med säkerhet uttala sig om innehållet i\r\ndelbetänkandet, men förhoppningen är att man\r\nskall kunna redovisa de första indikationerna över\r\nturistnäringens utveckling i de berörda regionerna\r\nunder 1990.</pre><pre>Anf. 110 GÖREL THURDIN (c):</pre><pre>Herr talman! Jag tackar statsrådet för svaret och\r\nnoterar i marginalen att statsrådet inte längre\r\nskyller nedgången för turistnäringarna på vädret.</pre><pre>Min första fråga gällde om höjningen av hotell- och\r\nrestaurangmomsen har bidragit till en positiv\r\nutveckling av bytesbalansen. Jag har inte fått svar\r\npå den frågan. Jag har inte begärt uppgifter om\r\nnågot speciellt saldo i bytesbalansen.</pre><pre>Innan jag upprepar frågan är det ändå på sin plats\r\natt lämna några faktaupplysningar.</pre><pre>Enligt riksbankens månadsrapporter för årets åtta\r\nförsta månader visar resevalutautvecklingen en\r\nförsämring på 3 miljarder kronor, vilket för en\r\ntolvmånadersperiod skulle innebära en försämring\r\npå runt 4 miljarder kronor, dvs. en förändring från\r\ndrygt 14 miljarder till närmare 19 miljarder i\r\nunderskott. Har vi verkligen råd att se på\r\nproblemet med ens en antydan till nonchalans? Vill\r\ndärför statsrådet utifrån dessa fakta vara vänlig och\r\nsvara mig på min fråga: Har höjningen av den s.k.\r\nturistmomsen bidragit till en positiv utveckling av\r\nbytesbalansen -- ja eller nej?</pre><pre>Det var tur att statsrådet tillstod att ett förbättrat\r\nsaldo i bytesbalansen är viktigt och att en\r\nkonkurrenskraftig turistnäring kan bidra till ett\r\nsådant. Däremot verkar det snart dumdristigt att,\r\nsom Erik Åsbrink gör, med en papegojas envishet\r\nåberopa likformigheten i mervärdeskattesystemet\r\nsom en absolut nödvändighet för en positiv\r\nutveckling i landet. I Västtyskland, där den\r\nekonomiska utvecklingen varit mycket positiv, har\r\nman differentierad moms med lägre moms på bl.a.\r\nmat och transporter. Tänk om Erik Åsbrink och\r\nfinansdepartementet har fel! Då riskerar vi att få en\r\nfortsatt negativ utveckling med hjälp av den\r\nhundraprocentiga, likformiga mervärdeskatten.\r\nFrågan är om vi har råd med det.</pre><pre>Den hundraprocentiga momsen är diskriminerande\r\ngentemot turistnäringarna, som de facto\r\nkonkurrerar med utlandet. Varför gynnar vi andra\r\nexportnäringar när det gäller mervärdeskatten och\r\ninte turistnäringen? Att leveransen av varan sker\r\nhär i Sverige ändrar ju inte näringens\r\nkonkurrensförutsättningar, och det gäller oavsett\r\nom det är svenskar som efterfrågar detta -- de\r\njämför med priser i andra länder -- eller om det är\r\nde som kommer från andra länder. Det är märkligt\r\natt vi här, där vi har haft en mycket svag ekonomisk\r\nutveckling under högkonjunkturen jämfört med\r\nandra länder, här där vi har ett högre kostnadsläge\r\nän i konkurrerande länder, här skall vi strö salt i\r\nsåren med höjda och inflationsdrivande\r\nmervärdeskatter. Ni t.o.m. höjde momssatsen med\r\n1 % generellt tillsammans med folkpartiet i våras.\r\nTill vilken annan nytta än ytterligare inflation?</pre><pre>Så till min andra fråga, som inte heller är besvarad.\r\nRiksdagen mål för utvecklingen av svensk turism\r\nhar sagts vara att förbättra bytesbalansen, att stödja\r\nregional utveckling, att förbättra möjligheterna för\r\nbreda folkgrupper till turism och rekreation och att\r\nöka sysselsättningen. Inget av de målen uppfylls av\r\nskattebeslutet.</pre><pre>Målet om regional utveckling kräver särskild\r\nuppmärksamhet. Redan i skatteutskottets\r\nbetänkande kan man se den första brasklappen om\r\nturismens mål kopplad till skattebeslutet.</pre><pre>Den andra brasklappen kom i den särskilda\r\nutredning som har att hantera eventuella stöd till\r\nturistnäringen i vissa län och som statsrådet också\r\nåberopade.</pre><pre>Den tredje brasklappen finns i regeringens\r\nskrivelse med anledning av den hastigt påkomna\r\nkrisen. Där står att det skall ''klargöras hur de\r\nsociala målen i turistpolitiken skall tillgodoses''.\r\nDet tycks som om socialdemokraterna inte hade en\r\naning om vad vi har beslutat i riksdagen under 1980-\r\ntalet. Vi har haft särskilda utredningar för att\r\nklargöra regionala mål. Nu behöver vi utreda vad\r\nsom menas med sociala mål. Jag må då säga: Vore\r\ndet inte lämpligt att regeringen i stället ägnade sig\r\nåt att definiera vad socialdemokraterna vill och står\r\nför? Det vet snart ingen -- ord och handling\r\nstämmer inte alls överens.</pre><pre>Sedan årsskiftet har 6 000 jobb försvunnit enbart i\r\nhotell- och restaurangbranschen; volymen är i\r\nseptember 18 % lägre än förra året. Stora\r\nfjällanläggningar som Hemavans fjällhotell i\r\nVästerbotten och Tärnabys anläggning har gått i\r\nkonkurs. Därtill kan läggas lägre efterfrågan i\r\ntransportbranschen även när det gäller\r\ncampinganläggningar och stugbyar, som ofta ger ett\r\nviktigt tillskott till de redan tidigare utsatta\r\nregionerna. Antagligen kommer ni i regeringen att\r\ntvingas till stöd och bidrag. 4 miljarder i minskad\r\nresevaluta innebär ca 2 miljarder i förlorade\r\nskatteintäkter för stat och kommun, eftersom\r\nungefär 55 % av turistkronan går tillbaka till stat\r\noch kommun i form av skatt. Lägg därtill\r\narbetslöshetsunderstöd för 6 000 personer och\r\nbidrag till fjällanläggningar och andra\r\nturistnäringar! Jag frågar därför statsrådet: Var i\r\nskattereformen har ni finansierat dessa\r\nsamhällskostnader?</pre><pre>Till sist tvingas jag konstatera bristen på vilja att\r\nskapa icke bidragsberoende system i Sverige. Det\r\ntorde inte minska kravet på offentliga utgifter. Jag\r\nbeklagar att statsrådet Erik Åsbrink inte inser\r\nbehovet av vissa justeringar av skattereformen.</pre><pre>Anf. 111 Statsrådet ERIK ÅSBRINK (s):</pre><pre>Herr talman! Först vill jag rätta Görel Thurdin på\r\nen punkt. Det är inte så att vi tar ut en 100-\r\nprocentig moms i hotell- och\r\nrestaurangbranschen -- det är en 25-procentig\r\nmoms. Det är ganska högt det också, men det är\r\nändå rätt långt från 100 %.</pre><pre>För första gången i världshistorien, vågar jag påstå,\r\nhar nu den intressanta hypotesen framförts att\r\nVästtysklands ekonomiska framgångar under\r\nefterkrigstiden skulle ha berott på att man där har\r\ndifferentierad moms. Jag skall erkänna att jag\r\naldrig tidigare har hört den förklaringen. Jag har\r\ninte heller hört exakt hur den differentierade\r\nmomsen leder till framgångar i form av låg\r\ninflation, starka statsfinanser, starka utrikesaffärer,\r\nen stark och blomstrande industri, osv. Men exakt\r\nhur orsakssambanden ser ut kan väl Görel Thurdin\r\nutveckla i sin nästa replik.</pre><pre>Görel Thurdin sade att turismen är en exportnäring\r\noch att vi därför borde ta bort momsen, eftersom vi\r\ntar bort momsen på de varor som vi sänder ut ur\r\nlandet. Det är en felsyn. Det är visserligen sant att\r\nvi inte tar ut svensk moms på exportvaror som\r\nskickas ut ur landet, men skälet är ju att dessa varor\r\nbeläggs med moms i destinationslandet. Det är för\r\natt undvika en dubbel beskattning som man lyfter\r\nav momsen vid export. Någon motsvarande\r\nsituation föreligger inte i händelse av utlandsturism\r\ni Sverige. Lyfter vi av den svenska momsen\r\nkommer givetvis ingen annan moms att läggas på i\r\nstället. Det skulle då handla om en genuin\r\nskattebefrielse på ett sätt som inte förekommer för\r\nvår traditionella export. Det är alltså en fullständigt\r\nfelaktig jämförelse, och jag tycker att det vore bra\r\nom vi kunde rensa bort den ur debatten i\r\nfortsättningen.</pre><pre>Det grundläggande felet med Görel Thurdins\r\ninlägg liksom med den föregående debatten om\r\nbensinmoms, reseavdrag, etc., är att vi får höra att\r\ndet är fritt fram att dela ut gåvor åt alla möjliga håll:\r\nSkatter skall sänkas, och bidrag skall ökas. Inte ett\r\nord sägs om hur det skall finansieras. Detta görs av\r\nen representant för ett parti som har en brist på 9\r\nmiljarder kronor i sitt skattealternativ, och det är\r\nsnällt räknat, vill jag understryka.</pre><pre>Om man inte känner något ansvar för\r\nsamhällsekonomin, inte har någon strävan efter att\r\nha balans mellan utgifter och inkomster kan man\r\nkosta på sig den typen av lättsinniga löften, men de\r\när ingenting värda och de går inte att genomföra.\r\nJag tror att människor efter hand genomskådar\r\ndetta i allt större utsträckning. Det finns ingenting\r\nsådant som ofinansierade skattesänkningar. Det\r\ngår inte att med några enkla beslut här i riksdagen\r\nhöja svenska folkets levnadsstandard. Vi kan inte\r\nunna oss högre levnadsstandard än den som vi\r\narbetar ihop själva.</pre><pre>I det här avseendet är skattereformen av stor\r\nbetydelse -- inte så att den över en natt höjer\r\nsvenska folkets levnadsstandard kraftigt, för det\r\nkan inte heller den göra, men däremot så att den\r\nskapar förutsättningar för en bättre utveckling av\r\nlandets ekonomi. Det är därför som vi genomför\r\nskattereformen.</pre><pre>Alla de frågor som Görel Thurdin har ställt är\r\nkopplade till en viss bransch, nämligen\r\nturistbranschen. Hon undrade vilka effekterna blir\r\nför bytesbalansen, för den regionala utvecklingen,\r\nför breda folkgruppers möjlighet att åtnjuta\r\nrekreation, för sysselsättningsläget osv. Allt detta\r\när faktorer som jag är övertygad om påverkas\r\npositivt genom skattereformen, även om effekterna\r\ninte kommer att synas redan den 1 januari nästa år.\r\nDet tar litet längre tid. Men det läggs en grund för\r\nen högre tillväxt, för en sundare och starkare\r\nekonomi, för mera arbetstillfällen, för mera\r\nsparande och för utrymme att förbättra standarden\r\nför människorna i det här landet. Det är syftet med\r\nskattereformen. Jag är fullständigt övertygad om\r\natt den kommer att få sådana effekter. Detta\r\nkommer också att vara gynnsamt för turismen för\r\nSverige, för de företag och de människor som är\r\nverksamma inom turistbranchen.</pre><pre>Svaret på Görel Thurdins frågor är att\r\nskattereformen, där hotell- och restaurangmomsen\r\nbara utgör en liten del, har alla dessa positiva\r\neffekter som både Görel Thurdin och jag\r\neftersträvar.</pre><pre>Anf. 112 GÖREL THURDIN (c):</pre><pre>Herr talman! När det gäller skattereformen har vi\r\nfrån centerpartiet valt att till vissa delar finansiera\r\nreformen på ett annat sätt. Jag vill poängtera vissa\r\ndelar, eftersom även vi anser att det behövs en\r\nskattereform. Men sättet att finansiera den på leder\r\ntill vissa negativa effekter som också leder till ökade\r\nkrav på bidrag och även till förlorade\r\nskatteintäkter.</pre><pre>Erik Åsbrink svarade minsann inte på hur ni\r\nsocialdemokrater finansierar de två miljarderna i\r\nförlorade skatteintäkter, annat än att resevalutorna\r\nminskar med 4 miljarder. Vi har inte sett hur\r\nresultatet blir. Nästa år när det blir moms på bl.a.\r\nkollektivtrafik kommer det att bli ytterligare\r\nförsämringar för den här branschen.</pre><pre>Vi skall hålla oss till fakta och jag tycker att det är\r\nviktigt att även socialdemokraterna visar vad de har\r\nför finansiering, men det har de inte gjort.</pre><pre>Det är med stort intresse jag noterar att statsrådet i\r\nsvaret kallar lägre skatt på mat, boende,\r\ntransporter, kultur och rekreation för\r\ndiskriminerande. Vi skall inte styra människors\r\nkonsumtionsval. Vem har sagt det? Det är bara det\r\natt människor är tvingade till vissa konsumtionsval.\r\nVi måste alla bo, äta och åka till och från arbetet.\r\nVi behöver alla rekreation och kultur, inte minst för\r\natt minska den stora frånvaron på våra\r\narbetsplatser.</pre><pre>Den enda diskriminering jag kan upptäcka i\r\nsamband med skattereformen är den gentemot dem\r\nsom får problem i samband med den. Jag tycker att\r\ndet är viktigare att skapa ett system som inte är\r\nbidragsberoende. Ni kan inte komma ifrån att ni\r\nhar höjt kostnadsnivån när den redan är på tok\r\nalldeles för hög. Varje mervärdeskattehöjning ger\r\nen knuff på underliggande kostnader. Det finns\r\nfaktiskt de ekonomer, även om det inte är så många\r\ni det här landet, som talar om mervärdeskatt som\r\ninflationsdrivande. Man hamnar på höga nivåer.</pre><pre>Jag har inte talat om 100 % mervärdeskatt i den\r\nform som statsrådet tog upp. Jag tycker att det var\r\nett fult påhopp. När vi talar om ett 60 %\r\nmervärdeskatt menar vi 60 % av 25 %. Det felet vill\r\njag direkt rätta till.</pre><pre>Jag kan inte säga att det har haft någon negativ\r\npåverkan på Västtysklands ekonomiska utveckling\r\natt ha differentierad moms. Man har kanske klarat\r\nav att hålla nere sina offentliga utgifter på grund av\r\natt man har differentierad moms, och det är stor\r\nskillnad.</pre><pre>Jag tycker att statsrådet kan avkrävas litet mera\r\nredovisning av finansieringen av de negativa\r\neffekterna.</pre><pre></pre><pre>Anf. 113 Statsrådet ERIK ÅSBRINK (s):</pre><pre>Herr talman! Jag kan konstatera att den intressanta\r\nhypotesen den tyska framgången i ekonomiskt\r\navseende efter andra världskriget skulle bero på\r\nden differentierade mervärdeskatten krympte ihop\r\ntill mycket blygsamma dimensioner, och det var\r\nnog klokast. Jag vill påstå att denna hypotes var\r\nlitet väl djärv.</pre><pre>Jag vill återanknyta till huvudfrågan. Här har vi\r\nhört hur skatten skall sänkas på alla möjliga trevliga\r\noch viktiga saker, på maten, på boendet och på\r\nresorna -- det gäller för säkerhets skull både\r\nbilresandet och kollektivtrafiken. Det handlar om\r\nmånga miljarder i bortfallande skatteinkomster,\r\noch inte ett ord sägs om hur detta skall betalas. Nu\r\nsade Görel Thurdin att finansieringen är ordnad.\r\nTala då om vad det är för finansiering! Får vi höra\r\nkrona för krona hur inkomstbortfallet skall täckas!\r\nVill ni i stället ta ut högre skatter på andra\r\nområden? Eller vill ni skära ner på de bidrag som\r\ngår ut till svenska folket?</pre><pre>Vi har räknat mycket noga på centerns s.k.\r\nfinansiering, och vi vet ju att det fattas 9 miljarder\r\nkronor. Centern lyfter fram förslag som saknar\r\ntäckning i verkligheten.</pre><pre>Låt mig bara nämna ett enda exempel som kan vara\r\nav intresse, eftersom det litet grand pekar fram\r\nemot nästa interpellationssvar. Centern avvisar\r\ntanken på en importmoms på det sätt som finns\r\nmed i skattereformen. Man får då ett\r\ninkomstbortfall på 500 milj.kr. Dessa pengar skall\r\nsparas in genom att man spar på byråkratin inom\r\ntullen. Om man skall spara 500 milj.kr. på\r\nbyråkratin i tullen, innebär detta att det svenska\r\ntullväsendet halveras. Detta är alltså ett exempel på\r\n''finansiering'' som centern åberopar i sitt förslag.\r\nDet finns fullt med sådana exempel.</pre><pre>Ni försöker ge intryck av att det går att sänka\r\nskatten på mat, boende och resor -- allt sådant som\r\nfolk naturligtvis uppskattar. Sedan skall detta\r\nfinansieras utan att det märks, utan att det kostar\r\nnågonting och utan att det drabbar en levande\r\nmänniska av kött och blod. Människor vet\r\nemellertid att det inte stämmer. Så kan man inte\r\ngöra. Det går inte att trolla, inte ens för centern och\r\nGörel Thurdin.</pre><pre>Vi lever nu i en tid då det borde vara slut på den här\r\ntypen av överbud och löften som saknar täckning.\r\nDet här går bra att tala om i riksdagens kammare,\r\nmen det går inte att genomföra i verkligheten.\r\nNågon gång måste vi få se en tillnyktring på den här\r\npunkten, även från centern.</pre><pre>Anf. 114 GÖREL THURDIN (c):</pre><pre>Herr talman! Erik Åsbrink borde hålla sig till den\r\nfråga som vi diskuterar här och förklara hur ni\r\nsocialdemokrater finansierar bortfall av\r\nskatteintäkter och tillgodoser behov av bidrag\r\ndärför att ni prompt vill ha skatt på vissa områden.</pre><pre>Jag konstaterar att ni anser att stipendier skall vara\r\nskattefria, eftersom staten inte tjänar någonting på\r\natt beskatta sådana. Konstnärer liksom\r\ndagstidningar skall behandlas särskilt i\r\nskatteavseende. Vad innebär detta? Är dessa\r\nundantag något slags diskriminering av annat? Det\r\nfår ju vara någon konsekvens i den diskussion som\r\nvi för kring differentierad mervärdeskatt.</pre><pre>Vi i centerpartiet har finansierat vårt förslag, och\r\ndet har vi redovisat i vår motion. Vi anser att de\r\ndynamiska effekterna blir större om inte de\r\nnegativa effekterna tvingas fram och följs av krav\r\npå bidrag.</pre><pre>T.o.m. Expressens ledarsida har nyktrat till när det\r\ngäller skattereformen. Där har man tittat på dem\r\nsom har formulerat och tagit fram denna\r\nskattereform, med tanke på att de nu viker sig när\r\ndet gäller t.ex. beskattning av stipendier. Så här\r\nsäger man: Dessutom är det ett välförtjänat\r\nnederlag för de teoretiska likformighetstänkare i\r\nskattekommittéer och finansdepartement som inte\r\nvelat se den variationsrika verkligheten.</pre><pre>Vi politiker är till för att se den variationsrika\r\nverkligheten och se till att det skapas system som är\r\nenkla att leva med. Nu tvingar man in folk i\r\nbidragskarusell genom t.ex. ökade bostadsbidrag.\r\nDet är ingen bra grundval för den nya\r\nskattereformen.</pre><pre>Jag tycker att statsrådet Erik Åsbrink skall redovisa\r\nhur ni finansierar de fortfallna skatteintäkerna och\r\nde negativa effekter som ni åstadkommer genom\r\natt hålla fast vid detta likformighetstänkande.</pre><pre>Anf. 115 Statsrådet ERIK ÅSBRINK (s):</pre><pre>Herr talman! Jag har hört Görel Thurdin många\r\ngånger tala om behovet av att minska\r\nbidragsberoendet. Jag har också hört andra\r\nrepresentanter från centern säga detta. Jag\r\nkonstaterar att ni under vårriksdagen röstade\r\nigenom ökade bidrag i strid med regeringens förslag\r\npå en lång rad områden tillsammans med andra\r\noppositionspartier till en kostnad av sammanlagt\r\nett par miljarder kronor. Jag konstaterar också att\r\nni är anhängare av ett vårdnadsbidrag som medför\r\nmånga miljarder i ökade statsutgifter. Vidare kan\r\njag konstatera att centern, kanske mer än något\r\nannat parti, är intresserat av att vidmakthålla en\r\nmycket hög nivå på bidragen till det svenska\r\njordbruket.</pre><pre>Om ni vill minska bidragsberoendet, Görel\r\nThurdin, finns det goda möjligheter att börja skära\r\nned. Ni kan väl ta itu med de områden där ni går i\r\nspetsen för att öka bidragsberoendet.</pre><pre>Tankarna för en likformig beskattning har mycket\r\nsom talar för sig. Det innebär nämligen att staten\r\nskall avstå från att medvetet diskriminera vissa\r\nbranscher i förhållande till andra och medvetet\r\ndiskriminera vissa människor i förhållande till\r\nandra. Man skall avstå från att diskriminera en viss\r\ntyp av ekonomisk verksamhet jämfört med annan\r\nverksamhet eller en viss typ av konsumtion jämfört\r\nmed annan konsumtion.</pre><pre>Vi skall ta ut den skatt vi behöver för att betala de\r\noffentliga utgifterna. Vi skall inte skämmas för att\r\nsäga det. Vi skall inte ge sken av att det går bra att\r\nsänka skatten på olika områden utan att det får\r\nkonsekvenser för statsutgifterna.</pre><pre>Vi skall dock undvika att göra det på ett sätt som\r\nskapar en mängd snedvridningar och problem i\r\nekonomin. Det gamla skattesystemet med\r\nolikabehandlingen, alla luckor, avdrag, kryphål och\r\nundantag har skapat den skatteplanering, det\r\növerdrivna skattetänkande och det fiffel som vi har\r\nalltför mycket av i detta land. Detta vill vi komma\r\nbort ifrån genom skattereformen. Jag påstår inte att\r\nvi har lyckats till hundra procent. Det finns\r\nfortfarande områden där vi inte till fullo har lyckats\r\ngenomföra de principerna. Men vi har kommit\r\nmycket långt på den här vägen, och det tror jag är\r\nmycket bra.</pre><pre>Vi avstår från att ta ut skatt på vissa områden. Vi\r\ntar t.ex. inte ut mervärdeskatt på tidningar eller\r\nskatt på stipendier. Därigenom förlorar vi\r\nskatteinkomster. Det medger vi också. Det är inte\r\nså som Görel Thurdin försöker ge intryck av, att om\r\nman tar ut skatt på ett område så minskar statens\r\nintäker. Man skulle förlora på detta. Om man\r\nsänker en skatt skulle statens inkomster i så fall\r\nöka. Tänk om det vore så underbart. Då skulle vi\r\nväl alla sätta i gång att sänka skatterna på en rad\r\nområden och njuta av både lägre skatter och\r\nsamtidigt ökade statsinkomster. Det är den\r\ndrömvärld som centern lever i och som har så litet\r\natt skaffa med verkligheten. Jag tror att det skulle\r\nvara bra för centern och för den allmänna politiska\r\ndebatten om vi kunde få en viss upprensning av\r\ndenna typ av argument.</pre><pre>Talmannen anmälde att Görel Thurdin anhållit att\r\ntill protokollet få antecknat att hon inte ägde rätt\r\ntill ytterligare inlägg.</pre><pre>Överläggningen var härmed avslutad.</pre><pre>15 § Svar på interpellation 1990/91:44 om\r\ntullverkets organisation</pre><pre>Anf. 116 Statsrådet ERIK ÅSBRINK (s):</pre><pre>Herr talman! Sigge Godin har, med anledning av\r\natt generaltullstyrelsen i juni 1990 lämnat ett förslag\r\nom tullverkets organisation, ställt följande frågor\r\ntill finansminister Allan Larsson:</pre><pre>1.  Avser regeringen att låta riksdagen fatta beslut i\r\nfrågan?</pre><pre>2.  När avser regeringen lägga förslag eller fatta\r\nbeslut i ärendet?</pre><pre>3.  Vilken hänsyn anser finansministern skall tas till\r\nförändrade möjligheter att utöva kontroll och\r\ntillsyn på grund av regionala förhållanden?</pre><pre>4.  Kommer regeringen att väga in regionalpolitiska\r\nhänsyn i ärendet?</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Med anledning av de förändringar av\r\ntullverksamheten som kan förutses framöver,\r\nfrämst till följd av datoriseringen av\r\ntullprocedurerna vid import och export, har\r\ngeneraltullstyrelsen i uppdrag att se över\r\ntullverkets organisation. Generaltullstyrelsen har\r\nlämnat ett förslag om tullverkets lokala och\r\nregionala organisation. En översyn av den centrala\r\norganisationen pågår för närvarande och ett förslag\r\nfrån generaltullstyrelsen kan enligt uppgift\r\nförväntas först under mars 1991.</pre><pre>Förslaget om den lokala och regionala\r\norganisationen har remissbehandlats under hösten.\r\nDärvid har från flera remissinstanser pekats på att\r\nförslaget om den centrala organisationen liksom\r\nfrågan om företagens benägenhet att ansluta sig till\r\ntulldatasystemet borde avvaktas innan slutlig\r\nställning tas till tullverkets hela organisation.</pre><pre>Dessa remissinstansers uppfattning måste\r\nemellertid vägas mot önskemålet om att så snart\r\nsom möjligt få en rationellare organisation också\r\ninom tullverket som bättre kan möta de nya krav\r\nsom tullverksamheten kommer att ställas inför inte\r\nminst genom den europeiska integrationen. Det är\r\ndessutom viktigt att också tullverket snarast\r\nunderkastas de ökade krav på effektivitet som\r\nandra statliga myndigheter skall omfattas av.</pre><pre>Det är mot denna bakgrund regeringens avsikt att\r\nså snart det är möjligt för riksdagen presentera\r\nhuvuddragen i en ny organisation för tullverket\r\nsamt budgeteffekterna härav. Redan här vill jag\r\ndock framhålla att det inte bör vara vare sig\r\nregeringens eller riksdagens uppgift att exakt ange\r\npå vilka orter i landet som tullmyndigheter skall\r\nfinnas. I överensstämmelse med pågående\r\nförnyelsearbete i budgetprocessen m.m. bör det i\r\nstället ankomma på myndigheten att bestämma hur\r\nverksamheten skall bedrivas mot de mål som\r\nsamhället har ställt upp. För tullverkets del är det\r\ndärför i huvudsak utrikeshandelstrafikens\r\nutveckling och behovet av kontrollinsatser som\r\nkommer att styra lokaliseringen av verksamheten.</pre><pre>Anf. 117 SIGGE GODIN (fp):</pre><pre>Herr talman! Jag ber att få tacka statsrådet för\r\nsvaret. Jag tackar också för beskedet att riksdagen\r\nskall få en chans att fatta beslut i den här frågan, så\r\natt det inte längre enbart skall vara en angelägenhet\r\nför regeringen. Jag delar också de remissinstansers\r\nbedömning som anser att frågan skall vila till dess\r\nställning kan tas till hela tullverkets organisation.\r\nJag delar också statsrådets uppfattning att det är\r\nväsentligt att få en rationellare organisation även\r\ninom tullverket. Detta behöver inte innebära att\r\nomflyttningar sker enbart för omflyttningarnas\r\negen skull, utan att huvudsyftet skall vara\r\nrationellare och bättre anpassade\r\narbetsförhållanden.</pre><pre>Att flytta tullstationen från Örnsköldsvik till Umeå\r\noch samtidigt dra ner personalstyrkan från nio\r\ntjänster till sex, kommer att innebära ett inte\r\nobetydligt bortfall av arbetskapacitet. Statsrådet\r\nbör notera att jag i min interpellation inte har några\r\nsynpunkter på minskningen av bemanningen. Den\r\ntycker jag är okey, om man klarar jobbet.</pre><pre>Jag finner det intressant att ta upp Örnsköldsviks\r\nspeciella situation med Hägglunds export av\r\nkrigsmateriel, som innebär att man varje vecka\r\nskall förtulla det som de behöver sända i väg samt\r\navståndet mellan Örnsköldsvik och Umeå, som är\r\ncirka tio mil enkel resa.</pre><pre>En stor del av bemanningen skall så gott som\r\ndagligen pendla mellan Örnsköldsvik och Umeå.\r\nEn tredjedel av arbetstiden går åt till restid.\r\nGivetvis tillkommer inte oväsentliga\r\nresekostnader. Särskilda insatser skall varje vecka\r\nske vid Hägglunds, och då måste man pendla.\r\nDenna omlokalisering ger enligt min uppfattning\r\nvarken bättre arbetsförhållanden eller rationellare\r\nverksamhet.</pre><pre>Jag ställer mig också tveksam till att tullverkets\r\ndistriktskontor skall flyttas från Sundsvall till\r\nHaparanda. Detta gör jag med anledning av de\r\nlånga transporterna och de delvis bristande\r\ntransportmöjligheterna. Att placera en\r\ndistriktsenhet i utkanten av ett Norrlandsdistrikt\r\nmedför inte bättre och rationellare verksamhet.</pre><pre>Som regionalpolitiker ser jag ofta på papperet\r\nförnuftiga rationaliseringar som helt mister sin\r\neffekt på grund av långa avstånd och bristfälliga\r\nkommunikationer.</pre><pre>Jag noterar regeringens nya inställning att statliga\r\nverk inte längre skall ta regionalpolitiska hänsyn.\r\nMin fråga blir därför: På vilket sätt avser regeringen\r\natt lösa utsatta regioners tillgång till statliga verk\r\noch institutioner? Skall vi i fortsättningen enbart\r\nvara hänvisade till de större orterna och de\r\nbefolkningstätare regionerna i landet eller är det\r\nhär en tolkning som inte stämmer? Jag har\r\nnämligen förstått att ni är oense i regeringen.\r\nIndustriministern sade nämligen i morse att han\r\ntycker att statliga verk skall ta regionalpolitiska\r\nhänsyn. Då är min fråga: Gäller detta inte\r\ntullverket?</pre><pre>Anf. 118 Statsrådet ERIK ÅSBRINK (s):</pre><pre>Herr talman! Jag tänker inte här gå in på en\r\nnärmare diskussion om Örnsköldsvik och\r\ntullverksamheten där och hur den kommer att\r\ngestalta sig i framtiden. Jag skall i stället nöja mig\r\nmed att belysa vissa principer som jag menar bör\r\nligga till grund för den förestående\r\nomorganisationen av tullen.</pre><pre>Först och främst är det viktigt att statlig verksamhet\r\nfortlöpande utsätts för en ganska hårdhänt\r\ngranskning och för en förnyelse. Det är\r\nskattebetalarnas pengar som vi använder, och vi\r\nmåste se till att de används på bästa möjliga sätt. Vi\r\nkan också konstatera att i det ekonomiska läge som\r\nnu råder i landet skärps dessa krav. Vi måste vara\r\nberedda att hålla igen. Det gäller såväl statlig\r\nadministration som transfereringar till andra\r\nsektorer. Och det gäller naturligvis på motsvarande\r\nsätt verksamhet i andra delar av den offentliga\r\nsektorn.</pre><pre>Vi har genomfört, och kommer att genomföra,\r\nstora strukturella förändringar av statliga\r\nmyndigheter. En hel del sådana åtgärder har\r\naviserats i det krispaket som regeringen nyligen har\r\npresenterat. I detta ligger också att vi skall ge\r\nstatliga myndigheter ett betydande ansvar för\r\ngenomförandet av omorganisationer. Jag menar att\r\ndet vore fel om regeringen eller riksdagen försökte\r\ndetaljstyra detta. Det måste finnas ett samlat\r\nansvar, och detta ansvar skall ligga hos dem som\r\nleder verksamheten. Det är den modell som vi har\r\ntillämpat i andra sammanhang, t.ex. vid den stora\r\nomorganisationen av skatteförvaltningen. Och jag\r\nmenar att det också på motsvarande sätt bör ske när\r\ndet gäller tullen. Vad regering och riksdag skall\r\ngöra är att ta ställning till en omorganisation i stort,\r\natt lägga fast principer och riktlinjer, men att sedan\r\növerlåta åt myndigheten att klara genomförandet.\r\nOm vi inte kan upprätthålla dessa principer tror jag\r\ninte att det kommer att bli bra förändringar och en\r\nbra utveckling av den statliga verksamheten\r\nframöver.</pre><pre>När det gäller tullen är det riktigt att det pågår\r\nutredningar om olika delar av verksamheten,\r\nutredningar som ännu inte är färdiga. Det kan utan\r\ntvivel med visst fog sägas att man skall avvakta\r\ndessa utredningar innan man fattar beslut, dvs. att\r\nalla kort först skall ligga på bordet. Men mot detta\r\nkan sägas att erfarenheten visar att alla kort sällan\r\neller aldrig ligger på bordet, eftersom det ständigt\r\ninträffar nya saker som gör att man skulle behöva\r\nvänta ytterligare någon tid innan man slutligt kan ta\r\nställning. Till sist kan man hamna i den situationen\r\natt man drabbas av handlingsförlamning och att\r\ninga beslut alls fattas. Därför kan man komma i ett\r\nläge då man måste fatta beslut även om det senare\r\nkan komma ytterligare information som i viss mån\r\npåverkar synsättet. Då får man naturligtvis vara\r\nberedd att förändra organisationen även\r\nfortlöpande.</pre><pre>Jag vill inte nu säga exakt vilken tidpunkt vi skall\r\nvälja. Det pågår ett internt beredningsarbete. Men\r\njag vill säga att avsikten är att vi så snart som vi\r\nbedömer det vara praktiskt möjligt skall lägga fram\r\nförslag till riksdagen hur vi har tänkt oss att en\r\nomoganisation i stort skall äga rum. I detta\r\nsammanhang kommer kraven på förnyelse och\r\neffektivisering av den offentliga verksamheten att\r\nväga tungt. Vi skall inte bara se på organisationen.\r\nVi måste också beakta de betydande kostnader som\r\ntulldatoriseringen medför, som är en bra förändring\r\noch modernisering av verksamheten, men som\r\nframför allt inledningsvis innebär stora kostnader,\r\noch dessa kostnader måste betalas på något sätt.\r\nDet hoppas vi kunna göra genom rationaliseringar\r\noch på annat sätt inom verksamheten.</pre><pre>Anf. 119 SIGGE GODIN (fp):</pre><pre>Herr talman! Statsrådet och jag är överens om i\r\nstort sett alla stycken när det gäller att det behövs\r\nförnyelse och åtstramningar i den statliga\r\norganisationen och i de statliga verksamheterna.\r\nDet är självklart. Att det kommer att ske\r\nstrukturförändringar kan vi också vara helt överens\r\nom. Det har jag över huvud taget inte ifrågasatt i\r\nmin frågeställning.</pre><pre>Jag tycker att det är rimligt att personalen och de\r\nsom jobbar i verksamheterna och har ansvar för\r\ndem också får ta ett stort ansvar för hur\r\nomorganisationerna skall se ut och att vi inte skall\r\ndetaljstyra. Men fortfarande måste principerna\r\ngälla. Tycker vi här i Sveriges riksdag att man skall\r\nta regionalpolitiska hänsyn även i de statliga\r\nverken? Det finns många i denna riksdag som\r\ntycker att man inte skall göra det. De tycker att de\r\nstatliga verken helt kallt och affärsmässigt skall\r\nbedriva sin verksamhet och att staten senare skall\r\nfå klara regionalpolitiken bäst den vill.</pre><pre>För närvarande har vi emellertid den ordningen att\r\nstaten är skyldig att ta regionalpolitiska hänsyn. Jag\r\nundrar om detta fortfarande gäller även tullverket,\r\neller om statsrådet har en annan uppfattning än\r\nindustriministern hade i morse. Det är egentligen\r\nbara beträffande den frågan som jag tycker att vi\r\nkanske är litet oense, förutom att teori tyvärr inte\r\när detsamma som praktik. Sitter man centralt i\r\nStockholm och snickrar på ett dokument väger man\r\ninte alltid in de komplikationer som långa avstånd\r\ninnebär. Om man flyttar en verksamhet från en\r\nmindre till en större ort som är överhettad för att i\r\nstort sett hela arbetsstyrkan som man flyttar skall\r\npendla 20 mil flera gånger i veckan är det för det\r\nförsta en orimlig personalsituation, och för det\r\nandra får man inte en bra verksamhet. Det borde\r\nman verkligen kunna väga in så att man inte gör\r\nomstruktureringar som egentligen inte leder till\r\nvare sig effektivare arbete eller bättre\r\nförutsättningar för personalen. Dessutom får man\r\nförmodligen större kostnader.</pre><pre>Överläggningen var härmed avslutad.</pre><pre>16 § Svar på interpellation 1990/91:52 om\r\nförhandsbesked i skattefrågor</pre><pre>Anf. 120 Statsrådet ERIK ÅSBRINK (s):</pre><pre>Herr talman! Margit Gennser har frågat mig om\r\njag avser att på allvar vidta konstruktiva åtgärder\r\nför att skapa ett fungerande institut för\r\nförhandsbesked i skattefrågor eller om jag är nöjd\r\nmed nuvarande ordning. Margit Gennser refererar\r\ntill bl.a. en tidningsartikel där det påstås att man\r\nnormalt får räkna med en väntetid på snarare över\r\nän under tolv månader för ett förhandsbesked hos\r\nriksskatteverkets rättsnämnd och redogör för\r\nartikelförfattarens förslag om att de nya\r\nskattenämnderna vid skattemyndigheterna skulle\r\nvara första instans i ärenden om förhandsbesked.</pre><pre>Uppgiften att väntetiden i normala fall skulle vara\r\ndrygt tolv månader är inte riktig. Under 1987 var\r\nden så lång, men sedan hösten 1989 är den mellan\r\nsju och åtta månader. Ett mindre antal ärenden tar\r\ndock längre tid att handlägga, ofta beroende på att\r\nett betydande arbete måste läggas ned på att\r\nkomplettera eller precisera ansökningar som är\r\nofullständiga eller oklara.</pre><pre>När jag i maj i år besvarade en fråga av Margit\r\nGennser i samma ämne nämnde jag att min strävan\r\nvar att ett förslag rörande rättsnämnden skulle\r\nkunna läggas fram under 1990. Jag räknar nu med\r\natt en lagrådsremiss skall kunna överlämnas i\r\ndecember i år. Vi överväger ett förslag om att från\r\nrättsnämnden flytta handläggningen av vissa\r\ndispensärenden, något som borde både\r\neffektivisera arbetet med förhandsbeskeden och\r\nunderlätta för rättsnämnden att rekrytera och\r\nbehålla kvalificerade föredragande. Även vissa\r\norganisatoriska förändringar som bör verka i\r\nsamma riktning övervägs.</pre><pre>Jag är inte beredd att nu redogöra för några detaljer\r\ni det kommande förslaget. Men inriktningen är att\r\nuppnå kortare handläggningstider med bibehållen\r\nhög kvalitet på förhandsbeskeden.</pre><pre></pre><pre>Anf. 121 MARGIT GENNSER (m):</pre><pre>Herr talman! Jag ber om ursäkt att min röst har\r\nblivit allt mindre.</pre><pre>Tack för svaret. Dess värre är det här en debatt som\r\nmåste upprepas tills förhållandena blir bättre. Jag\r\nhoppas att min röst blir bättre och att äntligen\r\nnågonting blir gjort till nästa gång.</pre><pre>Det är inte endast den citerade artikeln i Dagens\r\nIndustri som fick mig att åter fråga statsrådet om\r\nförhandsbeskeden. Jag har haft upprepade och\r\nförnyade kontakter med auktoriserade revisorer.\r\nDe har återigen påpekat problemen med\r\nförhandsbesked. Detta är alltså bakgrunden till\r\ninterpellationen. Herr statsrådet nämnde för en\r\nliten stund sedan ordet handlingsförlamning. Jag\r\nhar en känsla av att det kanske har varit litet av den\r\nvaran här.</pre><pre>Förhandsbeskedsinstitutet fungerar inte.\r\nVäntetiderna är för långa, och det är faktiskt inte\r\novanligt med väntetider på snarare 12 månader än\r\nden korta tid som statsrådet Åsbrink nämnde. Med\r\nväl vald statistik kan man ju visa mycket. Hur det\r\nän är med de typiska väntetiderna -- om det är 12\r\nmånader, 10 eller 8 -- behöver vi inte träta om. En\r\nsak tycker vi att vi kan vara eniga om, och det är att\r\nförhandsbeskedsinstitutet inte fungerar.</pre><pre>Ekonomiska rådgivare åläggs av lagen mycket\r\nstränga krav på sin verksamhet. Ett minimikrav är\r\natt besked skall ges inom rimlig tid i ärenden där\r\ndet verkligen finns svårtolkade avgöranden.\r\nFörhandsbeskeden är ett institut som rätt använt\r\nskulle kunna avlasta myndigheterna och leda till\r\nlägre kostnader, om institutet fungerade som det\r\nvar förutsatt att fungera. Antingen har man inte\r\nvarit särskilt intresserad från riksskatteverket eller\r\ninte haft förmågan att prioritera rättsnämnden.\r\nResultatet har blivit att förhandsbeskeden inte\r\nkommer fram. Så får vi i stället en uppsjö av mål,\r\nt.ex. om skalbolag, som verkligen kräver alldeles\r\nför mycket resurser av skattemyndigheterna.</pre><pre>Det hade varit mycket bättre om rådgivarna hade\r\nauktoritativa besked att lämna. Ett minimikrav\r\nsom de revisorer som jag har talat med faktiskt\r\ntycker skall kunna ställas är att man verkligen får\r\nsvar på de frågor som man ställer.</pre><pre>Dess värre har jag fått uppgifter om att\r\nrättsnämnden viftar bort vissa ärenden om\r\nförhandsbesked. Det har sagts mig att det kan bero\r\npå att sekretessen inte fungerar särskilt väl. Om det\r\ntar för lång tid att få förhandsbesked eller om man\r\ninte får svar, om sekretessen är svag, mister\r\ninstitutet med förhandsbesked sitt värde. Det var\r\nav den anledning som jag förde fram det förslag om\r\nåterfinns i Dagens Industri. Det är säkert behäftat\r\nmed en rad nackdelar. Jag har i många hänseenden\r\nfaktiskt varit konstruktiv. Jag skulle vilja påpeka en\r\nsak: bättre kontakter skulle skapas mellan\r\nskattemyndigheterna och företagen inom länet. Jag\r\ntror att man skulle kunna lära ömsesidigt av\r\nvarandra.</pre><pre>Jag ser med beklagande att herr Åsbrink -- nästan\r\nmed tacksamhet i dag på grund av min dåliga röst --\r\ninte är intresserad av en debatt som kan tillföra\r\nfrågan något nytt, konstruktivt och kreativt. Jag\r\ntycker att det egentligen är synd att vi inte kan\r\ndiskutera frågan. Jag får nöja mig med ett löfte om\r\nkommande lagrådsremiss i december 1990 om\r\nförändringar i lagregler och rättsnämnden.</pre><pre>Jag skall bara lova en sak, och det blir ett\r\nnyårslöfte: blir lagrådsremissen försenad, kommer\r\ndet nya påminnelser. Jag kommer inte att ge mig.\r\nDen proposition som förhoppningsvis kommer i\r\nbörjan av 1991 kommer att granskas ytterligt noga,\r\nför det här är viktigt.</pre><pre>Tills sist: Den skatteomläggning som herr Åsbrink\r\nhar talat så varmt för tidigare i dag skapar faktiskt\r\nnya problem, tolkningsproblem och en rad\r\nsvårigheter. Jag har själv skött ett företag, och vi\r\nhar haft mycket svårt att få besked från\r\nlänsskattemyndigheten och riksskatteverket. Det\r\när inte särskilt lätt att få några besked. Det är säkert\r\nmånga gånger svåra avgöranden. Därför tror jag att\r\nvill herr Åsbrink att skatteomläggningen skall\r\nfungera är det också väldigt viktigt att se till att\r\nrättsnämnden kommer att fungera på avsett sätt.</pre><pre>Anf. 122 Statsrådet ERIK ÅSBRINK (s):</pre><pre>Herr talman! Jag känner mig nästan som en sadist\r\nsom debatterar med en person som har en så\r\nskrovlig röst som Margit Gennser just nu har. Det\r\när snubblande nära att jag kommer till slutsatsen att\r\ndet hade varit bättre att denna interpellation aldrig\r\nhade framställts. Men jag gör inget yttrande. Jag tar\r\ndessutom hotet om nya interpellationer på blodigt\r\nallvar.</pre><pre>Jag gav det beskedet i mitt svar, och det har givits\r\ntidigare, att vi kommer med ett förslag 1990. Siktet\r\när inställt på att få fram ett förslag i december.\r\nÄven om det är slutet av 1990 så är det faktiskt\r\n1990.</pre><pre>När Margit Gennser talar om\r\nhandlingsförlamningar tycker jag faktiskt att detta\r\när något av den sista kritik som jag hade väntat mig\r\nnär det gäller aktiviteter på skatteområdet. Är det\r\nnågonting som har präglat verksamheten, är det\r\ninte handlingsförlamning. Det har pågått ett\r\noerhört intensivt arbete som täckt praktiskt taget\r\nhela skatteområdet och som innebär en nästan total\r\nomvandling av det svenska skattesystemet -- detta\r\npå rekordtid. Det finns ingen motsvarighet till det i\r\nnågot annat land, Margit Gennser. Jag skall inte\r\nvara så ofin att påminna om de blygsamma\r\naktiviteter som pågick på skatteområdet under den\r\ntid som Margit Gennsers partivänner befolkade\r\nkanslihuset.</pre><pre>Hur långa är väntetiderna? Det framförs\r\npåståenden i den i Margit Gennsers interpellation\r\nåberopade artikeln att det skulle vara tolv månader\r\noch mer. Jag sade i mitt svar att det inte är tolv\r\nmånader, utan sju åtta månader. Jag får nu\r\nbeskedet att vi inte skall tvista om det. Jag får höra\r\natt statistik kan vridas litet hur som helst. Jag\r\ntänker fortsätta att tvista om detta ända tills Margit\r\nGennser upphör att framföra felaktiga påståenden.\r\nGenomsnittsväntetiden är sju åtta månader. Det är\r\nfortfarande för lång tid, men det handlar inte om\r\nsådana väntetider som Margit Gennser talade om.\r\nSjälvfallet kan det i vissa ärenden vara längre, men\r\ndet ligger i genomsnittsvärdets natur att det är så.\r\nDet innebär att i andra ärenden är väntetiden\r\nkortare i gengäld.</pre><pre>Vår strävan är att nedbringa väntetiderna\r\nytterligare. Jag har pekat på åtgärder som vi\r\nkommer att föreslå inom kort. Jag hyser en\r\nbetydande skepsis mot det förslag som framförs i\r\nartikeln och som Margit Gennser i alla fall delvis\r\nvill göra till sitt, även om hon också är medveten\r\nom svagheterna. Det finns flera svagheter i att lägga\r\nut det här på skattenämnderna: dels får man då\r\nnaturligtvis olika besked i olika delar av landet, dels\r\nfår vi, om jag har förstått det hela rätt, en instans\r\ntill. I de fall man går ända upp till rättsnämnden och\r\nytterst regeringsrätten skulle det handla om\r\nytterligare ett steg i en process som kan var\r\ntidsödande. Jag är inte säker på att den blir kortare\r\nom man får ytterligare ett led i processen.</pre><pre>Man kan i varje fall mellan raderna läsa att Margit\r\nGennser menar att man skulle kunna lösa det här\r\nmed mer resurser. Att lägga ut detta på\r\nskattenämnderna är onekligen ett sätt att sätta in\r\nmer resurser på detta område. Men det här är inte\r\nett område där man löser problemen genom att\r\nsätta in mer resurser. Det här är verksamhet som\r\ntill sin natur är mycket speciell, kräver oerhört högt\r\nkvalificerade jurister och där det är önskvärt och\r\nnödvändigt med en enhetlig uttolkning av gällande\r\nskattelagar. Det är också så att man inte skall ta upp\r\nför många ärenden, utan man skall begränsa sig till\r\ndem som är principiellt av större vikt. Då måste\r\nhanteringen se ut ungefär som den gör i dag. Men\r\njag tror att vi kan göra vissa ytterligare\r\nförbättringar. Jag antydde vad det handlar om -- en\r\nviss omorganisation, att man lyfter ut viss typ av\r\närenden från rättsnämnden.</pre><pre>Jag tänker inte gå längre i mina besked i dag, utan\r\nMargit Gennser får tåla sig ytterligare någon vecka\r\ntills lagrådsremissen kommer.</pre><pre>Anf. 123 MARGIT GENNSER (m):</pre><pre>Herr talman! Skam den som ger sig! Det får man\r\nalltså inte göra även om rösten, som i dag är fallet,\r\när litet dålig.</pre><pre>Jag har alltid tyckt att politiker inte skall vara för\r\nflitiga, och det har aldrig varit min dröm att hela\r\nskattesystemet skulle göras om på det här sättet,\r\ndvs. med lagar som växer fram underifrån.</pre><pre>Men när det gäller sådant som innebär god service\r\ntill medborgarna, och då tänker jag på\r\nrättsnämnden, gäller det att skynda på. Men här\r\nhar vi en annan prioritering.</pre><pre>Vad gäller resurser är ett sätt beträffande det\r\nförslag som jag refererade och som säkert också har\r\nbrister att sortera ut en del av de ärenden som trots\r\nallt är litet enklare för att i stället få fram andra\r\närenden snabbare. Jag tycker alltså att man skall se\r\npå olika alternativ.</pre><pre>Sedan beträffande tiden vill jag säga att det är klart\r\natt man, om det finns en genomsnittlig beräkning,\r\nalltid kan få ned siffrorna något. En del ärenden\r\nskickas tillbaka kanske på dagen för\r\nkompletteringar. Det kan också gälla dispenser.\r\nDet är typiska ärenden. Om detta talas det ju också\r\ni nämnda artikel. Det här är också vad jag har fått\r\nreda på av auktoriserade revisorer som för\r\nföreningens räkning faktiskt arbetar med dessa\r\nsaker.</pre><pre>Vidare betonar jag ordet typiska i mitt svar när jag\r\nciterar den aktuella artikeln.</pre><pre>Jag hoppas i varje fall att det kommer en\r\nlagrådsremiss. I min interpellation återfinns\r\nhistoriken i sammanhanget. Det har varit ett\r\nlångdraget ärende. Jag tror att man helt enkelt inte\r\nhar varit intresserad av rättsnämnden, utan av\r\nannat. Men politiska partier och olika politiker gör\r\nsjälvfallet olika prioriteringar. Det är väl vad det\r\negentligen har varit fråga om i detta avseende.</pre><pre>Anf. 124 Statsrådet ERIK ÅSBRINK (s):</pre><pre>Herr talman! Talet om typiska fall är återigen ägnat\r\natt göra bilden suddig av hur det faktiskt förhåller\r\nsig.</pre><pre>Hur många revisorer och artikelskribenter det än är\r\nsom påstår att väntetiden är tolv månader eller mer,\r\nså är det fortfarande en felaktig uppgift. Det\r\nförhåller sig nämligen inte på det sättet. Det rör sig\r\nom en genomsnittlig väntetid på sju åtta månader.\r\nAtt nämna ett genomsnittsvärde är ändå ett bättre\r\nsätt att med en siffra beskriva situationen än att\r\nkomma med ett extremvärde -- som uppenbart\r\nleder tankarna fel, och möjligen också Margit\r\nGennsers.</pre><pre>Sedan bestrider jag påståendet att vi inte skulle\r\nvara intresserade av rättsnämnden. Vi har också\r\nägnat den en hel del uppmärksamhet -- låt vara, det\r\nskall jag villigt medge, att arbetet med\r\nskattereformen i stort, naturligtvis, har krävt\r\nlejonparten av våra resurser. Vi har alltså ägnat en\r\nhel del uppmärksamhet åt rättsnämnden också, och\r\nvi kommer att lägga fram ett förslag på det området\r\ninom kort.</pre><pre>Anf. 125 MARGIT GENNSER (m):</pre><pre>Herr talman! Ett genomsnittsvärde kan vara\r\nförrädiskt. Om jag t.ex. sätter ena foten i en\r\nfrysbox och den andra i elden, är den\r\ngenomsnittliga värmen ganska behaglig -- teoretiskt\r\nsett. Men i praktiken blir det inte så bra.</pre><pre>Anf. 126 Statsrådet ERIK ÅSBRINK (s):</pre><pre>Herr talman! Jag tycker att Margit Gennser skall\r\ngå hem och sätta båda fötterna i en balja med hett\r\nvatten. Då blir det kanske litet bättre, med tanke\r\npå hennes skrovliga röst.</pre><pre>Överläggningen var härmed avslutad.</pre><pre>17 § Svar på interpellation 1990/91:39 angående\r\nkommunarrest</pre><pre>Anf. 127 Statsrådet MAJ-LIS LÖÖW (s):</pre><pre>Herr talman! Berith Eriksson har, med hänvisning\r\ntill regeringens tidigare beslut att utvisa vissa\r\npersoner enligt terroristbestämmelserna och till de\r\ni samband därmed bestämda inskränkningarna för\r\npersonernas vistelseort i Sverige, frågat\r\njustitieministern om hon anser att kommunarresten\r\nstår i överrensstämmelse med den svenska\r\nregeringsformen, att kommunarresten inte bryter\r\nmot Europeiska konventionen om mänskliga\r\nrättigheter och om de kommun- och\r\nlänsarresterade kurderna kommer att få en öppen\r\nrättegång.</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Jag har vid ett flertal tillfällen svarat på frågor och\r\ninterpellationer som rör dessa utvisningar.</pre><pre>Jag vill först understryka att det råder en bred\r\nenighet om det självklara i att vi måste ha ett\r\nregelsystem som gör det möjligt för oss att\r\nförebygga och bekämpa terroristhandlingar med\r\ninternationell bakgrund.</pre><pre>Terroristbestämmelserna grundas inte på om brott\r\nhar begåtts och inte heller på misstanke om att brott\r\nhar begåtts. Syftet med bestämmelserna är i stället\r\natt försöka förhindra terrordåd. De är således\r\ntillämpliga om utlänningen kan befaras begå eller\r\nfrämja terrordåd.</pre><pre>Bestämmelserna har tillämpats mycket restriktivt.\r\nDen prövning som görs innan beslut fattas är\r\nnaturligtvis synnerligen noggrann inte minst med\r\ntanke på den enskilde. Bestämmelserna tillämpas\r\nendast i de fall där anledningen att anta att\r\nutlänningen tillhör eller verkar för en\r\nterroristorganisation är grundad och utredningen i\r\närendet dessutom visar att det föreligger fara för att\r\nutlänningen medverkar till terrordåd här.</pre><pre>Terroristbestämmelserna avser personer som\r\nbedöms utgöra ett hot mot den allmänna\r\nsäkerheten. Om en utvisning av en sådan person\r\ninte kan verkställas, t.ex. beroende på att han\r\nriskerar att råka mycket illa ut i det land dit\r\nverkställighet skall ske, får han trots utvisningen\r\nstanna här av humanitära skäl. Att en sådan person\r\ndå tvingas underkasta sig inskränkningar och\r\nvillkor för vistelsen här måste anses vara rimligt\r\näven om det för den enskilde kan kännas\r\npåfrestande att inte få röra sig fritt.</pre><pre>De som utvisades 1984 är visserligen kurder, men\r\njag vill återigen betona att utvisningarna inte har\r\nnågot med detta förhållande att göra. Besluten\r\ngrundades enbart på personernas knytning till PKK\r\noch den verksamhet som var och en av dem hade\r\nhaft för organisationen.</pre><pre>PKK hade redan före regeringsbesluten 1984\r\nknutits till flera våldshandlingar i Europa -- mord,\r\nkidnappning och grov misshandel. Inte heller\r\nSverige har varit förskonat från detta. PKK kunde\r\nknytas till såväl det mord som begicks i Uppsala i\r\njuni 1984 som mordet i Medborgarhuset i\r\nStockholm hösten 1985. PKK har numera också\r\nofficiellt påtagit sig ansvaret för dessa mord.</pre><pre>Om det föreligger skäl skall besluten omprövas.\r\nDetta har regeringen en skyldighet att göra. Ett\r\nskäl till omprövning är att det inte längre föreligger\r\nnågra hinder mot verkställighet. Då skall utvisning\r\nske. Ett annat skäl är t.ex. om nya upplysningar om\r\nutlänningen eller den organisation han tillhör ger\r\nanledning till en ändrad bedömning av riskerna för\r\nterroristdåd.</pre><pre>Besluten har sedan de fattades i december 1984\r\nkontinuerligt setts över, vilket har lett till att\r\nregeringen i augusti 1989 hävde utvisningen\r\nbeträffande två av de nio personer som utvisades.\r\nUtvisningen av dessa två hävdes, eftersom de inte\r\nlängre kunde befaras medverka i\r\nterroristverksamhet. Beträffande ytterligare två\r\nbestämdes att väsentliga lättnader skulle gälla i\r\nföreskrifterna om vistelseort och anmälningsplikt.</pre><pre>Helt nyligen, närmare bestämt den 11 oktober\r\n1990, gjordes ytterligare en omprövning, denna\r\ngång beträffande sex av de sju personer som\r\nfortfarande är utvisade. Några ändrade\r\nförhållanden som kunde föranleda ett upphävande\r\nav utvisningsbesluten förelåg inte. Däremot var\r\nförhållandena sådana att alla restriktioner så när\r\nsom på anmälningsplikten kunde hävas.\r\nRegeringen bedömde att det var tillräckligt att\r\npersonerna anmäler sig hos polismyndighet en gång\r\ni veckan. De sex personerna kan nu röra sig fritt i\r\nSverige. När det gäller den sjunde finns det inte nu\r\nanledning till omprövning. Han avtjänar för\r\nnärvarande ett flerårigt fängelsestraff för bl.a.\r\nskottlossning i Gamla stan i slutet av 1986 och grova\r\nnarkotikabrott.</pre><pre>Det kan självfallet diskuteras om\r\nterroristbestämmelserna som nu gäller är de bästa\r\noch innebär en rimlig avvägning av den enskildes\r\nrättssäkerhet och behovet av att vi har ett\r\npreventivt skydd mot terrordåd. Det var därför som\r\nregeringen tillsatte en utredning 1988 som hade i\r\nuppdrag att se över bestämmelserna. Utredningen\r\nlämnade sitt betänkande i november 1989.\r\nBetänkandet bereds nu i\r\narbetsmarknadsdepartementet med sikte på att en\r\nproposition kan läggas under nästa år.</pre><pre>Berith Eriksson har i sin interpellation ställt tre\r\ndirekta frågor. Som svar på dessa vill jag säga\r\nföljande.</pre><pre>Högsta domstolen har vid två tillfällen -- senast den\r\n1 november 1990 -- prövat om huruvida\r\nbegränsningen i vad avser vistelseort stred mot\r\nregeringsformen. Domstolen fann vid dessa\r\nprövningar att så inte var fallet.</pre><pre>Vidare har Europakommissionen för de mänskliga\r\nrättigheterna prövat ett av fallen. Klagomål hade\r\nanförts enligt ett flertal artiklar i\r\nEuropakonventionen om de mänskliga\r\nrättigheterna. Bl.a. gjordes gällande att frågan om\r\nutvisning och den begränsade vistelsorten borde ha\r\nprövats av domstol samt att föreskrifterna om\r\nbegränsad vistelseort i sig var ett otillbörligt\r\ningrepp i den berördes mänskliga rättigheter.\r\nKommissionen avvisade klagomålen såsom\r\nuppenbart ogrundade.</pre><pre>Den sista frågan, om en domstolsprövning skall ske\r\ni ärendena eller inte, har jag redan delvis berört.\r\nEftersom det i den här typen av ärenden inte är\r\nfråga om brott har begåtts eller inte, blir\r\nbrottsbalkens bestämmelser inte tillämpliga.\r\nDärför blir en domstolsprövning inte aktuell.</pre><pre>Däremot kan jag nämna att utredningen i stt\r\nbetänkande har föreslagit att frågan om\r\ninskränkningar och villkor för längre tid än tre år\r\nskall prövas av domstol.</pre><pre>Betänkandet är som jag nyss nämnt under\r\nberedning, och målet är naturligtvis att försöka\r\nstärka rättssäkerheten för den enskilde samtidigt\r\nsom vi ger Sverige ett effektivt skydd mot\r\nterroristdåd.</pre><pre></pre><pre>Anf. 128 BERITH ERIKSSON (v):</pre><pre>Herr talman! Först vill jag tacka Maj-Lis Lööw för\r\ndet långa och utförliga svaret. Jag vill ändå börja\r\nmed att göra en övergripande sammanfattning i vad\r\ngäller de utvisningshotade kurderna, som tidigare\r\nhade kommunarrest. De har inte begått något\r\nbrott, de är inte misstänka för att ha begått något\r\nbrott, men regeringen bedömer att de kan tänkas\r\nbegå brott. Det är den logiken på högsta nivå som\r\njag har litet svårt att hänga med i.</pre><pre>Ingenting har förändrats i sak under dessa år. De\r\nutvisningshotade kurderna har hela tiden hävdat att\r\nde inte tillhör organisationen PKK, något som de\r\nsäger att man inte kan göra om man befinner sig\r\nutanför Kurdistan. Men de har sagt att de\r\nsympatiserar med och stöder PKKs kamp. Det gör\r\nde fortfarande, trots erbjudande från säpo om att\r\nde skulle slippa utvisning om de bara offentligt tog\r\navstånd från PKK. Alltså återstår aktivitetsnivån.\r\nVad betyder aktivitetsnivån i detta sammanhang?\r\nÄr besöken på bokkaféet färre nu än tidigare, eller\r\nhur kan man mäta aktivitetsnivån?</pre><pre>Våra terroristbestämmelser anser Maj-Lis Lööw\r\nvara nödvändiga för att vi skall kunna skydda oss\r\nmot terrordåd. Jag vill hävda att för att förhindra\r\nterrorism är den här lagen absolut oanvändbar. Om\r\nman har att göra med terrorister, har de all\r\nmöjlighet i världen att utföra terrordåd trots\r\nkommunarrest. En tidigare utländsk medborgare,\r\nsom blivit svensk medborgare, anklagades för\r\nterroristisk aktivitet och lagfördes enligt\r\nrättegångsbalken. Det fallet visar att det är möjligt\r\natt använda sig av rättegångsbalken när man har\r\nmed terrorister att göra. Att den inte är en lag som\r\nfyller sitt syfte tycker jag framgår ganska klart av\r\ndet faktum att inget annat demokratiskt land har en\r\nliknande lag. Däremot finner man liknande\r\nmetoder i länder som vi brukar kalla diktaturer. Då\r\nanvänds liknande repressioner enbart för att\r\nterrorisera människor.</pre><pre>Sedan påstår Maj-Lis Lööw att beslutet om\r\nutvisning och kommunarrest har skett på väl\r\ngrundade utredningar och att dessa utredningar\r\ndessutom visar att det föreligger fara för terrorism.\r\nOrden ''grundade'' och ''visar'' är kraftigt\r\nunderstrukna i svaret. I den nu pågående\r\nbuggningsrättegången har det framkommit att säpo\r\nsamarbetat med den Turkiets säkerhetstjänst MIT.\r\nHur har det samarbetet används i den välgrundade\r\nutredningen och pågår ett sådant samarbete\r\nfortfarande?</pre><pre>Därefter påpekar Maj-Lis Lööw att det inte var i\r\negenskap av kurder som dessa kurder dömdes till\r\nutvisning och därefter kommunarrest. Vad gjorde\r\nregeringen 1984 för kurderna? Jo, man\r\nterroriststämplade en av deras organisationer, men\r\nman gjorde inget och gör fortfarande inget för att\r\nanalysera orsakerna till att kurder tar till vapen mot\r\nden turkiska regimen. Jag tycker inte att vi kan slå\r\noss för bröstet och säga: Vad var det vi sade. Vi har\r\nverkligen inte gjort mycket för det kurdiska folket.</pre><pre>Hur har vi stött kurderna i deras kamp? Vad gör vi\r\ni dag när turkarna har förstört byar och\r\ntvångsförflyttat människor? Vad gör vi för alla de\r\ntusen hemlösa som nu inför vintern bor i tält? Vad\r\ngör vi för alla fängslade kurdiska barn som\r\nAmnesty rapporterat om?</pre><pre>Jag tycker verkligen att det är att dra långtgående\r\nslutsatser av en av pressen feltolkad intervju i TV,\r\nnär Maj-Lis Lööw kommer med påståendet att\r\nPKK officiellt har tagit på sig ansvaret för morden i\r\nSverige. Jag har i dag på morgonen sett alla de\r\nutsändningar som har sänts med anledning av\r\nTV 4:as intervju med PKKs ledare. Har Maj-Lis\r\nLööw gjort det? Jag måste även ställa frågan: När\r\nhar Maj-Lis Lööw börjat förlita sig på PKKs\r\nuppgifter? Det har inte jag gjort ännu. Jag tar mina\r\nuppgifter från annat håll.</pre><pre>Hur kan nuvarande terroristlag förebygga\r\nterrorism?</pre><pre>Vad gör vi för det kurdiska folkets kamp i Turkiet,\r\nförutom att vi har terroriststämplat deras\r\norganisation?</pre><pre>Kommer uppgifterna om de utvisade kurdernas\r\npolitiska aktiviteter från turkisk säkerhetspolis?</pre><pre>Pågår det även i dag samarbete med turkisk\r\nsäkerhetspolis?</pre><pre>Anf. 129 HANS GÖRAN FRANCK (s):</pre><pre>Herr talman! Det är en omfattande redogörelse\r\nsom invandrarministern har gjort av denna sak. Jag\r\ntycker att det är bra att vi får denna redogörelse.\r\nDokumentet ger också besked om gällande\r\nlagstiftning och den praxis som tillämpas. Att\r\nbedöma dessa frågor är en mycket delikat uppgift.\r\nDet är svåra överväganden som måste göras.</pre><pre>Det som jag tycker är beklagligt, samtidigt som det\r\nnaturligtvis finns anledning att uttala sin\r\nuppskattning över de ändrade beslut som har\r\nfattats, är att det, sex år efter det att det första\r\nbeslutet fattades, alltjämt finns vissa restriktioner.\r\nDet som är särskilt problematiskt i den här\r\nsituationen är att det väcks åtal efter åtal på grund\r\nav de överträdelser som har gjorts. Här dömer\r\ndomstolarna ut olika straff. I en del fall döms det\r\ntill böter, i andra fall till fängelse. De här\r\nrättegångarna kommer såvitt man kan se att döma\r\natt fortsätta. Jag tycker, oavsett de invändningar\r\nsom kan göras av rättslig art, att det nu är hög tid\r\natt låta nåd gå före rätt, att göra ett definitivt slut\r\npå hela denna sorglustiga historia. Det skulle inte\r\ninnebära någon större olägenhet sett ur regeringens\r\noch myndigheternas synpunkt att göra på det sättet.\r\nOm man befarar att någon har för avsikt att\r\nkonspirera, förbereda eller göra försök till något\r\nbrott har vi en rättsapparat för att beivra detta.\r\nMan kan även bedriva spaning av denna anledning.\r\nMyndigheterna står ju inte utan maktmedel i en\r\nsådan situation.</pre><pre>Som framgår av interpellationssvaret står bara en\r\nav de berörda så att säga vid sidan om, eftersom han\r\nsitter i fängelse. I övrigt har det inte så långt man\r\nkan bedöma av det offentliga materialet\r\nframkommit att det skulle finnas några särskilda\r\nhinder för att göra på det sätt som jag förordar. Det\r\nfinns också anledning att före ett sådant beslut\r\nverkligen noggrant granska om alla utsagor i\r\nprotokollen håller i dag, sett i ljuset av vad vi\r\nnumera vet. Det förefaller inte särskilt troligt att så\r\nskulle vara fallet med hänsyn till att sex år har gått\r\noch det inte har inträffat något anmärkningsvärt\r\nmed berörda personer utom i ett enda fall.</pre><pre>Låt mig slutligen säga något om frågornas fortsatta\r\nhandläggning. Det är av stort intresse att det läggs\r\nfram ett lagförslag på grundval av den s.k.\r\nterroristkommitténs förslag. Jag hoppas verkligen\r\natt det förslaget kommer redan under våren. Kan\r\nvi, Maj-Lis Lööw, räkna med det? I svaret står att\r\nett förslag läggs fram nästa år. Men det vore också\r\nintressant om Maj-Lis Lööw ville kommentera\r\nmina synpunkter om möjligheterna att helt\r\nupphäva utvisningsbesluten.</pre><pre>Anf. 130 Statsrådet MAJ-LIS LÖÖW (s):</pre><pre>Herr talman! Jag vet inte om jag har anledning att\r\nkommentera så mycket av det Hans Göran Franck\r\nhar sagt. Han har ju på ett förtjänstfullt sätt\r\nbeskrivit det dilemma som det innebär när ett\r\nutvisningsbeslut inte kan verkställas. Hans Göran\r\nFrancks slutsats är att det är dags att låta nåd gå\r\nföre rätt. Han frågar om jag är beredd att verka för\r\ndet.</pre><pre>Hans Göran Franck vet att regeringen så sent som\r\nden 11 oktober fattade ett beslut mot bakgrund av\r\nden kontinuerliga översyn som vi hela tiden har\r\ngjort. Som jag har påpekat fattade vi också ett\r\nbeslut så sent som i augusti förra året. Självklart\r\nkommer vi att fortsätta att följa frågan. Jag har inte\r\nanledning att i dag göra någon annan bedömning än\r\nden jag gjorde den 11 oktober mot bakgrund av det\r\nmaterial som jag hade att bedöma. Jag kan vidare\r\ndirekt tala om för Hans Göran Franck att vår avsikt\r\när att förelägga riksdagen en proposition till våren\r\n1991.</pre><pre>Jag försökte mycket noggrant besvara de frågor\r\nsom Berith Eriksson ställde i sin interpellation. Det\r\när klart att det inom ramen för en\r\ninterpellationsdebatt går att sträcka sig ganska\r\nlångt vid sidan om det som rör själva\r\ninterpellationen. Men jag besvarade de tre mycket\r\nkonkreta frågorna i interpellationen och gjorde\r\ndärutöver, som både Berith Eriksson och Hans\r\nGöran Franck har vitsordat, en fyllig redovisning av\r\närendet.</pre><pre>Berith Eriksson återkommer därefter med frågor\r\nom hur vi har stött kurderna i deras kamp i Turkiet\r\nförutom att vi, som hon säger, har terroriststämplat\r\nderas organisation i Sverige. Jag vill påpeka att det\r\nsenare är en sanning med modifikation. PKK är\r\nbara en av kurdernas organisationer i Sverige. Jag\r\nhar träffat företrädare för många andra\r\norganisationer som representerar kurdiska\r\ninvandrare i Sverige. I den mån den här delen av\r\nfrågan berör mig i min egenskap av\r\ninvandrarminister kan jag säga så här: Det faktum\r\natt vi har låtit många tusen kurder få en fristad i\r\nSverige utgör svaret på hur vi har stött kurderna\r\nmed tanke på att de har utsatts för förföljelse och\r\ndiskriminering i sitt hemland. Om jag hade varit\r\nförberedd kunde jag också ha diskuterat hur vi har\r\nstött kurderna i Turkiet. Men uppriktigt talat ligger\r\ndet på en annan ministers bord. Likaså ligger frågan\r\nom säpos arbetsmetoder, i den mån de kan\r\ndiskuteras här i kammaren, på en annan ministers\r\nbord.</pre><pre>Anf. 131 BERITH ERIKSSON (v):</pre><pre>Herr talman! Maj-Lis Lööw missförstod mig om\r\nhon uppfattade det som om jag talade om hur\r\nregeringen har stött de kurdiska organisationerna i\r\nSverige. Det handlade inte om det utan om i vad\r\nmån regeringen, samtidigt som den tog ställning för\r\natt PKK var en terroristorganisation, verkligen\r\nförsökte göra någonting för att stödja det kurdiska\r\nfolket i dess kamp i Turkiet. Försökte regeringen\r\nutröna varför den kurdiska organisationen i Turkiet\r\ntog till vapen?</pre><pre>Maj-Lis Lööw nämnde att regeringen hade lättat på\r\nrestriktionerna så att de terroriststämplade\r\nkurderna bara behövde anmäla sig en gång i veckan\r\npå en polisstation. Det är ett mycket raffinerat sätt\r\natt stoppa framtida processer men regeringen vet\r\natt killarna nere i Malmö aldrig har brytt sig om att\r\nanmäla sig på polisstationen där. Det har de inte\r\ngjort sedan 1984. De har fortfarande ett\r\nutvisningsbeslut över sig. De kommer naturligtvis\r\ninte heller i fortsättningen att anmäla sig på\r\npolisstationen en gång i veckan. Maj-Lis Lööw\r\nanser alltså att denna anmälningsplikt är ett bra\r\ninstrument för att förhindra terroristaktiviteter.\r\nEftersom man bedömer dem som terrorister och\r\nfarliga för Sveriges säkerhet, skall således denna\r\nanmälningsplikt räcka för att skydda svenska\r\nfolket. Det är faktiskt fråga om ett spel för galleriet.</pre><pre>Anf. 132 HANS GÖRAN FRANCK (s):</pre><pre>Herr talman! Det kan inte vara särskilt svårt att\r\nsätta sig in i vilken oerhörd press de berörda\r\nkurderna, deras familjer och kamratkrets har fått\r\nutstå till följd av denna kommunarrest som har\r\nvarat i sex år. Jag anser att mycket starka\r\nhumanitära skäl talar för att göra rent bord med\r\ndetta.</pre><pre>Men det finns också några juridiska skäl, som jag\r\nskulle vilja fästa Maj-Lis Lööws uppmärksamhet\r\npå. Jag nämnde redan i mitt tidigare inlägg att det\r\nfortsätter rättegångar mot ett flertal av dessa\r\nmänniskor och att det döms ut även fängelsestraff i\r\ndag. Jag kan säga att jag är förvissad att de här\r\nprocesserna kommer att fortsätta och att man\r\nkommer att försöka få till stånd prövning i högsta\r\ndomstolen ännu en gång.</pre><pre>Det som Maj-Lis Lööw säger i svaret är i och för sig\r\nkorrekt, att högsta domstolen i två fall har ogillat\r\ntalan. Problemställningen har varit om det rört sig\r\nom en frihetsinskränkning, som inte fordrar\r\nrättegång, eller om det är ett frihetsberövande, då\r\nman måste göra en rättslig domstolsprövning av\r\nsaken.</pre><pre>Jag vill nämna att höagsta domsolen i det ena\r\nrättsfallet ansåg att tiden inte hade varit tillräcklig,\r\noch då var det omkring tre år. I det andra fallet\r\nbifölls åklagarens talan på den grunden att man\r\nansåg att vederbörande bodde i en så stor stad att\r\ninskränkningen därför inte vore tillräcklig.</pre><pre>Men tiden går, och det måste finnas en yttersta\r\ngräns, både för domstolen och för Maj-Lis Lööw\r\nsom ansvarigt statsråd, när man säger att nu kan vi\r\ninte hålla på längre. Den tidpunkten är nådd nu,\r\nenligt min mening. Det är orimligt att det här skall\r\nfortsätta. Den senaste tidpunkten för upphävande\r\nav besluten måste vara, anser jag, i samband med\r\natt man framlägger en ny proposition. Helst bör\r\nbeslutet tas långt dessförinnan.</pre><pre>Slutligen vill jag ändå säga att det är starka\r\nhumanitära krav från Amnesty Internationel, från\r\ninternationella juristkommissionen och en rad\r\nandra humanitära organisationer, som med stor\r\nolust och stor motvilja ser på hela denna procedur.\r\nDärför tycker jag att det önskemål som jag har\r\nframfört här är välgrundat.</pre><pre>Anf. 133 Statsrådet MAJ-LIS LÖÖW (s):</pre><pre>Herr talman! Som jag sade har vi debatterat det här\r\nmånga gånger, och jag kanske inte skulle förlänga\r\ndebatten. Men nu tycker jag att Hans Göran\r\nFranck på slutet talar som om vi inte hade gjort\r\nnågonting, som om kommunarresten bestod, och\r\nhan nämner Amnesty och andra som deltagit i\r\ndebatten.</pre><pre>Vi är överens på den punkten att tiden är en faktor\r\natt räkna med. Tiden är en faktor som gör att det\r\nkan anföras starka humanitära skäl för att upphäva\r\nkommunarresten när detta bedöms vara möjligt,\r\noch det är precis vad vi har gjort. Sedan är det\r\nsjälvklart att vi skall fortsätta att följa frågan. Det\r\när en skyldighet för regeringen.</pre><pre>Inte heller anmälningsplikten kan bestå för tid och\r\nevighet, utan det finns en skyldighet för oss att följa\r\nden frågan. Men i dag kan jag inte, mot bakgrund\r\nav de informationer som jag byggde mitt beslut den\r\n11 oktober på, göra någonting annat än vad vi\r\ngjorde då, nämligen upphäva kommunarresten och\r\nge möjlighet till rörlighet i hela landet men behålla\r\nanmälningsplikten.</pre><pre>Sedan är det inte så att jag missförstod Berith\r\nEriksson. Vad jag sade var att det ligger vid sidan\r\nav det som den här interpellationsdebatten skulle\r\nhandla om, och inte så litet heller, om vi skall gå in\r\npå hur vi har stött kurderna i deras kamp eller hur\r\nvi har tagit upp frågan om mänskliga rättigheter för\r\nkurder i Turkiet, i Iran, och i Irak eller hur vi t.ex.\r\nhar stött de humanitära insatserna i de flyktingläger\r\ni Turkiet där de irakiska kurderna finns. Det skulle\r\nkunna sägas mycket om detta, men då får det bli en\r\nannan interpellation, och då är det ett annat\r\nstatsråd som kommer att besvara den. Det var\r\negentligen bara det jag ville påpeka.</pre><pre>Sedan vill jag framhålla att man inte kan säga att\r\ndet enda vi har gjort för kurderna är att\r\nterroriststämpla deras organisation. Berith\r\nEriksson talar som om PKK var den enda\r\norganisation som företräder kurderna, och så är det\r\ninte. Det finns många kurder här i landet som har\r\nfått en fristad här därför att de har varit förföljda\r\noch utsatta i sina hemländer men som är\r\nverksamma i andra organisationer. Då får man inte\r\nge sken av att PKK skulle vara den organisation\r\nsom företrädesvis representerar kurderna.</pre><pre>Anf. 134 BERITH ERIKSSON (v):</pre><pre>Herr talman! Jag sade inte att PKK är kurdernas\r\nenda organisation. Jag sade en av deras\r\norganisationer. Det jag talade om är inte så långt\r\nifrån ämnet, eftersom Maj-Lis Lööw i sitt svar tar\r\nupp PKK och terroriststämpeln på den\r\norganisationen.</pre><pre>Men jag vill gå tillbaka till de utvisningshotade\r\nkurderna. Det har ju varit olika turer. De två som\r\nförst fick lättnader fick lättnad till 100 %, dvs.\r\nutvisningsbesluten upphävdes. Det var efter det att\r\nman hade totalt brutit ner dessa människor\r\npsykiskt. De var psykiska vrak, och man kunde\r\npraktiskt taget inte göra annat än att av humanitära\r\nskäl upphäva tidigare beslut.</pre><pre>För de andra har man tagit det stegvis. Först har de\r\nbehövt anmäla sig bara en gång i veckan i stället för\r\ntre gånger. De har fått röra sig inom ett litet större\r\nområde, och nu som sista åtgärd tar man bort\r\nföreskriften om vilket område de får röra sig i men\r\nhar kvar anmälningsplikten. Det är vad man anser\r\nsig behöva ha kvar, trots att man vet att många av\r\ndem inte någon gång har fullgjort sin\r\nanmälningsplikt.</pre><pre>Det som i sammanhanget inte får komma bort och\r\ndet interpellationen egentligen gällde är det\r\nabsurda i påståendet att vi behöver lagar, utöver de\r\nmöjligheter som brottsbalken ger oss, för att\r\nförebygga och beivra terroristbrott och att det\r\nockså gäller förberedelse för terroristbrott. Varken\r\nsäpo, regeringen eller någon annan kan vara sådana\r\norakler att de kan förutse att människor kan tänkas\r\nbegå brott.</pre><pre>Maj-Lis Lööw hänvisar också till att det finns\r\nmaterial som man grundar sin bedömning på. Det\r\nråder skilda meningar om det också. Den\r\ninternationella juristorganisation som säger sig ha\r\nköpt ut nästan hela säpos material påstår att det\r\ninte skulle hålla för bedömning i en domstol. Åtalet\r\nskulle ramla som ett korthus, därför att det\r\nundersökningsmaterial som finns är så dåligt. Så\r\ndet görs olika bedömningar av det också.</pre><pre>Anf. 135 HANS GÖRAN FRANCK (s):</pre><pre>Herr talman! Jag har alls inte sagt, som Maj-Lis\r\nLööw påstod, att regeringen inte har gjort\r\nnågonting. Tvärtom har de inlägg som jag tidigare\r\ngjort inneburit att jag anser att det som gjorts har\r\ngått i rätt riktning. Men på grund av den starka\r\npsykiska pressen, den långa tiden m.m. m.m. är det\r\nenligt min mening dags nu att upphäva besluten.\r\nJag har stor förståelse för att Maj-Lis Lööw inte i\r\ndag kan ställa sig upp här i kammaren och säga att\r\nvi skall upphäva beslutet. Jag tar ändå fasta på att\r\nhon vill fortsätta med en ny omprövning av\r\nbeslutet.</pre><pre>Opinionen kommer att finnas kvar, och\r\ndiskussionen kommer att fortsätta så länge det\r\ndöms ut fängelsestraff i de här fallen och så länge\r\ndessa inskränkningar finns, även om de nu är\r\nbegränsade. Det får vi finna oss i.</pre><pre>Det är inte fråga om att det förekommer för litet\r\ndiskussion, utan det är på det sättet att detta gäller\r\nen mycket viktig principiell rättsfråga. Detta måste\r\nlösas nu i stället för att maskineriet inom domstolar\r\noch fångvård tillåts fortsätta.</pre><pre>Överläggningen var härmed avslutad.</pre><pre>18 § Bordläggning</pre><pre>Anmäldes och bordlades</pre><pre>Proposition</pre><pre>1990/91:59 Vissa ändringar i sjukförsäkringen,\r\nm.m.</pre><pre>Redogörelse</pre><pre>1990/91:3 Från Sveriges delegation vid\r\nEuroparådets parlamentariska (rådgivande)\r\nförsamling</pre><pre>Konstitutionsutskottets betänkanden</pre><pre>1990/91:KU4 Vallagsfrågor</pre><pre>1990/91:KU7 Normgivning m.m.</pre><pre>1990/91:KU12 Radio- och TV-frågor</pre><pre>1990/91:KU13 Vissa fri- och rättigheter m.m.</pre><pre>Utrikesutskottets betänkanden</pre><pre>1990/91:UU3 Eritrea</pre><pre>1990/91:UU4 Nedrustning</pre><pre>Socialförsäkringsutskottets betänkanden</pre><pre>1990/91:SfU1 Vissa socialförsäkringsfrågor</pre><pre>1990/91:SfU2 Socialavgifter</pre><pre>1990/91:SfU3 Svenskt medborgarskap</pre><pre>1990/91:SfU4 Arbetstillstånd för utlänningar</pre><pre>Socialutskottets betänkanden</pre><pre>1990/91:SoU3 Vissa narkotikafrågor</pre><pre>1990/91:SoU4 Hälso- och sjukvårdsfrågor</pre><pre>Kulturutskottets betänkanden</pre><pre>1990/91:KrU5 Bevarande av kulturmiljöer</pre><pre>1990/91:KrU7 Utförsel av kulturföremål</pre><pre>Jordbruksutskottets betänkanden</pre><pre>1990/91:JoU7 Miljöskyddslagstiftningen</pre><pre>1990/91:JoU8 Naturvård</pre><pre>1990/91:JoU17 Buller</pre><pre>19 § Anmälan om interpellationer</pre><pre>Anmäldes att följande interpellationer framställts</pre><pre>den 8 november</pre><pre>1990/91:83 av Hans Göran Franck (s) till\r\nförsvarsministern om JAS-projektet:</pre><pre>Statens beställningar av nya JAS-plan har skjutits\r\nupp på icke bestämd tid. Generaldirektören för\r\nFMV Per Borg har förklarat att staten vill ha\r\ntillräcklig säkerhet i projektet innan staten går\r\nvidare och beställer fler JAS-plan. I ett uttalande\r\nframhålls:</pre><pre>''Det är för närvarande ej möjligt att göra en säker\r\nbedömning av tidpunkten när flygplanet når de\r\ntekniska kraven eller kostnaderna härför. Det krävs\r\nmer erfarenhet från provningen innan tillräcklig\r\nsäkerhet för seriebeställning föreligger.''</pre><pre>Försvarsministern har uttalat att de ökade\r\nförseningarna och de försämrade\r\nindustriåtagandena är oroväckande. Det råder\r\nenligt uppgift oklarhet om vad den första serien\r\nflygplan, 30 stycken, skall klara av vid leveransen\r\n1993. Förseningarna och osäkerheten kring de 30\r\nförsta planen uppges också ha påverkat\r\nbedömningen av offerten på den andra serien om\r\n110 flygplan. Industrigruppen JAS synes här ha ett\r\nallvarligt trovärdighetsproblem.</pre><pre>Enligt intervjuuttalande av statssekreterare Jan\r\nNygren gäller det nu att skapa klarhet om JAS-\r\nprojektet, inte att lägga ned det. Det är märkligt att\r\ndet redan nu kan fastslås att projektet skall\r\nfullföljas oberoende av de ökade förseningarna,\r\nden bristfälliga säkerheten, de stora\r\nkostnadsfördyringarna, de försämrade\r\nindustriåtagandena och den förändrade hotbilden\r\nmot Sverige. Särskilt anmärkningsvärt är att bara\r\nen liten del av erforderliga och utfästa\r\nprovflygningar ägt rum. Förseningarna och\r\nhaveriet med det första planet har lett till att man\r\nnu endast har genomfört 20 provflygningar.</pre><pre>Mot denna oroväckande bakgrund är det inte så\r\nmärkligt att förtroendet för JAS-projektet ligger på\r\nen mycket låg nivå.</pre><pre>Med hänvisning till det här anförda får jag ställa\r\nföljande frågor till försvarsminister Roine\r\nCarlsson:</pre><pre>1.  Är det fastställt att JAS-projektet skall fullföljas\r\noch att det endast är fråga om att förhandla om\r\nvillkoren för leveranserna?</pre><pre>2.  Finns det några problem främst ur\r\nsäkerhetssynpunkt med den första leveransen om\r\n30 flygplan?</pre><pre>3.  Om det skulle visa sig att rimliga leveransvillkor\r\ninte kan erhållas inom skälig tid genom\r\nförhandlingar, vilken beredskap har då regeringen\r\natt på annat sätt förse flygvapnet med leverans av\r\nerforderliga flygplan till flygvapnet?</pre><pre>4.  Finns något formellt hinder att häva ingångna\r\nJAS-avtal?</pre><pre>5.  På vilket sätt påverkar den förändrade hotbilden\r\nmot Sverige JAS-projektet?</pre><pre>1990/91:84 av Hans Göran Franck (s) till\r\nsocialministern om rätten till socialbidrag:</pre><pre>Förra året var det drygt en halv miljon personer\r\nsom fick socialbidrag. I år ökar utbetalningarna av\r\nsocialbidrag kraftigt och de väntas uppgå till\r\nsammanlagt 5,2 miljarder kronor. Det är en miljard\r\nkronor mer än förra året.</pre><pre>Denna utveckling sker trots att ett stort antal\r\npersoner avstår från att söka socialbidrag, därför\r\natt de anser att prövningen av bidragen företas\r\nunder nedvärderande former som kränker deras\r\nintegritet.</pre><pre>Men det finns anledning att räkna med att antalet\r\npersoner som söker socialbidrag kommer att öka än\r\nmer, bl.a. beroende på ökande arbetslöshet, högre\r\nhyror, inskränkningar i sjukförsäkringen och\r\nförsämrad ekonomi hos kommunerna.</pre><pre>Socialstyrelsen konstaterar att när skyddsnätet blir\r\növerbelastat är det människor med de tyngsta\r\nbehoven -- missbrukare, uteliggare och andra\r\nhemlösa, ''destruktiva'' ungdomar och människor\r\nmed psykiska problem -- som trängts ut.</pre><pre>Det fordras radikala grepp och insatser för att säkra\r\nden sociala tryggheten. Skyddsnätet behöver\r\nförbättras, inte försämras, vilket det finns påtagliga\r\nrisker för.</pre><pre>I en ny rapport från socialstyrelsen väcks en rad\r\nfrågor och framläggs olika alternativ för att få en\r\nsocialvård som inte begränsar sig till traditionellt\r\nsocialbyråarbete utan som bättre motsvarar de krav\r\noch behov som finns i samhället. Gapet mellan\r\nbehoven och de resurser socialvården förfogar över\r\när mycket stort och vidgas nu än mer.</pre><pre>Kommunförbundet har nyligen uttalat att en\r\növersyn av rätten till socialbidrag och annat bistånd\r\nmåste göras.</pre><pre>På grund av det anförda får jag ställa följande\r\nfrågor till socialminister Ingela Thalén:</pre><pre>1.  Vilka åtgärder avser regeringen vidta för att\r\navhjälpa de akuta svårigheter som finns inom\r\nsocialtjänsten då det gäller människor med de\r\nstörsta och tyngsta behoven?</pre><pre>2.  Vilka strukturförändringar och övriga åtgärder\r\nkommer att vidtas för att generellt förstärka\r\nskyddsnätet inom socialtjänsten?</pre><pre>3.  Kommer en översyn av rätten till socialbidrag\r\noch annat bistånd att göras?</pre><pre>1990/91:85 av Agne Hansson (c) till\r\nbostadsministern om bostadsproduktionens\r\nomfattning:</pre><pre>Nya problem är under uppsegling på\r\nbostadsmarknaden.</pre><pre>Den verkliga bostadsbristen är fortfarande\r\nbesvärande i landet. Endast 3 av landets 285\r\nkommuner har ett tillräckligt antal lägenheter i\r\nförhållande till behovet.</pre><pre>Samtidigt oroas allt fler över att de inte har råd att\r\nbo som hittills planerats genom den fördyring av\r\nboendet som följer av skattereformens finansiering\r\noch det nya bostadsfinansieringssystemet med\r\ninförandet av räntelån. Många har börjat byta ned\r\nsig till mindre och jämförelsevis billigare bostäder.\r\nStörre, nyare och dyrare bostäder ställs i större\r\nutsträckning tomma. Signalerna om fler tomma\r\nlägenheter kommer nu allt tätare.</pre><pre>En verklig bristsituation kommer mycket snabbt att\r\nersättas av en situation där vi får ett överskott på\r\nbostäder, framför allt nyare och större bostäder. Vi\r\nfår ett sämre utnyttjande av det befintliga\r\nbostadsbeståndet samtidigt som det i praktiken\r\nföreligger en brist på bostäder sett utifrån\r\nmänniskornas fria val och egna önskningar. Många\r\nmänniskor, särskilt de med små och normala\r\ninkomster, kommer att drabbas genom att de\r\ntvingas in i en situation som innebär klart lägre\r\nboendestandard och ökad trångboddhet jämfört\r\nmed många andra. Därmed kommer klyftorna\r\nmellan olika kategorier boende att öka och\r\nsegregationen i boendet att bli än mer markerad.</pre><pre>Samtidigt vet vi att Sverige är ett av världens\r\nbostadstätaste länder. Vi har ungefär 4 miljoner\r\nlägenheter på 3,8 miljoner hushåll. Från\r\nefterkrigstidens lägsta årsproduktion av knappa\r\n33  000 lägenheter per år i mitten på 80-talet är vi\r\nnu uppe i en årsproduktion av 60 000 lägenheter\r\nper år. Det innebär en omsättningstid av landets\r\nbefintliga bostadsbestånd på 80 år, om ingen\r\nhänsyn tas till bristsituationen. Vi vet också att\r\nnybyggnadstakten de senaste åren motsvarar en ny\r\nlägenhet per nytillkommen individ. För att klara\r\ndenna höga nybyggnadstakt har\r\nombyggnadsverksamheten begränsats. Dessa\r\nbegränsningar gäller alltjämt.</pre><pre>Från centerns sida har vi vid åtskilliga tillfällen\r\npåtalat den stora ryckigheten på\r\nbostadsmarknaden. Den är en av de främsta\r\norsakerna till den kraftiga fördyringen av\r\nbyggandet och boendet. Samtidigt medför\r\nryckigheten stora besvär för sysselsättningen och\r\nför byggbranschen och andra att planera sin\r\nverksamhet. Ytterst är det de boende som blir\r\nlidande.</pre><pre>Om inte regeringen mycket snabbt drar\r\nkonsekvenserna av sin skattepolitik och\r\nförändringen av bostadsfinansieringen och\r\nanpassar de bostadspolitiska åtgärderna därefter\r\nkommer vi mycket snart att få uppleva ett nytt ryck\r\ninom bostadssektorn. Fördyringen och de många\r\ntomma lägenheterna medför att produktionen av\r\nnya bostäder avstannar. Problem med tomma\r\nlägenheter och dåligt utnyttjande kostar stora\r\npengar. Det finns en uppenbar risk att vi nu mycket\r\nsnabbt går mot en kostnadsexplosion för boendet\r\nsom hotar att slå ut hela den svenska\r\nbostadsmarknaden och ställa många enskilda\r\nmänniskor på bar backe. Valfriheten beskärs.</pre><pre>Mot bakgrund härav vill jag fråga bostadsminister:</pre><pre>1.  Är bostadsministern beredd att ta bort\r\nrestriktionerna för ombyggnadsverksamheten för\r\natt möta den omedelbara nedgången i\r\nnybyggnationen av bostäder som nu oundvikligen\r\nkommer att följa?</pre><pre>2.  Vilka åtgärder i övrigt är regeringen beredd att\r\nvidta för att bemästra kostnadsutvecklingen i\r\nboendet, undvika ryckigheten på\r\nbostadsmarknaden och åstadkomma en riktig\r\navvägning mellan tillgång och efterfrågan på\r\nbostäder i hela landet?</pre><pre>20 § Anmälan om frågor</pre><pre>Anmäldes att följande frågor framställts</pre><pre>den 8 november</pre><pre>1990/91:171 av Lola Björkquist (fp) till\r\nutbildningsministern om gamla hästanspända\r\nvagnar:</pre><pre>Värdefulla kulturföremål försvinner ur landet.\r\nGamla hästekipage blir alltmer eftertraktade. De\r\nsom finns kvar i Sverige från hästepokens tid anses\r\nvara av god kvalitet. De är inte så maskstungna och\r\nföredras av utländska uppköpare med stora kapital.\r\nIntressenter från USA och Västeuropa kan med\r\nlätthet köpa upp denna del av vårt kulturarv och\r\nföra vagnarna över Sveriges gränser.</pre><pre>Man kommer över vagnarna dels genom att knacka\r\ndörr, dels genom att ropa in dem på auktioner.\r\nSvenska vagnentusiaster har försökt stoppa\r\nexporten genom egna uppköp, men har nu slagit\r\nlarm. Priserna för vagnar med en viss sorts fjädrar\r\nhar gått upp till närmare 400 000 kr.</pre><pre>Lagen om skydd mot utförsel av vissa äldre\r\nkulturföremål omfattar inte åkdon.</pre><pre>Avser regeringen att lägga fram förslag, som\r\nförhindrar att oersättliga ekipage, värdefulla delar\r\nav vårt kulturarv, försvinner utanför Sveriges\r\ngränser?</pre><pre>1990/91:172 av Jan-Erik Wikström (fp) till\r\nstatsrådet Lena Hjelm-Wallén om åtgärder i\r\nanledning av riksdagens tillkännagivanden i vissa\r\nbiståndsfrågor:</pre><pre>När riksdagen i våras behandlade biståndspolitiken\r\nbifölls tre förslag i folkpartiets partimotion:</pre><pre>*  Åtgärder för en långsiktig kunskapsuppbyggnad\r\nom det fransktalande Afrika (1989/90:UU15 mom.\r\n98),</pre><pre>*  En parlamentarisk utredning med uppgift att\r\ngöra en översyn av u-krediterna och andra\r\nkreditinstrument från biståndspolitisk synpunkt\r\n(1989/90:UU15 mom. 140),</pre><pre>*  Vikten av att ta till vara hemvändande\r\nbiståndsarbetares erfarenheter (1989/90:UU15\r\nmom. 151).</pre><pre>Dessa tillkännagivanden redovisas över huvud\r\ntaget inte i regeringens skrivelse (nr 15) om hur\r\nriksdagens beslut har behandlats. Samtidigt anges\r\natt skrivelsen är slutbehandlad.</pre><pre>Frågan inställer sig om regeringen över huvud taget\r\nhar noterat att dessa riksdagsbeslut har fattats.\r\nNågra tecken som tyder på att exempelvis en\r\nparlamentarisk utredning av u-kreditsystemet\r\nskulle vara tillsatt har vi inte sett. Denna hantering\r\när givetvis mycket anmärkningsvärd.</pre><pre>Jag vill fråga biståndsministern:</pre><pre>Har regeringen vidtagit några åtgärder med\r\nanledning av de tre tillkännagivanden i\r\nbiståndsfrågor som ovan refererats men som saknas\r\ni regeringens skrivelse nr 15?</pre><pre>1990/91:173 av Bo Lundgren (m) till statsrådet Erik\r\nÅsbrink om realisationsvinstbeskattningen av\r\nbostadsrätter:</pre><pre>Den skatteomläggning som beslutats av\r\nriksdagsmajoriteten efter förslag av regeringen\r\ninnebär att en nominell beskattning av\r\nrealisationsvinster införs och att möjligheterna till\r\nuppskov slopas. Vid försäljning av bostadsrätter\r\nskall bostadsrättens andel av föreningens skulder\r\nmedräknas. Det kan innebära att en försäljning\r\nsom för den enskilde bostadsrättshavaren medför\r\nen förlust ändå leder till en beskattningsbar vinst\r\noch därmed att förlusten leder till att skatt\r\ndessutom måste erläggas. Detta är uppenbarligen\r\norimligt.</pre><pre>Jag vill mot denna bakgrund fråga statsrådet om\r\nregeringen är beredd att ändra reglerna om\r\nrealisationsvinstbeskattning så att vid försäljning av\r\nbostadsrätter hänsyn inte tas till andel i föreningens\r\nskulder.</pre><pre>1990/91:174 av Ingrid Hasselström Nyvall (fp) till\r\nindustriministern om Mörbylånga sockerbruk:</pre><pre>Mörbylånga sockerbruk hotas åter av nedläggning.\r\nStatens industriverk vill dra in stödet till bruket och\r\ntill odlingen.</pre><pre>Detta är ett svårt slag för ett jordbruk som redan\r\nstår inför besvärliga omställningsproblem.</pre><pre>Är industriministern beredd att arbeta för fortsatt\r\nsockerproduktion i Mörbylånga och för att den\r\nviktiga betodlingen kan vara kvar på Öland och i\r\nKalmar-området?</pre><pre>1990/91:175 av Ingrid Hasselström Nyvall (fp) till\r\nmiljöministern om Emån:</pre><pre>Sedan den hårt genomförda ''kanaliseringen'' av\r\nEmån slutfördes för två år sedan har inga nya\r\ntillstånd för rensning meddelats.</pre><pre>Uppgifter har nyligen framkommit, som tyder på\r\natt fortsatta rensningar är aktuella.</pre><pre>Jag vill därför fråga miljöministern om ansökningar\r\nom anslag inkommit för fortsatt arbete i Emån och\r\nhur miljöministern anser att detta skall utformas.</pre><pre>1990/91:176 av Siw Persson (fp) till socialministern\r\nom tandsköterskors yrkes- och arbetsskador:</pre><pre>Jag har tidigare till socialministern ställt en fråga\r\nom varför tandsköterskor, som i sitt arbete med\r\nkvicksilver i amalgam blivit sjuka, särbehandlas i\r\nsina försök att få sina skador klassade som yrkes-\r\neller arbetsskada.</pre><pre>Den dåvarande socialministern svarade mig den 8\r\ndecember 1987 att någon sådan särbehandling inte\r\nskall förekomma.</pre><pre>Nu är det ännu fler tandsköterskor som blivit\r\nallvarligt skadade av sitt arbete med kvicksilver i\r\namalgam. Dessa drabbade tandsköterskor har intyg\r\nfrån mycket kvalificerade läkare att deras skada\r\nhärrör från arbete med kvicksilver i amalgam. Trots\r\ndetta vägras de konsekvent att få sina skador\r\nklassade som yrkes- eller arbetsskada.</pre><pre>Min fråga till socialministern är därför:</pre><pre>Varför särbehandlas tandsköterskorna i sina försök\r\natt få sina skador klassade som yrkes- eller\r\narbetsskada?</pre><pre>1990/91:177 av Isa Halvarsson (fp) till\r\njordbruksministern om svenskars arbetsresor till\r\nNorge:</pre><pre>Fortfarande har svenskar som bor i Sverige men\r\nsom arbetar i Norge stora problem. Så som\r\ntullbestämmelserna tillämpas krävs av en\r\ngränspendlare strängt taget att han tar en bil till\r\ngränsen, promenerar över och tar en annan\r\ndärifrån. Detta är orimligt!</pre><pre>Med anledning av ovanstående vill jag fråga\r\nstatsrådet:</pre><pre>Vilka åtgärder vidtar regeringen för att underlätta\r\nför gränspendlare?</pre><pre>den 9 november</pre><pre>1990/91:178 av Claes Roxbergh (mp) till\r\nstatsministern om folk- och bostadsräkningen:</pre><pre>I FoB 90 samlas en mängd uppgifter in från svenska\r\nfolket. Dessa uppgifter samlas sedan tillsammans\r\nmed andra känsliga uppgifter som redan finns i\r\nstatens register. De data som samlas in med FoB-\r\nblanketten motsvarar 1/30 av den totala\r\nregistermängden. Men det är bland de resterande\r\n29/30 som de mest känsliga uppgifterna finns om\r\nbl.a. medborgarskap, nationalitet, samboende,\r\nantal utländska medborgare i hushållet,\r\ntrångboddhet och social klassificering. Adressen till\r\nkvinnor som förföljs av sina män finns med i\r\nklartext. Det mest bisarra är att SCB lagrar\r\nuppgifterna i evärdlig tid.</pre><pre>Är statsministern beredd att verka för att minska\r\ndet överdrivna registrerandet i samband med folk-\r\noch bostadsräkningarna och att föreslå att\r\nuppgifterna rensas ur registren efter\r\nanvändningen?</pre><pre>1990/91:179 av Stina Eliasson (c) till statsrådet Erik\r\nÅsbrink om vården i familjehem och\r\nskatteomläggningen:</pre><pre>Familjehem och stöd/kontaktfamiljer engageras av\r\nsocialtjänsten för att klara vård av barn och\r\nungdomar, som är i behov av stöd från vårt\r\nsamhälle. Omkring 18 000 barn och ungdomar är i\r\ndag i behov av dessa familjers omsorger.\r\nFamiljehem och stöd/kontaktfamiljer får i dag en\r\nskattefri ersättning, s.k. omkostnadsdel, som skall\r\ntäcka de reella kostnader de har för det barn eller\r\nden ungdom som bor i familjen.</pre><pre>Efter nyår kommer omkostnadsdelen att utbetalas\r\nsom arvode för att sedan, vid deklarationstillfället,\r\nbli till ett schablonavdrag.</pre><pre>Det finns risk för att skatteomläggningen får den\r\nkonsekvensen att många familjer avstår från att\r\nengagera sig, och samhället tappar därmed den\r\novärderliga resurs som familjehemsvården utgår.</pre><pre>Familjehemmens riksförbund har i skrivelse till\r\nregeringen reagerat mot skatteomläggningens\r\nkonsekvenser för deras del.</pre><pre>Mot bakgrund av detta vill jag fråga statsrådet:</pre><pre>Vilka åtgärder avser statsrådet vidta för att\r\nfamiljehemmen -- trots skattereformen -- skall\r\nkunna finnas tillgängliga för socialtjänstens behov\r\nnär det gäller vård av barn och ungdomar i behov\r\nav samhällets särskilda stöd.</pre><pre>21 § Kammaren åtskildes kl. 17.51</pre><pre>pFörhandlingarna leddes</pre><pre>av tredje vice talmannen från sammanträdets\r\nbörjan t.o.m. 3 § anf. 26 (delvis),</pre><pre>av andre vice talmannen därefter t.o.m. 4 § anf. 56\r\n(delvis),</pre><pre>av tredje vice talmannen därefter t.o.m. 11 § anf. 87\r\noch</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}