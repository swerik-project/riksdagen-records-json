{"dokumentstatus":{"dokument":{"hangar_id":"2438995","dok_id":"GE09109","rm":"1990/91","beteckning":"109","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"109","slutnummer":"0","datum":"1991-05-08 00:00:00","systemdatum":"2010-02-17 00:00:00","publicerad":"1991-05-08 00:00:00","titel":"Riksdagens snabbprotokoll 1990/91:109 Onsdagen den 8 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{40B2025A-E89E-42C5-96CF-4C14833F4B33}","dokument_url_text":"http://data.riksdagen.se/dokument/GE09109/text","dokument_url_html":"http://data.riksdagen.se/dokument/GE09109","dokumentstatus_url_xml":"http://data.riksdagen.se/dokumentstatus/GE09109","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:109</div>\r\n<div class=\"sidhuvud_datum\">Onsdagen den 8 maj</div>\r\n<div class=\"sidhuvud_klockslag\">Kl. 9.00--16.09</div>\r\n<hr class=\"sidhuvud_linje\">\r\n<pre>SIPRI 25 år</pre><pre>TALMANNEN: Ärade kammarledamöter! Innan\r\nvi inleder dagens plenum, vill jag påminna om att\r\ndet i dagarna är 25 år sedan SIPRI, Stockholms\r\nInternationella fredsforskningsinstitut, inrättades.</pre><pre>SIPRI kom till efter en idé av Tage Erlander.\r\nRiksdagen stod fadder i den meningen att beslutet\r\nom institutet fattades av riksdagen den 6 maj 1966.\r\nRiksdagens beslut fick internationell\r\nuppmärksamhet och välkomnades. SIPRI\r\ninrättades som en obunden internationell\r\ninstitution, som skulle bedriva freds- och\r\nkonfliktforskning. SIPRI har ett gott internationellt\r\nanseende och har, och har haft, stor betydelse för\r\nnedrustningsarbetet. Detta gäller såväl insamling\r\noch presentation av fakta som idégivning för att föra\r\narbetet för fredens sak vidare.</pre><pre>Jag vill på riksdagens vägnar tacka SIPRI för dess\r\ninsatser och önskar institutet framgång i dess\r\nfortsatta arbete i fredens tjänst.</pre><pre>1 § Justering av protokoll</pre><pre>Justerades protokollet för den 2 maj.</pre><pre>2 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:193 till bostadsutskottet</pre><pre>3 § Beslut rörande utskottsbetänkanden som\r\nslutdebatterats den 3 maj</pre><pre>Företogs till avgörande jordbruksutskottets\r\nbetänkanden 1990/91:JoU21 och JoU28 samt\r\njustitieutskottets betänkande 1990/91:JuU26\r\n(beträffande debatten i dessa ärenden se prot. 106).</pre><pre>Jordbruksutskottets betänkande JoU21</pre><pre>Mom. 1 (samlat förslag till förpackningspolitik)</pre><pre>Först biträddes reservation 1 av Bengt Rosén och\r\nLars Ernestam med 42 röster mot 17 för reservation\r\n2 av Annika Åhnberg. 251 ledamöter avstod från\r\natt rösta.</pre><pre>Härefter bifölls utskottets hemställan med 258\r\nröster mot 39 för reservation 1 av Bengt Rosén och\r\nLars Ernestam. 13 ledamöter avstod från att rösta.</pre><pre>Mom. 2 (pantsystem för olika förpackningar)</pre><pre>Utskottets hemställan -- som ställdes mot\r\nreservation 3 av Sven Eric Lorentzon m.fl. -- bifölls\r\nmed acklamation.</pre><pre>Mom. 3 (producentens ansvar)</pre><pre>Utskottets hemställan bifölls med 201 röster mot\r\n110 för reservation 4 av Karl Erik Olsson m.fl.</pre><pre>Mom. 4 (internationell förpackningsstandard)</pre><pre>Utskottets hemställan -- som ställdes mot\r\nreservation 5 av Annika Åhnberg -- bifölls med\r\nacklamation.</pre><pre>Mom. 5 (avslag på propositionen)</pre><pre>Utskottets hemställan bifölls med 194 röster mot\r\n101 för reservation 6 av Sven Eric Lorentzon m.fl.\r\n17 ledamöter avstod från att rösta.</pre><pre>Mom. 6 (villkor för hanteringstillstånd)</pre><pre>Utskottets hemställan -- som ställdes mot\r\nreservation 8 av Marianne Samuelsson -- bifölls\r\nmed acklamation.</pre><pre>Mom. 8 (återtagningsmålet för retursystem)</pre><pre>Utskottets hemställan -- som ställdes mot\r\nreservation 9 av Karl Erik Olsson m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU28</pre><pre>Utskottets hemställan bifölls.</pre><pre>Justitieutskottets betänkande JuU26</pre><pre>Mom. 4 (arbetsdomstolens sammansättning)</pre><pre>Utskottets hemställan -- som ställdes mot\r\nreservation 1 av Berith Eriksson -- bifölls med\r\nacklamation.</pre><pre>Mom. 7 (översyn av specialdomstolarna)</pre><pre>Utskottets hemställan bifölls med 177 röster mot\r\n132 för reservation 2 av Britta Bjelle m.fl.</pre><pre>Mom. 8 (avskaffande av bostadsdomstolen m.fl.)</pre><pre>Utskottets hemställan -- som ställdes mot\r\nreservation 3 av Britta Bjelle m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Talmannen meddelade att konstitutionsutskottets\r\nbetänkanden KU21, KU36, KU42, KU34, KU37\r\noch KU45 skulle avgöras i ett sammanhang efter\r\navslutad debatt.</pre><pre>4 § Yttrandefrihetsgrundlag m.m.</pre><pre>Föredrogs</pre><pre>Konstitutionsutskottets betänkande</pre><pre>1990/91:KU21 Yttrandefrihetsgrundlag m.m.\r\n(prop. 1990/91:64).</pre><pre>Anf. 1 Justitieminister LAILA FREIVALDS\r\n(s):</pre><pre>Herr talman! Det är med stor tillfredsställelse som\r\njag kan konstatera att vi i dag, efter en utdragen och\r\nkomplicerad lagstiftningsprocess, kan ta ett\r\navgörande steg mot en för första gången på över\r\nhundra år helt ny grundlag, nämligen en\r\nyttrandefrihetsgrundlag!</pre><pre>Jag vill framhålla att det förslag till grundlag som\r\nriksdagen i dag skall ta ställning till har varit\r\nföremål för en mycket omfattande och grundlig\r\nberedning. Tanken att man skulle utvidga de\r\ntryckfrihetsrättsliga garantierna till att gälla även\r\nandra uttrycksformer än tryckta skrifter, i första\r\nhand radio och film, har funnits alltsedan den\r\nnuvarande tryckfrihetsförordningen kom till i slutet\r\nav 40-talet. Frågan har behandlats av flera\r\nutredningar, däribland massmedieutredningen och\r\nyttrandefrihetsutredningen.</pre><pre>Det förslag som regeringen lägger fram i den\r\nproposition som skall behandlas här i dag bygger, i\r\nenlighet med av riksdagen tidigare uttalade\r\nönskemål, på yttrandefrihetsutredningens förslag. I\r\nvissa avseenden går dock förslaget längre än vad\r\nyttrandefrihetsutredningen gjorde, bl.a. på radio-\r\noch TV-området.</pre><pre>De politiska överläggningar som har ägt rum under\r\nberedningen av ärendet har varit inriktade på att\r\nutröna hur ett förslag med utgångspunkt i\r\nyttrandefrihetsutredningens betänkande borde\r\nvara utformat för att kunna få en bred anslutning i\r\nriksdagen. Det förslag som regeringen lägger fram\r\ni propositionen har förankrats inom en särskild\r\nberedningsgrupp med företrädare för\r\nriksdagspartierna. Det var glädjande att man\r\nlyckades uppnå så stor enighet i de olika frågorna.</pre><pre>Den nya grundlagen om yttrandefrihet bygger i allt\r\nväsentligt på de principer som sedan gammalt gäller\r\npå de tryckfrihetsrättsliga området. Den reglerar\r\nyttrandefriheten i medier som hittills fallit under\r\nregeringsformens mindre detaljerade skydd för\r\ngrundläggande fri- och rättigheter, nämligen radio\r\noch TV, filmer och videogram, ljudupptagningar\r\noch liknande medier.</pre><pre>De frågor i den nya grundlagen som in i det sista\r\nunder beredningen krävt de mest ingående\r\növervägandena har gällt film- och videocencurens\r\nomfattning, etableringsfriheten för eter- och\r\ntrådsändningar samt reklamfrågan. Jag vill därför\r\nnämna något om dessa frågor särskilt. Jag vill också\r\nta upp meddelarskyddskommitténs förslag om\r\nmeddelarfrihet i förhållandet mellan enskilda, som\r\nju behandlas utförligt i propositionen.</pre><pre>Våren 1990 antog riksdagen som bekant lagen om\r\ngranskning och kontroll av filmer och videogram.\r\nDenna lag ersatte den tidigare\r\nbiografförordningen. Riksdagen tog i det\r\nsammanhanget ställning till ett antal andra åtgärder\r\nför att komma till rätta med problemen med de\r\nextrema våldsskildringarna. Bl.a. beslutades om en\r\nintensifierad tillsyn över videogrammarknaden och\r\nom en skärpning av ansvarsbestämmelsen om olaga\r\nvåldsskildringar. Den begränsade verkan som\r\ncensur av videogram, avsedda för uthyrning och\r\nförsäljning, kunde väntas ha ansågs inte motivera\r\nen utvidgad förhandsgranskning.</pre><pre>I yttrandefrihetsgrundlagen medges censur enbart\r\nav filmer och videogram som skall visas offentligt.\r\nEtt censurförbud är en principiellt viktig\r\nbeståndsdel i en yttrandefrihetsgrundlag, och jag\r\nhar en stark tro på att det skall gå att komma till\r\nrätta med våldsskildringarna på annat sätt.</pre><pre>Enighet har i stort rått om att det begränsade\r\nfrekvensutrymmet, för etersänd radio och TV, inte\r\ntillåter någon etableringsfrihet för dessa\r\nmedieformer. Det behövs någon form av\r\ntillståndssystem för att fördela frekvenserna. Detta\r\nframgår nu uttryckligen av\r\nyttrandefrihetsgrundlagen. Däremot lämnas det\r\nöppet hur ett sådant system skall utformas genom\r\nvanlig lag. Men det markeras att det allmänna skall\r\neftersträva att radiofrekvenserna tas i anspråk på\r\nett sådant sätt att vi får vidaste möjliga yttrande-\r\noch informationsfrihet. Närmare förslag till\r\nlagregler i ämnet skall lämnas av\r\nfrekvensrättsutredningen.</pre><pre>Närradiolagstiftningen har dessutom fått\r\nförankring i grundlagen genom en bestämmelse om\r\natt sammanslutningar skall ha möjlighet att få\r\ntillstånd till lokala radiosändningar.</pre><pre>Frågan om etableringsfrihet för trådsändningar har\r\nvarit kontroversiell på ett helt annat sätt. Här sätter\r\nju fysiken inte samma gränser för vad som är\r\nmöjligt att sända. Nu föreslås en ordning med\r\netableringsfrihet med vissa begränsningar. Rätt för\r\nvar och en att sända radio- och TV-program genom\r\ntråd slås således fast. Som en möjlig inskränkning i\r\ndenna grundlagsenliga frihet kan det dock i vanlig\r\nlag meddelas föreskrifter om skyldighet för\r\nkabelnätsinnehavare att ge utrymme för vissa\r\nprogram i den utsträckning det behövs med hänsyn\r\ntill allmänhetens intresse av tillgång till exempelvis\r\nSverige Radios program. Vidare tillåts lagstiftning\r\nom ingripanden mot fortsatta sändningar av vålds-\r\noch porrkanaler och rasistiska programkanaler.</pre><pre>Frågan om reklam i radio och TV har diskuterats\r\nmycket under beredningsarbetet. Även här\r\nlyckades dock beredningsgruppen i stort sett enas.\r\nGrundlagen tar inte ställning till vad som skall gälla\r\npå annat sätt än att den tillåter att det i vanlig lag\r\nföreskrivs om reklam i radio och TV. Det ges t.ex.\r\nmöjlighet att införa förbud mot kommersiell\r\nreklam eller sponsring. Ett förslag till lagstiftning\r\nom sådan reklam har också nyligen förelagts i\r\nriksdagen.</pre><pre>Meddelarskyddskommittén har -- också efter\r\nbegäran av riksdagen -- utrett frågan om\r\nmeddelarfrihet i förhållandet mellan enskilda.</pre><pre>Kommittén presenterade ett förslag som innebar att\r\nman i grundlag skulle slå fast att meddelarfriheten\r\ni princip gällde också uppgifter som omfattades av\r\navtalad tystnadsplikt, men att man kunde göra\r\nundantag från denna princip i vissa fall. Förslaget,\r\nsom var väl genomarbetat, fick emellertid ett starkt\r\nnegativt mottagande under remissbehandlingen. I\r\npropositionen tvingades därför regeringen att\r\nkonstatera att det med hänsyn till remissutfallet\r\ninte finns möjlighet att föra fram frågan om\r\nmeddelarfrihet i förhållandet mellan enskilda till\r\ngrundlagstiftning. Tanken på en vidgad insyn inom\r\nden privata sektorn är emellertid fortfarande\r\nbärkraftig och vissa förslag till alternativa lösningar\r\nsom förts fram i frågan bör enligt min mening\r\növervägas närmare. Det finns också skäl att\r\navvakta erfarenheterna av lagen om skydd för\r\nföretagshemligheter.</pre><pre>Herr talman! Jag är medveten om att man i ett så\r\nbetydelsefullt och komplicerat lagstiftningsärende\r\nsom detta knappast kan vänta sig en fullständig\r\nsamstämmighet i varje enskild fråga. Men jag anser\r\natt det finns skäl att framhålla att det nu är\r\nangeläget att grundlagsfrågan får sin lösning.\r\nGenom den proposition som regeringen lagt fram\r\nblir det möjligt att förverkliga riksdagens önskemål\r\nom en bred enighet kring en ny grundlag till skydd\r\nför yttrandefriheten.</pre><pre>Herr talman! Jag beklagar mycket att jag på grund\r\nav regeringssammanträde inte har möjlighet att\r\nnärvara i kammaren, när detta historiska ärende\r\nbehandlas.</pre><pre>Anf. 2 ANDERS BJÖRCK (m):</pre><pre>Herr talman! Det finns anledning att känna stor\r\ntillfredsställelse över att riksdagen i dag kan fatta\r\nbeslut om en ny grundlag, en ny\r\nyttrandefrihetsgrundlag. Det är också mycket\r\nglädjande att detta beslut kan fattas under stor\r\nenighet.</pre><pre>Den nya yttrandefrihetsgrundlagen har beretts\r\nunder väldigt många år. Tidvis har det förefallit\r\nomöjligt att nå den breda enighet som är önskvärd\r\ni samband med att man antar en ny grundlag. En\r\nbred enighet är t.o.m. en förutsättning för att\r\nriksdagen skall ta upp förslag till nya grundlagar.\r\nDet kan inte vara rimligt att stifta en grundlag\r\nunder stor oenighet. Man bör inte vara oenig i\r\nriksdagen om demokratins spelregler.</pre><pre>Denna strävan efter enighet leder dock med\r\nnaturnödvändighet till kompromisser. Det\r\nföreliggande förslaget är en kompromiss mellan\r\nolika sätt att hantera konkreta\r\nyttrandefrihetsproblem. Detta kan emellertid inte\r\ndölja att det i grunden i vårt svenska samhälle finns\r\nen gemensam strävan efter öppenhet,\r\ninformations- och yttrandefrihet i ordens vidaste\r\nbemärkelse.</pre><pre>Sedan 1949 års tryckfrihetsförordning utarbetades\r\noch antogs har dock mediesituationen i Sverige och\r\ni omvärlden grundligt förändrats. Nya medier har\r\nkommit till, de existerande har utvecklats och\r\nförändrat form. Tekniken har förändrat\r\nförutsättningarna för yttrandefriheten och\r\nopinionsbildningen. Radio och television, i olika\r\nformer, har stor genomslagskraft och svarar i dag\r\nför en betydande del av opinionsbildningen.\r\nRadion och televisionen har på intet sätt tagit över\r\ndet tryckta ordets roll -- tidningarna är i dag inte på\r\nnågot sätt på väg att mista sin roll -- men de har\r\ntillfört en ny dimension i opinionsbildningen, en\r\ndimension som lagstiftaren självfallet inte kan\r\nbortse ifrån.</pre><pre>Det är också på denna punkt som problem har\r\nuppstått. Dessa problem är bl.a. av tekniskt natur.\r\nDet är inte alldeles enkelt att reglera sådana medier\r\nsom radio och television, som har många\r\nuttrycksformer och en teknisk komplexitet.\r\nDessutom har vi faktiskt olika politiska\r\ninfallsvinklar.</pre><pre>Det grundlagsförslag som vi i dag har att ta ställning\r\ntill har enligt min mening inte löst några av\r\nproblemen på ett fullt ut tillfredsställande sätt. Det\r\ngäller grundlagsskyddet för reklam och\r\netableringsfrihet. De lösningar som här har\r\nuppnåtts är emellertid acceptabla. De har uppnåtts\r\ngenom kompromisser, som vi från moderata\r\nsamlingsförbundet har stått, och står även i dag,\r\nbakom, men vi vill gärna understryka att den\r\nreglering som nu föreslås när det gäller dessa båda\r\nområden inte på något sätt kan betraktas som\r\nslutgiltig. Man kan lugnt räkna med att\r\nutvecklingen kommer att tvinga fram ett starkare\r\ngrundlagsskydd, såväl för reklamen som för\r\netableringsfriheten.</pre><pre>Frågan om meddelarskyddet mellan enskilda har\r\nvarit föremål för en långvarig debatt. Här finns\r\nförvisso olika åsikter som måste respekteras. Vad\r\njag dock tycker har varit fel i denna debatt är de\r\nförsök som har gjorts att dra absoluta paralleller\r\nmellan den privata och den offentliga sektorn i\r\nyttrandefrihetshänseende. Det går enligt min\r\nmening inte att dra sådana absoluta paralleller. Det\r\nfinns starka skäl för att ha annorlunda regler för\r\nmeddelarfriheten på den privata sektorn än för vad\r\nsom gäller på den offentliga sidan med dess\r\nlagreglering, offentlighetsprincip och mycket annat\r\nsom gör att det där råder annorlunda förhållanden.</pre><pre>Det är mot denna bakgrund inte konstigt att något\r\nförslag om utvidgning av meddelarfriheten till att\r\nomfatta den privata sektorn inte har lagts fram. De\r\nsom tycker att detta är bra grundar -- och det vill\r\njag understryka -- definitivt inte sitt\r\nställningstagande på någon generell önskan till\r\nmindre öppenhet i samhället, utan helt enkelt på en\r\nrespekt för den privata sfären och att den kan vara\r\nannorlunda än den offentliga. Det är en åsikt som\r\nkanske inte delas av alla, men som jag faktiskt\r\ntycker måste respekteras och som har fog för sig.\r\nOm detta vittnar den proposition och det\r\nutskottsbetänkande som har lagts fram.</pre><pre>Herr talman! Det är inte var dag som riksdagen har\r\natt ta ställning till en ny grundlag. De\r\nrandanmärkningar som här har gjorts skall på intet\r\nsätt dölja att det finns anledning att känna stor\r\nglädje och tillfredsställelse över att ett långvarigt\r\noch mödosamt utredningsarbete och\r\nlagstiftningsarbete i departementet, i riksdagen och\r\ni utredningar nu har nått sitt slut för ett tag\r\nframöver. Dessa anmärkningar förtar inte intrycket\r\nav att vi trots allt har kommit en väsentlig bit på\r\nvägen mot att slå vakt om yttrande- och\r\ninformationsfriheten för medier som på några\r\ndecennier har förändrat vår vardag på ett\r\ndramatiskt sätt.</pre><pre>Herr talman! Jag ber att få yrka bifall till utskottets\r\nhemställan.</pre><pre>Anf. 3 BIRGIT FRIGGEBO (fp):</pre><pre>Herr talman! Det öppna samhällets mest lyckade\r\nparadox är lagstiftarnas ambition att sätta\r\ngenomtänkta spärrar för sina egna möjligheter att\r\nge sig på medborgarnas fri- och rättigheter. Så skrev\r\nyttrandefrihetsutredningen i upptakten till sitt\r\nslutbetänkande. Nu får vi lagstiftare tillfälle att\r\nbekräfta den iakttagelsen, genom att fatta det\r\nförsta beslutet om en yttrandefrihetsgrundlag. Det\r\ninte bara känns, utan det är högtidligt.</pre><pre>Remissen innehåller förslag till en ny, fjärde\r\ngrundlag och har därmed en ovanlig och\r\nbetydelsefull karaktär, konstaterade lagrådet i sitt\r\nyttrande om lagrådsremissen. Genom ett utbyggt\r\ngrundlagsskydd åt framför allt etermedierna med\r\nderas utomordentliga genomslagskraft och\r\nbetydelse för upplysning och opinionsbildning i\r\ndagens samhälle skapas -- med lagrådets ord -- en\r\nbalans i rättsordningens vaktslagning kring\r\nyttrandefriheten och informationsfriheten.</pre><pre>Vi är inte för tidigt ute med att etablera den\r\nbalansen. Man kan undra varför vi har dröjt så\r\nlänge.</pre><pre>Det hittillsvarande tillståndet med ett utbyggt\r\ngrundlagsskydd endast för det tryckta ordet speglar\r\nnärmast det medieläge som rådde för mer än ett\r\nhalvsekel sedan, finner lagrådet och fortsätter: ''I\r\ndet perspektivet och med erfarenheterna av de\r\nauktoritära samhällssystemens utnyttjande av\r\netermedierna för sina syften är det egentligen\r\nförvånande att det nya grundlagsskyddets tillkomst\r\nvarit en så utdragen process och förenad med\r\nsådana födslovåndor.''</pre><pre>Onekligen liknar det en historisk eftersläpning,\r\nsärskilt med tanke på att vi fick vår första\r\ntryckfrihetsförordning redan 1766. Man frestas\r\nnästan att betrakta tryckfrihetsförordningen som\r\nen lyckosam tillfällighet -- de yngre mössorna hade\r\nen passion för publicitet och en djärvhet som\r\nsvarade mot den passionen.</pre><pre>Att grundlagsskyddet för det tryckta ordet sedan\r\nförblev ensamt berodde förstås länge på att\r\ntryckpressen var det helt dominerande mediet.\r\nMen när den fick konkurrens från andra nya medier\r\nborde det väl ha varit dags för en reform. Varför\r\nkom den inte snabbare?</pre><pre>En förklaring kan vara att den grundlag som vi nu\r\nskall besluta om utgör ett led i ett omfattande och\r\nlångsiktigt konstitutionellt reformarbete för att\r\nbefästa och utveckla folkstyret och för att förstärka\r\nde medborgerliga fri- och rättigheterna. En\r\nannan -- som mer ansluter sig till födslovåndorna --\r\ngäller den tempoförlust som uppkom genom de\r\nskilda meningarna om den lämpligaste lagtekniska\r\nlösningen.</pre><pre>Om detta behöver vi inte orda nu. För min del\r\ntycker jag att vi åtminstone så här i efterhand kan\r\nse avspänt på tidsförlusten. I stället för att beklaga\r\nden kan vi glädja oss åt uthålligheten i strävan att\r\nverkligen nå ett resultat och att kunna göra det\r\ntillsammans.</pre><pre>Vi kunde ha gett upp, men vi gjorde det inte. Vi\r\nåtervände till yttrandefrihetsutredningens\r\nhuvudalternativ och vände förlusten i tid till en\r\nvinning i sak genom att uppdatera och förbättra\r\nalternativet. Och så blev vi överens om innehållet,\r\nenligt den goda vanan att försöka blir eniga om våra\r\nkonstitutionella regler.</pre><pre>Den vanan skall vi ha kvar. Men enigheten har inte\r\nvunnits genom tystnad utan genom diskussion. Det\r\när ju så det skall vara. Det må så vara att den\r\ntekniska utvecklingen gjort det omöjligt att\r\nframhärda i försvar för Sveriges Radios monopol,\r\nreklamförbud och videocensur. Det förringar inte\r\nvår kamp för ökad frihet eller dem som svängt\r\nunder senare tid och gjort den nya grundlagen\r\nacceptabel och möjlig. Men tyst blir det inte heller\r\nframöver -- allra minst om yttrandefrihetens villkor.\r\nFolkpartiet liberalerna uppfattar inte\r\nreformarbetet som avslutat.</pre><pre>Av praktiska skäl lämnades teatrar och\r\nutställningar, demonstrationer och andra\r\nsammankomster utanför det detaljerade\r\ngrundlagsskyddet. De har en utestående fordran på\r\noss. Den yttrandefrihet som används på så sätt är\r\ninte mindre skyddsvärd än den som utövas av de\r\ntunga medierna.</pre><pre>Tänker vi annorlunda har vi glömt vår histoia --\r\nmed dess konventikelplakat och dess\r\nlänsmansbesök i de hagar där den begynnande\r\narbetarrörelsen fick hålla till med sina möten. Vi\r\nsaknar då också blick för det faktum att nya\r\nopinioner inte sällan växer fram i enkla former. Och\r\nvi besinnar inte att det i kritiska lägen kan vara ett\r\nlivsvillkor för vårt demokratiska samhälle att just\r\nden yttrandefriheten fungerar.</pre><pre>Därför fäster vårt parti stor vikt vid utskottets\r\nmening att det finns skäl som talar för att det bör\r\nfinnas ett allmänt formellt stöd för beaktande av de\r\nyttrandefrihetsintressen som kan finnas i vanliga\r\nbrottmål. Sådana mål blir det vid påstådda\r\nmissbruk av yttrandefriheten på teatern eller\r\nutställningen, i demonstrationen eller under\r\nsammankomsten.</pre><pre>Det handlar om en översättning till brottsbalken av\r\nden s.k. instruktionen i tryckfrihetsförordningen --\r\nsom nu också kommer att finnas i\r\nyttrandefrihetsgrundlagen. Den menar dem som\r\nskall döma över missbruk av yttrandefriheten att\r\nbetänka att yttrandefriheten är en grundval för ett\r\nfritt samhällsskick, att alltid uppmärksamma syftet\r\nmer än framställningssättet och att vid tvekan hellre\r\nfria än fälla.</pre><pre>Vi gläder oss över stödet för bl.a. vår motion, och\r\nvi förväntar oss ett positivt resultat av det\r\ntillkännagivande till regeringen som utskottet vill\r\natt riksdagen skall göra i frågan. Ett sådant resultat\r\nmöjliggör en viktig förstärkning av\r\nyttrandefriheten.</pre><pre>I den motion som vi väckte med anledning av\r\npropositionen påpekade vi att det under hela\r\nberednings- och beslutsförloppet fram till\r\nriksdagens beslut under förra riksmötet att anta\r\nlagen om skydd för företagshemligheter -- också\r\nkallad lex Bratt -- har stått klart att den lagen inte\r\nkan svara mot det öppna samhällets krav. Dess\r\nprimära syfte är ju också ett annat, nämligen att ge\r\nett skydd mot illojal konkurrens i form av stöld av\r\neller illegitimt förfogande över\r\nföretagshemligheter.</pre><pre>Det är alltså logiskt att riksdagen har visat sitt\r\nintresse för ett fortsatt arbete på att åstadkomma en\r\nvidgad insyn utanför offentligheten. Och det vore\r\ninkonsekvent att låta det reformarbetet stanna av\r\ndärför att vi har stött på svårigheter. Det vore en\r\nförsummelse att ta svårigheterna till intäkt för att\r\nställa upp bakom dem som fortfarande hävdar att\r\ninsyn i den privaträttsliga sfären är något\r\nprincipiellt nytt som skulle få oöverskådliga\r\nkonsekvenser.</pre><pre>Fortfarande gäller yttrandefrihetsutredningens\r\nprincip att ''där beslutsmakt finns, där skall också\r\ninsyn finnas''. Ytterst rör det sig om medborgarnas\r\nmöjligheter att påverka sina egna livsbetingelser;\r\nmänniskorna lever inte bara i offentligrätten. Och\r\nsamhället slutar inte där den upphör. En\r\nvälgrundad samhällskritik kan inte heller få göra\r\ndet.</pre><pre>För folkpartiet liberalerna är det här en viktig\r\nfråga. Vi tror också att den kommer att få en\r\nväxande betydelse, i den mån uppgifter som hittills\r\nhar skötts i offentligrättslig regi flyttas över till\r\nfriare former. Den förflyttningen får inte innebära\r\natt medborgarnas insyn drastiskt minskar.</pre><pre>Vi tar fasta på utskottets ord om att frågan bör\r\nägnas fortsatt uppmärksamhet. Men det måste vara\r\nen aktiv uppmärksamhet, som går ut på att finna\r\nändamålsenliga lösningar.</pre><pre>Herr tamlan! Jag kan, trots högtiden, inte gå förbi\r\nden plump i lagen som den kvarvarande censuren\r\nför filmen är. Filmcensuren representerar en rest\r\nfrån en gammal tid och avviker helt från de\r\nprinciper som bär upp tryck- och yttrandefriheten.\r\nOffentlig visning av rörliga bilder har nu faktiskt\r\nnågra år på nacken. Ofta förses nya medier som ser\r\ndagens ljus med restriktioner på grund av rädsla,\r\nförmynderi eller ovana. Den lösning för videon som\r\nnu befästs borde ha kunnat få gälla även för den\r\nbetydligt mognare filmen.</pre><pre>I propositionen noteras att det kan finnas olika\r\nuppfattningar om hur grundlagen kan behöva\r\nutvecklas. Det finns ingen motsättning mellan den\r\niakttagelsen och vår avsikt att nu befästa den\r\nenighet som trots allt har uppnåtts. Men inte ens\r\ngrundlagar är eviga. Också de är instrument som\r\nskall hanteras varsamt men kunna ändras för att\r\nbättre tjäna sina syften under nya förutsättningar.</pre><pre>Det gäller även yttrandefrihetsgrundlagen. Ingen\r\nvet hur mediestrukturen kommer att utvecklas.\r\nÅtskilligt talar för att vi kommer att få nya\r\nmöjligheter att främja yttrandefriheten, men också\r\nkonfronteras med nya problem som kräver sin\r\nlösning. Vi är inte färdiga med bl.a. efterbörden av\r\nSveriges Radios öppna monopol. Hur\r\nkoncessionsgivning skall gå till och hur villkoren för\r\nsändningar skall regleras i lag i stället för i avtal\r\nkommer om några år att vara frågor som får stöd i\r\ngrundlagen.</pre><pre>Det som nu sker är att vi lägger en grund för\r\nframtiden, hämtad från den beprövade\r\ntryckfrihetsförordningen. Det är en stor vinst för\r\nyttrandefriheten.</pre><pre></pre><pre>Anf. 4 BENGT KINDBOM (c):</pre><pre>Herr talman! Äntligen, kan man säga när nu\r\nriksdagen efter många utredningar och beredningar\r\nstår i begrepp att fatta det första beslutet om en ny\r\nyttrandefrihetsgrundlag.</pre><pre>Från centerns sida har vi arbetat med utgångspunkt\r\ni att det skulle vara möjligt att utforma en\r\ngemensam grundlag för hela\r\nyttrandefrihetsområdet. Den skulle omfatta alla\r\nmedier. Vid varje tillfälle då ett förslag har lagts\r\nfram har den allmänna debatten varit intensiv, och\r\nfarhågor har uttryckts för att det nuvarande\r\nskyddet i tryckfrihetsförordningen skulle urholkas\r\neller smittas av regler som gäller övriga medier.\r\nDärför har beredningen så småningom kommit\r\nfram till en lösning som fortsättningsvis innebär två\r\ngrundlagar.</pre><pre>Herr talman! När det nu i det parlamentariska\r\nberedningsarbetet har uppnåtts enighet om att det\r\nskall bli två grundlagar, tycker jag att det är viktigt\r\natt detta inte tolkas som att vi ger ett sämre skydd\r\nför de medier som omfattas av den nya grundlagen\r\nän för dem som använder det tryckta ordet.</pre><pre>Etermedier, andra medier och de som också kallas\r\nnya medier får nu en reglering, och jag menar att\r\nden kommer i rätt tid. Vissa undantag har måst\r\ngöras, eftersom etableringen av radio och TV i\r\netersändning är begränsad. När det gäller de nya\r\nmedierna är expansionen i princip obegränsad. Vi\r\nhar under de gångna åren sett exempel på detta. Jag\r\nmenar att det inte finns något som tyder på att det\r\ninte blir en lika snabb utveckling av de nya\r\nmedierna även i fortsättningen. Möjligen kan vår\r\negen fantasi sätta gränser för vad som är möjligt\r\ninom en kanske t.o.m. nära framtid. Videotex är\r\nexempel på ett medium som expanderar. Övriga\r\nteletekniska lösningar och utbyggnaden av\r\nfiberoptik gör att medierna används mer och mer\r\noch troligen kommer att expandera i en kraftig våg\r\nav ny information. Då är det viktigt att det finns ett\r\nskydd.</pre><pre>I grundlagen finns det fortfarande kvar\r\nbestämmelser om censur. Den debatt som har varit\r\nmest intensiv under de senaste åren har ju gällt\r\nförhandsgranskningen av videogram. När centern\r\nnu biträder förslaget i dessa delar är det angeläget\r\natt understryka att det inte rör sig om ett\r\naccepterande av våldsskildringar, pornografi och\r\nandra avarter på videomarknaden. Debatten kan\r\nofta föras som om man skulle acceptera allting när\r\nman inte vill vidta censuråtgärder. Det är viktigt att\r\nunderstryka att den lagstiftning som finns mot\r\nvåldsskildringar, pornografi m.m. i annan\r\nlagstiftning måste hävdas med all kraft för att man\r\nskall kunna motverka de nedbrytande krafter som\r\nvill publicera sig den vägen.</pre><pre>Herr talman! En fråga som inte heller denna gång\r\nhar kunnat lösas gäller meddelarfriheten i\r\nförhållandet mellan enskilda. Inom centern är det\r\nvår förhoppning att problemen härvidlag kan lösas\r\nsnabbare än problemen beträffande\r\nyttrandefrihetsgrundlagen. Öppenhet måste vara\r\nhuvudmålet även när det gäller organisationer,\r\nföretag och andra enskilda verksamheter. När den\r\nenskilde påverkas av ett beslut måste det också\r\nfinnas insyn. Vi delar fullt ut den uppfattning som\r\nåterfinns i betänkandet, nämligen att frågan måste\r\nprövas ytterligare. Det måste bli en aktiv prövning\r\nsom tar hänsyn till ett arbete som redan har gjorts\r\noch som förhoppningsvis kan leda till ett resultat.</pre><pre>Med detta, herr talman, ber jag att få yrka bifall till\r\nutskottets hemställan beträffande ett första beslut\r\nom en ny yttrandefrihetsgrundlag.</pre><pre>Anf. 5 BO HAMMAR (v):</pre><pre>Herr talman! Jag tror att jag kan instämma i det\r\nmesta som mina kolleger i konstitutionsutskottet\r\nredan har sagt.</pre><pre>Det har varit en ganska lång resa och många\r\nsvårigheter, innan vi nu kommit fram till målet, en\r\nny yttrandefrihetsgrundlag. Det visar demokratins\r\ndjupa förankring i vårt land att vi faktiskt med\r\ngemensamma krafter har kunnat lösa en rad\r\nmycket svåra problem och att ett i stort sett\r\nenhälligt konstitutionsutskott i dag kan presentera\r\nsitt betänkande i ärendet. Det är, som en del talare\r\nredan har sagt, något förvånande att det historiska\r\nbeslut som vi nu står inför, att anta en ny grundlag\r\ntill skydd för yttrandefriheten, inte har väckt större\r\nuppmärksamhet i offentlighet och nyhetsmedier.\r\nMen det är väl så att politiska konflikter och\r\nskärmytslingar väcker större uppmärksamhet än\r\nenhälliga beslut hur viktiga dessa än är.</pre><pre>Men kanske kan man, herr talman, ändå se något\r\npositivt i bristen från bl.a. massmediernas sida på\r\nuppmärksamhet i ärendet. Det faktum att\r\nriksdagens samtliga sex partier har kunnat ena sig i\r\ngrundläggande demokratifrågor anses\r\nuppenbarligen inte som något märkligt. Det är helt\r\nenkelt vad man förväntar sig av riksdagens\r\nledamöter. Låt oss hoppas att detta även i\r\nframtiden skall vara en självklarhet. Låt oss hoppas\r\natt mitt uppe i det politiska stridsvimlet denna\r\ngrundläggande värdegemenskap kring demokratin\r\noch de demokratiska och mänskliga fri- och\r\nrättigheterna skall bli något bestående. Vi är med\r\nall rätt stolta över vår, höll jag nästan på att säga,\r\nurgamla tryckfrihetsförordning. TF är ingenting\r\nsom givits det svenska folket av en givmild överhet.\r\nTvärtom är yttrande- och tryckfriheten något som\r\nvi har tillkämpat oss i hård kamp, och just därför är\r\nden så förankrad i den svenska politiska kulturen\r\noch i det svenska samhället. Jag tycker att det är bra\r\natt TF består och nu kompletteras med en ny\r\ngrundlag, till skydd för yttrandefriheten i andra\r\nmedier än det tryckta ordet. Frågan om den nya\r\ngrundlagen skulle sammansmältas med TF var\r\nlänge föremål för en livlig diskussion. Det var en av\r\nde största svårigheterna i det här sammanhanget.\r\nMin vän Anders Ehnmark drev redan i\r\nyttrandefrihetsutredningen den linjen att arbetet\r\nborde inriktas på en ny, fristående grundlag, detta\r\nhelt enkelt därför att denna nya grundlag, trots alla\r\nsina förtjänster, ändå inte är riktigt lika stark som\r\nTF. Därför skall man inte ta risken att vissa\r\nsvagheter i en ny grundlagstext får smitta av sig på\r\nden gamla. Kring denna fråga har det varit många\r\noch mångåriga kontroverser. Det är\r\ntillfredsställande att vi nu funnit enighet kring att vi\r\nbör ha två grundlagar som reglerar\r\nyttrandefrihetsfrågorna.</pre><pre>Jag är också glad över, herr talman, att de motioner\r\nsom jag och Birgit Friggebo har väckt om en s.k.\r\nparallellinstruktion har fått en välvillig behandling\r\ni utskottet. Utskottet har därigenom ytterligare\r\nförbättrat det förslag till riksdagen som regeringen\r\nhar lagt. Vi föreslår att det i brottsbalken skall\r\ninföras bestämmelser till stöd för\r\nyttrandefrihetsintressena också i vanliga brottmål.\r\nJag tror att detta är viktigt även med tanke på den\r\ndiskussion vi har fört om meddelarfriheten och en\r\nutvidgning av meddelarfriheten. Flera talare har\r\ntidigare tagit upp att vi har utrett den här frågan\r\nganska länge och omsorgsfullt inom\r\nmeddelarskyddskommittén. Men ändå har vi inte\r\nkunnat komma fram till en lösning.\r\nJustitieministern var också inne på den här frågan.\r\nJag tror att den förbättring av lagförslaget som\r\nutskottet har gjort är ett litet steg i rätt riktning,\r\nmen att vi fortfarande måste arbeta på en mer\r\nfullödig lösning av frågan om meddelarfriheten.</pre><pre>Herr talman! Jag vill yrka bifall till utskottets\r\nhemställan i dess helhet.</pre><pre>Anf. 6 HANS LEGHAMMAR (mp):</pre><pre>Herr talman! Vi har nu att ta ställning till en ny\r\nyttrandefrihetsgrundlag, som vi från miljöpartiet de\r\ngröna har avstått från att reservera oss emot, trots\r\natt den öppnar möjligheten för reklam i svensk\r\ntelevision. Miljöpartiet de gröna är och förblir,\r\nbaserat på flera grunder, principiella motståndare\r\ntill reklam i radio och TV. Tyngst väger kanske det\r\nekonomiska skälet och de ekonomiska\r\nställningstagandena.</pre><pre>I debatten om reklam-TV framförs argumenten\r\nsom om reklamen vore gratis för oss konsumenter\r\noch TV-tittare och att vi därför inte kan avstå från\r\natt använda de pengar det här är fråga om.\r\nKonsumentverkets remissvar angående reklam-\r\nTV-frågan visar något helt annat. Man säger att\r\nvarje person i Sverige i dag betalar ca 5 000 kr. i\r\nreklamkostnader per år och att denna kostnad\r\nkommer att öka ganska drastiskt om vi inför\r\nreklam-TV. Det är bara frågan om hur vi skall\r\nbetala för TV, om vi skall göra det via licenser eller\r\nvia reklampengar. Vi tycker att licenspengarna är\r\nden rätta vägen.</pre><pre>Det finns också många andra skäl till att avstå från\r\nreklam i radio och TV. Jag skall inte fördjupa mig i\r\nden debatten nu, eftersom dagens debatt handlar\r\nom en yttrandefrihetsgrundlag. I miljöpartiet de\r\ngröna har vi gjort det ställningstagandet att vi skall\r\nförsöka lösa de här frågorna så bra som möjligt. Vi\r\nhar därför deltagit i det parlamentariska arbetet\r\nmed reklamfrågorna.</pre><pre>De förslag som har lagts fram och de\r\nställningstaganden som har gjorts i olika\r\nberedningar har medfört att vi i utskottet inte har\r\nyrkat bifall till vår motion, som visar hur en\r\nlagstiftning skulle se ut utan reklam i radio och TV.\r\nVi anser att i vårt parlamentariska ansvar ligger att\r\nkompromissa så pass långt i denna fråga. Vi har\r\ndärför redogjort för hur vår mening ser ut i ett\r\nsärskilt yttrande.</pre><pre>På en punkt vill vi dock yrka bifall till vårt\r\nställningstagande. Det gäller möjligheten till\r\nförhandsgranskning av videofilmer, för att bli av\r\nmed videovåldet. Vi tror att det är viktigt att hålla\r\nden vägen öppen i en ny yttrandefrihetsgrundlag.\r\nDärför yrkar vi bifall till vår reservation i denna\r\nfråga.</pre><pre>Anf. 7 OLLE SVENSSON (s):</pre><pre>Herr talman! Jag vill uttrycka min tillfredsställelse\r\növer den enighet som man har kunnat uppnå i\r\nutskottet vid behandlingen av detta förslag till\r\nyttrandefrihetsgrundlag. Det är en historisk\r\nhändelse. Grundlagen har föregåtts av ett\r\nutredningsarbete som pågått i två decennier. Det är\r\növer 100 år sedan förslag lades fram om en helt ny\r\ngrundlag vid sidan av tryckfrihetsförordningen,\r\nregeringsformen, successionsordningen och\r\nriksdagsordningen. Den senare har varit grundlag\r\nmen har inte längre denna höga dignitet.</pre><pre>Personligen känner jag särskild glädje över att\r\nunderteckna detta betänkande. Jag var medlem av\r\nmassmedieutredningen, som tillkallades 1970 och\r\nsom 1975 lade fram betänkandet\r\nMassmediegrundlagen. De förslag som gällde bl.a.\r\nmeddelarfrihetens förstärkning i\r\ntryckfrihetsförordningen togs av riksdagen de\r\nnärmaste åren därefter. Enighet kunde inte uppnås\r\nom förslaget till grundlagsregler för andra medier\r\nän det tryckta ordet.</pre><pre>Sven Romanus, som varit ordförande i högsta\r\ndomstolen och i massmedieutredningen, tillsatte\r\nsom justitiemininster 1977 den s.k.\r\nyttrandefrihetsutredningen. Det var en\r\nutomordentligt intressant utredning, i vilken bland\r\nnuvarande utskottsledamöter Bertil Fiskesjö och\r\njag deltog. Efter fem år presenterade vi ett\r\ndebattbetänkande, Grundlagsskyddad\r\nyttrandefrihet, och 1983 på hösten huvudförslaget,\r\nVärna yttrandefriheten.</pre><pre>Meningen var att riksdagen skulle nå fram till ett\r\nförsta beslut före 1988 års val. Men regeringen kom\r\ninte längre än till en lagrådsremiss. Propositionen\r\nfick en del kritik och lades aldrig fram för\r\nriksdagen. I stället genomfördes vissa ändringar i\r\ntryckfrihetsförordningen. Jag vill säga att i det läget\r\nspelade vårt konstitutionsutskott en viktig roll. Vi\r\nröt till om att det måste bli något av de många årens\r\nutrednings- och beredningsarbete. Utskottet\r\nmenade att det visst fanns möjligheter att skapa en\r\nbred enighet om en reform, som skulle ge\r\ngrundlagsskydd även åt andra uttrycksformer än\r\ndet tryckta ordet.</pre><pre>Det förslag som nu föreligger har starkt stöd både\r\nhär i riksdagen och ute bland allmänheten. Jag har\r\nblivit övertygad om att den väg\r\nyttrandefrihetsutredningen och beredningen under\r\nstatssekreterare Sten Heckscher, som senast utrett\r\nfrågan, slagit in på är den rätta. Det visar det\r\nmottagande justitieminister Laila Freivalds\r\nproposition har fått.</pre><pre>Tryckfrihetsförordningen behålls i nuvarande\r\nskick. Vid sidan om denna införs en\r\nyttrandefrihetsgrundlag med ett regelverk efter\r\ntryckfrihetsförordningens mönster. Skyddet för\r\nyttranden i de nya medierna bygger på sex\r\ngrundläggande principer: censurförbud,\r\netableringsfrihet, särskilda regler om ansvarighet\r\nför yttrandefrihetsbrott, skydd för den som\r\nanskaffar eller tillhandahåller upplysningar för\r\noffentliggörande i berörda medier, uttömmande\r\nangivande av de gärningar som kan beivras som\r\nyttrandefrihetsbrott och särskild rättegångsordning\r\nför beivrande av sådana brott.</pre><pre>Enighet kunde uppnås då det blev klart att det inte\r\ngick att hundraprocentigt svara mot kravet att ge\r\nenhetligt skydd åt samtliga medier. Så har man\r\nunder arbetets gång blivit övertygad om att det är\r\nmöjligt att efter tryckfrihetsförordningens mönster\r\nradikalt förbättra skyddet för den offentliga\r\nyttrandefriheten, utan att det sker någon uttunning\r\nav den redan grundlagsfästa tryckfriheten.</pre><pre>Riksdagen markerar genom sitt beslut i dag att\r\nyttrandefriheten inte kan vara delbar. Därför\r\nundanröjs uppdelningen av uttrycksformerna på\r\ngrundlagsskyddade och icke grundlagsskyddade\r\nrättigheter.</pre><pre>Det är värdefullt att den svenska riksdagen genom\r\ndenna grundlag håller takt med den tekniska\r\nutvecklingen på informationsområdet.</pre><pre>Skydd införs för yttranden i ljudradion, television,\r\nfilmer, videogram, ljudupptagningar och andra\r\nmoderna elektroniska medier -- ja, även i nya\r\nsådana medier som kommer att finnas i framtiden.\r\nSkyddet berör även upplänkning till satelliter och\r\nvidarespridning av satellitprogram i trådnät. Jag vill\r\ninstämma med Birgit Friggebo i att den långa\r\nberedningstiden har haft det goda med sig att\r\ngrundlagen görs à jour med den snabba\r\nutvecklingen på medieområdet. I många andra\r\nländer har lagstiftningen halkat efter utvecklingen.</pre><pre>Jag vill också beröra några problem som utskottet\r\nhaft anledning att syssla med under slutputsningen\r\nav förslaget. Det råder en allmän uppslutning\r\nomkring uppfattningen att den etableringsfrihet för\r\ntidningar som tryckfrihetsförordningen ger inte går\r\natt överflytta till etermedieområdet. Utrymmet i\r\netern är fortfarande begränsat, och även om\r\nutrymmet har vidgats och kommer att utvidgas\r\nytterligare finns ett behov av att reglera tillgängliga\r\nutrymmen. Utanför användningen av\r\nradiofrekvensspektrum gäller dock\r\netableringsfrihet.</pre><pre>Systemet med avtal mellan staten och\r\nprogramföretagen diskuterades av lagrådet. Enligt\r\nett enhälligt utskott ges detta system ett stöd i\r\ngrundlagen. Avtalen är inte överenskommelser i\r\nvanlig civilrättslig mening utan kan mera betraktas\r\nsom direktiv för verksamheten. Utskottet\r\nkonstaterar att grundlagens regler om villkor för att\r\nsända just tar sikte på avtalskonstruktionen.</pre><pre>Ett undantag från censurförbudet görs genom att\r\ndet även i fortsättningen blir möjligt att\r\nförhandsgranska filmer och videogram som skall\r\nvisas offentligt. Däremot motsätter sig utskottet\r\nmiljöpartiets förslag i den enda reservation som är\r\nknuten till betänkandet, att införa\r\nförhandsgranskning av videogram som är avsedda\r\nför privat bruk.</pre><pre>Här hänvisar vi till vad utskottet anförde vid\r\nbehandlingen av ärendet -- vid föregående\r\nriksmöte -- om åtgärder mot våldsskildringar i\r\nrörliga bilder. Redan då fastslogs det att det skulle\r\nvara ett betydande avsteg från de principer som\r\ngäller på det yttrandefrihetsrättsliga området om\r\nman införde obligatorisk förhandsgranskning av\r\nfilmer och videogram som är avsedda för privat\r\nbruk. Det beslut som då togs gav också uttryck för\r\nbedömningen att man genom ett särskilt\r\nåtgärdsprogram på ett mycket mer effektivt sätt än\r\ngenom en förhandsgranskning kunde komma åt\r\ndessa våldsskildringar som vi alla tycker så illa om.</pre><pre>Tryckfrihetsförordningens s.k. instruktion, dvs.\r\nefter vilka allmänna principer domstolarna skall\r\ndöma i tryckfrihetsmål, tas in i\r\nyttrandefrihetsgrundlagen. Det har påpekats\r\ntidigare här i debatten. Utskottet har efter\r\ningående prövning beslutat förorda att man bör\r\növerväga att i brottsbalken införa bestämmelser\r\nmed samma innebörd som instruktionens. Därmed\r\nmarkeras önskemålet att det som instruktionen ger\r\nuttryck för skall gälla även i vanliga brottmål.\r\nFormellt stöd kommer i så fall att ges för att\r\nyttrandefrihetsintressena särskilt skall beaktas även\r\ni dessa fall. Jag delar Bo Hammars och Birgit\r\nFriggebos uppfattning att det är mycket positivt att\r\nvi har kommit överens om ett tillkännagivande till\r\nregeringen, och jag förutsätter att regeringen tar ad\r\nnotam vad som har sagts i utskottet.</pre><pre>Principiellt viktiga är de förtydliganden som\r\nutskottet gör till förslaget om radionämndens rätt\r\natt meddela vitesförelägganden mot dem som\r\nbryter mot de föreskrifter eller villkor som gäller\r\nför sändningarna. Utskottet anser det vara en\r\nfördel att frågan om vitets utdömande kommer\r\nunder behandling av domstol som inte tidigare varit\r\ninkopplad och som kan ha egna synpunkter på\r\nföreläggandet. Domstolen bör få i uppgift att pröva\r\nvitesföreläggandet i hela dess vidd, vilket betyder\r\natt även frågan om huruvida radionämndens beslut\r\nvarit befogat ur yttrandefrihetssynpunkt avgörs\r\nunder jurymedverkan.</pre><pre>Herr talman! I yttrandefrihetsutredningens\r\nbetänkande sägs -- jag återger samma avsnitt som\r\nBirgit Friggebo gjorde -- att det öppna samhällets\r\nmest lyckade paradox är lagstiftarnas ambition att\r\nsätta genomtänkta spärrar för sina egna\r\nmöjligheter att ge sig på medborgarnas fri- och\r\nrättigheter. Bakom detta finns insikten att ett fritt\r\nsamhälle inte kan förlita sig enbart på den goda\r\nviljan hos de människor som från tid till annan har\r\nansvaret för besluten. Det måste, skriver\r\nutredningen, söka sin trygghet även i institutionella\r\narrangemang, som ger rådrum och tvingar till\r\neftertanke, som bär genom påfrestningar och\r\nbryggar över svackor i det demokratiska\r\nengagemanget. Till de arrangemangen hör de\r\nregler som efter tryckfrihetsförordningens mönster\r\ninförs i den yttrandefrihetsgrundlag som riksdagen\r\nsnart skall fatta ett första beslut om och som med\r\nstörsta sannolikhet kommer att promulgeras efter\r\nvalet.</pre><pre>Samhället kan emellertid också aktivt främja\r\nyttrandefriheten och informationsfriheten genom\r\nett rättvist utformat stöd till offentliga\r\nframställningar. Det gäller att med tillgängliga\r\nmedel ge tillfälle för så många som möjligt att göra\r\nsig hörda i den politiska, kulturella, vetenskapliga\r\noch allmänt samhälleliga debatten. Härmed ökar\r\nman också förutsättningarna för medborgarna att\r\nta del av så många åsikter och så mycken\r\ninformation som möjligt.</pre><pre>Jag skall avsluta med ett citat från den kommitté\r\nsom förberedde vår nuvarande\r\ntryckfrihetsförordning. Uttalandet gjordes strax\r\nefter andra världskrigets slut -- alltså under en\r\nperiod då yttrandefriheten just hade utsatts för\r\npåfrestningar även i Sverige. Kommitten skrev:</pre><pre>''Publiciteten måste i ett demokratiskt samhälle,\r\ndär de allmänna organen bygger sin ställning på\r\nfolkligt förtroende, vara grundad på yttrandefrihet.\r\nDen enskildes politiska medverkan i samhället\r\nkräver att han fritt kan skaffa sig kännedom om\r\nhändelser och förhållanden av politisk betydelse.\r\nDärigenom sätts han i stånd att bilda sig ett\r\nomdöme i aktuella frågor. Likaså fordrar de\r\nallmänna organens verksamhet en kännedom om\r\nde enskildas förhållanden och reaktioner, som\r\nendast en fri debatt och nyhetsbevakning kan\r\nförmedla.''</pre><pre>Med denna motivering yrkar jag bifall till utskottets\r\nhemställan om att riksdagen antar den nya\r\nyttrandefrihetsgrundlagen.</pre><pre>Anf. 8 INGEGERD SAHLSTRÖM (s):</pre><pre>Herr talman! I det nu aktuella betänkandet\r\nbehandlas en motion som handlar om lagen om\r\nolaga våldsskildringar. Vi som har skrivit denna\r\nmotion har vid flera tillfällen frågat oss hur\r\nverkningsfull lagen om olaga våldsskildringar\r\negentligen är.</pre><pre>Bilder påverkar ju människor. Detta är vi säkert\r\nalla helt överens om. Varje vecka används\r\nmiljontals kronor för att genom reklam påverka\r\noss. Om relativt oskyldiga bilder påverkar, hur\r\nfungerar det då med bilder där t.ex. kvinnor och\r\nbarn plågas och förnedras?</pre><pre>Många av kvinnorna som arbetar på landets\r\nkvinnojourer har ett svar på denna frågeställning.\r\nDe ser ett tydligt samband mellan det ökade våldet\r\ni hemmen och pornografins utveckling mot allt\r\ngrövre våld. Herrtidningarna fungerar som\r\npostorderkataloger för den allt grövre pornografin.\r\nVåldet mot kvinnor är i vissa fall tydligt inspirerat\r\nav bilder i de här tidningarna. Många kvinnor lever\r\ni ständig skräck för att bli misshandlade. Vi vet att\r\nantalet anmälda fall av våldsbrott mot kvinnor\r\nökar, men också att det dolda våldet -- det våld som\r\naldrig anmäls -- är omfattande. Som ett led i arbetet\r\nför dessa kvinnor måste vi alla ta avstånd från de\r\nbilder som nu tycks inspirera till misshandel.</pre><pre>Vi måste ställa oss frågan: Hur fungerar egentligen\r\nlagen om olaga våldsskildringar?</pre><pre>Vid flera tillfällen har bilder som skildrar sexuellt\r\nvåld och tvång anmälts -- men, herr talman, de här\r\nanmälningarna har avskrivits utan åtgärd. Vi\r\nmotionärer tycker att detta är upprörande. Det är\r\nbra att vi har en lag, men den får inte upplevas som\r\ntandlös och utan kraft.</pre><pre>Tolkningen av lagen är tydligen mycket vid.</pre><pre>I KUs svar på motionen kan vi läsa att olaga\r\nvåldsskildringar är ett tryckfrihetsbrott, om inte\r\ngärningen i förhållande till omständigheterna är\r\nförsvarlig. När är då gärningen försvarlig? Är det\r\nförsvarligt att visa bilder som innehåller närgångna\r\noch utdragna skildringar av grovt våld? Vårt svar\r\nblir naturligtvis nej! Men hur ser verkligheten ut?\r\nVi frågar oss naturligtvis: Varför lämnas\r\nanmälningar utan åtgärd?</pre><pre>I det socialdemokratiska kvinnoförbundet har vi\r\nlänge arbetat för kvinnornas jämställdhet i vårt\r\nland, och vi har också krävt kvinnors rätt till\r\nkvinnofrid. Tillämpningen av lagen visar dålig\r\nförståelse för dessa krav. Det är, herr talman,\r\nanledningen till vår motion. Vi anser att kravet om\r\nen utvärdering av lagen om olaga våldsskildringar\r\när ett rimligt krav.</pre><pre>Det är med besvikelse som vi noterar att\r\nkonstitutionsutskottet inte har delat vår syn. Att\r\nstraffmaximum ökat från sex månaders till två års\r\nfängelse när det gäller lagen om olaga\r\nvåldsskildringar hjälper ju inte när anmälningar\r\ninte ens tas upp till behandling. De som tolkar lagen\r\nmåste förstå att de försvarliga omständigheterna\r\ninte kan vara så allmänna att lagen upplevs som\r\nverkningslös.</pre><pre>Jag har, herr talman, med detta inlägg velat rikta\r\nriksdagens uppmärksamhet på frågan. Debatten\r\nfortsätter -- och från det socialdemokratiska\r\nkvinnoförbundet kommer vi att återkomma i\r\nfrågan. Kvinnofrid är, som jag tidigare påpekat, ett\r\nrimligt krav, och ett sätt att nå detta mål är att lagen\r\nom olaga våldsskildringar får en bättre uppföljning.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>5 § Ändring i instruktionen för riksdagens\r\nförvaltningskontor</pre><pre>Föredrogs</pre><pre>konstitutionsutskottets betänkande</pre><pre>1990/91:36 Ändring i instruktionen för riksdagens\r\nförvaltningskontor.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 9 §.)</pre><pre></pre><pre>6 § Riksdagens arbetsformer</pre><pre>Föredrogs</pre><pre>konstitutionsutskottets betänkande</pre><pre>1990/91:KU42 Riksdagens arbetsformer.</pre><pre>Anf. 9 ANDERS BJÖRCK (m):</pre><pre>Herr talman! Föreliggande betänkande upptar en\r\nrad punkter, av vilka jag i dag bara skall\r\nkommentera två. Det gäller val av utskott och\r\nfrågan om sanningsförsäkran.</pre><pre>I och med innevarande valperiod ökade antalet\r\nledamöter i utskotten från 15 till 17. Orsaken var att\r\nman ville se till att miljöpartiet blev representerat i\r\nutskotten.</pre><pre>Frågan är emellertid, herr talman, om det är en\r\nrimlig princip att ändra antalet ledamöter i\r\nutskotten beroende på hur många partier som råkar\r\nvara representerade i riksdagen. Vi kan t.ex. fråga\r\noss: Om det förestående valet skulle innebära att\r\nytterligare ett par partier blev representerade i\r\nkammaren, är det då rimligt att ändra\r\nledamotsantalet i utskotten i enlighet med detta?\r\nSkall vi efter valet t.ex. ha utskott med kanske fler\r\nän 20 ledamöter, vilket mycket väl kan bli fallet om\r\nvi skall följa principen från innevarande valperiod?</pre><pre>Vi hävdar från moderata samlingspartiets sida att\r\nfrågan om utskottsrepresentationen måste lösas på\r\nett mera långsiktigt sätt. Vi är övertygade om att\r\ndet med den praxis som nu riskerar att etableras\r\nkan bli problem av ett slag som icke bidrar till att\r\neffektiviteten i riksdagsarbetet stärks. Frågan om\r\nutskottsrepresentationen måste ånyo tas upp -- och\r\npå ett annat sätt än vad som är fallet när man nu\r\nförsöker få till stånd en ordning som innebär att\r\nvalberedningen vid varje nytt riksmöte tar ställning\r\ntill antalet utskottsledamöter.</pre><pre>Herr talman! Den andra frågan rör\r\nsanningsförsäkran. Liksom tidigare vill\r\nutskottsmajoriteten inte tillstyrka att en sådan\r\ninförs i samband med utfrågning inför\r\nriksdagsutskott. Det heter -- och har sagts i ett antal\r\nsammanhang härvidlag -- att man måste utgå från\r\natt människor talar sanning. Man måste tro dem på\r\nderas ord, och man måste tro på den goda viljan.</pre><pre>Tidigare här i dag har såväl Birgit Friggebo som\r\nOlle Svensson sagt, när det gäller\r\nyttrandefrihetsgrundlagen, att man inte bara kan\r\nlita till den goda viljan utan att det behövs\r\n''institutionella arrangemang'' för att säkerställa\r\nvissa saker.</pre><pre>Just detta, herr talman, att man inte bara kan lita\r\ntill den goda viljan utan att det behövs\r\ninstitutionella arrangemang vill utskottets\r\nmajoritet inte biträda. Det har sagts att vi kan utgå\r\nfrån att folk talar sanning. Men i själva verket kan\r\nvi se att under 80-talet ett antal personer bevisligen\r\nicke har talat sanning inför konstitutionutskottet.\r\nDet har t.o.m. gått så långt att utskottet inte bara\r\nhar fått kalla personer till förnyade utfrågningar.\r\nDet finns ju, herr talman, exempel på hur en\r\nenhällig riksdag har riktat kritik mot ett statsråd\r\njust för att vederbörande ''brustit i uppriktighet''\r\ninför riksdagen, som det något förskönande hette i\r\nett betänkande från ett enhälligt\r\nkonstitutionsutskott. Riksdagen själv har alltså\r\nenhälligt tvingats konstatera att statsråd icke har\r\ntalat sanning inför konstitutionsutskottet.</pre><pre>Jag vill, herr talman, varna för att bara knyta den\r\nhär frågan till den s.k. Ebbe Carlsson-affären. Den\r\nhar förvisso inneburit att strålkastarljuset har satts\r\npå hur lättsinnigt man har handskats med\r\nsanningen. Men det här är ju bara ett exempel.</pre><pre>Vad jag tror är nödvändigt är faktiskt att vi funderar\r\npå om det inte går att införa någon form av, för att\r\ncitera Olle Svensson och Birgit Friggebo,\r\n''institutionellt arrangemang'' för att se till att vi\r\ndriver fram ökad sanning i utskotten. Jag tycker att\r\ndet motargument som då hörs, nämligen att det\r\naldrig går att se till att det blir hundraprocentigt\r\nsäkert, är tämligen meningslöst. Det går inte heller\r\ni andra sammanhang där man har\r\nsanningsförsäkran. Men just att det finns en\r\nsanningsförsäkran inför t.ex. domstol bidrar helt\r\nklart till att man begränsar ljugandet en smula, och\r\ndet är inte så pjåkigt det heller.</pre><pre>Herr talman! Det finns de som i denna debatt\r\nmenar, att eftersom konstitutionsutskottet inte är\r\nen domstol, kan man därför inte ha någon form av\r\nsanningsförsäkran. Men detta är, för att citera en\r\nkänd ambassadör, trams. Vi tvingas i en rad\r\nsammanhang att underteckna handlingar på heder\r\noch samvete, som det ibland heter, utan att det för\r\nden sakens skull är fråga om en\r\ndomstolsförhandling. Detta att man innan man\r\nbegår en handling tvingas att skriva under ett\r\npapper eller avge någon annan form av försäkran,\r\när i själva verket ganska vanligt i det svenska\r\nsamhällslivet. Att man då inte skulle kunna ha en\r\nsanningsförsäkran inför ett riksdagsutskott som\r\nenligt grundlagen har vissa granskande uppgifter,\r\noch viktiga sådana, är med förlov sagt den\r\nobotfärdiges förhinder. Det är alltså möjligt att\r\ngöra på detta sätt, och jag hoppas att vi skall kunna\r\nkomma till klarhet relativt snabbt.</pre><pre>Jag är övertygad om att reaktionen hos svenska\r\nfolket, när det har konstaterats att man har ljugit\r\noch när man kommer att göra det i fortsättningen,\r\nmed all säkerhet kommer att tvinga fram någon\r\nform av sanningsförsäkran.</pre><pre>Herr talman! Jag yrkar bifall till reservation nr 3\r\nsom är fogad till utskottets betänkande.</pre><pre>Anf. 10 HANS LEGHAMMAR (mp):</pre><pre>Herr talman! Detta betänkande berör frågor som\r\när bekanta sedan gammalt för utskottet och för\r\nriksdagen. Det är tredje gången som jag är med och\r\nbehandlar dessa frågor under denna\r\nriksdagsperiod. Jag skall därför fatta mig relativt\r\nkort.</pre><pre>Miljöpartiet de gröna står bakom två reservationer\r\ntill detta betänkande. Jag skall börja med frågan\r\nom utrikesnämndens representation. I\r\nutrikesnämnden handläggs frågor om\r\nutrikespolitik, och det förekommer också möten\r\nmed partirepresentanterna i andra viktiga frågor.\r\nMed dagens konstruktion är de två minsta partierna\r\nutestängda från dessa överläggningar och samtal.\r\nVi ifrågasätter starkt riktigheten av att i en\r\ndemokrati handlägga viktiga demokratiska frågor\r\npå detta vis. Vi ser det som att denna konstruktion\r\ninte stämmer överens med grundlagen, som säger\r\natt all makt utgår från folket, när 10 % av\r\nriksdagens representation inte får insyn och\r\nmöjlighet att driva den fria opinionsbildningen i\r\ndessa frågor.</pre><pre>Herr talman! Jag yrkar bifall till reservation 2 till\r\ndetta betänkande.</pre><pre>De andra reservation som miljöpartiet de gröna\r\nställt sig bakom är den reservation som Anders\r\nBjörck talade varmt om alldeles nyss och som\r\nhärleds från en motion av mig och Anders Björck.\r\nDet gäller också här en fråga som är bekant för\r\nutskottet sedan flera år tillbaka, nämligen\r\nsanningsförsäkran vid utskottsutfrågningar.</pre><pre>Det är mycket viktigt att utskottsutfrågningarna\r\nstramas upp efter den debatt som förekommit om\r\nljugande vid utskottsutfrågningar. Det handlar om\r\nriksdagens och konstitutionsutskottets anseende\r\noch möjligheten att genomföra trovärdiga\r\nutfrågningar.</pre><pre>Herr talman! Jag yrkar även bifall till reservation\r\nnr 3.</pre><pre>Anf. 11 OLLE SVENSSON (s):</pre><pre>Herr talman! När det gäller riksdagens\r\narbetsformer vill jag inledningsvis säga att vi på\r\nsenare tid haft en positiv utveckling mot bakgrund\r\nav de önskemål som anmäldes av\r\nfolkstyrelsekommittén. De gick ut på att riksdagen\r\nskulle placeras mer i centrum för den allmänna\r\ndebatten. I detta fall anser jag att de initiativ som\r\ntalmannen tagit i många avseenden varit lyckade\r\noch positiva.</pre><pre>Jag har liksom Hans Leghammar här i kammaren\r\ndeltagit i många debatter kring de frågor som tagits\r\nupp i motionerna. Jag skall därför begränsa mig till\r\natt kommentera de tre reservationer som fogats till\r\ndet betänkande som behandlas i dag.</pre><pre>Först till den oro som moderata samlingspartiet ger\r\nuttryck för när det gäller antalet ledamöter i\r\nutskotten. Man är orolig för konsekvenserna av\r\nriksdagens beslut från våren 1990. Det sägs i\r\nreservationen att det har skapats ett prejudikat som\r\nkan vara farligt. Det riksdagen har sagt, vilket\r\nutskottet även i dag vill understryka, är att man\r\ndelar uppfattningen att det endast kan bli aktuellt\r\nmed en utökning med några enstaka platser, om\r\nutskotten skall kunna arbeta i smidiga och effektiva\r\nformer. Undantagsvis kan en sådan utökning som\r\nskedde vid detta tillfälle göras.</pre><pre>Jag menar att det var befogat med denna utökning\r\nefter det att miljöpartiet kommit in i riksdagen. Det\r\nhade varit ganska orimligt om t.ex. vänsterpartiet\r\nfått representation i samtliga utskott medan\r\nmiljöpartiet, vars riksdagsgrupp egentligen var\r\nnästan lika stor, hade ställts utanför\r\nutskottsbehandlingen. Detta var ett viktigt beslut.</pre><pre>När denna fråga skall diskuteras nästa gång på\r\nförslag av valberedningen menar jag att man skall\r\niaktta vad riksdagens majoritet har sagt, dvs. att\r\nutskotten även i fortsättningen skall kunna arbeta i\r\nsmidiga effektiva former. Jag vill starkt understryka\r\ndetta, och i det fallet har jag inte någon delad\r\nuppfattning i förhållande till Anders Björck.</pre><pre>Jag skall också kommentera Hans Leghammars\r\nsynpunkter när det gäller utrikesnämndens\r\nsammansättning. Det är inte något nytt yrkande\r\nsom framförs i motionen. Jag vill vidhålla vad\r\nutskottet tidigare sagt, nämligen att\r\nutrikesnämnden med hänsyn till sina uppgifter\r\nborde vara begränsad till sin storlek och ha\r\nproportionell sammansättning. Det förslag som\r\nHans Leghammar framför kan inte tillgodose dessa\r\nkrav. Om man följer detta förslag måste man ge\r\navkall på endera eller båda dessa principer. Med\r\ndetta yrkar jag avslag på reservation nr 2, och jag\r\nvidhåller utskottets yrkande.</pre><pre>Så till diskussionen om de offentliga\r\nutfrågningarna. Det är ett ganska nytt system som\r\ninförts här i riksdagen. Det gäller inte bara\r\nkonstitutionsutskottet, även om publiciteten varit\r\nstörst beträffande konstitutionsutskottets\r\nutfrågningar, utan det gäller samtliga utskott.\r\nAnders Björck och jag deltog i\r\nfolkstyrelsekommittén som förberedde denna\r\nreform. Vi var då mycket noga med utformningen\r\nav reglerna, och den institutionella ordningen finns\r\nnoga beskriven. Där sägs att dessa utfrågningar är\r\nett led i materialinsamlingen, en komplettering av\r\ndet skriftliga materialet med inhämtande av\r\nsakupplysningar på muntlig väg.</pre><pre>Vi är i mycket stor utsträckning beroende av en\r\nfrivillig medverkan från dem som vi kallar för att\r\nhjälpa oss med att få in dessa informationer som\r\nunderlag för en granskning av regeringen. Min\r\niakttagelse från den tid som hittills har varit är att\r\nvi fått en mycket positiv medverkan. Jag anser inte\r\natt de som har kommit till oss -- annat än i\r\nundantagsfall -- har avstått från att försöka ge så bra\r\nsvar som möjligt på våra frågor.</pre><pre>Jag har som ordförande ansett att man skall ge\r\nutskottets ledamöter möjligheter att ställa frågor\r\näven i tillspetsad form utifrån den strategi som\r\nvederbörande kan ha och som ofta kan utgå från att\r\nstora misstag har begåtts. När dessa ofta polemiskt\r\nutformade frågor ställs kan det hända att det kan bli\r\nen sammanstötning mellan den frågande och den\r\nsvarande. Jag delar Anders Björcks uppfattning,\r\nsom han har delgivit i ett TV-program nyligen, att\r\ndetta borde vi inte bli så fruktansvärt oroliga över.\r\nVi kan gott acceptera dessa tillspetsningar.</pre><pre>Men jag tror inte att det är ett botemedel att hota\r\nden som sitter och svarar att han skall kunna dras\r\ninför domstol för mened om han inte svarar på ett\r\ntillfredsställande sätt. Jag håller fast vid att det vore\r\natt skapa en onödigt institutionaliserad byråkratisk\r\nordning om man inför en sådan sanningsförsäkran.\r\nJag vill också tillägga att om en sanningsförsäkran\r\nskall ha en effekt måste den vara kopplad till\r\nbestämmelser om plikt att delta i en sådan\r\nutfrågning och att lämna upplysningar. Min\r\nuppfattning är att vi bör behålla nuvarande\r\nordning.</pre><pre>När det gäller statsråden, som vi närmast granskar,\r\nkan jag knyta an till Anders Björks uttalande, även\r\nom jag har kommit till en annan slutsats. Om de\r\nljuger och det uppenbaras att de ljuger, får de ett\r\nstraff som är hårdare än något annat av den\r\nallmänna opinionen. De blir politiskt döda\r\nmänniskor om de ljuger systematiskt inför\r\nutskottet.</pre><pre>Vi är helt överens om att de som kallas till\r\nutskottsutfrågningar skall visa respekt för utskottet\r\noch tala sanning. Så noggrant bevakade som dessa\r\nutfrågningar är tror jag att vi kan komma fram till\r\ndetta utan speciella regler av den typ Anders\r\nBjörck har föreslagit.</pre><pre>Jag yrkar även i denna del bifall till utskottets\r\nhemställan.</pre><pre>Anf. 12 ANDERS BJÖRCK (m) replik:</pre><pre>Herr talman! De offentliga utskottsutfrågningarna\r\nhar fått en ökad betydelse under den korta tid de\r\nhar funnits. Jag tror att vi kan räkna med att de\r\nkommer att spela en stor roll också i framtiden.</pre><pre>Dess värre, herr talman, har vi kunnat konstatera\r\natt antingen har sådana som har svarat direkt\r\nljugit -- låt oss använda det uttrycket, för det är ett\r\nkorrekt uttryck -- eller också har de varit\r\nosedvanligt glömska. Problemet för utskottet är att\r\nnär detta upprepas minskar respekten, inte bara för\r\nifrågavarande utskott utan även för riksdagen och\r\nför den granskningsprocess som vi skall utföra. Det\r\ngäller naturligtvis också -- jag medger att jag spetsar\r\ntill det -- för vårt demokratiska system.</pre><pre>Herr talman! Om det är så som det har framgått de\r\nsenaste dagarna, att personer går ut och säger att de\r\nhar förtigit saker och ting men också att de struntar\r\ni vad utskottet gör, hånar utskotten och riksdagen,\r\nnästan kräks över det granskningsarbete som sker,\r\när situationen inte bra. Jag skall inte citera vad som\r\nbevisligen har sagts i de sammanhangen. Men det\r\när upprörande att de personer som försöker få fram\r\nsanning, ordning och reda blir utsatta för riktigt\r\nrejäla attacker i massmedia. Det gäller inte de\r\nmänniskor som är skyldiga till att det har blivit så.\r\nDet är direkt upprörande att man vänder på\r\nbevisbördan i de sammanhangen.</pre><pre>Det är dess värre inte så, Olle Svensson, att statsråd\r\nsom har ljugit, eller andra som har ljugit, straffas\r\nsärskilt hårt. Statsministern använder inte den s.k.\r\nfoten. De blir befordrade och får byta arbete. Rör\r\ndet sig om tjänstemän får de sitta kvar helt\r\norubbade på sina ambassader. Det är inte bra för\r\nden demokratiska processen. Det är inte bra för\r\nriksdagen när sådant sker. Kan vi få till stånd en\r\nförändring på den punkten, borde det väl ligga i\r\nallas intresse att försöka hitta former för detta. Jag\r\nmedger att det kan vara knepigt att göra så, i stället\r\nför att säga ett blankt nej.</pre><pre>Anf. 13 HANS LEGHAMMAR (mp) replik:</pre><pre>Herr talman! Jag tycker att konstitutionsutskottets\r\nordförande Olle Svensson tar lätt på frågan och i\r\nförlängningen på KUs och riksdagens anseende\r\nsom kontrollorgan och demokratisk institution för\r\natt se till att våra lagar och förordningar efterlevs.\r\nAtt det inte går att få en fördjupad och bättre\r\nbehandling av denna fråga efter de senaste\r\nveckornas inflammerade debatt, där en av\r\nhuvudpersonerna i utskottsutfrågningarna\r\noffentligt hånar utskottet med att utskottet ändå\r\ninte vill veta sanningen och liknande formuleringar,\r\ntycker jag visar på dålig respekt för den ansvarsfulla\r\nuppgift som vi utskottsledamöter trots allt har. Jag\r\ntycker att man skall visa litet mer ödmjukhet för\r\nden situation som utskottet faktiskt har hamnat i\r\nnär det gäller dessa frågor.</pre><pre>Anf. 14 OLLE SVENSSON (s) replik:</pre><pre>Herr talman! Jag tycker att i det två senaste\r\ninläggen har både Anders Björck och Hans\r\nLeghammar distanserat sig från den diskussion vi\r\nskall ha enligt utskottets betänkande, nämligen om\r\nsanningsförsäkran skall införas eller ej.</pre><pre>Det sägs här att vi som sitter i utskottet blir utsatta\r\nför förnedrande behandling i den offentliga\r\ndebatten. Det får vi väl acceptera i ett öppet\r\nsamhälle. Vi bör nog inte vara allt för mycket\r\nprinsessor på ärten, i all synnerhet som vi gärna vill\r\nha en fri form för våra utfrågningar. Det går då att\r\nkomma fram till olika bedömningar. Jag tror inte\r\natt det är en lösning med sanningsförsäkran.</pre><pre>Med tanke på Hans Leghammars inlägg uppfattar\r\njag det som att jag har tagit allvarligt på utskottets\r\narbete. Jag anser att de öppna utfrågningarna är\r\npositiva och att vi har skött dem på ett ganska bra\r\nsätt inom utskottet. Det skall vi inte komma ifrån.\r\nJag tycker inte heller att vi skall vara orättvisa mot\r\ndem som ofta har ställt upp för att hjälpa oss att få\r\nin material och utmåla dem som systematiska\r\nlögnhalsar. De har i stort sett, med något undantag,\r\nvisat respekt för utskottet. Det är därför viktigt att\r\nvi fortsätter med utfrågningarna och att de som\r\nkommer till utskottet hjälper oss med att\r\ninförskaffa upplysningar. Men den\r\ninstitutionaliserade formen med sanningsförsäkran\r\när inte enligt min mening något bra hjälpmedel.</pre><pre>Anf. 15 ANDERS BJÖRCK (m) replik:</pre><pre>Herr talman! Jag vill gärna fråga Olle Svensson för\r\ndet första om han anser att det har förekommit att\r\nmänniskor har farit med osanning inför\r\nkonstitutionsutskottet och för det andra om han\r\nanser att detta i så fall har inneburit att man har\r\nförbättrat riksdagens och konstitutionsutskottets\r\nrykte. För det tredje: Ser Olle Svensson någon\r\nannan lösning än sanningsförsäkran på det problem\r\nsom uppenbarligen finns, nämligen att människor\r\nkan medvetet fara med osanning inför utskottet?</pre><pre>De offentliga utfrågningarna har ställt riksdagen i\r\ncentrum på ett annat sätt än tidigare. Självklart blir\r\nett nytt institut kritiserat och omdiskuterat. Det tål\r\nvi. Ingen i utskottet känner sig särskilt upprörd\r\npersonligen över de påhopp som kan ha gjors på\r\nenskilda ledamöter. Det tål vi och det skall vi tåla.</pre><pre>Däremot tycker jag att det finns anledning att\r\nreagera när högt uppsatta personer ibland hånar\r\nutskottet, när man menar att det inte spelar någon\r\nroll om man talar sanning eller inte och när man\r\nhävdar, som har skett -- icke från högt uppsatta\r\npersoner men andra --, att utskottet inte vill veta\r\nsanningen. Då reagerar allmänheten faktiskt\r\nväldigt starkt. Jag tycker att det är viktigt att\r\nstämma i bäcken, herr talman.</pre><pre>Nu har vi några års erfarenheter av de offentliga\r\nutskottsförhören. Det är nu dags att utvärdera\r\ndem, också när det gäller frågan om en eventuell\r\nsanningsförsäkran. Sedan får vi titta gemensamt på\r\nde tekniska lösningar som kan finnas. Vi är,\r\nförmodar jag, såväl från miljöpartiet som moderata\r\nsamlingspartiet beredda att diskutera olika förslag i\r\nde sammanhangen.</pre><pre>Anf. 16 HANS LEGHAMMAR (mp) replik:</pre><pre>Herr talman! Jag tycker att Olle Svensson glider i\r\nfrågan om hur man skall komma till rätta med\r\nsanningshalten vid utskottsutfrågningar. Det tycker\r\njag är ganska allvarligt. Jag ser det som att man från\r\nmajoritetens sida försöker gömma sig bakom\r\neventuella tekniska hinder som kan förekomma.</pre><pre>I den motion som vi har skrivit framhåller vi att det\r\nhär inte är någon lätt fråga, men heller ingen fråga\r\nsom man får smita undan från. Man får titta på vilka\r\ntekniska lösningar som går att genomföra. Vi har\r\npekat på en del linjer som man inte kan smita undan\r\nifrån, och en sådan är sanningsförsäkran när det\r\ngäller statsråd och de politiskt anställda i\r\nregeringskanslierna. De andra frågorna får man\r\nförsöka lösa tekniskt.</pre><pre>Jag tycker också att det är viktigt att gå djupare in\r\ni de här frågorna utifrån allmänhetens intresse. När\r\njag är ute och håller anföranden och pratar med\r\nfolk från mun till mun, är den vanliga reaktionen i\r\nden frågan att de inte kan förstå varför det inte finns\r\nsanningsförsäkran. Hos allmänheten finns ingen\r\nförståelse för den uppfattning som Olle Svensson\r\nföreträder i dag, som jag kan se det i alla fall, att de\r\ntekniska lösningarna försvårar att komma till rätta\r\nmed problemen.</pre><pre></pre><pre>Anf. 17 BIRGIT FRIGGEBO (fp):</pre><pre>Herr talman! Arbetet här i riksdagen är segt, och\r\njag hör många av mina kolleger klaga över\r\npappersmängden och bristande tid för att fördjupa\r\nsig i viktiga lagstiftningsfrågor. Själv tycker jag att\r\nvåren i KU har varit på gränsen till vad man kan\r\ntillåta. Vi har behandlat den nya grundlagen om\r\nyttrandefrihet och grundlagsändringarna för EES-\r\navtalet. Vi har den nya kommunallagen, som kan\r\nsägas vara kommunernas konstitution, och vi har\r\nhela komplexet med den nya TV-kanalen.\r\nSamtidigt bereder vi granskningsbetänkandet med\r\noffentliga utfrågningar och andra undersökningar.</pre><pre>Naturligtvis kommer vi att klara av det, men det går\r\ninte att komma ifrån att det finns begränsad tid för\r\natt t.ex. ta externa kontakter som ett led i\r\nberedningen av alla de här ärendena liksom för\r\nvanliga kontakter med väljarna i form av möten och\r\nsammankomster, artikelskrivande osv. Privatlivet\r\nkan jag lämna helt därhän.</pre><pre>Utredningen om översyn av riksdagens\r\narbetsformer, under talmannens ledning, har\r\nmycket stora förväntningar ställda på sig. För att\r\ninte hamna i några som helst detaljer om vad som\r\nskulle kunna göras och behöver göras vill jag bara\r\nsammanfatta med att säga att det måste bli en\r\nändring.</pre><pre>Så har vi frågan om sanning i KU och vid\r\nutskottsförhör. Det är i och för sig bra, tycker jag,\r\natt den diskussionen kommer upp igen. Det är\r\nnaturligtvis en självklarhet att de som framträder i\r\nriksdagen håller sig till sanningen. Det gäller också\r\nriksdagens ledamöter.</pre><pre>Efter den offentliga debatt som förts är det många\r\nsom tror att ljugandet är omfattande i\r\nkonstitutionsutskottet. Jag är inte så säker på det.\r\nEn del som har vittnat inför KU eller svarat på\r\nfrågor har samtidigt varit föremål för\r\nbrottsutredning. De har då inte velat svara på\r\nfrågor som har anknytning till brottsutredningen.\r\nDet har ibland tolkats som att de inte velat hålla sig\r\ntill sanningen, att det är någonting som de vill dölja.</pre><pre>Enligt min mening skall en utfrågad ha rätt att\r\nvägra att svara på frågor som kan komma att ställas\r\ni brottsutredningen. Det är en rättssäkerhetsfråga.\r\nEn tilltalad skall ha rätt att försvara sig på bästa\r\nsätt. I USA, som ofta framhålls som ett\r\nföregångsland i de här avseendena, är rätten att\r\nvägra att svara, om man är föremål för\r\nbrottsutredning, inskriven i konstitutionen.\r\nSlutenheten kan dock förvandlas till öppenhet i\r\nbyte mot immunitet i brottmålet. Jag är inte säker\r\npå att det är en sådan ordning som vi vill ha i\r\nSverige.</pre><pre>Ibland hävdas det att vissa fakta inte har kommit\r\nfram i utskottet, och det är förvisso sant. Det beror\r\nibland på att det inte har ställts några frågor och att\r\ndet inte har betydelse för granskningen av\r\nregeringen. Det är klart att det i hela Leijon-\r\nCarlsson-härvan finns massor med ytterligare\r\ninformation, som inte har bäring på vår bedömning\r\nav vad regeringen har gjort eller inte gjort. Det\r\nfaktum att vi inte behöver veta allting, vid sidan av\r\ndet som gäller regeringens befattning med ett\r\närende, kan inte tas till intäkt för att det ljugs i\r\nkonstitutionsutskottet.</pre><pre>Ibland hävdas det också att man inte kommer ihåg.\r\nDet kan naturligtvis bero på att en del faktiskt inte\r\nkommer ihåg och att en del vill dölja någonting.\r\nMen det hjälper ju inte med att införa en\r\nsanningsförsäkran.</pre><pre>Jag utesluter inte att de som kommit till utskottet\r\nibland svänger sig och att de utfrågade inte själva\r\ntar initiativ till att berätta allting, om det inte ställs\r\ndirekta frågor. Ibland har det åstadkommit strul för\r\noss, men då har vi kunnat kalla in personerna igen.</pre><pre>Då är frågan: Är missförhållandena så svåra att vi\r\ninte kan fullgöra vår granskning? Mitt svar på den\r\nfrågan är nej.</pre><pre>Jag skulle faktiskt vilja gå så långt att jag hävdar att\r\nde som ständigt talar om det upprepade ljugandet i\r\nkonstitutionsutskottet -- inte minst sådana som är\r\nledamöter av utskottet -- bidrar till att undergräva\r\narbetet i utskottet. Då sprids ju uppfattningen att\r\ndet mesta som sägs är lögn och att vi ofta bygger\r\nvåra slutsatser på lögner.</pre><pre>Det sägs att det är en utbredd uppfattning hos\r\nsvenska folket att man inte förstår varför vi inte har\r\nen ordning med sanningsförsäkran. Det beror ju på\r\nvad vi själva säger, vilken beskrivning vi gör av vårt\r\narbete. Jag skulle vilja påstå att när sanningen så\r\nsmåningom kryper fram, vilket den har gjort många\r\ngånger, ökar det respekten för KUs arbete. Det\r\nfaktum att Ebbe Carlsson är en obehaglig figur har\r\nnaturligtvis ingenting att göra med om vi skall\r\ninföra sanningsförsäkran i KU eller inte. Man\r\nmåste se till vilka konsekvenser det skulle få om\r\nman ytterligare byråkratiserar och reglerar\r\nutskottets utfrågningar. Det handlar ju inte bara\r\nom KU här, utan det handlar om alla utskotten i\r\nriksdagen. Problemet är att motionärerna under\r\nresans gång, under alla de år som vi har diskuterat\r\nden här frågan, inte på något sätt har antytt\r\nnågonting om vad det är för konstruktion de vill ha.\r\nDe talar bara om en utredning. Skall det t.ex. vara\r\nnågra sanktionsföreskrifter knutna till en sådan här\r\nsanningsförsäkran?</pre><pre>Reservanterna i utskottet säger att det är självklart\r\natt statsråd, statssekreterare och politiskt\r\nsakkunniga skall avlägga sanningsförsäkran. Om\r\nman då går över och jämför med domstolar är det\r\nvittnen som avlägger sanningsförsäkran i\r\ndomstolar. De tilltalade får ljuga hur mycket som\r\nhelst. Om man är skyldig får man ändå säga att man\r\när oskyldig i en domstol. Här skulle man alltså göra\r\ndet omvända. De som är ''tilltalade'' skulle i första\r\nhand komma i fråga för att avlägga en\r\nsanningsförsäkran.</pre><pre>Då är frågan om vi helt saknar korrektionsmedel\r\nom det skulle vara så att statsråden och den\r\npolitiska ledningen svänger sig med sanningen i\r\nKU. Nej, så är det naturligtvis inte. Enligt min\r\nmening är det ett skäl för krav på avgång om ett\r\nstatsråd systematiskt ljuger i riksdagen. Där finns\r\ndet ju olika korrektionsmedel. Det första är att\r\nstatsministern naturligtvis har ett ansvar för detta.\r\nDet andra är att man kan väcka misstroendevotum\r\nhär i kammaren. Det är ett väsentligt mycket\r\nhårdare straff än om det skulle vara någon form av\r\nböter, fängelse eller någonting annat kopplat till en\r\nsanningsförsäkran.</pre><pre>Olle Svensson har också varit inne på förhållandet\r\natt vi endast kan avkräva myndigheter information\r\nunder vår granskning. När det gäller privatpersoner\r\nhar vi inte den möjligheten. Jag tror att det skulle\r\npåverka privatpersoners villighet att ställa upp i\r\nutfrågningar i utskott ifall de riskerade att i\r\nefterhand få något straff om de inte har svarat\r\nalldeles exakt på frågorna. Detta leder vidare till att\r\nman skulle behöva införa någon slags\r\nhämtningsregel om man skulle följa den\r\nuppläggning som finns inom domstolsväsendet.</pre><pre>Det har sagts här att det har förekommit att statsråd\r\nhar glidit på sanningen, och det är helt riktigt. Det\r\nvar inte minst efter folkpartiets envetna arbete i\r\nutskottet som vi så småningom efter flera års\r\ngranskning kunde komma fram till detta. Jag vill\r\npåstå att Anders Björcks insatser för att komma\r\nfram till den slutsatsen inte var särskilt heroiska.</pre><pre>Detta är inte bara en teknisk fråga om\r\nsanningsförsäkran eller inte. Vi står inför ett vägval\r\nom vi skall institutionalisera och byråkratisera\r\nutskottens utfrågningar. I domstolar får man hålla\r\nsig till vissa begränsade frågor. Man har\r\nförundersökningar som gör att utfrågningarna i\r\ndomstolen är väl förberedda. Är det detta vi skall\r\nha? Skall vi undandra oss möjligheten att ställa\r\nmycket fria frågor till dem som kommer till oss?</pre><pre>Någon jämförde detta med sanningsförsäkran med\r\natt man skriver under en blankett. Det var nästan\r\ndet dummaste jag har hört. Där har man ju\r\nblanketten, man har frågorna, man svarar och\r\nsedan skriver man under. I ett utskott kan det\r\nkomma upp vilka frågor som helst som de utfrågade\r\nskall svara på.</pre><pre>Ofta görs en internationell jämförelse och man\r\nhänvisar till USA. Det är riktigt att man där har en\r\nform av sanningsförsäkran, men den används\r\nutomordentligt sparsamt. De flesta här i Sverige\r\ntror, efter Iran-skandalen med Oliver North och\r\nflera andra, att man alltid tillämpar\r\nsanningsförsäkran där. Så är inte fallet.</pre><pre>Enligt uppgifter som jag fick när jag var där och\r\nstuderade utfrågningsverksamheten är det i mindre\r\nän 1 % av fallen som man använder\r\nsanningsförsäkran. Möjligheten finns också i\r\nbrittiska underhuset. Där används den över huvud\r\ntaget inte. Det intressanta är att när det gäller både\r\nStorbritannien och USA har de en anglosaxisk\r\ntradition när det gäller kongressens och\r\nparlamentets uppbyggnad. Man har mer av\r\ndomstol inbyggd i systemet. Frågan är om det är\r\ndetta vi vill ha.</pre><pre>Herr talman! Jag har varit lite långdragen, men\r\neftersom det här är den första gången som vi har en\r\nordentlig djuplodande debatt när de gäller de här\r\nfrågorna har jag velat vara litet mer specifik och gå\r\nmer in på detaljer. Det vore intressant att veta\r\nåtminstone någonting om vad det är reservanterna\r\nvill åstadkomma. Skall det vara straffsanktioner\r\nkopplade till det här? Skall det alltid användas?\r\nSkall det likna de förfaranden som vi har i domstol?\r\nInnebär det att vi på ett helt annat sätt måste ha\r\ntjänstemän som förbereder utfrågningarna med\r\ns.k. förundersökningsmaterial och liknande?</pre><pre>Anf. 18 ANDERS BJÖRCK (m) replik:</pre><pre>Herr talman! Det är naturligtvis med stor rädsla jag\r\nbeträder talarstolen efter fru Friggebos alla\r\navhyvlingar av oss som råkar ha en annan mening.\r\nDet var ett av de mer tvärsäkra anföranden jag har\r\nhört från den här talarstolen, och det säger inte\r\nlitet. Omdömen som ''det dummaste hon hade\r\nhört'' och mycket annat hoppade ur hennes mun.\r\nJag medger att fru Friggebo alltid har rätt. Det vet\r\nvi. Så är det. Då får vi väl tala mycket tyst som råkar\r\nha en annan uppfattning. Jag kände mig som en\r\nliten skolpojke inför en argsint lärarinna när jag\r\nlyssnade till det här anförandet.</pre><pre>Alla vi som kanske ändå försöker få en\r\nförändring av den situation som råder känner vår\r\nofullkomlighet. Det nämndes här att\r\nvapenaffärerna tog lång tid. Vi kunde konstatera\r\natt det var besvärligt att få fram sanningen. Jag\r\ntillåter mig, herr talman, i all ödmjukhet att tro att\r\nom det hade funnits någon form av\r\nsanningsförsäkran hade de kanske gått litet\r\nsnabbare. Informationen till riksdagen hade kanske\r\nblivit litet fylligare och därmed även informationen\r\ntill svenska folket. Det hade kanske inte varit helt\r\nfel.</pre><pre>När det gäller andra frågor är det faktiskt inte\r\nbara är statsråden som är av intresse. Även s.k.\r\nprivatpersoner kan ha spelat en roll i det som vi\r\nprimärt granskar när det gäller statsrådens och\r\nregeringens kollektiva handläggning av ärenden.\r\nDå behöver vi information från människor som har\r\ndeltagit i beredningen, och det kan ibland vara s.k.\r\nprivatpersoner. Det visar ju just den s.k. Ebbe\r\nCarlsson-affären. Då är det mycket viktigt att även\r\nde talar sanning inför utskottet och är\r\nsamarbetsvilliga.</pre><pre>Vad säger då reservanterna? Vi är faktiskt väldigt\r\nödmjuka. Vi säger att det enligt utskottet finns\r\nstarka skäl att införa någon form av\r\nsanningsförsäkran. Frågan bör därför bli föremål\r\nför en skyndsam utredning. Om vi får en sådan\r\nutredning skall vi lyssna till alla de förslag till\r\ntekniska lösningar som kan finnas på detta.</pre><pre>Herr talman! Jag är övertygad om att vi får någon\r\nform av sanningsförsäkran. Det var en lång strid för\r\natt få offentliga utskottsförhör, men det gick till\r\nslut. Jag är övertygad om att utvecklingen på litet\r\nsikt kommer att driva fram också en\r\nsanningsförsäkran.</pre><pre>Anf. 19 HANS LEGHAMMAR (mp) replik:</pre><pre>Herr talman! Man förvånas litet lätt över den\r\nbesserwissermentalitet som fru Friggebo ger\r\nuttryck för här, att hon så tvärsäkert säger: ''Min\r\nväg är den enda rätta, lyssna på mig! Jag vet hur det\r\ngår till.''</pre><pre>Vi som är reservanter är inte fullt så tvärsäkra, men\r\nvi ser utskottsförhören och diskussionerna om vad\r\nsom är sagt och inte sagt och var sanningshalten\r\nligger som något ganska allvarligt. Vi kräver därför\r\nen utredning som skall se över detta. Även vi är\r\nmedvetna om att det finns tekniska problem -- det\r\när därför vi i vår reservation tassar ödmjukt fram.</pre><pre>Men samtidigt påpekar ju faktiskt fru Friggebo att\r\ndetta är första gången vi får en litet djupare debatt\r\ni denna fråga. Jag tycker att bara detta talar sitt\r\ntydliga språk. Frågan har varit aktuell i flera år, och\r\nFriggebo själv säger att det nu är den första gången\r\nvi får en litet djupare debatt. Det är på tiden att vi\r\nfår en djupare debatt. Jag tror också att det är\r\nviktigt att sätta sig ner och titta på vilka lösningar\r\nden här frågan egentligen kan få.</pre><pre>Jag är inte tvärsäker på att det faktiskt går att\r\nslutgiltigt införa en verksam form av\r\nsanningsförsäkran, utan man kanske kan finna\r\nandra vägar om man studerar frågan i en utredning.\r\nMen just rädslan för att behöva sätta sig i en\r\nutredning är enligt min uppfattning\r\nanmärkningsvärd. Låt oss sätta oss ned vid ett bord\r\noch se efter vilka möjligheter vi har att strama upp\r\ndet här, så att vi därmed slipper den här\r\ndiskussionen och gör en mer djuplodande\r\nundersökning av vilka vägar vi kan gå. De\r\nförhållanden som råder i dag är nämligen inte\r\nacceptabla.</pre><pre>Anf. 20 BIRGIT FRIGGEBO (fp) replik:</pre><pre>Fru talman! Både Anders Björck och Hans\r\nLeghammar sade att jag var tvärsäker och att jag\r\nvisste hur det skulle vara. Men reservanterna har ju\r\nsagt att för att få fram sanningen, måste vi få en\r\nsanningsförsäkran. Att säga det tycker jag är mer\r\ntvärsäkert än att resonera om ifall det finns andra\r\nvägar och att också försöka analysera hurdan\r\nsituationen i utskottet verkligen är.</pre><pre>Det är riktigt att vi här i kammaren tidigare inte har\r\nhaft någon mer genomlysande debatt. Däremot har\r\nvi i utskottet flera gånger tagit upp frågan. Under\r\nalla år har vi inte fått en enda hint, inte en enda\r\ntanke, inte ett förslag till hur eneventuell\r\nsanningsförsäkran skulle gå till. Detta gör att\r\nintresset för att följa upp en sådan fråga blir ganska\r\nlitet.</pre><pre>Jag lämnar därhän kommentarer om min person.\r\nJag är van vid sådant. Jag tycker däremot att det\r\nkan tolkas som att ni är rädda för att föra en debatt\r\njust i sakfrågan: Vart skulle det leda hän om vi\r\nbeträdde vägen mot att ge utskottets arbete en mer\r\ndomstolsliknande karaktär? Det är väl en högst\r\nrelevant diskussion att föra. Jag har funderat\r\nmycket på detta och också haft väldigt många\r\ndiskussioner om detta ute bland folk. Jag tycker\r\ndärför att det är viktigt att göra en pedagogisk\r\ngenomgång av de olika argumenten för och emot.\r\nOm det tolkas som att jag är lärarinna, tar jag\r\ntacksamt emot den komplimangen.</pre><pre>Vi skall vara överens om att det är viktigt att det\r\nskall talas sanning överallt i riksdagen. Jag\r\nförbehåller mig rätten att ha invändningar mot\r\ntilltron till att en sanningsförsäkran på något\r\nverksamt sätt skulle bidra till att vi kan få fram\r\nsanningen.</pre><pre>Anf. 21 ANDERS BJÖRCK (m) replik:</pre><pre>Fru talman! Jag tycker att Birgit Friggebo skall\r\nvara glad över kommentarerna om sin person. Vi\r\nmedgav ju -- i varje fall gjorde jag det -- att hon\r\nhade rätt på i stort sett alla punkter och att vi kände\r\nödmjukhet inför alla de synpunkter hon hade på de\r\nstackars reservanternas förslag. Vi fick höra att vi\r\ninte kommit med ''en enda hint, inte en enda\r\ntanke''. Jag vet inte var fru Friggebo har hållit hus\r\nunder de senaste åren av utskottets arbete. Vi har\r\nju beställt promemorior, som har levererats av vårt\r\nförträffliga kansli, vi har gjort noggranna\r\ngenomgångar av hur verksamheten fungerar i\r\nandra länder, och vi har pekat på möjligheten att\r\nanvända någon av de lösningar som används på\r\nandra ställen. Om man säger att det är detsamma\r\nsom ''inte en enda hint, inte enda tanke'', får man\r\nnog acceptera att bli beskylld för\r\nbesserwissermentalitet.</pre><pre>Vad reservanterna har sagt i reservationen är ju inte\r\nnågot särskilt tvärsäkert. Det är de som avvisar\r\nförslaget som är tvärsäkra, som inte vill ge någon\r\nöppning. Vi har sagt: ''Det finns enligt utskottet\r\nstarka skäl att införa någon form av\r\nsanningsförsäkran för dem som utfrågas av\r\nriksdagsutskotten. Frågan bör därför bli föremål\r\nför skyndsam utredning.'' Jag tycker, fru talman, att\r\ndetta är en ganska ödmjuk approach till det\r\nproblem vi diskuterar -- om vi nu vill erkänna att\r\ndet är ett problem. Det är möjligt att Birgit\r\nFriggebo inte tycker att det är något problem.</pre><pre>De reaktioner som jag har fått från svenska folket --\r\nom jag får använda ett så pass högtidligt begrepp --\r\när att man tycker att det är otillständigt att personer\r\nkan ljuga inför konstitutionsutskottet och andra\r\nutskott. Man tycker att det är otillständigt att de\r\nförolämpar riksdagsutskott och spelar pajas och att\r\nman rimligtvis bör se om man kan göra någonting\r\nåt detta.</pre><pre>En sådan utredning skulle kanske kunna komma\r\nmed någon liten liten lösning, något litet steg\r\nframåt. Och då vore väl ändå -- menar jag --\r\nnågonting värdefullt vunnet.</pre><pre>Fru talman! Jag vill upprepa att jag vet att\r\nkammaren inte i dag är beredd att föra frågan\r\nframåt, men jag är -- precis som när det gällde\r\nkampen för öppna utskottsförhör, där Birgitt\r\nFriggebo och jag stod på samma sida; det vill jag\r\ngärna säga -- lika övertygad om att utvecklingen\r\nkommer att driva fram lösningar också i den här\r\nfrågan.</pre><pre>Anf. 22 BIRGIT FRIGGEBO (fp) replik:</pre><pre>Fru talman! Det är riktigt att det i utskottet har\r\nkommit fram promemorior om hur det går till\r\nexempelvis i domstolar. Men de som har kommit\r\nmed förslaget, dvs. miljöpartiet och moderaterna,\r\nhar aldrig gått längre än till att säga att det skall\r\nvara någon form av sanningsförsäkran. Inte ens här\r\ni dag får vi en enda hint om vad det är ni är ute efter.\r\nSkall det vara straffsanktionerat? Skall vi ha\r\nförundersökningsarbete i utskottet? Skall det gälla\r\nalla? Här antyds att det, till skillnad från i\r\ndomstolarna, skall gälla i första hand de tilltalade.\r\nVi har inte fått en enda diskussion om dessa frågor.\r\nJag tolkar inte detta som ödmjukhet, utan som\r\nosäkerhet. Man är inte riktigt beredd att ge sig in i\r\ndiskussionen, eftersom det leder väldigt långt --\r\nkanske till att vi måste byråkratisera och inskränka\r\nverksamheten.</pre><pre>Anders Björck hänvisar till att det är ett problem\r\natt svenska folket tycker att det är otillständigt att\r\nman kan ljuga inför utskottet och att man kan\r\nförolämpa utskottet. Ja visst, det tycker jag också.\r\nMen på vilket sätt kommer vi åt det med en\r\nsanningsförsäkran? Det finns ju andra\r\nkorrektionsmedel. Vi kan aldrig hindra någon från\r\natt förolämpa utskottsledamöterna, och tål vi inte\r\ndet, skall vi enligt min uppfattning inte vara\r\npolitiker.</pre><pre></pre><pre>Anf. 23 LARS AHLMARK (m):</pre><pre>Fru talman! Konstitutionsutskottet tar i sitt\r\nbetänkande 42 upp vissa delar av min motion\r\n1990/91:K316 om valda organs laglydnad, nämligen\r\nriksdagens egen förmåga att i sitt arbete följa\r\ngällande lag.</pre><pre>Till att börja med vill jag tacka utskottet för att\r\nmotionen blivit föremål för behandling. Ett av mina\r\nexempel på att riksdagsordningen inte följs är\r\nnämligen att jordbruksutskottet tagit för vana att\r\navstyrka vissa motioner utan någon som helst\r\nberedning.</pre><pre>Förfarandet strider mot regeringsformen 4 kap. 3 §\r\noch riksdagsordningen 4 kap. 1 §. Betänkandena\r\nhar icke desto mindre upptagits i kammaren för\r\nbeslut.</pre><pre>Konsekvenserna av en utebliven beredning blir,\r\nutöver bristerna i riksdagens beslutsunderlag, att\r\nledamöternas motionsrätt blir illusorisk. Varför\r\nlägga ner tid och arbete på motioner om de kan\r\navstyrkas och avslås utan annan motivering än att\r\nutskottet inte hunnit bereda dem?</pre><pre>Nu anför KU att man avser att i ett senare\r\nbetänkande återkomma till vad som med en\r\neufemism kallas ''förenklad'' motionsbehandling --\r\nrätt uttryck är ''utebliven'' motionsbehandling --\r\noch jag skall därför inte gå närmare in på den saken\r\nnu.</pre><pre>Mitt andra exempel är att riksdagen inte avslutar\r\nsitt arbete i enlighet med riksdagsordningen. I dess\r\n1 kap. 4 § stadgas att lagtima riksmöte, som inletts\r\nunder augusti, september eller oktober, skall\r\navslutas senast den 31 maj följande år. Om\r\nsynnerliga skäl föreligger kan riksdagen förlänga\r\nriksmötet, dock längst t.o.m. den 15 juni.</pre><pre>Det står således ''synnerliga skäl'', inte ''särskilda\r\nskäl'', som KU skriver i sitt betänkande. Skillnaden\r\när, som alla vet, väsentlig.</pre><pre>I min motion citerar jag utrikesutskottets\r\nordförande Stig Alemyr, som i juni 1987 anförde i\r\nkammaren: ''Även detta år har vi hållit på en vecka\r\nin i juni. Under de 17 år som gått sedan vi gjorde\r\nden första flyttningen till Sergels torg är det endast\r\nunder tre år som vi kunnat följa riksdagsordningens\r\nregel att sluta den 31 maj.''</pre><pre>År 1988 avslutades riksmötet den 10 juni, år 1989\r\nden 8 juni, år 1990 den 13 juni. Redan i höstas\r\naviserades att det då inledda riksmötet skulle\r\nförlängas till den 14 juni 1991; utan angivande av\r\nnågra konkreta synnerliga skäl.</pre><pre>I en av riksdagens tidskrifter inflöt i vintras en notis\r\nenligt vilken riksdagsledamöterna\r\n''kompenserades'' för det förlängda riksdagsåret\r\ngenom vissa lediga dagar tidigare under året. Men\r\nstadgandet om riksmötets avslutande är naturligtvis\r\ninte tillkommet för ledamöternas skull.</pre><pre>Avsikten är att de många riksdagsbeslut som träder\r\ni kraft den 1 juli skall hinna bli kända och beaktade\r\nav berörda myndigheter, organisationer och\r\nenskilda i skälig tid. Det är den tiden riksdagen\r\ntagit för vana att upp till halvera.</pre><pre>När budgetpropositionen kan läggas rätt dag år\r\nefter år -- ingen skulle acceptera att den blev en\r\nenda dag försenad -- är det anmärkningsvärt att inte\r\nriksdagen kan effektivisera sitt arbete så att det blir\r\nfärdigt i enlighet med riksdagsordningen.</pre><pre>Mitt tredje exempel gäller formerna för beslutet om\r\nen sänkning av riksdagsledamöternas arvoden i\r\nhöstas. Riksdagen beslöt den 12 december 1990 att\r\ninföra en lag om avvikelse från vissa bestämmelser i\r\nlagen (1988:589) om ersättning m.m. till riksdagens\r\nledamöter. Innebörden av beslutet var att\r\nledamöternas arvoden med verkan från den 1\r\noktober 1990 sänktes med ca 4 000 kr. per månad\r\njämfört med ersättningslagens nivå.</pre><pre>Det i detta sammanhang intressanta är att under\r\ntiden oktober-november 1990 fanns en lag som\r\nklart angav på vilken nivå ledamöternas arvoden\r\nskulle ligga. Den tillämpades dock inte. I stället\r\nanteciperades en kommande lag.</pre><pre>KU lutar sig mot lagrådets yttrande om eventuell\r\nretroaktivitet i beslutet av den 12 december.\r\nLagrådet menar att avgörande i den saken är\r\ntidpunkten för förvaltningskontorets beslut om\r\narvodets beräkning. Eftersom någon sådan\r\nberäkning inte gjorts fick decemberbeslutet inte\r\nretroaktiv karaktär.</pre><pre>Då kvarstår frågan varför inte arvodets storlek\r\nfastställdes på det sätt lagstiftarna avsett. Dess nivå\r\nvar ju på kronan känd av alla som läser tidningar.</pre><pre>Det finns, fru talman, konkurrerande maktcentra i\r\nsamhället. Därmed fördelas i bästa fall inflytande\r\noch ansvar på ett balanserat sätt. Riksdagen måste\r\nslå vakt om sin position och hävda sitt\r\nkonstitutionella uppdrag. Utan tvivel har denna\r\nhändelse med dess konsekvenser för rekryteringen\r\nav ledamöter försvagat riksdagens ställning i det\r\nsvenska statslivet.</pre><pre>Sedan motionen väcktes har det getts ett fjärde\r\nexempel på en fri tillämpning av lagarna. Det gäller\r\nden nya s.k. frågestunden. Frågeinstitutet är\r\nregelerat i tilläggsbestämmelserna till\r\nriksdagsordningens 6 kap. 2 §.</pre><pre>Den nya frågestunden följer inte dessa\r\nbestämmelser och har därför formellt betecknats\r\nsom en ''särskilt anordnad debatt''. Men det kallas\r\nfrågestund och är, som alla vet, en frågestund.</pre><pre>Personligen har jag svårt att tro att riksdagsarbetets\r\nyttre former avgör massmedias och allmänhetens\r\nintresse för vad vi gör. Ytterst är det genom den\r\nsakliga tyngden i sin verksamhet som riksdagen\r\nvinner respekt och uppmärksamhet.</pre><pre>Vart och ett av mina exempel kan synas\r\nbetydelselöst och närmast småaktigt att ta upp till\r\nbelysning. Men summan av dem indikerar en\r\ntendens: riksdagen frigör sig alltmer från sitt\r\nregelverk.</pre><pre>Detta är ur konstitutionell synvinkel mycket\r\nintressant. Riksdagsordning och andra lagar har\r\ninte tillkommit av en slump. Följs de inte finns, som\r\njag här har visat, risk för att skilda parter lider en\r\nrättsförlust. Det kan gälla myndigheter,\r\norganisationer, allmänheten eller riksdagens egna\r\nledamöter.</pre><pre>Jag har därför i min motion föreslagit att riksdagen\r\nuttalar att dess arbete strikt skall följa\r\nregeringsform, riksdagsordning och andra lagar\r\nsom reglerar dess verksamhet.</pre><pre>KU skriver för sin del att den självklara\r\nutgångspunkten är att riksdagens verksamhet i alla\r\ndelar skall följa bestämmelserna i\r\nriksdagsordningen och i annan lagstiftning. Det är\r\nutmärkt. Med detta får jag låta mig nöja.</pre><pre>Jag har med min motion önskat rikta KUs\r\nuppmärksamhet på den anförda problematiken.\r\nDet har nu skett, och jag har därför inget särskilt\r\nyrkande.</pre><pre>Överläggningen var härmed avslutad.</pre><pre>(Beslut fattades efter 9 §)</pre><pre>7 § Sekretess inom och mellan myndigheter på\r\nvårdområdet m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU34 Sekretess inom och mellan\r\nmyndigheter på vårdområdet m.m. (prop.\r\n1990/91:111).</pre><pre>Anf. 24 ELISABETH FLEETWOOD (m):</pre><pre>Fru talman! I detta betänkande finns 13\r\nreservationer av vilka vi moderater står bakom 4.\r\nJag vill redan från början säga att jag kommer att\r\ninskränka mig till att yrka bifall till reservation 4.\r\nVidare skall jag försöka följa den frivilliga\r\növerenskommelsen mellan partierna att begränsa\r\nantalet yrkanden om bifall för att underlätta\r\nproceduren i kammaren.</pre><pre>I reservation 4 säger vi så här: ''Vid sekretesslagens\r\ntillkomst framhölls att lagens regler om sekretess\r\nmellan myndigheter -- -- -- innebar en provisorisk\r\nlösning och att frågan skulle bli föremål för\r\nytterligare utredning''. Så har dock inte blivit fallet.\r\nUtredningen har inte kommit till stånd trots att\r\ngällande reglering medför ganska besvärliga\r\ntolknings- och tillämpningsproblem inom inte minst\r\nhälso- och sjukvårdsområdet. Framför allt har det\r\ngällt i vilken utsträckning hälso- och sjukvården\r\ninom en landstingskommun skall anses vara\r\nuppdelad på olika myndigheter. Vi reservanter från\r\nde tre borgerliga partierna och miljöpartiet anser\r\nsåledes att det tillstånd som har rått i tio år inte kan\r\nfortsätta, utan att frågan skyndsamt måste lösas.\r\nDärför ställer vi oss bakom det i motion K42\r\nframställda yrkandet om en ändrad lagstiftning som\r\nklargör tolkningen av begreppen myndighet och\r\nbasenhet.</pre><pre>I reservation 5, som vi moderater ensamma står för,\r\nsäger vi att skyddet för den enskildes integritet inte\r\nblivit tillräckligt beaktat. Jag behöver inte orda\r\nlänge om den saken, eftersom frågan har varit uppe\r\ntill debatt vid flera tillfällen. Det är ett krav som vi\r\ndefinitivt står bakom, både nu och tidigare.\r\nSkyddet för den enskildes integritet är enligt vår\r\nuppfattning alltför svagt. Många människor i\r\nsamhället känner oro inför allt insamlande av\r\nuppgifter för myndigheters verksamhet.</pre><pre>Även i reservation 8, som behandlar förslaget till\r\nlag om viss uppgiftsskyldighet inom hälso- och\r\nsjukvården, berör vi detta.</pre><pre>Vi anser att det är viktigt att vi får till stånd\r\nhälsoregister, som kan utnyttjas för att uppdaga och\r\nkartlägga hälsorisker.</pre><pre>Får jag här som en kuriositet nämna att man i det\r\ngamla Östtyskland upptäckt mycket avancerade\r\ncancerregister, som kanske -- det vet jag ännu inte\r\nsäkert -- skulle kunna jämföras med det utmärkta\r\ncancerregister som finns här i Sverige. Skillnaden är\r\ndock stor på det sättet, att såvitt man vet har det\r\nösttyska cancerregistret använts i enbart för\r\nplanering av sjukvårdens resurser men inte för\r\nforskning. Kanske kan man -- detta är min egen\r\nuppfattning, som jag själv står för -- i framtiden få\r\nfram erfarenheter av detta register med de\r\nmiljöaspekter som finns i den delen av Tyskland,\r\nnågot som skulle kunna hjälpa forskningen över\r\nhela världen framåt. Insamlandet av uppgifter\r\nskulle härigenom också kunna ske på sådant sätt att\r\nde enskilda människor som drabbas inte blir rädda\r\nför att lämna de uppgifter som kan vara till nytta.</pre><pre>Vår fjärde reservation, nr 12, gäller en generell\r\növersyn av sekretesslagen. Sekretesslagen har nu\r\nvarit i kraft i tio år. Det är litet märkligt att\r\nmajoriteten inte vill ställa upp på detta förslag. När\r\ndet pekas på särskilda problem som sammanhänger\r\nmed offentlighet och sekretess, drar man sig för att\r\ngöra en översyn. Om man anser att det inte finns\r\nnågra brister, behöver man ju inte oroa sig för en\r\növersyn. Vi är helt övertygade om att man genom\r\nen översyn skulle kunna åstadkomma en bättre\r\nsituation.</pre><pre>Fru talman! Jag yrkar alltså bifall till reservation 4\r\noch ställer mig bakom övriga motioner som\r\nmoderata ledamöter av utskottet har undertecknat.</pre><pre>Anf. 25 INGELA MÅRTENSSON (fp):</pre><pre>Fru talman! Det betänkande som vi nu diskuterar\r\nhandlar om sekretess inom och mellan myndigheter\r\npå vårdområdet. Här finns många svåra frågor att\r\nta ställning till. Det gäller att väga mellan\r\nindividens rätt till integritet och individens behov\r\nav vård.</pre><pre>Jag vill börja med att ta upp ett problem som även\r\nElisabeth Fleetwood berörde. Vi anser båda att\r\nman borde ta itu med detta problem, som gäller\r\ndefinitionen av begreppen ''myndighet'' och\r\n''basenhet''. Vad står dessa begrepp egentligen för i\r\njust det här sammanhanget? Denna fråga är inte\r\nlöst, trots att den har diskuterats under lång tid. För\r\natt kunna tillämpa de regler som gäller sekretessen\r\ninom hälso- och sjukvård är det av vital betydelse\r\natt man vet vad en basenhet och en myndighet är\r\nför någonting. Skall t.ex. hälso- och sjukvården\r\nanses bestå av flera myndigheter! Är vården\r\nuppdelad på självständiga enheter inom en\r\nmyndighet?</pre><pre>Utskottets majoritet accepterar propositionens\r\nresonemang att det är för svårt att definiera\r\nbegreppen, och därmed låter man\r\ntolkningsproblemen kvarstå. Vi i folkpartiet\r\nliberalerna anser att det är dags att bestämma sig\r\nför en definition och att lagstiftningen klargör\r\ntolkningen av begreppen ''myndighet'' och\r\n''basenhet'' vid tillämpningen av sekretesslagen.\r\nRiksdagen borde alltså av regeringen begära ett\r\nförslag till lagändring som klargör tolkningen av\r\nbegreppen.</pre><pre>Utskottet föreslår en ändring av sekretesslagen, så\r\natt det skall vara möjligt att överföra uppgifter\r\nmellan å ena sidan hälso- och sjukvården och å\r\nandra sidan socialvården vad gäller barn,\r\nungdomar eller missbrukare, för att dessa skall få\r\nnödvändig vård. Detsamma skall gälla väntade\r\nbarn, så att dessa skall få ett tillräckligt skydd. Vi\r\nmotsätter oss från folkpartiet liberalernas sida inte\r\ndenna möjlighet till utbyte av information, men vi\r\nanser att utlämnandet av uppgifter måste ske\r\nmycket restriktivt. Det får inte bli som så att\r\nmänniskor tvekar att gå till en vårdinstitution\r\ndärför att man är rädd för att uppgifter skall spridas\r\ntill andra myndigheter, t.ex. när det gäller\r\nmissbruk. Därför är det angeläget att det av\r\nlagtexten framgår att det endast rör sig om aktuella\r\nuppgifter som är av väsentlig betydelse för att den\r\nenskilde skall få nödvändig vård.</pre><pre>För att en behandling skall bli framgångsrik är det\r\nav största vikt att det finns ett förtroendefullt\r\nsamarbete mellan den som behandlar och den som\r\nblir behandlad. För att inte undergräva förtroendet\r\nbör man alltid fråga den det berör om\r\nvederbörande samtycker till att man överför\r\nuppgifter till en annan myndighet. På det viset kan\r\nman bryta sekretessen genom att det finns ett\r\nsamtycke från den enskilde. Detta bör också\r\nframgå av lagen.</pre><pre>Ett speciellt problem som uppmärksammats\r\nalltmer på sistone är läkemedelsmissbruket. Här\r\nhar regeringen inte kommit med något förslag. Vi\r\nanser att det är hög tid att regeringen skyndsamt tar\r\nupp denna fråga till beredning och återkommer till\r\nriksdagen med förslag. Vi anser att det här måste\r\nfinnas möjligheter till samarbete mellan apotek och\r\nvårdmyndighet för att man skall kunna ingripa mot\r\nläkemedelsmissbruk.</pre><pre>Det är också angeläget att förbättra samordningen\r\nvad gäller polisens och socialnämndernas insatser\r\nvid utredningar om sexuella övergrepp mot barn.\r\nFör att underlätta ett sådant samarbete behövs det\r\nen översyn av sekretesslagstiftningen på det\r\nområdet.</pre><pre>Utskottet föreslår ett friare uppgiftslämnande\r\nmellan olika kommunala och landstingskommunala\r\nmyndigheter. Här rör det sig om uppgifter av\r\nmycket intregitetskänsligt slag. Vi menar att det\r\nförst och främst gäller att avgöra frågan om\r\nspecialreglering av personregister inom kommuner\r\noch landsting innan vi tar ställning till den nu\r\naktuella frågan. En författningsreglering av ADB-\r\nregister måste helt enkelt komma till stånd. Därför\r\nvill vi inte gå med på utskottsmajoritetens förslag i\r\ndetta avseende.</pre><pre>Slutligen vill jag kommentera förslaget till lag om\r\nviss uppgiftsskyldighet inom hälso- och sjukvården.\r\nVi motsätter oss inte i princip att hälsoregister\r\nutnyttjas för forskning för att förebygga\r\nhälsorisker. Men vi menar att centrala register med\r\nintegritetskänsliga uppgifter skall regleras i\r\nsärskilda registerlagar. Med sådana lagar skulle\r\nmedborgarna ha större möjligheter att överblicka\r\nvilka register som finns och vad de används till.\r\nDetta har vi framfört i många olika sammanhang,\r\noch vi står fast vid denna vår ståndpunkt. Vi yrkar\r\ndärför avslag på propositionens förslag i denna del\r\ni förhoppningen att regeringen skall lägga fram\r\nförslag om sådana registerlagar.</pre><pre>Fru talman! Jag yrkar bifall till reservation 4.</pre><pre>Anf. 26 BENGT KINDBOM (c):</pre><pre>Fru talman! Låt mig först ta upp frågan om behovet\r\nav en översyn av sekretesslagstiftningen.\r\nSekretesslagen har nu gällt under tio år. Den har vid\r\nupprepade tillfällen ändrats och kompletterats. Det\r\nhar också företagits ändringar i andra författningar\r\nsom reglerar uppgiftsskyldighet. Sammantaget har\r\ndetta inte inneburit att lagstiftningen i och för sig\r\nhar blivit enklare att tillämpa. Komplexiteten är\r\nstor.</pre><pre>Förslagen i propositionen 111 medför inga\r\ngenomgripande förändringar i det här avseendet.\r\nPropositionsförslagen innebär endast en begränsad\r\ngenomgång av de rådande sekretessproblemen som\r\nförekommer mellan å ena sidan hälso- och\r\nsjukvården och å andra sidan socialtjänsten.\r\nPropositionsförslagen tillgodoser dock de krav som\r\nriksdagen har framfört.</pre><pre>Detta gäller dock inte i fråga om de problem som\r\ntas upp i reservation 4, som jag ber att få yrka bifall\r\ntill och som gäller avgränsningen av\r\nmyndighetsgrupper inom hälso- och sjukvården.</pre><pre>Data- och offentlighetskommittén genomförde ett\r\nomfattande arbete. I utredningen gick vi igenom\r\nockså dessa frågor, och det finns i kommitténs\r\nbetänkande uttalanden som skulle kunna användas\r\nför en reglering av detta område. Regeringen har\r\nemellertid avstått från att lägga fram några förslag i\r\nden riktning, och vårt förslag är att man ånyo\r\nprövar den här frågan och återkommer till\r\nriksdagen med förslag som klarlägger frågan om\r\nuppgiftsskyldigheten mellan myndigheter på hälso-\r\noch sjukvårdens område. Utgångspunkten för\r\ndessa förslag bör vara de uttalanden som gjorts av\r\ndata- och offentlighetskommittén.</pre><pre>När det gäller frågan om en översyn av\r\nsekretesslagstiftningen i dess helhet vill jag\r\nframhålla att det kravet också framställts i\r\nremissvar över departementspromemorian\r\nSekretess inom och mellan myndigheter på\r\nvårdområdet. Bl.a. föreslog socialstyrelsen en\r\nallmän översyn av sekretesslagen eller i varje fall en\r\növersyn av sekretesslagens bestämmelse i de delar\r\nsom berör det område som vi nu har att diskutera.</pre><pre>Detta är viktigt också därför att\r\nsjukvårdshuvudmännen nu har ett stort och\r\nomfattande arbete på gång när det gäller\r\norganisatoriska och administrativa system av olika\r\nslag. Det är viktigt att integritetskänsliga uppgifter\r\ni vården inte hanteras hur som helst i administrativa\r\nsystem.</pre><pre>Yttranden från bl.a. Läkarförbundet över registret\r\nFAS 90 ger också uttryck för denna uppfattning.\r\nDet kan ligga en fara i att uppgifter om patienterna\r\ni medicinska frågor kommer att bli sämre, om man\r\nbefarar att skyddet för den enskilde inte kan\r\nupprätthållas på ett godtagbart sätt.</pre><pre>Jag skall, fru talman, kommentera ytterligare ett\r\npar punkter i det förslag som vi i dag har att\r\nbehandla.</pre><pre>Till förslaget om ändring i 7 kap. 1 § sekretesslagen\r\nhar vi avgivit en reservation, nämligen reservation\r\nnr 7. Jag skall nu inte yrka bifall till denna\r\nreservation, men vi kvarstår vid uppfattningen att\r\ndet i dag inte finns någon anledning att ändra\r\nsekretessreglerna. Utgångspunkterna bör vara de\r\nsom gäller i dag. Behovet av uppgifter för forskning\r\noch statistik kan tillgodoses på olika sätt. Antingen\r\nkan man avidentifiera uppgifterna, dvs. att inte\r\ngöra dem individanknutna. Man kan också ordna\r\ndet så att det krävs ett godkännande av den\r\nenskilde, så att denne är medveten om på vilket sätt\r\nuppgifterna kommer att hanteras. Ett tredje sätt att\r\nreglera denna fråga är att genom särskild\r\nlagstiftning klargöra uppgiftslämnandet. Vi vänder\r\noss emellertid emot det generella\r\nuppgiftslämnandet och den uttunning av gällande\r\nsekretessbestämmelser som i dag sker.</pre><pre>Regeringen föreslår vidare en ny lag om ett visst\r\nuppgiftslämnande inom hälso- och sjukvården. I\r\npropositionen föreslås en skyldighet. Förslaget är\r\nföga motiverat i propositionen -- det gäller både\r\nallmänna motiveringar och specialmotiveringar.\r\nDen föreslagna lagen kommer att kunna innebära\r\nbetydande uppluckringar i fråga om\r\nuppgiftslämnandet. Så länge lagförslaget inte är\r\nbättre motiverat och med hänvisning till att vi\r\nkräver en översyn av sekretesslagen i dess helhet\r\nyrkar vi avslag på propositionsförslaget i denna del.</pre><pre>Fru talman! Jag yrkar bifall till reservationerna nr 4\r\noch 13.</pre><pre></pre><pre>Anf. 27 ULLA PETTERSSON (s):</pre><pre>Fru talman! När man skall handha\r\nsekretessprövning på vårdområdet får man lov att\r\nvara något av en balanskonstnär. Det är lätt att\r\nhamna vid sidan om, och det är lätt att utsätta sig\r\nför kritik. Det ligger väl också i sakens natur att\r\nmänniskor känner sig utsatta när det handlar om\r\nderas plastikoperationer, alkoholberoende,\r\naborter, depressioner, ekonomiska trassligheter\r\neller vad det vara må. Även sådant som för den ene\r\nframstår som något mycket trivialt kan för den\r\nandre utgöra mycket känsliga uppgifter. Det här vet\r\nman egentligen inte förrän man själv befinner sig i\r\nen situation då det är brinnande aktuellt. Det här\r\nmedför naturligtvis att utrymmet för kritik blir rätt\r\nstort. Jag menar då framför allt kritik som mera\r\ngrundar sig på vad man känner i sitt innersta än på\r\nvad som står i lagboken.</pre><pre>Det är lätt att bli upprörd vid tanken på att\r\nmyndighetspersoner skall utbyta kunskap -- och\r\nkanske inte ens det -- och personliga uppgifter. Det\r\när lika lätt att bli upprörd över tidningsartiklar om\r\nhur barn skadas och t.o.m. förlorar livet för att\r\nmyndigheterna inte har pratat tillräckligt mycket\r\nmed varandra. Det är inte fullt så lätt att se att det\r\negentligen handlar om två sidor av samma problem.</pre><pre>Som en allmän kommentar till de tidigare inläggen\r\nskulle jag vilja säga att det är självklart och att vi\r\ninte behöver vara oense om att man skall vara rädd\r\nom de här personlighetskänsliga uppgifterna. Det\r\när också självklart att man naturligtvis i första hand\r\nskall försöka se till att allt utbyte av\r\nsekretessbelagda uppgifter sker med samtycke från\r\ndem det berör. Men det är ju när samtycket inte\r\nfungerar och man inte kan gå fram den vägen som\r\nvi behöver ha en lagstiftning. Om samtycke var en\r\nmöjlig väg i alla avseenden skulle vi inte behöva\r\nnågon sekretesslag.</pre><pre>Låt mig sedan gå in på de frågor där vi har varit\r\noeniga i utskottet. För enkelhets skull tar jag upp\r\ndem i turordning.</pre><pre>Den ändring i sekretesslagen 14 kap. 2 § som först\r\nbehandlas i betänkandet har sin grund i en\r\nbeställning från riksdagen. Både socialutskottet\r\noch konstitutionsutskottet har varit inblandade.\r\nDet skulle således vara mycket anmärkningsvärt\r\nom vi skulle bifalla reservation nr 1 där\r\nvänsterpartiet föreslår avslag på hela förslaget.\r\nKonstitutionsutskottet sade i sitt betänkande, när\r\nman gjorde beställningen, att det fanns skäl för en\r\nsmidigare tillämpning. Vi uttryckte då att det finns\r\nsituationer när sekretessen är till uppenbar nackdel\r\nför den enskilde ur vård- och behandlingssynpunkt.\r\nDetta hade vänsterpartiet ingen invändning emot\r\ndå. Jag föreslår avslag på reservation nr 1.</pre><pre>Från folkpartihåll har man försökt skärpa till den\r\nhär lagen litet och putsat på formuleringarna. Jag\r\nkan förstå den frestelse som det innebär att försöka\r\nringa in möjligheterna till utbyte av uppgifter\r\nmellan myndigheter så långt som möjligt. Men\r\nnågonstans måste man sätta en gräns om man vill\r\nha en lagregel som inte bara finns på papper utan\r\nockså är användbar i praktiken. Det säger sig självt\r\natt det handlar om undantagsfall, att det enbart är\r\nrelevanta uppgifter som har väsentlig betydelse\r\nsom får lämnas ut och att ett frivilligt\r\ninformationsutbyte måste ha förtur.</pre><pre>Folkpartiet har i en motion undertecknad av bl.a.\r\npartiordföranden skrivit om vikten av\r\ninformationsutbyte och att det fungerar för att\r\nskydda misshandlade barn. Jag tycker att den\r\nmotionen innehåller en del av förklaringen till\r\nvarför vi måste ha ett utrymme för utlämnande av\r\nuppgifter utan att varje tänkbar inskräkning skall\r\nfinnas i lagtexten och kansle lägga hinder i vägen\r\njust där inget hinder borde finnas. Jag yrkar avslag\r\npå reservation nr 2.</pre><pre>Beträffande frågan om samarbetet mellan\r\nvårdgivare och apotek är arbetet i full gång för att\r\nlösa problemen. Alla berörda, socialministern,\r\nsocialutskottet och konstitutionsutskottet, är helt\r\növerens om att det brådskar och att gräset inte bör\r\nfå gro under fötterna på regeringen så snart\r\ntillsynsenheterna är organiserade och\r\ntillsynsutredningen har sagt sitt. Ett uttalande av\r\nriksdagen skulle knappast kunna skynda på en\r\nlösning i det avseendet. Jag föreslår således även\r\navslag på reservation nr 3.</pre><pre>Sekretesskyddet inom myndigheter på hälso- och\r\nsjukvårdsområdet är en viktig och känslig fråga.\r\nJag beklagar att vi inte står inför ett beslut även i\r\nden frågan. Samtidigt ligger det i sakens natur att\r\nman måste ha ett tillräckligt säkert underlag för att\r\nkunna lösa den frågan. Det talas också i\r\npropositionen om fortsatta överväganden. Från\r\nfolkpartiet sades det -- jag tror att det var Ingela\r\nMårtensson -- att det är viktigt att ta itu med den\r\nfrågan. Det är länge sedan man började ta itu med\r\nden. Det är ju inte en fråga som är ointressant. I\r\npropositionen har man visat på de svårigheter som\r\nkom fram inte minst vid remissbehandlingen av det\r\nförslag som lades fram under förarbetena. Det\r\nförslaget avsåg basenheter. Utgångspunkten var att\r\nman skulle ha sekretess mellan basenheter. En del\r\ntunga remissinstanser, t.ex. socialstyrelsen och\r\njustitieombudsmannen, var kritiska bl.a. därför att\r\nvi inte har klart fastslagit i dag vad en basenhet är.\r\nVilka hinder kan uppstå för en pågående utveckling\r\npå det organisatoriska området om vi i dag beslutar\r\noss för en sådan här lagstiftning? Vilka nya problem\r\nskapar vi när vi försöker lösa gamla? Det är frågor\r\nsom vi i dag inte har några svar på. Därför skulle\r\ndet vara fel att slå till med en lagstiftning\r\nomedelbart. Jag föreslår avslag även på reservation\r\nnr 4.</pre><pre>Jag vill sedan ta upp ändringen i sekretesslagen 7\r\nkap. 1 § med möjligheter för utlämnande av\r\nuppgifter för statistik, forskning och\r\nadministration. Jag tycker att vi inledningsvis måste\r\nställa ett par frågor. Varför behövs dessa uppgifter?\r\nJag tycker faktiskt att det är vår skyldighet som\r\nlagstiftare att inte bara göra oss till språkrör för den\r\noro som kommer fram utan också klargöra vilka\r\nnyttigheter vi kan få ut av forskningen. Elisabeth\r\nFleetwood visade t.ex. på ett sådant exempel i sitt\r\ninlägg. Vad tar man in i asken med hemliga\r\nuppgifter? Det är viktigt att inte bara se på utflödet,\r\nvad man får lov att lämna vidare. Det är minst lika\r\nviktigt att se på vilka uppgifter man tar in. Det skall\r\nenbart vara uppgifter som man verkligen behöver,\r\noch det skall också vara uppgifter för rätt ändamål.\r\nDe skall inte kunna användas för andra ändamål.\r\nDet är viktigt att samma sekretess gäller hos den\r\nmottagande myndigheten som hos den\r\nutlämnande. I det här sammanhanget kan det också\r\nfinnas skäl att påminna om det arbete som pågår\r\nmed lagreglering av register och kryptering. Detta\r\nbehandlas av datalagsutredningen. Jag yrkar avslag\r\npå reservationerna nr 5, 6 och 7.</pre><pre>Samma resonemang som det sistnämnda gäller i\r\nstort sett också förslaget till lag om viss\r\nuppgiftsskyldighet. Låt mig slå fast att utskottet är\r\nenigt och upprepat har sagt att en\r\nförfattningsreglering av ADB-register behövs och\r\natt register hos bl.a. socialstyrelsen bör regleras i\r\nlag. För att vi skall lyckas i kampen mot ohälsan\r\nbehöver vi register, statistik och forskning. Det är\r\nett arbete som inte bör avstanna därför att vi inte\r\nhar löst alla administrativa problem runt omkring.\r\nJag yrkar avslag på reservationerna nr 8 och 9.</pre><pre>Sedan återstår frågan om en översyn. Det finns ett\r\nantal reservationer som på olika sätt begär en\r\növersyn av sekretessreglerna. Den första avser\r\nenbart utsatta barn. Med de lagregler vi redan har\r\noch den ändring i 14 kap. 2 § som vi förhoppningsvis\r\nkommer att besluta om i dag, tycker jag att vi har\r\nett system som bör fungera i det här avseendet. Jag\r\nser det snarast som en överloppsgärning om vi\r\nskulle bifalla reservation nr 10. Jag yrkar avslag på\r\ndenna reservation.</pre><pre>Förslagen i övrigt om översyn av sekretesslagen vet\r\nvi återkommer. Varje år har vi i utskottet att\r\nbehandla motioner som kräver en översyn av\r\nsekretesslagen. Det är klart att dessa reservanter\r\nkommer att få rätt förr eller senare. Någon gång\r\nkommer vi att behöva göra en översyn av\r\nsekretesslagen. Däremot har man fel om man tror\r\natt ingenting sker under tiden med sekretesslagen.\r\nDet är de årligen och ibland två gånger om året\r\nåterkommande betänkandena i utskottet ett bevis\r\nför. Man ser kontinuerligt över sekretesslagen. Den\r\nhar också varit föremål för ett avsevärt intresse från\r\nJO och JK på senare år.</pre><pre>Jag är tämligen pessimistisk inför utsikten att\r\nåstadkomma en heltäckande sekretesslag som på\r\nett enkelt sätt skall kunna lösa dessa frågor. Jag tror\r\ninte att sekretessprövningen någonsin kommer att\r\nbli enkel. Därför kommer vi heller aldrig att kunna\r\ngenomföra en mycket enkel lagstiftning på det här\r\nområdet. Utskottet tror för sin del att för dagen\r\nmed de ändringar vi nu gör kommer sekretesslagen\r\natt kunna fungera. Den uppfattningen står vi fast\r\nvid. Jag yrkar avslag till reservationerna nr 11, 12\r\noch 13. Därmed återstår för mig endast, fru talman,\r\natt yrka bifall till hemställan i utskottets\r\nbetänkande.</pre><pre>Anf. 28 INGELA MÅRTENSSON (fp)\r\nreplik:</pre><pre>Fru talman! Ulla Pettersson berörde här våra olika\r\nreservationer. Den första gällde var man skall sätta\r\ngränser för överlämnande av uppgifter mellan olika\r\nmyndigheter. Som jag sade i mitt anförande är vi\r\ninte emot att man överlämnar uppgifter, men vi vill\r\natt det skall ske mycket restriktivt. Ulla Pettersson\r\nsade att man måste sätta gränsen någonstans.</pre><pre>Vi har framfört ett förslag om att gränsen skall gå\r\nvid aktuella uppgifter som är av väsentlig betydelse\r\nför att den enskilde skall få nödvändig vård. Det\r\nstår på intet sätt i någon konflikt med vår\r\nuppfattning att det är mycket viktigt att barn får\r\nden vård som de behöver. Våra synpunkter på det\r\nhär området hänger ihop. Om det är nödvändigt\r\nskall det finnas möjligheter att föra över uppgifter.\r\nJag tycker att det var en konstruktion från Ulla\r\nPetterssons sida när hon påstod att det skulle finnas\r\nen motsättning.</pre><pre>När det gäller definitionen av basenheter och\r\nmyndigheter har jag inte påstått att det inte har\r\nförekommit en diskussion. Tvärtom har jag noterat\r\natt diskussionen har pågått länge. Men det är nu\r\ndags att komma med ett klargörande och bestämma\r\nsig för en definition. Vi tycker att en sådan måste\r\nkomma till stånd.</pre><pre>Ulla Pettersson säger att nya problem skulle\r\nskapas, t.ex. med tanke på omorganisationer av\r\nkommuner. Själv kommer jag från Göteborg där vi\r\nhar haft en stor omorganisation till\r\nstadsdelsnämnder. I remissvaret från Göteborg i\r\nden här frågan menade man att man borde ta upp\r\ndetta. I kommunerna har man problem med att\r\ntolka sekretesslagen. Det finns ett stort behov ute i\r\nkommunerna av att få veta hur man skall tolka\r\nlagen. Det vore väl skam om regeringen inte skulle\r\nkunna komma fram med ett förslag på hur det skall\r\ngöras efter så mycket diskussioner, så att det här\r\nkan lagregleras. Ulla Pettersson säger att det är fel\r\natt slå till med lagstiftning omedelbart.\r\nDiskussionen har faktiskt pågått länge, och det\r\ngäller nu för regeringen att också visa sig\r\nhandlingskraftig.</pre><pre>Någon gång kommer vi att få en översyn av\r\nsekretesslagen, säger Ulla Pettersson. Vi har pekat\r\npå ett särskilt problem. Det gäller barn som utsätts\r\nför sexuella övergrepp m.m. Det behövs ett\r\nförbättrat skydd och en samordning mellan polisen\r\noch socialnämnden. Vi tycker att det är mycket\r\nangeläget och att man borde kunna göra en sådan\r\növersyn på just den här punkten.</pre><pre>Anf. 29 ELISABETH FLEETWOOD (m)\r\nreplik:</pre><pre>Fru talman! Får jag börja med att säga att jag håller\r\nmed Ulla Pettersson när hon säger att sekretess\r\naldrig kan bli en enkel fråga. Självfallet inte, men\r\ndet får inte heller tas som intäkt för att man inte\r\nförsöker göra förbättringar.</pre><pre>Ulla Pettersson sade att det är en viktig och känslig\r\nfråga och att man har tagit itu med den. Fattas bara\r\natt man inte hade gjort det under de här tio åren!\r\nMen hur lång tid anser Ulla Pettersson skall gå\r\ninnan socialdemokraterna är mogna för att gå med\r\npå det här?</pre><pre>Ulla Pettersson sade också att förr eller senare,\r\nallteftersom tiden går, kommer reservanterna att få\r\nrätt. Det är självklart att vi får det -- vi är\r\növertygade om det. Men vi tycker att\r\nskadeverkningarna under tiden som\r\nsocialdemokraterna motsätter sig detta är så stora\r\natt vi måste försöka skynda på. Jag frågar Ulla\r\nPettersson: Hur lång tid anser Ulla Pettersson\r\nmåste gå innan vi får rätt? Ulla Pettersson har ju\r\nredan konstaterat att vi kommer att få rätt.</pre><pre>Anf. 30 BENGT KINDBOM replik (c):</pre><pre>Fru talman! Jag kan instämma i Ulla Petterssons\r\nallmänna inledning om ansvaret för den enskilde\r\noch behovet av sekretess i olika vårdärenden.\r\nSekretesslagen är ju inte till för vare sig politiker\r\neller byråkrater utan för att skydda den enskildes\r\npersonliga förhållanden.</pre><pre>Ulla Pettersson blev sedan mindre engagerad när\r\nhon kom in på nyttjandet av uppgifterna för\r\nadministrativa ändamål. Det sägs att det är fråga\r\nom att ge rätt uppgift vid rätt tidpunkt och för rätt\r\nändamål. Från centerpartiets sida har vi när det\r\ngäller uppgiftslämnandet i samband med stora\r\ndatabaserade register i många olika sammanhang\r\nhävdat att uppgifter insamlade för ett ändamål inte\r\nskall användas för andra ändamål. Det leder i\r\nmånga fall till felaktiga slutsatser när uppgifterna\r\nanvänds för ett annat ändamål. Det leder också till\r\natt den enskilde inte har något begrepp om hur\r\nuppgifterna används.</pre><pre>Socialdemokraterna har ju under många år haft en\r\nförkärlek för detta registrerande, och det\r\nåterkommer även i det här sammanhanget. Jag\r\nkonstaterar att Ulla Pettersson inte heller i sitt\r\ninlägg har givit någon mer utförlig motivering för\r\nexempelvis införandet av den särskilda lagen om\r\nuppgiftsskyldighet.</pre><pre>Anf. 31 ULLA PETTERSSON (s) replik:</pre><pre>Fru talman! Ingela Mårtenssons inlägg kan få en att\r\ntro att det finns någon motsättning mellan\r\nmajoriteten -- det är inte bara socialdemokrater\r\nsom bildar majoriteten i utskottet -- och\r\noppositionen om att man skall vara restriktiv med\r\natt lämna ut sekretessbelagda uppgifter. Så är det ju\r\ninte alls. Jag tycker att det här väldigt mycket\r\nhandlar om något slags lek med ord.</pre><pre>För att inte bara citera vad vi har sagt i\r\nkonstitutionsutskottet kan jag t.ex. citera att\r\nsocialutskottet skriver: Utskottet anser det viktigt\r\natt onödiga uppgifter så långt möjligt sorteras bort.\r\nDet utskott som är sakutskott på\r\nbehandlingsområdet säger också att man inte kan\r\nse att förslaget leder till några nackdelar. Även i\r\npropositionen säger man när det gäller\r\nforskningsregister att de så långt möjligt inte bör\r\ninnehålla personnummer eller andra uppgifter som\r\ngör att enskilda kan identifieras.</pre><pre>Jag tror inte att vi egentligen har så olika\r\nuppfattningar. Det är självklart att sådant som inte\r\när nödvändigt inte skall lämnas ut. Framför allt --\r\ndet sade jag i mitt inlägg, och jag vill upprepa det --\r\nskall vi inte samla in sådana uppgifter som inte är\r\nnödvändiga. Vi skall inte ha offentliga register med\r\nonödiga uppgifter.</pre><pre>När det gäller definitionen av basenheter sade jag\r\nockså i mitt anförande att det är en viktig fråga och\r\natt vi behöver återkomma till den. Av\r\npropositionen framgår det också att det här är ett\r\narbete som fortsätter.</pre><pre>Men jag tycker att Ingela Mårtensson gör sig\r\nskyldig till litet av det som jag har kritiserat i den\r\nhär frågan, nämligen att anlägga något av ett\r\nstorstadsperspektiv, just när hon tar upp Göteborg.\r\nDär är det här kanske en enkel lösning. Men i det\r\nlän som jag kommer ifrån -- Gotland -- har man\r\nväldigt små enheter. Det skulle vara alldeles\r\norimligt eller i varje fall väldigt krångligt om vi\r\nskulle ha en skarp sekretessgräns mellan t.ex.\r\nöronkliniken och barnkliniken på Visby lasarett.\r\nAtt barn kan få öronskador av misshandel vet i\r\nvarje fall alla som har läst Mobergs Utvandrarna.\r\nDet kan vara väldigt viktigt med ett intimt\r\nsamarbete mellan de klinikerna, som ju skulle\r\nförsvåras om man satte upp bestämda\r\nsekretessgränser på en så liten enhet.</pre><pre>Elisabeth Fleetwood berörde när reservanterna\r\nskall få rätt. Som jag sade tror jag inte att\r\nreservanterna någonsin kommer att få rätt så till\r\nvida att vi kommer att hitta en väldigt enkel\r\nlösning. Även om vi gör en total översyn av\r\nsekretesslagen kommer vi, är jag rädd, att hamna i\r\nett läge där vi blir tvungna att plåstra och fila och i\r\nalla fall måste återkomma i den här frågan; det\r\nligger liksom i sakens natur.</pre><pre>Bengt Kindboms invändning hinner jag inte med --\r\nden får jag försöka återkomma till.</pre><pre>Anf. 32 ELISABETH FLEETWOOD (m)\r\nreplik:</pre><pre>Fru talman! Socialdemokraternas företrädare Ulla\r\nPettersson säger att hon inte tror att vi någonsin når\r\nen enkel lösning utan att man här får plåstra och\r\nfila -- jag tror det var det uttryck hon använde. Det\r\när väl ingen som har påstått att det skulle finnas\r\nnågon enkel lösning. I de här sammanhangenn\r\nfinns som jag ser det över huvud taget inte någon\r\nenkel lösning; de är ofta mycket komplicerade.\r\nMen det sätt på vilket socialdemokraterna nu\r\nhandlägger det här innebär att man inte ens sätter i\r\ngång, fastän tio år har gått. Man har tagit itu med\r\ndet, enligt vad Ulla Pettersson påstod i sin första\r\nreplik, men vi ser ju inget resultat av det.</pre><pre>Ulla Pettersson säger att vi reservanter kommer att\r\nfå rätt -- det här måste man ta upp. Men vi vill inte\r\nbara ha rätt så till vida att man skall plåstra och fila.\r\nVi vill ha till stånd en ordentlig genomgång, och det\r\nmåste naturligtvis leda till en bra mycket bättre lag\r\noch inte bara till att man plåstrar och filar.</pre><pre>Anf. 33 INGELA MÅRTENSSON (fp)\r\nreplik:</pre><pre>Fru talman! Ulla Pettersson konstaterade att det\r\ninte finns någon motsättning mellan majoriteten\r\noch oss reservanter när det gäller uppfattningen att\r\ninhämtandet av uppgifter skall ske restriktivt. På\r\nden punkten är vi enligt Ulla Pettersson helt ense --\r\ndet är självklart att man inte skall lämna ut\r\nuppgifter som inte behövs för vården. I så fall\r\nförstår jag inte varför majoriteten inte kunde gå\r\nmed på att man i lagen skriver in att det skall gälla\r\nendast aktuella uppgifter som är av väsentlig\r\nbetydelse för att den enskilde skall få nödvändig\r\nvård. Andemeningen i just de orden ställer ni er ju\r\ndå också bakom enligt vad jag förstår. Då vore det\r\nväl bra om det också stod i lagen, så att det inte blir\r\nnågra missförstånd ute på fältet utan man verkligen\r\när restriktiv. På det sättet förvissar vi oss om att det\r\nfinns en restriktivitet när det gäller\r\ninformationsutbytet.</pre><pre>När det gäller definitionen av basenheter och\r\nmyndigheter har Ulla Pettersson fått det till att det\r\nfinns skillnader i dessa avseenden mellan glesbygd\r\noch storstad och att det skulle vara enkelt att lösa\r\ndetta på det sätt som vi föreslår i storstaden men att\r\nsvårigheten skulle gälla glesbygden.</pre><pre>Från Göteborgs sida ser man problemet med att det\r\ninte finns något klargörande på den här punkten.\r\nMan vill ha en definition av vad som skall betraktas\r\nsom basenhet för att kunna veta när sekretessen\r\ngäller och när den inte gäller. Det är snarare så att\r\nman i Göteborg efterfrågar en definition därför att\r\nman tycker att det här är problematiskt. Jag tror\r\ninte att förklaringen ligger i att det är enkelt att\r\ngenomföra i en storstad men svårare i glesbygd.</pre><pre>Anf. 34 ULLA PETTERSSON (s) replik:</pre><pre>Fru talman! Den här gången skall jag börja med\r\nBengt Kindbom, som tyckte att jag talade om en\r\nsocialdemokratisk förkärlek för register. Då\r\nlyssnade inte Bengt Kindbom. I mitt anförande\r\nsade jag att det är viktigt att vi talar om varför vi\r\nbehöver registren. Människor som lider av\r\nsjukdomar som kanske är miljöbetingade eller\r\närftligt betingade är naturligtvis i allra högsta grad\r\nbetjänta av att vi registrerar och får fram uppgifter\r\nsom gör att man kan hitta bot för eller stoppa\r\nspridning av en sjukdom eller på annat sätt lindra\r\nmänniskors bekymmer och problem.</pre><pre>Detta med att ha en mängd register får inte vara ett\r\nsjälvändamål. Jag tycker att jag har sagt det många\r\ngånger redan. Vi måste alltså vara mycket\r\nvarsamma och ha kontroll över vad vi stoppar in i\r\nregistren. I ett register får bara finnas sådant som är\r\nabsolut nödvändigt med tanke på syftet med\r\nregistret och även med forskningen.</pre><pre>Jag måste fråga Elisabeth Fleetwood, som tycker\r\natt det är eländigt att vi inte gör en omfattande\r\növersyn av sekretesslagen: Vilka är då de stora\r\nskadeverkningarna när det gäller nuvarande\r\nsekretesslagstiftning? Man får en känsla av att vi\r\ninte gör någonting i det här sammanhanget. Men\r\nbara det faktum att vi i dag i denna kammare\r\ndiskuterar dessa saker och att vi minst en gång om\r\nåret för sådana här diskussioner är ju bevis för att\r\nvi kontinuerligt filar och plåstrar, som jag tidigare\r\nhar sagt, i syfte att få fram en användbar lag.</pre><pre>Om Elisabeth Fleetwood tycker att det är så\r\nerbarmligt dåligt nu, varför har hon då inte yrkat\r\navslag på hela den aktuella propositionen?\r\nElisabeth Fleetwood kan ju i stället komma med en\r\nreservation.</pre><pre>Sedan tror jag inte, Ingela Mårtensson, att det som\r\ndet här talas om enbart är ett storstadsproblem. Jag\r\nhar också sagt att det är möjligt att det här är ett\r\nsätt att lösa problemet i Göteborg. På Gotland\r\nfungerar det dock inte. Jag ville bara visa på de\r\nsvårigheter som finns i det här avseendet. Det är\r\nalltså inte så, att man inte skall gå vidare och se över\r\ndessa saker. De här frågorna tas ju också upp i\r\npropositionen. Om jag inte minns fel uttrycker sig\r\nföredragande statsrådet så, att man nu inte skall\r\ngöra en lagreglering. Det innebär således att man\r\navvisar det förslag som finns i den promemoria som\r\nhar lagts fram och som handlar just om att sätta en\r\ngräns mellan basenheterna. I det sammanhanget\r\nhar jag visat på en del av svårigheterna.</pre><pre>Förste vice talmannen anmälde att Elisabeth\r\nFleetwood och Ingela Mårtensson anhållit att till\r\nprotokollet få antecknat att de inte ägde rätt till\r\nytterligare repliker.</pre><pre></pre><pre>Anf. 35 BARBRO WESTERHOLM (fp):</pre><pre>Fru talman! Dagens tio år gamla sekretesslag\r\nhindrar, som Ingela Mårtensson berörde,\r\nsamarbetet mellan apoteken och läkarna när det\r\ngäller att ge människor som är läkemedelsberoende\r\nmöjligheter till tidig behandling och tidig\r\nrehablilitering. En farmaceut får inte bryta\r\nsekretessen och kontakta förskrivande läkare om\r\nhan eller hon ser att en patient går runt till flera\r\nläkare och får stora mängder\r\nberoendeframkallande medel. Det farmaceuten i\r\ndagsläget kan göra är att kontakta socialstyrelsen.\r\nMen då blir ärendet en tillsynsfråga, inte en\r\nvårdfråga. Och tillsynsärendet bara ''mal på''. Det\r\nkan leda till disciplinära åtgärder, till kritik mot\r\nläkaren, medan den läkemedelsberoende patienten\r\nlämnas åt sitt öde.</pre><pre>Från socialstyrelsen, Sveriges farmaceutförbund\r\noch Apoteksbolaget har man påtalat problemet\r\nmed att de nuvarande sekretessreglerna lägger\r\nhinder i vägen för lämpliga vårdinsatser. I den\r\nproposition om sekretess inom och mellan\r\nmyndigheter på vårdområdet som vi nu har framför\r\noss finns det inget förslag om en förändring av\r\nsekretesslagen på den punkten. I propositionen\r\nbeskrivs detta som en tillsynsfråga. Det är vad det\r\nföredragande statsrådet gör, och så tolkar jag också\r\nUlla Petterssons inlägg i debatten här i dag. Men\r\ndet är helt fel. Den här frågan är primärt en\r\nvårdfråga.</pre><pre>Om det fanns möjligheter till kommunikation\r\nmellan apotek och vårdsgivare om en patients\r\nmisstänkta läkemedelsberoende, skulle\r\nbehandlande läkare tidigare kunna undersöka om\r\nberoende föreligger eller inte och föranstalta om\r\nvård och behandling. Det är ont om\r\navgiftningsplatser, och väntetiderna är avsevärda.\r\nMen under väntetiden skulle behandlande läkare i\r\nsamråd med en avgiftningsklinik kunna lägga upp\r\nen behandlingsstrategi i öppen vård, så att\r\npatienten slapp springa runt till många doktorer för\r\natt undvika abstinensbesvär. Det är ju det plötsliga\r\navbrottet i medicineringen och abstinensbesvären\r\nsom patienterna är rädda för. Jag kan inte se annat\r\nän att det är ett humanare system än dagens. Med\r\ndagens system upptäcks ju ett beroende alldeles för\r\nsent. Läkarna så att säga panikslutar med sin\r\nförskrivning, och patienterna lämnas i sticket, om\r\nvi bryter sekretessen mellan läkare och apotek. Det\r\när alltså patienten som kommer i kläm genom det\r\nhär dröjsmålet, dvs. genom att man har gjort frågan\r\ntill en tillsynsfråga. Därför anser jag att riksdagen\r\nborde bifalla min motion KU40, som det hänvisas\r\ntill i reservation 3 -- avseende mom. 4 i\r\nbetänkandet.</pre><pre>För tids vinnande kommer jag inte att begära\r\nvotering på den här punkten. Jag ville dock göra det\r\nhär inlägget.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>8 § Kommunala dispensavgifter i\r\ntrafikärenden</pre><pre>Föredrogs</pre><pre>konstitutionsutskottets betänkande</pre><pre>1990/91:KU37 Kommunala dispensavgifter i\r\ntrafikärenden (prop. 1990/91:157)</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>9 § Riksdagens byggnader</pre><pre>Föredrogs</pre><pre>konstitutionsutskottets betänkande</pre><pre>1990/91:KU45 Riksdagens byggnader.</pre><pre></pre><pre>Anf. 36 HANS NYHAGE (m):</pre><pre>Fru talman! Vi moderata ledamöter i\r\nkonstitutionsutskottet anför i ett särskilt yttrande\r\nmycket kritiska synpunkter på det av riksdagens\r\nförvaltningsstyrelse framlagda förslaget om\r\nprojektering av en fastighet med bostäder för\r\nriksdagsledamöter i kvarteret Ormen vid Slussen\r\nhär i Stockholm.</pre><pre>Vi påtalar att det föreslagna projektet, och det\r\nhandlar då om en ytterst svårbebyggd tomt,\r\nkommer att leda till mycket höga kostnader. Varje\r\nlägenhet om 47 kvadratmeter beräknas i nuläget\r\nkosta 2 milj.kr. Med säkerhet blir det fråga om en\r\nännu högre kostnad när det hela skall förverkligas.\r\nDetta kan med rätta betecknas som orimligt dyrt i\r\njämförelse med den normala kostnaden för en\r\nlägenhet av motsvarande storlek. Hyreskostnaden\r\ntorde bli ca 25 000 kr. per månad, vilket är mer än\r\nhela riksdagsarvodet som sådant. Dessutom\r\nförutsätter det här en kraftig subventionering med\r\nskattemedel.</pre><pre>Enligt vår mening borde därför\r\nförvaltningsstyrelsen ha prövat andra alternativ,\r\nt.ex. genom kontakter på den privata bygg- och\r\nfastighetsmarknaden, innan projekteringsförslaget\r\nlades fram för riksdagen.</pre><pre>När den moderata riksdagsgruppen i går\r\ndiskuterade detta ärende ansågs vad vi påtalat vara\r\nså anmärkningsvärt att gruppen ej fann det möjligt\r\natt ställa sig bakom det föreliggande förslaget. I\r\nförsta hand borde en ny prövning av hela frågan\r\nkomma till stånd. Därrest detta ej låter sig göras,\r\nborde hela projekteringen stoppas.</pre><pre>Fru talman! I enlighet med riksdagsgruppens\r\nställningstagande yrkar jag alltså i första hand att\r\närendet återremitteras till konstitutionsutskottet. I\r\nandra hand yrkar jag avslag på utskottets\r\nhemställan i dess helhet när det gäller detta ärende.</pre><pre>Anf. 37 IVAR FRANZÉN (c):</pre><pre>Fru talman! Självfallet delar Börje Hörnlund och\r\njag KUs uppfattning att det är viktigt att riksdagens\r\nledamöter har tillgång till en bostad med rimlig\r\nstandard under den tid som de utövar sitt uppdrag i\r\nStockholm.</pre><pre>Detta får dock inte innebära att riksdagen\r\naccepterar orimligt höga kostnader. Visst kan en\r\ndel av de mycket höga kostnaderna förklaras av\r\nkomplicerade grundläggningsförhållanden, av ett\r\ncentralt och trångt läge, av ett högt kostnadsläge på\r\nbyggmarknaden, av de höga kostnader som är\r\nförenade med storstaden och koncentrationen av\r\nbebyggelse, av ett dåligt utnyttjande av den totala\r\nbyggytan samt av kostnadsfördelningen mellan\r\nstaden och riksdagen.</pre><pre>Men detta gör inte en investering om ca 35 000 kr.\r\nper kvadratmeter lägenhetsyta acceptabel. Någon\r\nkanske reagerar då och säger att det är fel att bara\r\nse till lägenhetsytan. Men det är ju sådana\r\nuträkningar som vi har nytta av. Även om vi tar\r\nmed övrig uthyrningsbar yta blir kostnaden över\r\n30 000 kr. per kvadratmeter. En av de stora\r\nnackdelarna med projektet är alltså att den totala\r\nbyggytan utnyttjas mycket dåligt.</pre><pre>Jag vill göra en jämförelse, även om också den har\r\nsina brister. Jag har i dagarna medverkat i en\r\nupphandling av 64 lägenheter i Göteborgsregionen.\r\nStandarden är minst lika hög som i\r\nriksdagslägenheterna. Totalkostnaden är 9 300 kr.\r\nper kvadratmeter lägenhetsyta, dvs. ungefär en\r\nfjärdedel av kostnaden för riksdagslägenheterna.</pre><pre>Det finns säkert många som lyssnar som säger att\r\ndet här är en oriktig jämförelse. Självklart har\r\njämförelsen sina begränsningar. Dessa 64\r\nlägenheter ligger inte i centrala Göteborg.\r\nGrundförhållandena är mindre komplicerade, men\r\ndet krävs ändå en mycket omfattande s.k.\r\nkorrosionspålning. Lägenheterna är i genomsnitt\r\n80 kvadratmeter, vilket sänker kostnaden per\r\nkvadratmeter; riksdagslägenheterna är på 57,6\r\nkvadratmeter. I detta Göteborgsprojekt ingår en\r\nmycket avanserad energianläggning, som gör att\r\n90 % av lägenheterna kommer att använda\r\nförnybar energi.</pre><pre>Jämförelsen ger en ändå ett par viktiga besked. På\r\nbyggmarknaden i Göteborg finns det i dag en god\r\nkonkurrens, vilket har pressat ned priserna. Denna\r\nkonkurrenssituation kommer i slutet av 1991 och i\r\nvarje fall under 1992 att i betydande omfattning\r\nfinnas också i Stockholm. Detta bör\r\nförvaltningsstyrelsen och förvaltningskontoret\r\nverkligen utnyttja.</pre><pre>Beräknad projekteringskostnad bedömer jag också\r\nsom orimlig. Inkl. tidigare medelsanvisning blir\r\nkostnaden ca 14 miljoner. Det motsvarar 5 300 kr.\r\nper kvadratmeter lägenhetsyta, eller nästan 60 %\r\nav totalkostnaden för det projekt som jag\r\nredovisade här ovan. Projektet i kvarteret Ormen\r\nvid Slussen belastas hårt av dåligt utnyttjad\r\nbyggyta. Endast ca 60 % av byggytan är\r\nuthyrningsbar. Redan detta borde ha gjort\r\nförvaltningsstyrelsen tveksam till projektet.</pre><pre>KU förutsätter att förvaltningskontoret ytterligare\r\nprövar kostnadsfördelningen mellan staden och\r\nriksdagen. Det är bra att denna prövning sker, men\r\nskall det bli resultat krävs framgångsrika\r\nförhandlingar med staden. Jag förutsätter att KUs\r\nskrivning skall tolkas som en uppmaning till\r\nförhandlingar.</pre><pre>KU har vidare ansett att riksdagen inte kan besluta\r\nom entreprenadform. Detta är säkert korrekt.\r\nDäremot är det mycket vanligt att riksdagen i sin\r\nmedelsanvisning lägger en styrning. Riksdagen har\r\nen primär uppgift att hushålla väl med\r\nskattebetalarnas pengar. Jag ifrågasätter att en\r\nprojektering till en kostnad på 12,5 milj.kr. för 45\r\nlägenheter är god hushållning. Därför borde inte\r\ndessa pengar ha beviljats.</pre><pre>Nu säger KU att entreprenadform skall avgöras av\r\nförvaltningskontoret. Jag vill rikta en uppmaning\r\ntill förvaltningsstyrelsen, som har ansvaret för\r\nledningen av förvaltningskontoret, att känna ett\r\nutomordentligt stort ansvar för dessa beslut när det\r\ngäller entreprenadform och över huvud taget de\r\nåtgärder som vidtas för att pressa ned kostnaderna.\r\nMed en, vågar jag säga, mångårig erfarenhet av\r\nupphandlingar av byggnadsentreprenader tillåter\r\njag mig hävda att det i det upphandlingsläge som vi\r\nkan förvänta oss den närmaste tiden är möjligt att\r\ngenomföra den planerade byggnationen till en\r\nstarkt reducerad kostnad. Min bedömning är att\r\nbästa formen är en modern och styrd\r\ntotalentreprenad.</pre><pre>KU har i väsentliga delar beaktat vad Börje\r\nHörnlund och jag skriver i vår motion. Vår\r\nmålsättning är inte att stoppa projektet utan att få\r\nprojektet genomfört till en rimlig kostnad. Det är\r\nalltså vår primära målsättning.</pre><pre>Fru talman! Jag yrkar ändå bifall till motionen, men\r\njag avser inte att begära votering. Jag vill i stället\r\nrikta en uppmaning till förvaltningsstyrelsen att på\r\nallt sätt medverka till att om projektet genomförs --\r\nKU har sagt att man inte tagit ställning -- så skall\r\ndet vara till en väsentligt lägre kostnad än den nu\r\nredovisade.</pre><pre>Beträffande Hans Nyhages återremissyrkande är\r\ndet tveksamt om återremiss kommer att medföra\r\nnågot nytt i ärendet. Är det inte fråga om\r\nförtroende -- hur våra valda representanter i\r\nförvaltningsstyrelsen kommer att handlägga\r\närendet? Har vi förtroende för dem, kommer de att\r\nfullfölja detta på ett riktigt sätt. Sedan tycker jag --\r\ndetta är också anledningen till att jag yrkar bifall till\r\nmotionen -- att det är onödigt att bevilja 12,5\r\nmiljoner som man absolut inte vill skall användas\r\ntill projektering. Då hamnade jag ändå på den\r\nslutsatsen att riksdagen -- jag hoppas att KUs\r\nordförande instämmer -- bör betona i sin\r\nuppmaning till förvaltningsstyrelsen att\r\nförvaltningsstyrelsen verkligen tar i denna fråga på\r\nallvar och fullföljer de intentioner i motionen som\r\nKU har ställt sig bakom.</pre><pre>Anf. 38 KJELL DAHLSTRÖM (mp):</pre><pre>Fru talman! Jag har följt det här ärendet som\r\nledamot i arbetsgruppen för ledamöternas bostäder\r\noch senare även som suppleant i\r\nförvaltningsstyrelsen. Jag känner tämligen till väl\r\ndetta projekt.</pre><pre>Låt mig först på miljöpartiet de grönas vägnar säga\r\natt vi i vår riksdagsgrupp helt instämmer i att\r\nriksdagsledamöterna skall ha ett rimligt boende\r\nunder sin vistelse i Stockholm. Vi ställer alltså inte\r\nupp på tanken att vi skall bo i studentkorridorer\r\neller liknande, vilket har diskuterats. Från\r\nmiljöpartiets sida menar vi helt klart att en\r\nförutsättning för att ledamöterna skall kunna ha en\r\nförankring ute i landet, från Skåne till Norrland, är\r\natt de har ett bekvämt leverne i Stockholm när de\r\när här. Nog om detta, men det var nödvändigt att\r\nunderstryka detta.</pre><pre>Vad gäller entreprenadformer vill jag säga att när vi\r\ndiskuterat detta har ibland frågan kommit upp om\r\ninte Stockholms stad skulle kunna ta en större andel\r\nav kostnaderna. Jag tycker att vi kanske borde ha\r\ndrivit på dessa frågor litet mera både i\r\narbetsgruppen och i förvaltningsstyrelsen. Det är\r\nfaktiskt så -- nu måste jag gå till\r\nhistoriebeskrivningen -- att det var en\r\narkitekttävling om det här bygget. Det framkom\r\ntvå förslag: ett som populärt har kallats Osten och\r\nsom egentligen är en pendang till ett ganska\r\nvoluminöst kollektivt kontorshus på andra sidan\r\ngatan och en mera sparsmakad och delikat lösning\r\nav arkitekten Chet Kanra. Från början fanns det\r\nmajoritet i riksdagen för att riksdagen skulle bygga\r\nden stora ''Osten'' som enligt mitt tycke skulle ha\r\nvarit ett ganska anskrämligt monument. Det var\r\nmycket glädjande att vi till slut kunde få en\r\nmajoritet för det mera sparsmakade förslaget. Det\r\när det som vi nu diskuterar och som har blivit få\r\nfruktansvärt dyrt i efterhand.</pre><pre>Bakgrunden är alltså den att vi efter en nogrann\r\nstudie av de olika arkitektförslag som lagts fram\r\nkommit till en mycket bra lösning, en lagom\r\nkomplettering av de känsliga kvarteren på Söder\r\nintill Slussen. Problemet med de stora kostnaderna,\r\nprecis som Ivar Franzén var inne på, på att det inte\r\när så bra utnyttjande av kvartersmarken därför att\r\ndet just är en sparsmakad lösning som inte innebär\r\natt man bygger så mycket man någonsin kan på den\r\ngivna markytan. Man kan knappast tala om\r\nmarkyta, eftersom man inte vet var den fasta\r\nmarken går. Därför är det väldigt svårt att avgöra\r\nhur stora grundläggningskostnaderna blir.</pre><pre>Om man väljer totalentreprenad eller\r\ngeneralentreprenad innebär detta att riksdagen,\r\ndvs. staten, genom entreprenadformen försäkrar\r\nsig om hur höga kostnaderna blir. Vilken\r\nentreprenör som helst tar självfallet till i överkant\r\nså att han inte råkar i svårigheter när kontraktet\r\nmed riksdagen skall fullföljas. Man måste alltså\r\nföra en helt annan diskussion om vilken\r\nentreprenadform man skall välja. För min del anser\r\njag nog att former med löpande räkning är mycket\r\nbättre.</pre><pre>Vid kvarteret Jason, där det har byggts bostäder för\r\nriksdagens räkning, använde man sig av löpande\r\nräkning medan man hade ett fast entreprenadavtal\r\nnär det gällde Ormsaltaren. Såvitt jag förstår var\r\ndet mycket lättare att få rättelse och att få arbetet\r\nväl utfört i fråga om Jason än vad som var fallet vid\r\nOrmsaltaren.</pre><pre>Vid komplicerade grundläggningsförhållanden kan\r\ndet vara värdefullt att träffa ett avtal om löpande\r\nräkning. Då står riksdagen, staten, för\r\nförsäkringskostnaderna vid obehagliga\r\növerraskningar. Staten försäkrar sig över huvud\r\ntaget aldrig vid annan verksamhet. Staten brukar\r\ninte bry sig om försäkringar av det slag som det\r\nprivata näringslivet och privatpersoner behöver\r\ngöra.</pre><pre>När förvaltningsstyrelsen godtog detta förslag hade\r\nvi lyckats få till stånd en stadsbildsförsköning\r\ngenom att ändra majoriteten från den -- som det\r\nallmänt anses i arkitektkretsar och\r\nkulturbevararkretsar -- anskrämliga s.k. Osten till\r\nett mer sparsmakat förslag. Det var skönt att vi\r\nkom så långt. Nu visar det sig att det blir väldigt\r\ndyrt och att kostnaderna beror på\r\ngrundläggningsförhållandena. Jag skulle vilja se att\r\nman försökte förhandla med Stockholms stad, som\r\nju får stadsbildsförsköningen. Stockholms stad\r\nborde därför vara intresserad av att bidra till\r\nkostnaderna.</pre><pre>Fru talman! Jag instämmer i första hand i Hans\r\nNyhages yrkande.</pre><pre>Anf. 39 OLLE SVENSSON (s):</pre><pre>Fru talman! Den här frågan har ju behandlats i\r\nutskottet och i det aktuella betänkandet finns det\r\ningen reservation. Däremot föreligger det särskilda\r\nyttranden från moderata samlingspartiet,\r\nvänsterpartiet och miljöpartiet.</pre><pre>När vi behandlade det här ärendet i\r\nkonstitutionsutskottet koncentrerade vi oss på\r\növergripande frågor, såsom riksdagens ledamöters\r\nservicebehov när det gäller bostäder. Jag har inte\r\nupplevt att några av talarna i det fallet har någon\r\nskiljaktig mening, utan där är vi ganska överens.</pre><pre>De frågor som Ivar Franzén talade om och som\r\nberörs i motionerna har inte utskottet -- det måste\r\njag erkänna -- någon särskild sakkunskap att\r\nbedöma. Jag tror inte heller att jag kan gå i någon\r\ndetaljdiskussion med Ivar Franzén i detta avseende.</pre><pre>Vi har under beredning av ärendet försökt fråga ut\r\nförvaltningskontoret och vi har erhållit\r\nkompletterande upplysningar. Vi har också\r\ninhämtat uppgifter om byggnadskostnader för\r\njämförbara fastigheter som byggts under senare tid\r\ninom centrala områden med mycket komplicerad\r\ngrundstruktur.</pre><pre>Jag har kommit fram till samma slutsats som Ivar\r\nFranzén, nämligen att detta handlar ändå ytterst om\r\nvårt förtroende för förvaltningsstyrelsen och\r\nförvaltningskontoret. Det är de som har att svara\r\nför byggnader. Utskottet säger därför att frågan\r\nrörande t.ex. entreprenadform skall avgöras av\r\nförvaltningskontoret. Jag vill då understryka att vi\r\när självfallet intresserade av att denna styrning görs\r\nså att kostnaderna pressas ned så mycket som\r\nmöjligt. Vi har väl så pass bra kontakt mellan\r\npartierna och våra företrädare i\r\nförvaltningsstyrelsen att detta resultat kan uppnås.</pre><pre>Ett bifall till detta förslag innebär inte att riksdagen\r\ndärmed tar definitiv ställning till genomförande av\r\nprojektet. Jag vill dessutom understryka -- Ivar\r\nFranzén tog också upp detta -- att om projektet skall\r\nfullföljas utgår utskottet ifrån att\r\nförvaltningskontoret ytterligare prövar\r\nkostnadsfördelningen mellan staten och riksdagen.</pre><pre>Hans Nyhage undertecknade utan reservation detta\r\nenhälliga betänkande. Nu förklar han att hans parti\r\nhar ändrat sig. Hans Nyhage yrkar således avslag.\r\nJag brukar vara försiktig i mina kommentarer, men\r\njag vill bara säga att en sådan helomvändning under\r\ntiden från utskottsbehandling fram till\r\nkammarbehandling är glädjande nog\r\nutomordentligt ovanlig här i riksdagen. Det är\r\nuppenbart för alla att en sådan helomvändning\r\nmedför att betänkandet ger en dålig information till\r\növriga riksdagsledamöter inför voteringen. Jag\r\nhoppas att det är sällsynt att man på det här sättet\r\nändrar sig från tiden för justeringen av betänkandet\r\nfram till kammarbehandlingen.</pre><pre>I likhet med Ivar Franzén anser jag att det inte finns\r\nnågot positivt att vinna i en återremiss till utskottet.\r\nJag yrkar således avslag till återremissyrkandet.\r\nDäremot yrkar jag bifall till utskottets hemställan,\r\nsom innebär en tillstyrkan av förvaltningsstyrelsens\r\nförslag till projekteringsanslag.</pre><pre></pre><pre>Anf. 40 IVAR FRANZÉN (c):</pre><pre>Fru talman! Jag börjar med att konstatera att Börje\r\nHörnlunds och min motion har lett till avsedd\r\neffekt, nämligen att uppmärksamheten har fästs vid\r\ndessa orimliga kostnader. Jag vill återigen\r\nunderstryka vikten av att förvaltningsstyrelsen tar\r\nsitt fulla ansvar. Man har utomordentligt goda\r\nmöjligheter att visa ett bra resultat.</pre><pre>Jag skall inte ägna för mycket tid åt tekniska saker,\r\nmen med anledning av Kjell Dahlströms inlägg vill\r\njag ändå rikta en varning till förvaltningsstyrelsen\r\nför att ge sig in på någon sorts löpande räknings-\r\nupphandling. Det vore att underskatta den mycket\r\nomfattande kompetens som finns hos väldigt\r\nmånga byggföretag i Stockholm. Ge dessa\r\nbyggföretag en rimlig tid att räkna på en\r\ntotalentreprenad! De är säkerligen beredda att ta\r\ndet fulla funktionsansvaret. Finessen med\r\ntotalentreprenad är att man köper funktioner och\r\ninte en massa detaljer som alltid drar med sig extra\r\nkostnader och som gör att ansvaret ligger kvar på\r\nbeställaren. Här ligger ansvaret odelat på\r\nentreprenören. Och det är just vid komplicerade\r\nförhållanden en klar fördel. I det förväntade\r\nupphandlingsläget är jag alldeles övertygad om att\r\ndet finns ett antal entreprenörer i Stockholm liksom\r\ni Göteborg som är beredda att se seriöst på detta\r\noch ge ett mycket konkurrenskraftigt pris.</pre><pre>Anf. 41 HANS NYHAGE (m):</pre><pre>Fru talman! Ingen av dem som har varit\r\nnärvarande i konstitutionsutskottet vid detta\r\närendes handläggning kan hävda annat än att vi\r\nfrån moderat håll framförde mycket stark kritik\r\nframför allt beträffande de synnerligen höga\r\nkostnaderna men även beträffande att andra\r\nalternativ ej har prövats. Vi var högst betänkta när\r\ndet gällde att reservera oss men valde till slut att\r\nmarkera vår kritiska inställning genom ett särskilt\r\nyttrande. Jag är fullt medveten om att detta\r\nställningstagande inte var något avslagsyrkande.\r\nMen vår kritiska inställning har klart markerats i\r\ndetta särskilda yttrande, vilket även Olle Svensson\r\ntorde kunna erkänna.</pre><pre>Nu har riksdagsgruppen diskuterat frågan och\r\nkommit till slutsatsen att man borde pröva frågan\r\nen gång till. Och det var faktiskt mitt första\r\nyrkande, Olle Svensson -- återremiss för ny\r\nprövning i fullt förtroende för våra ledamöter i\r\nförvaltningsstyrelsen och för förvaltningskontoret.\r\nJag finner därför inte att det som jag framför här i\r\ndag är särskilt anmärkningsvärt.</pre><pre>Olle Svensson talar om helomvändning och är\r\nmycket kritisk. Jag tycker att just Olle Svensson\r\nskall vara försiktig med att tala om\r\nhelomvändningar. Maken till helomvändningar\r\nsom vi har fått uppleva från socialdemokratiskt håll\r\ninkl. Olle Svensson under det senaste året får man\r\nnämligen sannerligen leta efter.</pre><pre>Anf. 42 KJELL DAHLSTRÖM (mp):</pre><pre>Fru talman! Helomvändningar är bra om man\r\nfortsätter att tänka. Man fortsätter att tänka så\r\nlänge man kan göra helomvändningar, om man\r\nsäger så. Att inte våga ändra en uppfattning är en\r\nsvaghet i en demokrati, måste jag säga. Jag har\r\ndärför ingenting emot att människor kan tänka om.</pre><pre>Efter den diskussion som vi nu har haft här i\r\nkammaren skulle jag finna det högst besynnerligt\r\nom inte konstitutionsutskottet eller\r\nförvaltningsstyrelsen och kanske arbetsgruppen för\r\nledamöternas bostäder får ansvaret att se över det\r\nhär projektet en gång till. Jag tycker att\r\ndiskussionen här är så pass allvarlig och kritisk mot\r\ndetta projekt på grund av den enorma kostnad som\r\nvältras över oss att det måste bli kammarens beslut.\r\nOavsett om det blir en återremiss till\r\nkonstitutionsutskottet eller avslag kommer\r\nförvaltningsutskottet så småningom få ta tag i detta.\r\nOch jag finner att det då är mycket lämpligt att man\r\ngår in i förhandlingar med Stockholms stad, om\r\nman över huvud taget kan se någon rimlig ekonomi\r\ni att fullfölja projektet.</pre><pre>Fru talman! Jag vill också säga att vi har fogat ett\r\nsärskilt yttrande till betänkandet, och jag ansluter\r\nmig till partiets kritiska hållning genom Hans\r\nLeghammars särskilda yttrande som är fogat till\r\nbetänkandet.</pre><pre>Anf. 43 OLLE SVENSSON (s):</pre><pre>Fru talman! Jag vill inte förmena någon att ändra\r\nsig. Vad jag litet stillsamt påpekade var att det här\r\nbetänkandet i sin nuvarande form utgör en dålig\r\ninformation till riksdagens ledamöter. Här har nu\r\ntvå partier ändrat sitt ställningstagande, vilket jag\r\nbeklagade, och jag ansåg att det borde kunna\r\nundvikas.</pre><pre>I sakfrågan står jag emellertid kvar vid att det inte\r\nfinns någonting att vinna på att bifalla ett\r\nåterremissyrkande. Jag vill också understryka att\r\nvåra förtroendevalda i förvaltningsstyrelsen har\r\nmöjlighet att ta intryck av denna debatt och\r\ngenomföra detta projekt på ett så bra sätt som\r\nmöjligt och bringa ned kostnaderna så mycket som\r\nmöjligt. Jag har förtroende för att så kommer att\r\nske och står fast vid utskottets hemställan.</pre><pre>Överläggningen var härmed avslutad.</pre><pre>Konstitutionsutskottets betänkande KU21</pre><pre>Mom. 1 (förhandsgranskning av filmer och\r\nvideogram)</pre><pre>Utskottets hemställan bifölls med 273 röster mot\r\n28 för reservationen av Hans Leghammar. 8\r\nledamöter avstod från att rösta.</pre><pre>Mom. 2--9</pre><pre>Utskottets hemställan bifölls.</pre><pre>Konstitutionsutskottets betänkande KU36</pre><pre>Utskottets hemställan bifölls.</pre><pre>Konstitutionsutskottets betänkande KU42</pre><pre>Mom. 4 (utrikesnämndens sammansättning)</pre><pre>Utskottets hemställan bifölls med 275 röster mot\r\n38 för reservation 2 av Bo Hammar och Hans\r\nLeghammar.</pre><pre>Mom. 5 (sanningsförsäkran vid utskottsutfrågning)</pre><pre>Utskottets hemställan bifölls med 234 röster mot\r\n78 för reservation 3 av Hans Nyhage m.fl. 1\r\nledamot avstod från att rösta.</pre><pre>Mom. 9--10 (riksdagens budgetprocess, m.m.)</pre><pre>I dessa moment föreslogs ändringar i\r\nhuvudbestämmelserna i riksdagsordningen. Av\r\nändringsförslagen framgick att ändringarna\r\nönskades bli genomförda med ett enda beslut. För\r\nbifall härtill krävdes att minst tre fjärdedelar av de\r\nröstande och mer än hälften av riksdagens\r\nledamöter förenade sig om beslutet. Beslut skulle\r\nfattas genom omröstning med omedelbar\r\nrösträkning.</pre><pre>Utskottets hemställan bifölls med 311 röster mot 0\r\nför avslag, dvs. utskottets hemställan hade bifallits\r\nmed minst tre fjärde delar av de röstande och mer\r\nän hälften av riksdagens ledamöter. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU34</pre><pre>Mom. 5 (sekretess inom myndigheter på hälso- och\r\nsjukvårdsområdet)</pre><pre>Utskottets hemställan bifölls med 163 röster mot\r\n151 för reservation 4 av Birgit Friggebo m.fl.</pre><pre>Mom. 10 (en generell översyn av sekretesslagen)</pre><pre>Utskottets hemställan -- som ställdes mot\r\nreservation 13 av tredje vice talman Bertil Fiskesjö\r\noch Bengt Kindbom -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU37</pre><pre>Utskottets hemställan bifölls.</pre><pre>Konstitutionsutskottets betänkande KU45</pre><pre>Återförvisningsyrkandet</pre><pre>Kammaren avslog med 217 röster mot 95 det av\r\nHans Nyhage under överläggningen framställda\r\nyrkandet om återförvisning av ärendet till utskottet\r\nför ytterligare beredning. 2 ledamöter avstod från\r\natt rösta.</pre><pre>Övriga yrkanden</pre><pre>Först biträddes Hans Nyhages under\r\növerläggningen framställda yrkande om avslag på\r\nutskottets hemställan -- som ställdes mot motion\r\nK45 av Ivar Franzén och Börje Hörnlund -- med\r\nacklamation.</pre><pre>Härefter bifölls utskottets hemställan med 212\r\nröster mot 81 för avslag. 21 ledamöter avstod från\r\natt rösta.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av kammarens arbetsplenum onsdagen den\r\n15 maj.</pre><pre>10 § Anslag till rättshjälp m.m.</pre><pre>Föredrogs</pre><pre>justitieutskottets betänkande</pre><pre>1990/91:JuU27 Anslag till rättshjälp m.m. (prop.\r\n1990/91:100).</pre><pre>Anf. 44 GÖTHE KNUTSON (m):</pre><pre>Fru talman! Till detta betänkande, som handlar om\r\nrättshjälp, har vi moderater fogat tre reservationer.\r\nJag ställer mig bakom dessa reservationer, nr 1, 2\r\noch 4, och vill nu yrka bifall till reservationen 4.</pre><pre>Den första av de här reservationerna har sin grund\r\ni motioner av Charlotte Cederschiöld m.fl. samt av\r\nMona Saint Cyr och Ewy Möller. Man konstaterar\r\ni de här reservationerna att den allmänna\r\nrättshjälpen i praktiken har avskaffats vid\r\nangelägenhet rörande bodelning. Effekten är att\r\nmånga kvinnor har fråntagits den ekonomiska\r\nmöjligheten att kämpa för sin rätt. Mannen drabbas\r\nmer sällan, eftersom han i flertalet fall får sitt\r\nägande skyddat mot rättsprövning genom den\r\nnuvarande lagstiftningen. Enkelt uttryckt: Vid\r\nbodelningar hamnar kvinnan ofta i ett ekonomiskt\r\nunderläge.</pre><pre>I den motion som Charlotte Cederschiöld har väckt\r\ntillsammans med några andra moderater, däribland\r\njag själv, konstateras också att om staten inte ens är\r\nberedd att låna ut medel för senare återbetalning,\r\nför att nå rättvisa i de här fallen, förefaller det som\r\nom staten inte bedömer det som angeläget att de\r\ndrabbade grupperna -- det är oftast kvinnorna -- får\r\nrättvisa förhållanden. Vi moderater konstaterar att\r\nden översyn av rättshjälpslagen, RHL, som för\r\nnärvarande görs bör leda till, att möjligheterna åter\r\nöppnas för att man vid bodelning i samband med\r\nskilsmässa skall få ett temporärt ekonomiskt stöd i\r\nform av rättshjälp. Vi konstaterar också att makar\r\nmed bodelningsproblem inte bör ha sämre\r\nmöjlighet att få rättshjälp än andra personer med\r\njuridiska problem.</pre><pre>Dessa motioner, som alltså ligger till grund för\r\nreservation 1, slutar i en hemställan om att\r\nregeringen begär förslag till sådan ändring i\r\nrättshjälpslagen att inskränkningen vad avser\r\nbodelning mellan makar avskaffas.</pre><pre>I reservation 2 handlar det om rättshjälp till\r\nsmåföretagare. Bakom den reservationen finns en\r\nmotion av Ewy Möller, framliden ledamot av\r\nkammaren, och Mona Saint Cyr. I motionen\r\nkonstateras att den nuvarande praktiska\r\nrättstillämpningen enligt rättshjälpslagen ibland\r\nupplevs som alltför restriktiv. En enmansföretagare\r\nkan mycket väl råka minst lika illa ut ekonomiskt\r\nsom någon löntagare. Löntagaren är, till skillnad\r\nfrån enmansföretagaren, bokstavligen inbäddad i\r\ntrygghetslagar. Relativt sett diskrimineras\r\nnäringsidkare i detta avseende.</pre><pre>Självklart skall allmän rättshjälp inte utgå till\r\nföretag och företagare när rättegångskostnaderna\r\nnaturligt integreras i verksamheten. Men vi anser\r\natt bedömningen bör vara en annan då lagen prövas\r\ngentemot en småföretagare som i sak inte skiljer sig\r\nmycket från löntagaren och löntagarens\r\nförutsättningar att erhålla rättshjälp.\r\nSmåföretagare bör kunna få ekonomiskt bistånd i\r\nrättsliga angelägenheter i samma mån som det\r\nkommer löntagare till del. Det är vår hemställan\r\noch som jag sade återkommer den i reservation 2.</pre><pre>Reservation 4 bygger på en kommittémotion av den\r\nmoderata lag- och justitiekommittén med Rolf\r\nDahlberg som första namn.</pre><pre>Motionen handlar i sin helhet om stöd till\r\nbrottsoffer. Vi har i flera avsnitt ganska grundligt\r\nbehandlat de problemen. Vi kan konstatera att det\r\ni fjol begicks inte mindre än 1,2 miljoner brott. Det\r\när den siffra vi har att tillgå; mörkertalet, som det\r\nheter numera, är sannolikt ganska stort, eftersom\r\nså många människor inte finner det mödan värt att\r\nanmäla t.ex. ett inbrott eller en misshandel. Ibland\r\nhänder det att man inte anmäler t.ex. misshandel\r\ndärför att man är rädd för repressalier från den eller\r\ndem som gjort sig skyldiga till brottet, alltså\r\nvåldsverkarna.</pre><pre>Det är väldigt många människor som är offer för\r\nvåldet och brottsligheten i vårt land. En stor del av\r\ndem skulle behöva hjälp och vägledning och till att\r\nbörja med information om sina rättigheter och om\r\nhur man skall gå till väga i vårt komplicerade, ofta\r\nmycket byråkratiska samhälle. Det är naturligtvis\r\nvår uppfattning -- vi moderater har i alla fall den\r\nuppfattningen -- att samhället, staten och\r\nkommunerna skall ställa upp för att ge rättslig\r\ntrygghet åt envar medborgare. Det innebär också\r\natt man måste kunna få möjlighet till rättshjälp.\r\nDet är minsann inte alla som har råd att själva\r\nbetala.</pre><pre>Vi konstaterar också att det finns en rätt till\r\nskadestånd vid inbrott, men att många finner att de\r\nändå har gjort stora förluster. Vi har väl alla och\r\nenvar ofta hört om sådana fall där människor säger:\r\nDet har inte varit möjligt att få rätsida på det här.\r\nJag är glad att jag fick behålla livet och inte blev\r\nalltför sönderslagen. Men den ekonomiska\r\nkompensationen har jag inte fått. Jag visste inte hur\r\njag skulle gå till väga.</pre><pre>I den motion jag nu talar om, Ju825, som jag\r\nrekommenderar till läsning, finns på s. 8 ett avsnitt\r\nmed rubriken Ge brottsoffren rättsligt stöd. Där\r\nframgår att man i vissa fall kan få hjälp med\r\nmålsägandebiträde. Men det gäller endast i\r\nsamband med rättegång. Brottsoffren kan även i\r\nviss utsträckning få rättshjälp och därmed anlita\r\njuridiskt biträde. I många situationer är dock\r\nmöjligheten mycket begränsad. Många brottsoffer\r\nhar behov av stöd och hjälp för att bevaka sin rätt\r\nefter brottet. Det kan vara fråga om kontakter med\r\nmyndigheter, såsom exempelvis\r\nbrottsskadenämnden och försäkringsbolag. Det är\r\nju inte alltid som det i försäkringsvillkoren är\r\nsärskilt väl utsatt, med väl synlig skrift, vilken\r\nrättighet och möjlighet som försäkringstagaren har.\r\nHär skulle en jurist kunna vara till hjälp. Ett sådant\r\nbehov av rättshjälp kan också finnas hos\r\nefterlevande till någon som avlidit till följd av brott;\r\ndess värre är de många.</pre><pre>Det är alltså vår mening att allmän rättshjälp skall\r\nkunna beviljas i betydligt större omfattning till\r\npersoner som utsatts för allvarligare brott; förutom\r\nvåldsbrott vill jag också nämna bostadsinbrott.</pre><pre>Även i andra fall då offret allvarligt skadats fysiskt,\r\npsykiskt eller ekonomiskt, bör sådan rättshjälp\r\nkunna beviljas. Det bör därför, anser vi moderater,\r\nvidtas sådana ändringar i rättshjälpslagen att det\r\nklart framgår att rättshjälp skall kunna utgå i de\r\nsituationer som jag här har nämnt.</pre><pre>Herr talman! Jag ställer mig alltså bakom\r\nreservationerna 1 och 2, men yrkar bifall endast till\r\nreservation 4, av skäl som kammarens närvarande\r\nledamöter så väl känner till: för att spara tid så här\r\ni slutet av en session.</pre><pre>Anf. 45 INGBRITT IRHAMMAR (c):</pre><pre>Herr talman! Ett flertal förbättringar har under\r\nsenare år skett i syfte att förbättra brottsoffrens\r\nsituation på olika områden; förbättringar som\r\nvanligtvis initierats av oppositionen, vilket jag vid\r\nett tidigare tillfälle anfört här i kammaren. Bl.a. har\r\nmöjligheterna att få målsägandebiträde kraftigt\r\nförbättrats på flera områden. Resultatet har blivit\r\nen mängd tillkännagivanden till regeringen -- även\r\nunder nuvarande riksdagsår.</pre><pre>Tyvärr har inte regeringen alltid tagit tillräckligt\r\nallvarligt på riksdagens uttalanden. Ett exempel på\r\ndetta ser vi i punkt 15 under hemställan. Här\r\nkänner sig utskottet föranlett att upprepa ett\r\ntillkännagivande vad gäller personer som utsatts för\r\nbrott utomlands. Ett liknande motionskrav har\r\ntidigare framförts från centern. Det resulterade i ett\r\ntillkännagivande, som regeringen inte tycks ha tagit\r\ntillräckligt allvarligt på. Detta föranleder nu\r\nutskottet att förnya tillkännagivandet.</pre><pre>Centern står bakom reservation 5 i betänkandet.\r\nDen gäller rättshjälp i miljömål. Även på detta\r\nområde har förbättringar skett under senare år. En\r\ntidigare centermotion har lett till förbättringar för\r\nenskilda som drabbats av problem bl.a. inom\r\nfastighetsområdet. Särskilt utsatta är de som\r\ndrabbats av mögel i sina hus. Här har skapats\r\nmöjligheter till hjälp genom en mögelfond. Tyvärr\r\nvisar det sig att detta inte är tillräckligt. Det har\r\npåtalats i en ny centermotion. Den motionen är\r\nfaktiskt baserad på miljöskadeutredningens\r\nförslag.</pre><pre>Miljöskadeutredningen föreslår att förändringar\r\noch förbättringar bör ske. Det bör införas en regel\r\ni 25 § i rättshjälpslagen, föreslår\r\nmiljöskadeutredningen. Centern följer förslaget,\r\neftersom man menar att man bör kunna få hjälp av\r\nen sakkunnigutredning när det gäller tekniska och\r\nmedicinska frågor i skadeståndstvister. Vi\r\nreservanter anser att regeringen skall utarbeta ett\r\nförslag som tillgodoser detta motionskrav.</pre><pre>Därutöver har vi inom centern under många år tagit\r\nupp frågan om lika ersättning till nämndemän; lika\r\nersättning för lika arbete. Nu har det emellertid\r\nbeslutats om en översyn av ersättningsnormerna för\r\nnämndemännen -- deras situation över lag. Därför\r\nanser vi i centern att det i nuläget inte är\r\nmeningsfullt att upprepa vårt tidigare krav, utan\r\nutgår från att centerkravet om lika ersättning för\r\nlika arbete kommer att beaktas i utredningen. Jag\r\nställer mig därför bakom reservation 5, men för tids\r\nvinnande yrkar jag inte bifall till den.</pre><pre>Jag vill slutligen tillägga, med anledning av Göthe\r\nKnutsons inlägg, att vi i centern naturligtvis med\r\nintresse ser fram emot att moderaterna kommer att\r\ndriva reservationskraven om rättshjälp, om de\r\nhamnar i en framtida icke-socialistisk regering.</pre><pre></pre><pre>Anf. 46 BERITH ERIKSSON (v):</pre><pre>Herr talman! Före 1973 hade vi ett\r\nrättshjälpssystem med fri rättegång för mindre\r\nbemedlade. Detta innebar att de som hade verkligt\r\ndålig ekonomi fick fri rättegång, medan de som\r\nbefann sig strax över den satta gränsen inte fick\r\nnågonting alls. Det upplevdes som -- och var ju --\r\nmycket orättvist, och 1973 infördes rättshjälpslagen\r\nsom en social reform. Under årens gång har\r\nrättshjälpslagen varit föremål för ett antal\r\növersyner och förändringar, alla med målet att\r\nspara pengar, vilket i sin tur lett till en kraftig\r\nurholkning av den ursprungliga lagen. I dag kan\r\nman nog med fog påstå att det bara är ett skelett\r\nkvar av ursprungsförslaget.</pre><pre>Nu är lagen föremål för ytterligare en översyn, där\r\nman skall analysera möjligheten att dra ner\r\nkostnaderna för staten ännu en gång.\r\nVänsterpartiet vill ha en parlamentarisk översyn av\r\nhela rättshjälpslagen, en översyn som skall utgå\r\nifrån grundintentionerna att allas likhet inför lagen\r\nskall råda och att ingen av ekonomiska skäl skall\r\nbehöva avstå från sin rätt.</pre><pre>I mitten av 80-talet försämrades möjligheten till\r\noffentlig försvarare, vilket har kunnat avläsas i\r\nstatistiken över antalet personer som dömts till\r\nfängelsestraff utan att ha varit företrädda i rätten av\r\nett juridiskt ombud.</pre><pre>Tidigare år har vi i detta sammanhang haft en\r\nspeciell motion, som vi inte har väckt i år, eftersom\r\nvi tycker att vi måste koncentrera oss på en översyn\r\nav rättshjälpslagen.</pre><pre>Antalet reservationer är större i detta betänkande\r\nän det var tidigare år i motsvarande betänkande. I\r\nreservationerna pekar man på att det finns luckor i\r\nlagen. De krav som ställs i dag utgår ju inte från att\r\nstatens utgifter skall minska. Jag är mer för\r\nhelhetsgrepp, och i stället för att försöka stoppa hål\r\noch åstadkomma ett ytterligare påbyggt lappverk\r\nvill jag få till stånd en översyn som kan belysa\r\nsituationen och föreslå en rättshjälpslag som\r\ntillgodoser grundintentionen allas likhet inför\r\nlagen.</pre><pre>Jag vill även, herr talman, uttala min\r\ntillfredsställelse över att det nu kommer till stånd\r\nen översyn av ersättningen till nämndemän. Det är\r\nockså ett gammalt vänsterpartikrav. Men jag\r\nhoppas, till skillnad från Ingbritt Irhammar, att det\r\nblir ungefär samma lösning som man har tänkt sig\r\nnär det gäller kommunala politiska uppdrag, dvs.\r\natt det blir ersättning för förlorad arbetsförtjänst.</pre><pre>Jag ställer mig bakom vänsterpartiets reservation\r\nmen ämnar inte begära votering. I övrigt yrkar jag\r\nbifall till utskottets hemställan.</pre><pre>Anf. 47 KRISTER SKÅNBERG (mp):</pre><pre>Herr talman! Jag ställer mig bakom reservation 3\r\ni det här betänkandet och därmed bakom motion\r\nJu721, där det yrkas på ökade möjligheter till\r\nrättshjälp i förvaltningsärenden.</pre><pre>Alla skall naturligtvis ha rätt och råd att få sin sak\r\nrättvist prövad, och många kan behöva rättshjälp\r\nför detta i ärenden där allmän rättshjälp inte\r\nbeviljas i dag. Det gäller t.ex. skatteärenden,\r\narbetsskadeärenden, sociala ärenden, ärenden som\r\nrör felbehandling av läkare, samt bygglovs- och\r\nplanärenden.</pre><pre>Jag vill, herr talman, yrka bifall till reservation 6,\r\nsom bygger på motion Jo816 om åtgärder mot\r\nmiljöskadlig verksamhet. I reservation 6 yrkas på\r\nökad rättshjälp i miljömål. Vi vill ha rättshjälp för\r\natt enskilda personer och organisationer bättre\r\nskall kunna stoppa miljöförstöringen som drabbar\r\nmarken, luften och vattnet omkring dem. Det\r\ngäller alltså vad vi kan kalla lokal miljöpåverkan,\r\nmöjligheten att skydda sig och de sina, djur och\r\nnatur där man bor och verkar. Det vore rimligt att\r\norganisationer och enskilda kunde få den här\r\nmöjligheten att via domstolar skydda sig mot\r\nmiljöförstöring och miljöbrottslighet.</pre><pre>Centerns reservation 5 är värdefull men inte\r\ntillräcklig. Den gäller större saker, den gäller inte\r\nde enskildas möjligheter att skydda sig, och den\r\ngäller heller inte t.ex. miljöorganisationernas\r\nmöjlighet att driva sådana här frågor.</pre><pre>Slutligen vill jag, herr talman, ställa mig bakom\r\nreservation 8, där det yrkas att riksdagen skall\r\nbegära en utredning om de s.k. rättshaveristernas\r\nsituation.</pre><pre>Anf. 48 SIGRID BOLKÉUS (s):</pre><pre>Herr talman! I betänkandet anvisar utskottet ett\r\nförslagsanslag till rättshjälpen på 645 milj.kr. Det\r\när en ökning från i fjol med drygt 218 milj.kr. Från\r\nbudgetåret 1988/89 har kostnaderna för\r\nrättshjälpen ökat kraftigt. Även om det inte finns\r\nsäker statistik som ger svar på frågan varför\r\nkostnaderna skjutit i höjden, vet vi att riksdagen de\r\nsenaste åren fattat viktiga och angelägna beslut\r\nangående rättshjälp, och de besluten kostar pengar.\r\nLagen om målsägandebiträde trädde i kraft den 1\r\njuli 1988. Den 1 januari 1991 utvidgades den lagen,\r\noch den 25 april i år fattade vi beslut om ytterligare\r\nutvidgning.</pre><pre>När det gäller rättshjälpsansökningar var det före\r\n1988 en övervikt på rättshjälpsnämnderna i fråga\r\nom allmän rättshjälp. I början av 1988 blev det en\r\növervikt av utlänningsärenden. Riksdagen hade\r\nbeslutat om ökade möjligheter för flyktingar att få\r\nadvokathjälp, dels för att de bättre skulle kunna\r\ntillvarata sin rätt, dels för att man skulle försöka\r\nförkorta väntetiderna. Vi har också beslutat om att\r\nhöja inkomstgränsen för att allmän rättshjälp, och\r\nvi har sänkt egenavgiften. Arvodet för\r\nadvokathjälp har ökat både på grund av att\r\nadvokaternas egna kostnader ökat och på grund av\r\natt det nu är moms på advokattjänster.\r\nTimkostnaden är i dag 825 kr. för arbete och 740 kr.\r\nför tidsspillan.</pre><pre>Riksrevisionsverket skall nu analysera\r\nmöjligheterna att minska kostnaderna och se om\r\nreformens syfte uppfylls, nämligen att förbättra den\r\nenskildes möjligheter att få tillgång till juridisk\r\nhjälp i rättsliga frågor.</pre><pre>Sedan lagen om rättshjälp tillkom har den ständigt\r\nutvärderats, och inskränkningar har gjorts på vissa\r\nområden medan andra utvidgats eller tillkommit.\r\nJag är ledamot i rättshjälpsnämnden i Sundsvall,\r\noch även om jag inte har uppgiften att komma med\r\nsparförslag anser jag att dessa många omflyttningar\r\nfrån en flyktingförläggning till en annan fördyrar.\r\nJag känner inte till skälen bakom dessa beslut. Men\r\nför rättshjälpen innebär det merarbete och ökade\r\nkostnader.</pre><pre>Om en flykting i t.ex. Flen beviljats rättshjälp och\r\nfått en advokat och skall sedan förflyttas till Hofors,\r\nstår rättshjälpsmyndigheten eller\r\nrättshjälpsnämnden, om ärendet överklagas, inför\r\nvalet att byta advokat eller att det blir dyra resor\r\noch telefonsamtal. Om ärendet inte hunnit så långt\r\nblir det oftast byte av advokat, vilket innebär att ett\r\nnytt biträde i Hofors skall sätta sig in i de fakta som\r\nfinns. Får flyktingen behålla sin gamla advokat i\r\nFlen, för att det finns starka skäl härtill, blir det\r\ndyra resekostnader. Regeln är att klienten\r\nuppsöker advokaten och inte tvärtom. Även om det\r\när invandrarverket och inte rättshjälpen som\r\nbetalar resor till advokatens kontor tas dessa\r\npengar i båda fallen från allmänna medel.</pre><pre>Herr talman! Jag vill också ta upp några av\r\nönskemålen i motionerna.</pre><pre>Det är inte lätt att få rättshjälp i tvister vid\r\nbodelning. Lagstiftarna uttalade att rättshjälp inte\r\nkan beviljas bara för att makarna har svårt att\r\nsamarbeta och finner bodelningsfrågorna\r\nsvårhanterliga. Reglerna för allmän rättshjälp vid\r\nbodelning har ändrats flera gånger, senast i\r\nproposition 1987/88:73 som bygger på\r\nrättshjälpskommitténs förslag. Utskottet uttalade i\r\nbetänkandet 1988/89:JuU19 att det kunde finnas\r\nanledning att närmare studera om de nya reglerna\r\nmedfört en alltför restriktiv bedömning av rättsligt\r\nbistånd vid bodelning.</pre><pre>Den 20 mars 1990 hölls en hearing på\r\njustitiedepartementet dit personer inbjudits som i\r\nsitt dagliga värv kommer i kontakt med\r\nbodelningsfrågor. Jag bad att få lyssna till\r\nhearingen, och det fick jag. De frågor som\r\ndeltagarna fått i förväg var:</pre><pre>1.  Är möjligheten att få rättshjälp vid bodelning\r\nalltför begränsade?</pre><pre>2.  Om så är fallet, för vilka situationer bör man\r\növerväga att ändra reglerna?</pre><pre>Det stod naturligtvis mötesdeltagarna fritt att\r\nlämna synpunkter på andra frågor med anknytning\r\ntill rättshjälp och bodelning. Vid samtalen ansåg\r\nnågra att reglerna var för restriktiva, och de gav\r\nexempel på olika fall där man borde kunnat få\r\nrättshjälp vid bodelning. Det märkliga var att\r\npraxis tillämpades så olika i rättshjälpsnämnderna.\r\nDet som i en rättshjälpsnämnd föranledde ett\r\nsjävlklart beviljande betydde avslag i en annan.</pre><pre>Det rådde dock enighet om att de gamla reglerna\r\nvar för generösa och att det var orimligt att dyrbar\r\nrättshjälp skulle utgå till gräl mellan makar om\r\nsmåsaker, t.ex. om jultomten som brukar stå vid\r\ngranen och kaffeservisen från lysningsdagen. Fast\r\ndet handlade om bodelning blandades i flera fall\r\nockså vårdnad om barnen in. En del\r\nbodelningsärenden blev så dyra att boets värde\r\nknappt översteg kostnaderna för rättshjälpen.\r\nEfter hearingen ökade antalet beviljade\r\nansökningar i bodelningsärenden.</pre><pre>Liksom övriga partier i utskottet anser vi\r\nsocialdemokrater att det är viktigt att frågan följs\r\nupp så att praxis inte blir strängare än vad\r\nlagstiftaren har tänkt sig. På s. 5 i betänkandet\r\npoängterar utskottet att utskottet ser med\r\ntillfredsställelse på att det sker en fortlöpande\r\nbevakning av praxis i bodelningsärenden.</pre><pre>När det gäller rättshjälp till näringsidkare tittar\r\nman på vilken verksamhet det gäller, om den är\r\nbegränsad i sin omfattning, ekonomin, personliga\r\nförhållanden och omständigheter i övrigt.\r\nOmsättningen kan uppgå till miljonen utan att det\r\nutgör hinder för rättshjälp. Målaren som betalat för\r\nen leverans färg men inte fått varan kan få\r\nrättshjälp, likaså snickaren som jobbat på ett hus\r\nmen inte fått betalt. Om han eller hon har en\r\nekonomisk situation som kan jämställas med\r\nlöntagare, är det enligt dagens regler möjligt att\r\nbevilja rättshjälp. Årsinkomsten får inte överstiga\r\n207 900 kr. Men har t.ex. målaren två barn att\r\nbetala underhållsbidrag till höjs gränsen med\r\n14 850 kr. per barn. Om han har en förmögenhet\r\nläggs ett belopp till den beräknade årsinkomsten,\r\noch har han skulder dras ett belopp ifrån.</pre><pre>Även om den som blir lurad innan han blivit\r\nnäringsidkare kan få rättshjälp. T.ex. han som\r\nbetalade in 75 000 kr. i förskott för att börja sälja\r\nmöbler, men fick varken vad som utlovats eller\r\npengarna tillbaka. För extraknäck vid sidan av ett\r\nordinarie arbete beviljas i regel inte rättshjälp. Vi\r\nanser, liksom rättshjälpskommittén, att rättshjälp\r\ntill näringsidkare skall beviljas i den utsträckning\r\nsom förutsatts.</pre><pre>Miljöpartiet har föreslagit att rättshaveristerna,\r\nsom till antalet kan vara hundratusentals, skall få\r\nen förbättrad situation och rättsställning och att en\r\nutredning bör tillsättas. Dessutom bör rättshjälp\r\nutgå till organisationer och enskilda som vill stoppa\r\nmiljöförstöring som drabbar mark, luft och vatten.\r\nMiljöpartiet har inte föreslagit mer pengar till\r\nrättshjälpen, men anser att vi har råd med\r\nopreciserade och vidlyftiga områden. Vi\r\nsocialdemokrater tycker att det är dags att även\r\nmiljöpartiet tar ett ansvar för Sveriges ekonomi.\r\nJag upprepar att timarvodet för en advokat är 825\r\nkr., för att miljöpartiet bättre skall kunna tänka\r\növer konsekvenserna av sina förslag.</pre><pre>För ovanlighetens skull har vi socialdemokrater\r\nskrivit ett särskilt yttrande. Det gäller offer för\r\nbrott utomlands. Vi anser att tillkännagivandet på\r\ns. 9 i betänkandet är helt onödigt. Det har bara gått\r\nnågra månader sedan det förra tillkännagivandet.</pre><pre>Den 7 november 1990 behandlade riksdagen\r\nbetänkandet om en utvidgning av möjligheterna att\r\nfå målsägandebiträde. Då beställde riksdagen en\r\nutredning om brottsoffer utomlands. Efter en\r\nmånad, den 6 december, hölls en hearing i ämnet\r\npå justitiedepartementet. Frågan om rättsligt\r\nbistånd till brottsoffer utomlands bereds inom\r\nregeringskansliet och på flera departement.\r\nDessutom råder inga delade meningar inom\r\nutskottet om att en utredning skall tillsättas enligt\r\nriksdagsbeslutet.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 49 INGBRITT IRHAMMAR (c)\r\nreplik:</pre><pre>Herr talman! Jag noterar att socialdemokraternas\r\nrepresentant inte kritiserar centern för den\r\nuppfattning som vi i vår reservation och\r\nmiljöskadeutredningen står bakom att det vore\r\nvettigt att se över hur enskilda, inte organisationer,\r\nkan få förbättrad rättshjälp för sakkunnigutredning\r\ni tekniska och medicinska frågor i\r\nskadeståndstvister. Det gläder mig att miljöpartiet\r\nhar för avsikt att stödja den reservationen om deras\r\negen reservation faller. Informationsmässigt är det\r\nett rimligt krav att förbättra rättshjälp i miljöfrågor.\r\nJag är säker på att det med tiden kommer att bli så.</pre><pre>Informationsmässigt vill jag säga till Berith\r\nEriksson . . .</pre><pre>Anf. 50 ANDRE VICE TALMANNEN:</pre><pre>Repliken gällde inte Berith Eriksson.</pre><pre>Anf. 51 INGBRITT IRHAMMAR (c)\r\nreplik:</pre><pre>Herr talman! Jag vet det.</pre><pre>Informationsmässigt vill jag säga till dem som är\r\nrepresentanter i utskottet och till riksdagen att\r\nfrågan om ersättning till nämndemän är svår. Dels\r\nfinns en princip om lika ersättning för lika arbete\r\nsom de flesta politiska partier har ställt sig bakom,\r\ndels finns verkligheten som visar att det är svårt att\r\nrekrytera om det inte ges en ersättning för förlorad\r\narbetsinkomst. Det är därför vi tycker att den\r\nutredning som skall komma till stånd är så viktig.\r\nDet är inte alltid som principerna stämmer överens\r\nmed verkligheten.</pre><pre>Jag hoppas att vi i framtiden skall få stöd för bättre\r\nrättshjälp i miljömål.</pre><pre>Anf. 52 BERITH ERIKSSON (v) replik:</pre><pre>Herr talman! Eftersom Sigrid Bolkéus använde\r\nmycket tid i sitt inlägg för att diskutera sina egna\r\nerfarenheter, vill jag ta tillfället i akt att säga att det\r\nvar ett intressant påpekande om kostnaderna för att\r\nflytta asylsökande runt om i landet till olika\r\nförläggningar. Har Sigrid Bolkéus kontaktat\r\narbetsmarknadsdepartementet och\r\ninvandrarverket och delgett dem sina erfarenheter?\r\nJag hoppas att Sigrid Bolkéus inte menar att man\r\nskulle försämra rättshjälpen för de asylsökande i\r\nnågot slags besparingssyfte utan att det är fråga om\r\natt angripa problemets kärna.</pre><pre>Anf. 53 KRISTER SKÅNBERG (mp)\r\nreplik:</pre><pre>Herr talman! Det är intressant och för mig och\r\nsäkert för många andra avslöjande och upprörande\r\natt utskottets majoritet i betänkandet beskriver\r\nmiljöpartiets yrkande om rätten att skydda den\r\nnäraliggande miljön, luften, vattnet och jorden som\r\noprecist. Man ger intrycket av att detta är onödigt.\r\nSpeciellt skulle det gälla påpekandet att vi i\r\nmiljöpartiet borde ta större ansvar när det gäller\r\nekonomiska frågor. God ekonomi innebär faktiskt\r\nockså att närmiljön och hälsan måste skyddas,\r\nannars uppstår det på sikt mycket stora skador och\r\nkostnader. Det finns i alla fall risk för det. Vi kan se\r\nsådant runt omkring oss i världen. De flesta\r\nmänniskor vet att miljöskadorna ökar i omfattning.</pre><pre>Verkligheten är för många det som är närmast dem\r\nsjälva. Att inte få möjlighet att på ett tidigt stadium\r\nstoppa miljöförstöringen, t.ex. miljöförstörande\r\nverksamhet i ens närhet, är direkt fel och kommer\r\natt leda till ökade kostnader. Vi upplever, herr\r\ntalman, att vi uppträder ansvarsfullt, inte bara mot\r\nvår samtid och vår nuvarande ekonomi utan också\r\nmot framtiden och kommande generationer.</pre><pre>Jag är övertygad om att kommande riksdagar inte\r\nkommer att betrakta sådana krav på det sätt som\r\nhar skett i utskottet nu och föraktfullt kommentera\r\nsådana förslag. Förslagen kommer i fortsättningen,\r\njag hoppas snart, att utan vidare beviljas. Jag är\r\növertygad om att vi i längden inte kommer att vara\r\ndet enda parti som kommer att lägga fram sådana\r\nkrav. Insikten, herr talman, kommer säkert att öka.\r\nDet har den gjort hos stora delar av svenska folket.\r\nJag önskar att insikten även kommer till\r\nriksdagsledamöterna.</pre><pre>Anf. 54 GÖTHE KNUTSON (m) replik:</pre><pre>Herr talman! Jag vill med anledning av\r\nregeringspartiets företrädares argumentation mot\r\nden moderata reservationen 2 beträffande\r\nrättshjälp till småföretagare säga, att bakom\r\nmotionen och reservationen finns dystra\r\nerfarenheter av den nuvarande ordningen, dvs.\r\npraxis då det gäller möjligheterna för\r\nfåmansföretagare, enmansföretagare och\r\nsmåföretagare att få rättshjälp.</pre><pre>Rättsordningen är alltför restriktiv. Möjligheterna\r\nför näringsidkare att få rättshjälp bör i vissa fall\r\nöka. Företagaren skall då jämställas med\r\nlöntagare. Ingen skall få diskrimineras i ett\r\nrättssamhälle. För oss moderater är det en\r\nsjälvklarhet att vi skall slå vakt om rättssamhället\r\ntill alla delar. Då får rättvisan också kosta.</pre><pre>Det är alldeles givet att man inte i onödan skall\r\nanlita dyrbar rättshjälp. Med tanke på den\r\nrestriktivitet som riksdagen så ofta är känd för i så\r\nmånga sådana fall, ger det säkert ingen anledning\r\ntill oro.</pre><pre>Anf. 55 SIGRID BOLKÉUS (s) replik:</pre><pre>Herr talman! I dagens läge, Göthe Knutson, har\r\nsmåföretagare som är jämställda med vanliga\r\nlöntagare möjlighet att få rättshjälp. Jag instämmer\r\ni Göthe Knutsons kommentar om att rättshjälp inte\r\nskall anlitas i onödan. När man ser på olika ärenden\r\ngår det att se om den sökande har kunnat teckna en\r\nrättsskyddsförsäkring. Då ges i regel inte\r\nrättshjälp. Det är inte meningen att den sökande\r\nskall ha kunnat strunta i att ta en försäkring och\r\nsedan begära allmän rättshjälp i stället. Men vi är\r\ninte beredda till en utvidgning på\r\nsmåföretagarområdet.</pre><pre>Jag tog inte upp frågan om rättshjälp i miljömål,\r\nIngbritt Irhammar. Vi tycker inte att det finns\r\nnågon anledning att ytterligare utvidga\r\nmöjligheterna till rättshjälp på något av de\r\nområden som diskuteras i dag. Resurserna är\r\nbegränsade, och det finns starka skäl att invänta\r\nriksrevisionsverkets översyn. När det gäller\r\nförvaltningsärenden har domstolsutredningen till\r\nuppgift att studera hur utredningsskyldigheten\r\nfungerar i praktiken.</pre><pre>Naturligtvis vill jag inte ha någon inskränkning i\r\nmöjligheterna för våra flyktingar att få rättshjälp,\r\nBerith Eriksson. Det är ingalunda så. Men det är\r\nlitet orimligt för oss i rättshjälpsnämnden när vi\r\nträffas varje måndag att av 18--20 ärenden 4--5\r\ngäller biträdesbyten. Nu är detta så nytt -- från\r\njanuari -- att jag har uppriktigt sagt inte talat med\r\narbetsmarknadsdepartementet och\r\ninvandrarverket om detta. Men det är ett klart\r\nproblem.</pre><pre>Det är klart att Krister Skånberg tycker att det låter\r\nföraktfullt när vi talar om vidlyftiga och\r\nopreciserade förslag. Jag kan i och för sig uttrycka\r\ndetta litet mer byråkratiskt genom att säga att det\r\nsom framkommer i motionerna kommer att kräva\r\nkostnader som inte står i rimlig proportion till vad\r\nsom kan uppnås på området. Jag vidhåller att\r\nmiljöpartiet bör tänka över konsekvenserna av de\r\nförslag partiet ställer.</pre><pre></pre><pre>Anf. 56 GÖTHE KNUTSON (m) replik:</pre><pre>Herr talman! Jag vill bara erinra Sigrid Bolkéus om\r\nvad som står i vår reservation. Det gäller de\r\nnäringsidkare som skall jämställas med löntagare\r\neller som helt enligt lagens bokstav och tillämpning\r\njämställs med löntagare. De får inte enligt vår\r\nuppfattning diskrimineras. Det är vad som har hänt\r\noch kommer att hända ända till dess att nya regler\r\nkommer. Det är vad vi begär av riksdagen.</pre><pre>Anf. 57 KRISTER SKÅNBERG (mp)\r\nreplik:</pre><pre>Herr talman! Det är möjligt att man kan befara att\r\nvår begäran är vidlyftig om man med det menar att\r\ndet skulle kunna bli ett antal ärenden. Det betyder\r\ni så fall att det i många fall finns behov av att stoppa\r\nen miljöförstöring som drabbar mark, luft och\r\nvatten omkring människor där de bor. I alla de\r\nkommuner där miljö- och hälsoskyddsnämnderna\r\narbetar med de resurser som de borde ha och på det\r\nsätt som de borde göra enligt de rekommendationer\r\nsom finns för avsikten med deras verksamhet, bör\r\ndet inte uppkomma så många sådana behov. Men i\r\nmånga fall finns det risker för lojalitetskonflikter,\r\nt.ex. när företag kan hävda att vissa företeelser är\r\nnödvändiga förutsättningar för deras verksamhet.\r\nSkulle företagen tvingas att behöva ta itu med det\r\nena eller det andra utsläppet skulle företagen\r\nkunna hävda att dessa åtgärder hotade\r\nsysselsättningen. Det kan göra miljö- och\r\nhälsoskyddsnämnderna mindre tilltagsna när det\r\ngäller att beivra sådan verksamhet. Därför är det\r\nviktigt att både organisationer och enskilda ges\r\nekonomisk möjlighet att stoppa en miljöförstöring\r\nsom drabbar mark, luft och vatten omkring dem.</pre><pre>Nu är det ju valår, och i sådana tider brukar väldigt\r\nmånga partier visa stor miljövänlighet, men inte ens\r\nnu tycker man annat än att det här är någonting som\r\nkammaren utan vidare skall avslå. Jag tycker att det\r\när trist, och jag upprepar vad jag sagt tidigare: Jag\r\ntror att kommande riksdagar kommer att visa\r\nstörre förståelse.</pre><pre>Sedan kommer vi till frågan vad kostnaderna skulle\r\nbli. Ett bifall till förslaget kan naturligtvis, jag\r\nmedger det, leda till en omedelbar\r\nkostnadshöjning, men det kommer också att leda\r\ntill motsvarande eller rättare sagt större\r\nkostnadssänkningar, genom att man så tidigt som\r\nmöjligt stoppar miljöförstöringen. Ekonomi kan\r\ninte ses som någonting som bara har att göra med\r\nårets budget, utan det gäller att se längre fram i\r\ntiden.</pre><pre>Anf. 58 SIGRID BOLKÉUS (s) replik:</pre><pre>Herr talman! Till Göthe Knutson vill jag säga\r\nbeträffande rättshjälpen till småföretagare att jag\r\nhar angett inkomstgränser, och jag anser att deras\r\nönskemål är uppfyllda. Småföretagare som kan\r\njämföras med vanliga löntagare får hjälp i dag,\r\nprecis som lagstiftarna har tänkt sig.</pre><pre>Krister Skånberg säger att ett bifall till hans motion\r\nkan innebära omedelbara kostnadshöjningar. Ja,\r\noch då är frågan var ni tänker ta pengarna. Är det\r\nnågot område inom rättshjälpen som ni tycker är\r\nför generöst och som vi kan ta pengar ifrån? Det\r\nkommer inga förslag om det.</pre><pre>Andre vice talmannen anmälde att Krister\r\nSkånberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 59 BRITTA BJELLE (fp):</pre><pre>Herr talman! Kvinnor som våldtagits eller sexuellt\r\nofredats utomlands utsätts ofta för en mycket\r\npåfrestande situation. Det är inte nog med att själva\r\nbrottet är synnerligen kränkande, utan de här\r\nkvinnorna kan också utsättas för obehagliga\r\nupplevelser i samband med utredning och\r\nrättegång, framför allt därför att synen på\r\nsexualbrott varierar mellan olika kulturer. Det kan\r\nmånga gånger vara så att i andra kulturer bedöms\r\nkvinnan vara medvållande till brottet på ett sätt\r\nsom är helt främmande för oss i Sverige.</pre><pre>De svenska kvinnor som råkar ut för sexualbrott\r\nutomlands är därför i stort behov av stöd och hjälp.\r\nBrottsoffrens situation är sådan att de i vart fall\r\nborde jämställas med kvinnor som i Sverige har\r\nråkat ut för likartad brottslighet. På grund härav\r\nbeslöt riksdagen i höstas att ge regeringen till känna\r\natt regeringen snarast skulle tillsätta en utredning\r\nmed uppdrag att utreda situationen för svenska\r\nmedborgare som utsatts för grova brott utomlands.\r\nAvsikten med utredningen skulle vara att hitta\r\nregler som i görligaste mån tillförsäkrade\r\nmålsägandena ett förbättrat stöd.</pre><pre>Vad som hänt efter det tillkännagivandet är att\r\njustitiedepartementet arrangerat en hearing i\r\nfrågan. Men det var inte en utfrågning i\r\ndepartementet som riksdagen beställde, utan en\r\nutredning med uppgift att utarbeta ett förslag i syfte\r\natt åstadkomma de förbättringar som vi har talat\r\nom.</pre><pre>Eftersom regeringen inte utfört den beställning\r\nsom riksdagen har gjort, uttalar vi i det här\r\nbetänkandet att vi inte är nöjda med regeringens\r\nåtgärder utan kräver att regeringen vidtar snabbare\r\noch kraftfullare åtgärder för att lösa frågan. Vi i\r\nfolkpartiet har motionerat i det här ärendet och är\r\ndärför tacksamma för att utskottet nu vill att\r\nriksdagen skall göra ytterligare ett tillkännagivande\r\ntill regeringen.</pre><pre>Överläggningen var härmed avslutad.</pre><pre>(Beslut skulle fattas den 15 maj.)</pre><pre>11 § Nordisk arbetsmarknad</pre><pre>Föredrogs</pre><pre>justitieutskottets betänkande</pre><pre>1990/91:JU37 Nordisk arbetsmarknad (Advokater\r\nm.m.)</pre><pre>Andre vice talmannen kostaterade att ingen talare\r\nvar anmäld.</pre><pre>(Beslut skulle fattas den 15 maj.)</pre><pre>12 § Kompetenskrav för fastighetsmäklare\r\nm.fl.</pre><pre>Föredrogs</pre><pre>lagutskottets betänkande</pre><pre>1990/91:LU26 Kompetenskrav för\r\nfastighetsmäklare m.fl.</pre><pre>Anf. 60 MARTIN OLSSON (c):</pre><pre>Herr talman! För de allra flesta personer och\r\nfamiljer är köp av villa eller bostadsrätt eller\r\nfritidshus den största och viktigaste affär de gör.\r\nDet är därför av mycket stor betydelse att de\r\naffärsuppgörelserna görs först sedan vederbörande\r\nfått en allsidig och korrekt information om värdet,\r\nolika förhållanden på fastigheten och de\r\nekonomiska följder som köpet kan få. Det är mot\r\nden bakgrunden som vi har en lagstiftning, vari\r\nuppställs ett flertal krav på dem som arbetar som\r\nfastighetsmäklare.</pre><pre>Värdering av fastigheter görs ofta av speciella\r\nfastighetsvärderingsmän, men dessa omfattas inte\r\nav lagen om fastighetsmäklare, trots att utlåtandet\r\nsom värderingsmannen ger om en fastighet kan\r\nvara av avgörande betydelse för köpare, säljare och\r\nkreditgivare.</pre><pre>Fem motioner av representanter för de fyra största\r\npartierna har i år väckts om skärpning av\r\nutbildningskrav m.m. för fastighetsmäklare och om\r\nkompetenskrav för fastighetsvärderingsmän. Vad\r\ngäller motionsyrkandena om skärpning av kraven\r\npå fastighetsmäklare understryker ett enhälligt\r\nlagutskott vikten av att skärpa kraven, och man\r\nhänvisar till den översyn av fastighetsmäklarlagen\r\nsom riksdagen begärde 1988 och som kommer att\r\nresultera i en departementspromemoria under\r\nvåren. Men det är angeläget i det sammanhanget att\r\nmot bakgrund av motionskraven betona vikten av\r\natt bl.a. utbildningsfrågorna får en\r\ntillfredsställande lösning utan onödigt dröjsmål.</pre><pre>När det gäller fastighetsvärderingsmännen har vi\r\ninte nått samma enighet. Deras ställning behandlas\r\ninte i någon utredning eller motsvarande.\r\nMajoriteten avstyrker ändå motionskraven i den\r\ndelen.</pre><pre>I reservationen som fogats till betänkandet av\r\nmoderaterna, folkpartiet, centern och miljöpartiet\r\nbegär vi däremot ett tillkännagivande till\r\nregeringen om vikten av att kvalifikationskrav och\r\nandra bestämmelser om\r\nfastighetsvärderingsmännen tas upp till prövning ''i\r\nlämpligt sammanhang'', som vi uttrycker det. Med\r\nhänsyn till de väsentliga uppgifter på\r\nfastighetsmarknaden som värderingsmännen fyller\r\nanser vi reservanter att det är en brist i\r\nlagstiftningen att det saknas krav på utbildning\r\nm.m. för dem som yrkesmässigt ägnar sig åt\r\nfastighetsvärdering.</pre><pre>Det är i högsta grad rimligt att vissa grundläggande\r\nkrav i framtiden ställs även på värderingsmän och\r\ninte enbart på mäklarna. Det skulle enligt vår\r\nmening öka tryggheten vid fastighetsförvärv och\r\nminska riskerna för kännbara förluster på grund av\r\nfelbedömningar. Därför, herr talman, yrkar jag\r\nbifall till reservationen.</pre><pre>Anf. 61 LENNART ANDERSSON (s):</pre><pre>Herr talman! I betänkandet behandlas fem\r\nmotioner om skärpning av utbildningskraven för\r\nfastighetsmäklare och om kompetenskrav för\r\nfastighetsvärderingsmän. Nu gällande lag om regler\r\nför fastighetsmäklare trädde i kraft den 1 juli 1984.\r\nDet var en framgång att det då blev en särskild lag\r\nmed betydligt skärpta regler, jämfört med vad som\r\ngällde tidigare.</pre><pre>Fyra år senare, dvs. 1988, beslutade riksdagen med\r\nanledning av då aktuella motioner att hos\r\nregeringen begära översyn av lagen i olika\r\navseenden. Den begärda översynen av\r\nfastighetsmäklarlagen pågår inom\r\njustitiedepartementet. Resultatet av\r\növersynsarbetet kommer att redovisas i en\r\ndepartementspromemoria under våren eller\r\nförsommaren 1991. I denna promemoria behandlas\r\nbl.a. utbildningsfrågorna.</pre><pre>Med hänsyn till att vi inom en mycket snar framtid\r\nfår en samlad redovisning av de förslag som\r\növersynsarbetet resulterat i anser utskottet att\r\nmotionerna inte bör föranleda någon riksdagens\r\nvidare åtgärd. Jag vill tillägga att vi inom\r\nlagutskottet upplever det som mycket positivt att\r\növersynen av fastighetsmäklarlagen nu i det\r\nnärmaste är slutförd. Jag uttalar också, på\r\nutskottets vägnar, den förhoppningen att det\r\nfortsatta arbetet i departementet skall kunna\r\nbedrivas effektivt och skyndsamt, så att vi inom en\r\ninte alltför lång tid får en proposition i ärendet.</pre><pre>När det sedan gäller fastighetsvärderingsmännen\r\nbör det först konstateras att för dem finns inga\r\nbestämmelser som motsvarar dem som finns för\r\nfastighetsmäklare. Några motionärer vill att den\r\narbetsgrupp som arbetar med en översyn av\r\nfastighetsmäklarlagen, och som nu snart är färdig\r\nmed sitt arbete, skall få tilläggsdirektiv och även\r\nutreda frågan om eventuella lagregler för\r\nfastighetsvärderingsmän. Förslaget innebär att hela\r\nutredningsarbetet kraftigt försenas, något som\r\nutskottets majoritet inte vill vara med om. Det är\r\nenligt vår uppfattning mest angeläget att översynen\r\nav fastighetsmäklarlagen snarast kan presenteras.</pre><pre>De nya lagregler och krav på utbildning som kan\r\nkomma att gälla för fastighetsmäklare blir i hög\r\ngrad styrande för bedömningen av vilka krav som\r\nbör ställas på fastighetsvärderingsmän. Av den\r\nanledningen bör vi först besluta om ändringar i\r\nfastighetsmäklarlagen. Därför får frågan om\r\neventuella kompetenskrav för\r\nfastighetsvärderingsmän tas upp till behandling i en\r\nsenare etapp av reformarbetet.</pre><pre>Herr talman! Jag yrkar bifall till hemställan i\r\nutskottets betänkande och avslag på reservationen.</pre><pre>Anf. 62 MARTIN OLSSON (c):</pre><pre>Herr talman! Detta är en viktig\r\nkonsumentskyddsfråga. Som jag nämnde i mitt\r\ninlägg är köp av villa och liknande den största affär\r\nsom de flesta personer gör. Därför är det viktigt att\r\ninte bara mäklarna utan även värderingsmännen\r\nhar tillräckliga kvalifikationer. Vi tycker att det är\r\nsynd att socialdemokraterna är passiva i den här\r\nfrågan. Vårt ställningstagande är att riksdagen i\r\nanledning av motionerna skall göra ett uttalande.\r\nDet gäller ju principiellt om vi vill att riksdagen\r\nskall ange en färdriktning i det här fallet eller om\r\nriksdagen passivt skall avvakta om regeringen\r\nnågon gång i framtiden kommer att vidta några\r\nåtgärder.</pre><pre>Jag vill betona att vi var ense om att avslå\r\nmotionerna när det gäller fastighetsmäklarna. Men\r\nnu gäller det fastighetsvärderingsmännen. Den\r\növersyn av fastighetsmäklarlagen som sker kommer\r\nenligt vad vi alla kan förstå inte att på något sätt\r\npåverka fastighetsvärderingsmännens ställning och\r\nkraven på deras kompetens.</pre><pre>Att detta har mycket stor betydelse upplevde jag\r\nför några dagar sedan. Jag träffade två ungdomar\r\nsom hade bott tillsammans några år och skaffat sig\r\nvilla. Nu ville man inte hålla ihop längre. De hade\r\nen tvist om hur de skulle förfara med villan. För\r\nnågra månader sedan hade en värderingsman\r\nkommit fram till att deras villa var värd omkring\r\n750 000 kr. Efter diskuterande och diverse annat\r\nhade en ny värderingsman kopplats in. Han\r\nvärderade villan till 520 000 kr., alltså bara ungefär\r\ntvå tredjedelar av vad den första hade värderat den\r\ntill. Villamarknaden har inte ändrats på den orten\r\ndet gällde och ingenting annat heller. Där ser vi dels\r\nhur viktiga uppgifter värderingsmännen har, dels\r\natt vi verkligen måste kunna lita på att deras\r\nutlåtande är sakligt väl motiverat. Därför behövs\r\ndet krav på utbildning av dem m.m. Det är därför\r\nvi har reserverat oss.</pre><pre>Anf. 63 LENNART ANDERSSON (s):</pre><pre>Herr talman! Jag vill bara göra ett kort tillägg.\r\nÄven om det inte finns några formella\r\nkompetenskrav uppställda i dag för\r\nfastighetsvärderingsmän sker det ändå ett strängt\r\nurval. Banker och kreditinstitut anlitar ett rätt stort\r\nantal fastighetsvärderingsmän, men för att anlitas\r\nav dessa banker och kreditinstitut måste man ha\r\nvisat att man besitter en mycket stor kompetens\r\ninom området. Man måste ha förtroende från\r\nbankerna och kreditinstituten för att fortsätta med\r\nsitt arbete.</pre><pre>I dag är många konsult- och ingenjörsfirmor\r\nfastighetsvärderingsmän. I den kretsen av\r\nmänniskor finns det många som har\r\ncivilingenjörsexamen eller annan ingenjörsexamen\r\noch som har lång erfarenhet från\r\nbyggnadsverksamhet och\r\nfastighetsvärderingsarbete. Det finns alltså i dag ett\r\nurval av människor som ger en garanti för att vi får\r\nen riktig värdering av fastigheterna. Av dessa skäl\r\nhar vi ansett att det går att vänta ytterligare ett tag\r\ninnan vi sätter i gång med det utredningsarbetet. Vi\r\nskall först kunna besluta om vilka krav vi ställer på\r\nfastighetsmäklarna, eftersom det har ett visst\r\nsamband med det här.</pre><pre>Anf. 64 MARTIN OLSSON (c):</pre><pre>Herr talman! När vi talar om vikten av\r\nkompetenskrav då det gäller\r\nfastighetsvärderingsmännen är det inte förenat med\r\nnågot påstående att samtliga värderingsmän skulle\r\nvara för litet kvalificerade. Många är säkert väl\r\nkvalificerade även om man kan sätta frågetecken\r\nnär utskottsmajoriteten uttrycker att en majoritet\r\nav dem skulle ha civilingenjörsexamen. Det är nog\r\nen överdrift. Låt oss vara ense om att många, eller\r\nkanske de flesta, är väl kvalificerade och gör ett\r\nmycket gott arbete, men det förekommer -- det\r\nvittnar motionerna om och det visar den praktiska\r\nerfarenheten -- ändå som utger sig för att vara\r\nfastighetsvärderingsmän men inte handlar på ett\r\nsätt som man egentligen kan kräva av den gruppen.</pre><pre>När vi nu vill ha dessa regler kan vi anknyta till\r\nvarför det blev en lagreglering av\r\nfastighetsmäklarna. Före denna lagreglering skötte\r\nsig de flesta fastighetsmäklare bra, men det fanns\r\nett samhällsintresse och ett konsumentintresse av\r\natt det blev en lagstiftning. På samma sätt tror vi\r\nreservanter att det finns ett starkt samhällsintresse\r\nav att få de här frågorna om värderingsmännen mer\r\nbelysta, så att vi också förhoppningsvis kan få\r\nspeciella kompetenskrav för dem.</pre><pre>Överläggningen var härmed avslutad.</pre><pre>(Beslut skulle fattas den 15 maj.)</pre><pre>13 § Ändringar i namnlagen m.m.</pre><pre>Föredrogs</pre><pre>lagutskottets betänkande</pre><pre>1990/91:LU28 Ändringar i namnlagen m.m.</pre><pre>Anf. 65 ELISABETH PERSSON (v):</pre><pre>Herr talman! Också förra året behandlade\r\nlagutskottet och riksdagen ett förslag om ändring av\r\nnamnlagen. Då var det Birger Hagård från\r\nmoderata samlingspartiet som i en brett upplagd\r\nmotion pekade på en del olägenheter med den\r\nnuvarande namnlagen.</pre><pre>I år har vi tagit ställning till två motioner, en från\r\ncenterpartiet och min från vänsterpartiet, om det\r\nhär.</pre><pre>Jag tänkte bara peka på ett exempel som gör att den\r\nnuvarande namnlagen från 1982 inte upplevs som\r\nden liberala lagstiftning som det faktiskt var tänkt\r\natt den skulle vara från början. Jag vill peka på\r\nproblemen med de s.k. mellannamnen. För den\r\nsom kanske inte vet det kan jag berätta att\r\nmellannamnen är ett icke efternamn eller\r\nsläktnamn som man av olika skäl kan få anta. Det\r\nplaceras mellan de vanliga förnamnen och\r\nsläktnamnet. Det har blivit ganska vanligt att göra\r\ndetta. Många kvinnor vill kanske visa\r\nnamntillhörigheten med barn i tidigare äktenskap,\r\nmed sitt ursprungliga familjenamn och sin släkt och\r\nkanske med en makes släkt och namn. De väljer\r\ndärför att till sitt efternamn, som vi vanligen kallar\r\ndet, lägga ett mellannamn.</pre><pre>Också tidigare fanns den här möjligheten, men då\r\nkallades det för tilläggsnamn och placerades efter\r\nefternamnet. Jag vill påstå att den här placeringen\r\nmellan förnamn och efternamn ställer till med\r\notroliga problem och förvirringar. Det här är en\r\nnymodighet som det borde ändras på, eftersom den\r\nhar visat sig ge många problem vid användandet.</pre><pre>Ett målande och beskrivande exempel på detta kan\r\nman se om man läser förra numret av Mitt i\r\nStrömmen. En delegation av tjänstemän från\r\nriksdagen hade varit nere i Bryssel för att göra ett\r\nstudiebesök. Deras pass skrevs av mycket noga för\r\natt de skulle få namnbrickor. När avskrivningen var\r\nfärdig upptäckte de till sin förfäran att i stort sett\r\ningen hette vad de egentligen hette. De hade dels\r\nråkat ut för att man automatiskt utgick från att det\r\nförsta namnet -- om någon hade fler -- var\r\ntilltalsnamn, dels hade det beryktade\r\nmellannamnet fått gälla för efternamn. Man hade\r\nnämligen nere i Bryssel, precis som man gör här,\r\nautomatiskt utgått från att det som ser ut som\r\nefternamnet och kommer först också är\r\nsläktnamnet.</pre><pre>Jag menar att det är där problemet och\r\nknutpunkten ligger. Mellannamnen behandlas\r\nnästan alltid som vore de efternamn eller\r\nsläktnamn. Det kan man se otaliga exempel på. Det\r\nkan gälla plastkort -- något som vi alla är överösta\r\nav -- det kan gälla register, och det kan bli problem\r\nnär man skall få sitt namn infört i telefonkatalogen.\r\nJag nöjer mig med att hänvisa till min motion, där\r\njag har beskrivit problemen, i stället för att\r\nytterligare uppehålla mig vid dem här från\r\ntalarstolen.</pre><pre>Detta är alltså problemet. Det strider egentligen\r\nmot vår intuitiva uppfattning, att av de namn som\r\nkommer efter förnamnet är det naturligtvis det\r\nförsta som är det viktigaste och som borde vara\r\nefternamnet. Det strider också mot vanor och\r\npraxis på andra håll i världen. Jag anser alltså att\r\ndet är dags att se över namnlagen på den här och\r\nnågra andra punkter, och jag vill med detta yrka\r\nbifall till reservationen till lagutskottets betänkande\r\n28.</pre><pre>Anf. 66 LENNART ANDERSSON (s):</pre><pre>Herr talman! Begreppet mellannamn uttrycker\r\nprecis vad det är fråga om, nämligen ett namn som\r\nplaceras mellan förnamnet och efternamnet. Ett\r\nmellannamn är underordnat efternamnet.</pre><pre>Elisabeth Persson anser att det nuvarande systemet\r\ninnebär risker för missförstånd dels vid\r\nutformningen av en rad register, dels i dagligt tal.\r\nNär det gäller utformningen av olika register anser\r\njag att registren måste anpassas efter människors\r\nnamn. Det är människan som är det högsta, och\r\nregistren är hjälpmedel. Det är alldeles klart att det\r\nfinns tekniska lösningar för att i ett register kunna\r\nta in hela namnet, dvs. såväl mellannamn som\r\nefternamn. Kontokort och andra plastkort kan\r\nockså utformas så att det fullständiga namnet\r\nanges. De som hävdar att namnlagen måste ändras\r\nmed hänsyn till olika registers utformning kan inte\r\nmena allvar. Namnlagen är av högre status än\r\nprincipen för hur ett register skall utformas.</pre><pre>Utskottets majoritet kan vidare inte dela\r\nuppfattningen att det nuvarande systemet med\r\nmellannamn och efternamn inger en allmän\r\nosäkerhet om vilket som är efternamn. Dessutom\r\nskulle enligt vår uppfattning den i motionen\r\nföreslagna ändringen, dvs. att mellannamnet skulle\r\nkallas tilläggsnamn och placeras efter efternamnet,\r\ninte innebära någon lösning av det eventuella\r\nproblem som kan finnas. Detta förslag skulle i\r\nstället troligen skapa en ännu större osäkerhet hos\r\nfolk i allmänhet, eftersom det är en helt ny princip\r\nsom bryter mot den tradition som sedan lång tid\r\nfinns i det svenska namnbruket.</pre><pre>Herr talman! Jag ber att få yrka bifall till utskottets\r\nhemställan och avslag på reservationen.</pre><pre>Anf. 67 ELISABETH PERSSON (v):</pre><pre>Herr talman! Vi kan träta om huruvida detta är ett\r\nproblem eller ej, men vi rör oss ju båda med\r\nförmodanden. Jag vill bara hävda att jag faktiskt\r\ntror att en majoritet av den svenska befolkningen\r\nuppfattar det som ser ut som ett efternamn och som\r\nkommer först just som ett efternamn.</pre><pre>Det låter bra att man skulle ändra kontokort eller\r\nandra register efter människan, men jag kan inte se\r\nannat än att man då får göra det genom att efter\r\nmellannamnet ha en liten parantes där man skriver\r\nexempelvis ''mellannamn, obs ej efternamn'',\r\neftersom detta namn uppfattas som efternamnet.</pre><pre>Jag får emellertid finna mig i att utskottets\r\nmajoritet inte har låtit sig övertygas. Men jag\r\nförmodar att den här frågan också framöver\r\nkommer upp i riksdagen. Namnlagen kan ju inte\r\nvara så helig att den inte går att ändra om det är på\r\ndet sättet att många människor upplever detta som\r\nen olägenhet. Jag ser fram emot att kanske under\r\nkommande år få diskutera frågan.</pre><pre>Överläggningen var härmed avslutad.</pre><pre>(Beslut skulle fattas den 15 maj.)</pre><pre></pre><pre>14 § Det allmännas skadeståndsansvar</pre><pre>Föredrogs</pre><pre>lagutskottets betänkande</pre><pre>1990/91:LU27 Det allmännas skadeståndsansvar.</pre><pre>Anf. 68 ALLAN EKSTRÖM (m):</pre><pre>Herr talman! Antag att det allmänna begår fel eller\r\npå annat sätt handlar oriktigt och därigenom\r\ntillfogar en enskild person ekonomisk skada som\r\nkan vara mer eller mindre kännbar. Vem skall\r\nslutligt stå för skadan -- den som oförskyllt drabbats\r\neller det allmänna, dvs. alla vi medborgare\r\nsolidariskt? Om svaret inte kan ges i en enda\r\nformel, vilken bör då den allmänna inställningen\r\nvara till denna för rättsstaten centrala fråga? Bör\r\nsjälva utgångspunkten vara hänsynen till det\r\nomgivande kollektivets krav på överhöghet eller\r\nomsorgen om den enskildes integritet?</pre><pre>Mina frågor kan formuleras även på ett annat sätt,\r\nnämligen hur långt det allmännas intresse helt\r\nallmänt bör sträcka sig över den enskilde.\r\nSjälvfallet måste det finnas samhälleliga ramar som\r\nkollektivet måste säkra -- vid behov med\r\ntvångsmakt. Men det är vid utstakningen av\r\ngränsen, punkt för punkt, mellan områdena för den\r\nenskildes anspråk på självbestämmande och det\r\nomgivande kollektivets krav på överhöghet som\r\ndjupa, inte alltid helt medvetna attitydskillnader\r\nslår igenom. Denna beskrivning har jag hämtat från\r\nprofessor Stig Strömholms bok Rött och blått.</pre><pre>Med en kanske alltför grov förenkling skulle man,\r\nfortsätter Strömholm, kanske kunna säga att den\r\nena sidan -- den socialistiska -- lägger bevisbördan\r\nför riktigheten i den enskildes anspråk på denne\r\nsjälv; det är hans sak att övertygande styrka att\r\nfrågan är sådan att alla andra bör avstå från att\r\nbestämma över honom. Den andra sidan -- den\r\nborgerliga, för att något namn ha -- ålägger\r\ndäremot det allmännas företrädare att bevisa att en\r\nfråga verkligen i så hög grad angår alla, eller i varje\r\nfall en stor grupp, att det är motiverat att\r\nspörsmålet undandras den enskildes suveräna\r\ndisposition och underkastas kollektivets beslut.</pre><pre>Dagens rättsläge kan i stort karakteriseras som ''det\r\nkollektiva intressets övervikt'', för att citera Gustaf\r\nPetrén i den av Rättsfonden för något år sedan\r\nutgivna skriften Domstolarna och\r\nrättsutvecklingen. Det är lätt att åskådliggöra\r\ndenna tes från hela det stora mänskliga område som\r\nkan sammanfattas i betänkandets rubrik Det\r\nallmännas skadeståndsansvar. Det allmänna slipper\r\nmed andra ord att i stor utsträckning göra rätt för\r\nsig eller sålunda att kompensera den uppkomna\r\nskadan i motsvarande mån.</pre><pre>Vi borgerliga i lagutskottet har också tålmodigt\r\nunder en följd av år genom egna motioner och\r\nanföranden i kammaren och med hänvisningar till\r\nolika timade händelser med pedantisk noggrannhet\r\nslagits för att öka den enskildes rättsskydd; min\r\nförsta motion i ämnet har sålunda sex år på nacken.\r\nEn sådan händelse som vi ansett särskilt\r\nupprörande har varit den behandling som Halvar\r\nAlvgard utsatts för. Han har på sitt sätt blivit en\r\nsymbol för de enskilda som kommit i kläm till följd\r\nav rådande rättsläge. Min partikamrat Knut\r\nWachtmeister kommer att uppmärksamma fallet\r\nAlvgard i ett eget anförande, detta med anledning\r\nav en färsk motion från honom i ämnet. Våra\r\nansträngningar och våra omsorger om den enskilde\r\nhar emellertid varit förgäves. Socialdemokraterna\r\nhar konsekvent sagt nej till nästan varje förbättring\r\nav den enskildes ställning. De har funnit\r\nförhållandena tillfredsställande. År efter år har\r\nvåra förslag sålunda röstats ned i kammaren.</pre><pre>Till sist fann socialdemokraterna läget emellertid\r\nför något år sedan vara så besvärande att de gjorde\r\nbetydande eftergifter åt oss borgerliga. De närmare\r\nomständigheterna har jag beskrivit tidigare från\r\ndenna talarstol. Eftergifterna bestod dels i en\r\nproposition om avskaffande av de s.k.\r\nbegränsningsreglerna i 3 kap. 3--5 §§\r\nskadeståndslagen, dels också i tillsättande av en\r\nstor parlamentarisk utredning med syfte att överse\r\ngällande, invecklade rättssystem.</pre><pre>Så långt är allt gott och väl: Gutta cavat lapidem. . .\r\nDroppen urholkar stenen, icke genom sin tyngd\r\nutan genom att falla ofta.</pre><pre>Utredningen har nu varit i full verksamhet i drygt\r\nett år. Många av de juridiska spörsmålen är\r\nutomordentligt invecklade. Utredningens\r\nbetänkande, när det ser dagens ljus, kommer att bli\r\nen förnämlig rättskälla. Direktiven till\r\nutredningen -- i vilken dagens debattörer från\r\nlagutsktotet med något undantag när har säte -- är\r\nemellertid alltför snäva och hindrar därmed\r\nformellt den förutsättningslösa och allsidiga\r\nprövning som vi borgerliga pläderat för. I\r\nreservation 1 till betänkandet utvecklar vi våra\r\nståndpunkter närmare.</pre><pre>Herr talman! Med hänvisning till det anförda och\r\ntill anföranden av mina borgerliga bröder yrkar jag\r\nbifall till de båda reservationerna till betänkandet.</pre><pre>Anf. 69 BENGT HARDING OLSON (fp):</pre><pre>Herr talman! Detta ärende handlar om det\r\nallmännas skadeståndsansvar. Det betyder på\r\nvanlig svenska: myndigheternas ansvar för felaktig\r\nmyndighetsutövning eller -- som jag egentligen\r\nskulle vilja formulera det för att ta det från rätt håll,\r\ndvs. de drabbades håll -- de drabbade\r\nmyndighetsoffrens rätt till skadestånd. Det är vad\r\närendet skall handla om.</pre><pre>Myndighetsoffrens extremt dåliga rättsskydd har\r\nblivit blixtbelyst genom den s.k. Alvgardhistorien.\r\nDet var ju bilhandlaren i Vimmerby som efter en\r\nfelaktig myndighetsutövning drabbades av en\r\nmiljonförlust och av staten ''generöst'' erbjöds\r\n5 000 kr.</pre><pre>I riksdagen har under många år drivits en envis\r\nkamp på det sätt som min företrädare i talarstolen,\r\nAllan Ekström, sade mot en socialistisk majoritet\r\nför att förbättra rättsläget. Det har varit en lång och\r\nknagglig väg, och på den vägen finns tre milstolpar.</pre><pre>Den första milstolpen nåddes år 1989. Det var då\r\nsom riksdagen, efter flera tidigare resultatlösa\r\nförsök motionsvägen, äntligen beslöt starta en\r\nutredning för att göra en översyn av den\r\norättfärdiga skadeståndslagen. Detta\r\nutredningsarbete pågår, vilket Allan Ekström\r\nockså nämnde.</pre><pre>Herr talman! Den andra milstolpen gäller dagens\r\nunika beslut. Det är faktiskt unikt att riksdagen\r\ningriper för att i ett enskilt fall hjälpa ett hårt\r\ndrabbat myndighetsoffer. Alla vet att jag talar om\r\nHalvar Alvgard. Det är ett myndighetsoffer som\r\nregeringen och justitiekanslern på ett uppenbart\r\nsätt har nonchalerat i snart tio år.</pre><pre>Under denna vår har det väckts flera motioner i\r\närendet, och de har tillstyrkts även av den\r\nsocialdemokratiska gruppen under ledning av\r\nLennart Andersson i lagutskottet. Jag tycker att jag\r\nutan problem kan kosta på mig att ge en eloge till\r\nLennart Andersson för att vi har kommit så långt.</pre><pre>Resultatet blev ett tillkännagivande från\r\nlagutskottet till regeringen om gottgörelse till\r\nHalvar Alvgard. Det betyder på vanlig folklig\r\nsvenska att riksdagen har givit regeringen en rejäl\r\nknäpp på näsan, och det var välförtjänt. Det blev\r\nen stor seger för riksdagen. Det var riksdagen som\r\nytterst tog ansvaret för myndighetsoffer i detta\r\nland, som ytterst ställde upp på att Sverige skall\r\nvara ett rättssamhälle. Jag är stolt över att jag är\r\nmed i det organ som värnar om rättssamhället på ett\r\nsådant sätt.</pre><pre>Nu hoppas jag att det inte skall behövas fler\r\ningripanden från riksdagen. Men jag nödgas säga\r\natt risken ändå finns. Socialdemokraterna har\r\nnämligen lämnat två bakdörrar olåsta. Regeringen\r\nkan, mot riksdagens beslut, antingen besluta att\r\nersättning inte skall utgå eller att\r\nersättningsbeloppet, om det skall utgå, kan sättas\r\nhur lågt som helst, ja, t.o.m. oskäligt lågt. Allt\r\ndetta är möjligt utan att man kommer i konflikt\r\nmed riksdagsbeslutet.</pre><pre>Detta beslut från majoriteten har vänsterpartiet\r\nställt upp på, och det är ägnat att förvåna. Det sker\r\nnu genom Elisabeth Persson, men det hade säkert\r\ninte skett om Lars Werner och Bo Hammar hade\r\nfått råda.</pre><pre>Minoriteten har nu försökt att på alla sätt täppa till\r\nluckorna. Bl.a. har man gjort det genom att i en\r\nreservation fogad till betänkandet föreskriva att\r\ngottgörelse skall utges, att beloppet skall vara\r\nskäligt och att regeringen skall återkomma till\r\nriksdagen, så att riksdagen får kontroll över hur\r\närendet handläggs i fortsättningen. Slutresultatet\r\nav majoritetens inställning är tyvärr osäkert. Vi i\r\nminoriteten får hoppas på det bästa för Halvar\r\nAlvgards och för rättssamhällets skull. I varje fall\r\nmåste regeringens beslut, oavsett dess innehåll,\r\nkomma snarast. Det har lagutskottet beslutat\r\nenhälligt. Jag är medveten om att detta är ett oklart\r\nbegrepp, men det är min och många andras\r\nbestämda uppfattning att detta beslut rimligen\r\nmåste komma före den 15 september 1991.</pre><pre>Herr talman! Den tredje milstolpen gäller den nya\r\nskadeståndslagen. Det pågår, som jag nämnde, en\r\nutredning i positiv anda. Om det blir en stor\r\nförbättring för myndighetsoffren -- och det hoppas\r\njag verkligen -- då, men först då har man nått den\r\ntredje milstolpen. Låt oss alltså hoppas på ett\r\nsådant positivt riksdagsbeslut. Men det kan nog\r\ninte komma förrän tidigast under 1994.</pre><pre>Under denna långa väntetid lever vi med en\r\notillfredsställande skadeståndslag. Därför behövs\r\nprovisoriska regler. Någon form av säkerhetsventil\r\nborde införas i lagen för att undvika att vi hamnar i\r\nnya skandalomskrivna Halvar Alvgardfall. Jag\r\ntycker i all enkelhet att det här är ett självklart krav.</pre><pre>Socialdemokraterna avstyrker dock detta krav.\r\nVänsterpartiet är även i den här delen vågmästare.\r\nElisabeth Persson lierar sig med\r\nsocialdemokraterna. Jag tror inte att vare sig Lars\r\nWerner eller Bo Hammar skulle ha svikit\r\nmyndighetsoffren under alla år fram till 1994. Men\r\nfrågan avgörs slutligen genom votering i denna\r\nkammare nästa vecka. Då får vi hoppas att\r\nresultatet utfaller till myndighetsoffrens fördel.</pre><pre>Herr talman! Låt mig avslutningsvis säga att\r\nföljetongen om myndighetsoffrens rätt till\r\nskadestånd går vidare. Alla hoppas på ett lyckligt\r\nslut. Det vore en seger för Halvar Alvgard och alla\r\nandra myndighetsoffer samt en seger för svenskt\r\nrättssamhälle.</pre><pre>Herr talman! Mot denna bakgrund yrkar jag bifall\r\ntill de motioner som folkpartiet står bakom.</pre><pre>Anf. 70 MARTIN OLSSON (c):</pre><pre>Herr talman! De båda föregående talarna har\r\nuppehållit sig vid frågan om det allmännas\r\nskadeståndsansvar, vilket också är det ärende som\r\nvi just nu behandlar. Jag skall kortfattat beröra de\r\nolika frågorna i ärendet. Dessa har behandlats\r\nupprepade gånger här i kammaren efter motioner\r\noch reservationer från de tre borgerliga partierna.</pre><pre>Centern ser det som en naturlig utgångspunkt att\r\nden som drabbas av skador och förluster skall ha\r\nsamma rätt till ersättning när den skadevållande är\r\nsamhället som när enskild näringsverksamhet eller\r\nmotsvarande är vållande och skadeståndsskyldig.\r\nVi ser det som en viktig rättsgrundsats att alla\r\nbehandlas lika inför lagen. Då måste reglerna vara\r\nsådana att den enskilde har rätt till fullgott\r\nskadestånd oberoende av vem eller vilka som har\r\nföranlett skadorna och förlusterna. Denna viktiga\r\nutgångspunkt har vi haft som vår.</pre><pre>Eftersom möjligheterna att få skadestånd av\r\nsamhället, både när det gäller myndighetsutövning\r\noch affärsmässig verksamhet, är begränsade enligt\r\nspeciella regler, har vi krävt en översyn i syfte att nå\r\nde resultat och strävanden som jag har nämnt.</pre><pre>Våra krav har avvisats under en följd av år. Den\r\nsocialdemokratiska majoriteten har alltid legat\r\nsteget efter oss. Nu har dock en utredning om det\r\nallmännas skadeståndsansvar arbetat ett år. En\r\nutredningsman har sett över de regler som gällt\r\nbeträffande statens skadeståndsansvar vid\r\naffärsmässig verksamhet.</pre><pre>Dessa frågor har fått ökad aktualitet, delvis för att\r\nvi har drivit dem här i riksdagen men framför allt till\r\nföljd av de uppmärksammade fall som har inträffat.\r\nBåde Allan Ekström och Bengt Harding Olson har\r\npåmint om fallet med Halvar Alvgard, en person\r\nsom har blivit en symbol och ett exempel på hur en\r\nenskild person kan drabbas av myndigheternas\r\nåtgärder och, som i detta fall, inte få någon\r\nersättning.</pre><pre>Jag är glad över att ett enigt utskott nu vill att\r\nriksdagen skall ge regeringen till känna att\r\nersättning bör utgå. Tyvärr har vi inte kunnat enas\r\nom motiveringen i den skrivning som skall\r\növerlämnas till regeringen. Däremot har vi enats\r\nom hemställan om ett tillkännagivande till\r\nregeringen. Det är ett framsteg, och det är min\r\nförhoppning att regeringen skyndsamt skall\r\nhandlägga den här frågan på ett för den drabbade\r\ntillfredsställande sätt.</pre><pre>I fråga om utredningen om det allmännas\r\nskadeståndsansvar anser vi att direktiven inte är\r\ntillräckligt omfattande och att utredningen inte blir\r\ntillräckligt förutsättningslös. Bl.a. skall\r\nutredningen inte ta upp frågan om statens\r\nskadeståndsansvar i affärsmässig verksamhet.\r\nEftersom vi anser att de frågorna dels är viktiga att\r\nlösa, dels nära sammanhänger med det allmännas\r\nskadeståndsansvar i stort, föreslår vi som framgår\r\nav reservationen att utredningen skall få\r\ntilläggsdirektiv, bl.a. i fråga om det spörsmålet.</pre><pre>Herr talman! Med hänvisning till vad som anförts\r\nav de båda föregående talarna yrkar jag i likhet\r\nmed dessa bifall till reservation nr 1.</pre><pre></pre><pre>Anf. 71 ELISABET FRANZÉN (mp):</pre><pre>Herr talman! Reservation 1, som handlar om det\r\nallmännas skadeståndsansvar och tilläggsdirektiv\r\ntill den sittande kommittén, har motiverats av\r\ntidigare talare. Jag anser att det är onödigt att\r\nupprepa vad som redan har sagts, och jag nöjer mig\r\ni det avseendet med att framhålla att miljöpartiet\r\nstår bakom den reservationen.</pre><pre>När det gäller ersättningen till Halvar Alvgard är\r\njag uppriktigt glad över att det till slut verkar bli så\r\natt han får ersättning för den skada han lidit på\r\ngrund av myndigheternas ingripande i samband\r\nmed misstanken om skattebrott, en misstanke som\r\nhan senare har friats från. Miljöpartister står\r\nbakom en av de elva motioner som väckts i år med\r\nanledning av hans fall.</pre><pre>Jag beklagar bara att det inte gick att få ett enigt\r\nutskott bakom skrivningen.</pre><pre>Reservation nr 2 av de borgerliga\r\nutskottsledamöterna är identisk med utskottets\r\nskrivning sånär som på att ett ord är tillagt och sex\r\nord är strukna ur utskottets skrivning. I\r\nreservationen sägs att det kan vara rimligt att\r\n''skälig ekonomisk gottgörelse'' utgår, medan det i\r\nutskottets skrivning bara talas om ''ekonomisk\r\ngottgörelse''. Givetvis anser vi i miljöpartiet att\r\ngottgörelsen skall vara skälig, och vi hoppas att\r\ndetta blir regeringens beslut. Om så inte blir fallet,\r\nfår vi återkomma i saken.</pre><pre>Anledningen till att vi inte ställt oss bakom\r\nreservation 2 är de sex ord i utskottets skrivning\r\nsom har strukits i reservationen, det som Bengt\r\nHarding Olson kallade för bakdörrar. Detta har lett\r\ntill en motsägelse som vi inte kan acceptera.</pre><pre>Det heter i utskottets betänkande: ''Det ligger\r\nockså i sakens natur att riksdagen inte -- med för\r\nregeringen bindande verkan -- kan uttala sig i frågor\r\nom huruvida ersättning ex gratia skall utbetalas i\r\nenskilda fall. Även sådana spörsmål får överlåtas\r\npå regeringen att avgöra. Riksdagen är dock\r\noförhindrad att -- på eget initiativ eller efter\r\nframställning från regeringen -- anvisa medel för\r\nutbetalning av ex gratia-ersättning.''</pre><pre>I följande avsnitt skriver utskottsmajoriteten att\r\n''det måste ankomma på regeringen att bedöma\r\nhuruvida och med vilket belopp ersättning bör\r\nutges.'' De borgerliga reservanterna skriver att ''det\r\nmåste ankomma på regeringen att bedöma med\r\nvilket belopp ersättning bör utges'' -- de har alltså\r\nstrukit orden ''huruvida och''. Reservanterna vill\r\ndessutom ge regeringen order om att återkomma\r\ntill riksdagen genom att stryka orden ''om så är\r\nerforderligt''.</pre><pre>Vi anser att regeringen måste ha kvar den här\r\nrätten, och vi kan inte ta bort den. På grund av\r\nbristen på logik ställer vi oss inte bakom\r\nreservationen. Jag vill dock poängtera att jag\r\nhoppas och utgår ifrån att ersättningen blir skälig.</pre><pre>Anf. 72 STIG GUSTAFSSON (s):</pre><pre>Herr talman! Jag vill börja med att yrka bifall till\r\nhemställan i lagutskottets betänkande 27 och avslag\r\npå de reservationer som fogats till betänkandet.</pre><pre>De motioner om det allmännas skadeståndsansvar\r\nsom behandlas i detta betänkande är gamla bekanta\r\nför utskottet och kammaren. De rör\r\nskadeståndsansvar för fel som begås vid\r\nmyndighetsutövning och frågan om villkoren för\r\nstatens affärsdrivande verksamhet. Vidare\r\nbehandlas även frågan om ersättning till\r\nbilhandlaren Halvar Alvgard och slutligen\r\nbehandlas ett par motioner som rör ansvaret för\r\nskador som orsakas av polisens tjänstehundar vid\r\nmyndighetsutövning.</pre><pre>Skadeståndslagen, som är den lagstiftning som är\r\ntillämplig i dessa sammanhang, är för närvarande\r\nföremål för en översyn, vilket redan har framhållits\r\nfrån talarstolen. Enligt direktiven till den statliga\r\nutredning som gör översynen skall en\r\nförutsättningslös och allsidig analys göras av i\r\nvilken utsträckning det allmänna bör svara för\r\nskador som uppkommer för enskilda i samband\r\nmed myndighetsutövning. Jag skall här inte gå in på\r\ndirektiven utan bara säga att direktiven är vida och\r\natt de problem som tagits upp i motionerna faller\r\nunder det område som utredningen har att arbeta\r\nmed. Det sägs även i direktiven att utredningen är\r\noförhindrad att ta upp andra frågor om det\r\nallmännas skadeståndsansvar än sådana som\r\nuttryckligen har nämnts i direktiven.</pre><pre>Som jag redan sagt har motioner om det allmännas\r\nskadeståndsansvar med samma inriktning som vi nu\r\nbehandlar avgjorts av riksdagen vid ett flertal\r\ntillfällen och avslagits, senast våren 1990.</pre><pre>Eftersom de aktuella motionerna har samma\r\ninriktning som de tidigare som har avslagits kan jag\r\ninte finna att riksdagen nu skulle ändra sin\r\ninställning. Det finns med andra ord ingen\r\nanledning att ompröva direktiven för\r\nutredningsarbetet. Direktiven är ju så utformade\r\natt de inte hindrar kommittén från att också ta upp\r\nde synpunkter som framförs i motionerna om\r\nkommittén så önskar. Därför bör riksdagen inte\r\ngöra något nytt tillkännagivande om\r\nutredningsarbetets bedrivande.</pre><pre>En förbättring av enskildas möjligheter att få\r\nersättning för sina skador bör åstadkommas inom\r\nramen för nuvarande ansvarighetsregler när det\r\ngäller frågan om statens skadeståndsansvar i\r\naffärsmässig verksamhet. En särskild utredare har\r\nockså haft i uppdrag att se över formerna för\r\npostens och televerkets rättsförhållanden gentemot\r\nsina kunder och i detta sammanhang föreslagit bl.a.\r\natt privaträttsliga avtalsvillkor bör användas i\r\npostens och televerkets affärsverksamhet medan\r\nföreskrifter bör användas när affärsverken utför\r\nuppgifter som innefattar myndighetsutövning.\r\nFörslagen innebär att avtalslagens bestämmelser\r\noch det civilrättsliga regelsystemet i övrigt skall\r\ngälla för de avtal som posten och televerket sluter\r\nmed sina kunder. Förslagen innebär också att den\r\nnäringsrättsliga lagstiftningen blir tillämplig på\r\nkundvillkoren.</pre><pre>Herr talman! Enligt min och utskottsmajoritetens\r\nbedömning tillgodoser förslagen i betänkandet om\r\npostens och televerkets kundvillkor de synpunkter\r\nsom framförs i motionerna om villkoren för statens\r\naffärsdrivande verksamhet. Utredarens förslag\r\növervägs för närvarande i regeringskansliet, och\r\nmed hänsyn härtill avstyrker också utskottet bifall\r\ntill motionerna.</pre><pre>När det sedan gäller frågan om ersättning till\r\nHalvar Alvgard kan jag beträffande bakgrunden\r\nfatta mig ganska kort och beträffande de faktiska\r\nomständigheterna hänvisa till utskottsbetänkandet.</pre><pre>Det bör emellertid noteras att Alvgards bilbolag\r\nsom startade 1945 och som var agent för bilmärket\r\nPeugeot i Vimmerbytrakten hade upphört med\r\ndenna agentur redan 1979 -- drygt två år innan\r\nAlvgard anhölls. Vid tidpunkten för anhållandet\r\nsålde Alvgard enbart begagnade bilar och hade\r\nbara en anställd. Alvgard har även omvittnat att\r\nhan vid denna tidpunkt hade stora ekonomiska\r\nproblem med olika lånetransaktioner för att hålla\r\nbolaget flytande, dvs. Alvgards rörelse hade mer\r\neller mindre redan upphört.</pre><pre>Man kan i fem punkter sammanfatta de\r\nomständigheter som gjorde att misstankarna mot\r\nAlvgard ansågs befogade.</pre><pre>För det första tydde vid skatterevisionen en s.k.\r\npåläggskalkyl avseende verkstadsdelen av Alvgards\r\nrörelse på att inkomster på cirka en miljon kronor\r\nhade lämnats oredovisade, drygt 450 000 kr. för\r\ninkomståret 1977--1978 och drygt 560 000 kr. för\r\n1978--1979. Sedan vissa differenser fått naturliga\r\nförklaringar justerades beloppen till 105 000 kr.\r\nresp. 455 000 kr.</pre><pre>För det andra hade Alvgard i sak inga väsentliga\r\ninvändningar mot skatterevisorernas kalkyl utan\r\nhänvisade till relativt vaga misstankar om att en\r\nkamrer förskingrat pengar, att anställda stulit\r\nreservdelar och att revisorn ''friserat'' boksluten.\r\nRedan vid den första kontaken med\r\nskatterevisorerna uppgav Alvgard att det\r\nförsvunnit pengar ur bolaget och att han misstänkte\r\nen tidigare anställd för förskingring. Han ville dock\r\ninte göra polisanmälan.</pre><pre>För det tredje var Alvgard enligt skatterevisorerna\r\ninte samarbetsvillig. Ibland hade han ursäkter som\r\nde bedömde som undanflykter. Vid ett tillfälle\r\nlovade han att lämna över reskontrakort senast viss\r\ndag men gjorde det inte. Som förklaring angav han\r\natt han hade haft influensa. När skatterevisorerna\r\nerbjöd sig att komma och hämta materialet sade sig\r\nAlvgard vara för sjuk för att orka lämna över\r\nhandlingarna.</pre><pre>För det fjärde uppdagades det att en anställd hade\r\nupprättat skenkontrakt avseende försäljning av\r\nbilar. Kontrakten hade använts för diskontering i\r\nbank. Alvgard förnekade delaktighet i detta. Såvitt\r\nframgår av tillgängliga handlingar blev det inte\r\nklarlagt om Alvgard haft någon del i upprättandet\r\nskenkontrakten.</pre><pre>För det femte fanns det betydande formella brister\r\ni räkenskaperna.</pre><pre>När man nu går in i en diskussion om\r\nskadeståndsersättning anser jag att det är\r\nnödvändigt att ha med också dessa fakta i\r\nbedömningen.</pre><pre>I några motioner har nu frågan väckts att riksdagen\r\nskulle besluta att efterskänka statens krav mot\r\nHalvar Alvgard. Det sägs i en motion t.ex. att ex\r\ngratia-ersättning bör beviljas honom, eftersom\r\nhans fall är unikt.</pre><pre>Här bör dock framhållas att riksdagen inte är ett\r\nförvaltande eller rättskipande organ. Riksdagen\r\ndisponerar heller inte över statens penningmedel\r\noch andra tillgångar, utan dessa står till regeringens\r\ndisposition. Därför ankommer det inte på\r\nriksdagen att avgöra huruvida i det enskilda fallet\r\nen fordran från statens sida på t.ex.\r\nrättegångskostnader skall efterges. Inte heller kan\r\nriksdagen med för regeringen bindande verkan\r\nuttala sig i frågor om huruvida ersättning ex gratia\r\nskall utbetalas i enskilda fall. Även sådana frågor\r\nligger på regeringen att avgöra. Däremot kan\r\nriksdagen antingen på eget initiativ eller efter\r\nframställning från regeringen anvisa medel för\r\nutbetalning av ex gratia-ersättning.</pre><pre>Mot denna bakgrund är det självklart att utskottet\r\nställer sig i princip avvisande till att frågor om\r\nersättning ex gratia skall tas upp till närmare\r\növervägande i riksdagen. I så fall behöver särskilda\r\nmedel anslås för ändamålet. När det gäller fallet\r\nHalvar Alvgard anser dock utskottet att ett\r\nundantag kan vara motiverat, och jag citerar ur\r\nutskottets betänkande:</pre><pre>''Vad som förekommit i saken leder utskottet till\r\nden uppfattningen att det kan vara rimligt att\r\nekonomisk gottgörelse utgår utöver den ersättning\r\nsom Halvar Alvgard kan vara berättigad till enligt\r\nlagen om ersättning vid frihetsinskränkning.\r\nUtskottet har emellertid inte underlag för att kunna\r\ngöra några ytterligare uttalanden i\r\nersättningsfrågan utan det måste ankomma på\r\nregeringen att bedöma huruvida och med vilket\r\nbelopp ersättning bör utges. Regeringen bör\r\nsnarast ta upp spörsmålet till prövning och -- om så\r\när erforderligt -- återkomma till riksdagen med\r\nförslag till medelsanvisning.''</pre><pre>När det gäller frågan om Halvar Alvgards och hans\r\nbolags rättegångskostnader föreligger ännu inte\r\nnågot lagakraftvunnet avgörande. Detta betyder\r\natt regeringen i avvaktan på ett sådant avgörande\r\nfår anses vara förhindrad att nu ta upp frågan om\r\neftergift av statens fordran på ersättning för\r\nrättegångskostnaderna. Men även här har utskottet\r\ngjort uttalandet att om det slutgiltigt blir fastslaget\r\natt staten har rätt till ersättning av Halvar Alvgard\r\noch bilbolaget, bör regeringen ändå ta upp frågan\r\nom eftergift i detta fall till prövning.</pre><pre>Herr talman! Låt mig i detta sammanhang\r\nkonstatera att utskottet inte gärna kan göra några\r\nmera långtgående uttalanden utan att komma i\r\nkonflikt med regeringsformen eller andra\r\nrättsregler. Det är alltså inte fråga om -- vilket\r\nBengt Harding Olson påstår -- några\r\nsocialdemokratiska påfund av bakdörrar. Det är\r\nfråga om respekt för grundlagar.</pre><pre>Låt mig till sist beträffande fallet Halvar Alvgard\r\nbara säga följande. Jag tycker, herr talman, att vi\r\nnu, när vi har blivit i eniga om att riksdagen bör\r\ngöra ett tillkännagivande till regeringen, hellre bör\r\nbetona den enigheten än att här i kammaren göra\r\nen stor affär av den eventuella skillnad i uppfattning\r\nsom framgår av reservationen. Jag tror faktiskt att\r\nsaken tjänar på det.</pre><pre>När det slutligen gäller motionerna om strikt ansvar\r\nför skada orsakad av polishund, skall enligt lagen\r\nom tillsyn över hundar och katter dessa djur hållas\r\nunder sådan tillsyn som behövs för att förebygga att\r\nde orsakar skador eller avsevärda olägenheter.\r\nSkada som orsakas av t.ex. hund skall ersättas av\r\ndess ägare även om han inte är vållande till skadan,\r\ndvs. här föreligger ett strikt ansvar för hundägaren.</pre><pre>Den aktuella motionen gäller skadestånd till en 15-\r\nårig yngling som blivit biten av en polishund sedan\r\nynglingen avvikit från en trafikkontroll.\r\nMotionärerna vill ha en lagändring som innebär att\r\ndet strikta ansvaret enligt lagen inte skall gälla för\r\npolis med hund i tjänst. Här kan anmärkas att\r\nrikspolisstyrelsen redan uppmärksammat\r\nförhållandet och tillställt regeringen en skrivelse i\r\nfrågan. Denna skrivelse har överlämnats till\r\nkommittén för översyn av det allmännas\r\nskadeståndsansvar och kommer att där behandlas.\r\nNågon ytterligare åtgärd från riksdagens sida är\r\ndärför inte påkallad i denna fråga.</pre><pre>Herr talman! Jag vill härmed yrka bifall till\r\nlagutskottets hemställan och avslag på\r\nreservationerna.</pre><pre>Anf. 73 BENGT HARDING OLSON (fp)\r\nreplik:</pre><pre>Herr talman! Det är en utomordentligt viktig fråga\r\nför rättssamhället som vi här behandlar. Jag hade\r\nockså hoppats på total enighet i lagutskottet. Tyvärr\r\nblev det inte så. Vi blev mer eller mindre tvingade\r\natt skriva den här reservationen. Jag kan lugna alla\r\nkritiker med att den till sin formulering och sitt\r\ninnehåll är konstitutionellt kontrollerad. Där borde\r\nrimligen ingen invändning kunna göras.</pre><pre>Sedan vill jag komma in på några av de avgörande\r\npunkterna när det gäller fallet Halvar Alvgard. Jag\r\nmåste säga, Stig Gustafsson, att det är\r\nhäpnadsväckande att få höra att det från denna\r\ntalarstol mer eller mindre görs en skuldbedömning\r\nav Halvar Alvgard, där man tar upp alla de\r\neventuella nackdelar som kan finnas i ärendet och\r\nglömmer bort att Halvar Alvgard är frikänd av\r\nskattemyndigheterna och åklagare. Då bör han\r\nrimligen bli frikänd också av Stig Gustafsson.</pre><pre>Det finns anledning att fundera över de bakdörrar\r\nsom jag har talat om. Jag har påstått att det här\r\nfinns en möjlighet för regeringen att underlåta att\r\nbetala ut ersättning. Jag vill då fråga Stig\r\nGustafsson: Kan regeringen säga nej till att betala\r\nut en enda krona? Tänker regeringen göra det? Stig\r\nGustafsson har väl ändå kontakt med sin regering.\r\nDet utgår jag ifrån. Vad tycker i så fall Stig\r\nGustafsson själv om det blev nej till ersättning till\r\nHalvar Alvgard?</pre><pre>Det står ingenting om beloppets storlek. Nej, vi\r\nfrån minoritetens sida har inte krävt att det skall\r\nanges några belopp. Vi har haft den modesta\r\nsynpunkten att orden ''skälig gottgörelse'' skulle\r\nkunna skrivas in, för att undvika att beloppet blir\r\noskäligt lågt. Det får vi nej på. Kan regeringen\r\nutbetala ett oskäligt lågt belopp, och tänker\r\nregeringen göra det, Stig Gustafsson? Vad tycker i\r\nså fall Stig Gustafsson om detta, och varför blev det\r\nsådant bråk om formuleringen ''skäligt'' om det\r\nvore självklart att det skall vara skälig ersättning?</pre><pre>Beträffande den generella punkten vill jag säga\r\nföljande. Jag vet att utredningen har vida\r\nperspektiv, men det handlar inte om vad den kan\r\noch inte kan göra. Vi är överens om att den kan\r\nföreslå en säkerhetsventil för att undvika att fler\r\ndrabbas, men vi vill ha en delreform, ett delförslag,\r\nnu och snabbt. Vad tycker Stig Gustafsson om det?</pre><pre>Anf. 74 ALLAN EKSTRÖM (m) replik:</pre><pre>Herr talman! Stig Gustafsson säger att direktiven\r\nför utredningen är tillräckligt vida. Vi reservanter\r\nhar den motsatta ståndpunkten. De är, enligt vår\r\nmening, för snäva. Jag skall bara peka på tre viktiga\r\npunkter.</pre><pre>Den första punkten är den viktiga rättsgrunden.\r\nSkall den utgöras av slarv, slapphet, culpa eller skall\r\nman kräva strikt ansvar? Skillnaden kan vara helt\r\navgörande för den skadelidandes möjligheter att få\r\nersättning.</pre><pre>För det andra: Skall ansvaret kopplas till begreppet\r\nmyndighetsutövning eller inte? Den begränsningen\r\när till skada för den enskilde. Härmed utesluts\r\noffentliga beslut och åtgärder som inte anses ha\r\nkaraktär av myndighetsutövning.</pre><pre>Den tredje punkten handlar om statens ansvar vid\r\naffärsmässig verksamhet, vilket berör t.ex. SJ,\r\nteleverket och postverket. I dag har staten på detta\r\nområde ett lindrigare ansvar än vad enskilda\r\nnäringsidkare skulle ha haft.</pre><pre>Enligt min mening är det obestridligt så att\r\ndirektiven inte tillåter fullständig prövning av alla\r\ndessa frågor, låt vara att vi hittills i utredningen\r\nkunnat laga efter läglighet.</pre><pre>Om Stig Gustafsson har rätt i sin ståndpunkt borde\r\nhan ju för tydlighetens skull kunna stödja\r\nreservation 1. Varför har vi för övrigt annars vid\r\nåtskilliga tillfällen tvistat om dessa saker i\r\nutskottet?</pre><pre>Anf. 75 STIG GUSTAFSSON (s) replik:</pre><pre>Herr talman! Det är intressant att höra att Bengt\r\nHarding Olson tycker att fakta är\r\nhäpnadsväckande. Jag har bara redogjort för något\r\nav bakgrunden till Alvgardfallet.</pre><pre>Jag vill då bara, herr talman, säga något om de\r\nrättsregler som gäller och som vi har att rätta oss\r\nefter. Domstolarna har förklarat att de\r\nmyndighetsåtgärder som det varit mest\r\ndiskussioner omkring och som Alvgard framhållit\r\nsom dem som främst orsakat honom skada inte\r\ninnefattade några fel från myndighetens sida. Detta\r\nhar motiverats med bl.a. att Alvgard har agerat på\r\nett sätt som, enligt domstolarna, gjort misstankarna\r\nmot honom befogade. Det är för övrigt inte en helt\r\novanlig situation att misstankarna och bevisen mot\r\nen person räcker till för att det skall vara befogat\r\noch riktigt att inleda en förundersökning och vidta\r\nvissa tvångsåtgärder, men att det sedan visar sig att\r\nutredningen inte motiverar ett åtal. Att det finns en\r\nsådan skillnad i beviskraven beror på att åtgärderna\r\nunder brottsutredningen syftar till att bringa\r\nklarhet i huruvida det finns tillräckliga bevis för\r\nfällande dom. I Sverige har vi hittills hållit fast vid\r\nhuvudregeln att skadeståndsskyldighet bara\r\nföreligger om skadan orsakas genom fel som\r\nbegåtts. Bara på särskilda rättsområden finns regler\r\nom strikt ansvar. Det jag nu sagt gäller såväl för\r\nmyndigheternas som för den enskildes ansvar. Det\r\när den allmänna huvudregeln som tillämpats när\r\nHalvar Alvgard inte ansetts ha rätt till skadestånd.\r\nLåt oss nu inte tvista mer om det. Vi har nu att ta\r\nställning till utskottsbetänkandet. Dessutom skall\r\nden kommitté som har tillsatts för att se över\r\nskadeståndslagstiftningen bl.a. överväga i vilka\r\nsituationer staten och kommunerna skall vara\r\nskyldiga att betala skadestånd även om inget fel har\r\nbegåtts.</pre><pre>Till sist vill jag bara säga att hypotetiska frågor om\r\nvad som händer om det ena eller det andra inträffar\r\neller inte inträffar kan jag svara på lika litet som\r\nBengt Harding Olson.</pre><pre>Anf. 76 BENGT HARDING OLSON (fp)\r\nreplik:</pre><pre>Herr talman! Detta är, som jag tidigare poängterat,\r\nen utomordentligt angelägen fråga för ett\r\nrättssamhälle. Den förtjänar en omfattande och\r\ningående debatt, åtminstone i Sveriges riksdag.</pre><pre>Stig Gustafsson framhärdar tydligen och tillägger\r\natt det är bevisproblematiken som gjort detta. Man\r\nfår nästan uppfattningen att Halvar Alvgard är\r\nfrikänd på grund av bristande bevis. Jag tror att det\r\när lämpligt att vi nu slutar att diskutera den punkten\r\nhär. Det blir bara sämre ju längre det pågår.</pre><pre>För att ge Stig Gustafsson rätt kan jag säga\r\nföljande. Domstolarna har inte gjort fel när de sade\r\nnej till skadestånd till Halvar Alvgard. Men det är\r\nju det som är problemet, att lagen är dålig. Det är\r\nlagen vi skall ändra. För att inte alla skall få vänta\r\ntill 1994--1995 med att få någon rätsida på gamla\r\noförrätter vill vi se till att åtminstone Halvar\r\nAlvgard får ersättning. Sedan skulle man genom\r\nden skadeståndsventil som jag har talat om kunna\r\nförbättra läget även för andra, så att de slipper att\r\nlida ända fram till 1995 innan det blir någon\r\nförbättring.</pre><pre>Nej, jag räknade inte med något svar från Stig\r\nGustafsson, men det är uppenbarligen så att\r\nregeringen här kan göra litet som den vill. Jag\r\nhoppas att man i regeringen ändå inser att man inte\r\nkan det -- i varje fall inte av etisk-moraliska skäl.\r\nMen Stig Gustafsson har väl ändå någon personlig\r\nuppfattning! Kan vi inte få ett enkelt klargörande,\r\natt i varje fall Stig Gustafsson som person tycker att\r\ndet är rimligt och självklart att Halvar Alvgard skall\r\nfå ersättning, och då en skälig ersättning och inte ett\r\nskambud som ligger omkring 5 000 kr.</pre><pre>Låt mig sedan avslutningsvis bara säga att jag\r\nhoppas att det skall bli ett slut på det här ärendet.\r\nJag hoppas att det inte skall dyka upp fler\r\nslingerbultar och bromsklossar. Jag hoppas att vi i\r\nvarje fall till slut skall få till stånd en rimlig\r\navslutning på detta, som innebär en seger för\r\nHalvar Alvgard och en seger för det svenska\r\nrättssamhället.</pre><pre>Anf. 77 STIG GUSTAFSSON (s) replik:</pre><pre>Herr talman! Jag tycker att vi skall avhålla oss från\r\nmytbildning och överord som ''myndighetsoffer'',\r\n''rättssamhällets förfall'' och liknande. Det här är\r\nalltför viktiga frågor för att behandlas med ett\r\nsådant språkbruk.</pre><pre>Skillnaden, herr talman, mellan majoritetens och\r\nminoritetens uppfattning i Alvgardärendet är att\r\ndet i reservationen sägs ''att det är rimligt att skälig\r\nekonomisk gottgörelse utgår utöver den ersättning\r\nsom Halvar Alvgard kan vara berättigad till enligt\r\nlagen om ersättning vid frihetsinskränkning''. Det\r\ninnebär en direkt uppmaning till regeringen att\r\nutbetala skadestånd, men med vilket belopp\r\nlämnar reservanterna öppet att bedömas av\r\nregeringen.</pre><pre>Nu förhåller det sig på det sättet att riksdagen inte\r\npå det här sättet kan ålägga regeringen att utbetala\r\nersättning utan att ange ett belopp och helst också\r\nvarifrån pengarna skall tas. Men inte ens om\r\nriksdagen anvisar pengarna kan riksdagen genom\r\nett beslut binda regeringen att utbetala beloppet.\r\nDet kan riksdagen göra först om riksdagen stiftar\r\nen särskild lag i det enskilda fallet, och det är ju\r\nnågonting som riksdagen har avhållit sig från och\r\nbör avhålla sig från. Något sådant krav har heller\r\ninte ställts av reservanterna -- det bör noteras.</pre><pre>Men det viktiga är att vi i riksdagen inte skall hålla\r\npå med enskilda fall. Om vi mot all förmodan skulle\r\nstifta lag i ett enskilt fall skulle ganska snart en rad\r\npersoner och företag höra av sig till riksdagen med\r\nkrav på ersättning för förmenta rättsövergrepp.\r\nRiksdagen har ju också avhållit sig från att göra på\r\ndet sättet, och jag tycker att vi skall vara kloka nog\r\natt fortsätta med den traditionen.</pre><pre>Talmannen anmälde att Bengt Harding Olson\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 78 KNUT WACHTMEISTER (m):</pre><pre>Herr talman! Under senare år har ett antal fall där\r\nden enskilde drabbats av en okänslig statsapparat\r\nväckt stor uppmärksamhet. Snickare Elof\r\nHjortberg är ett namn, bilhandlare Halvar\r\nAlvgard, vars fall vi behandlar i dag, ett annat.</pre><pre>De bakomliggande omständigheterna i fallet\r\nAlvgard är ganska noggrant beskrivna i\r\nlagutskottets betänkande och även av andra,\r\ntidigare talare, varför jag i den delen kan fatta mig\r\nganska kort.</pre><pre>Det finns ett antal punkter i handläggandet av\r\nmålet mot Halvar Alvgard som det finns anledning\r\natt brännmärka och som tillsammantagna har gjort\r\natt fallet Alvgard i allmänhetens ögon med rätta\r\nbetraktats som en rättsskandal.</pre><pre>1. Det första anhållandet för grovt skattebedrägeri\r\n1981 -- följt av husrannsakan och presskonferens\r\ndär länsåklagare och polismästare anklagade\r\nAlvgard för att vara länets störste skattebrottsling --\r\nvar grovt kränkande.</pre><pre>2. Ett förnyat anhållande tre månader senare och\r\nett samtida länsrättsbeslut om en betalningssäkring\r\npå ca 700 000 kr., som dessutom blev årslång, var\r\nnaturligtvis också felaktig, eftersom Halvar\r\nAlvgard påföljande år gick helt fri från misstanken\r\nom skattebrott.</pre><pre>3. Något som också i högsta grad upprört\r\nmänniskor är statens krav att Alvgard skall betala\r\nca 120 000 kr. i rättegångskostnader. Detta krav är\r\nännu inte avgjort i domstol, men i opinionens ögon\r\när det helt felaktigt, även om Alvgard förlorade\r\nskadeståndsmålet mot staten.</pre><pre>Alvgards berättigade skadeståndsanspråk\r\navvisades som bekant både av tingsrätten och av\r\nhovrätten, som naturligtvis hade att gå efter den\r\ndåvarande lagstiftningen. Presidenten i Göta\r\nhovrätt, Carl Axel Petri, beklagade sin egen dom\r\noch sade enligt ett tidningsreferat: ''Hovrätten har\r\ndömt enligt den lagstiftning som gäller, men\r\nreglerna är för hårda. De ger inte den enskilde stor\r\nchans mot staten''.</pre><pre>När så Alvgard i maj förra året nekades\r\nprövningstillstånd i högsta domstolen var tiden\r\nkommen att efterhöra regeringens eventuella avsikt\r\natt ersätta Alvgard för den flermiljonförlust han\r\nlidit genom övergreppen.</pre><pre>På min fråga svarade justitieministern här i\r\nkammaren den 29 maj att det tänkte regeringen inte\r\ngöra, eftersom domstolarnas utslag visade att\r\nstaten inte begått något fel. På min följdfråga, vem\r\nsom då var skuld till de olyckor -- ekonomiska och\r\nmoraliska -- som drabbat Halvar Alvgard gavs inget\r\nsvar. Jag skrev då i en tidningsartikel i början av\r\njuni att det enda som återstod var att motionsledes\r\nkräva upprättelse för Halvar Alvgard. Motionen\r\nväcktes i januari. Även Elisabeth Fleetwood och\r\nHans Nyhage har en liknande motion i frågan.</pre><pre>Det är denna process som nu är i gång, och jag\r\nnoterar med tillfredsställelse att inställningen hos\r\nsocialdemokraterna i lagutskottet är betydligt mer\r\npositiv till Alvgard än vad justitieministerns var för\r\nett år sedan. Förhoppningsvis har hennes\r\ninställning numera bringats i överensstämmelse\r\nmed partivännernas i lagutskottet.</pre><pre>Den behandling som Halvar Alvgard utsatts för är\r\ndjupt kränkande och ovärdig ett rättssamhälle. För\r\natt slå vakt om detta rättssamhälle och för att\r\ngottgöra den som under många år så illa behandlats\r\nav samhället och fått se sitt livsverk sönderslaget är\r\ndet nödvändigt att vi nu tar vårt ansvar och ser till\r\natt rättvisa vederfars Halvar Alvgard.</pre><pre>Vi som arbetat för detta har kommit en bra bit på\r\nväg, och nu återstår det ställningstagande från\r\nregeringens sida som utskottet krävt och som\r\npartierna bakom reservation nr 2 därtill begärt\r\nskall vara positivt och snabbt.</pre><pre>Med det sagda, herr talman, yrkar jag bifall till\r\nreservation nr 2.</pre><pre>Överläggningen var härmed avslutad.</pre><pre>(Beslut skulle fattas den 15 maj.)</pre><pre>15 § Vårdnad och umgänge med barn</pre><pre>Föredrogs</pre><pre>lagutskottets betänkande</pre><pre>1990/91:LU29 Vårdnad och umgänge med barn.</pre><pre>Anf. 79 BENGT HARDING OLSON (fp):</pre><pre>Herr talman! Det här ärendet handlar om\r\numgängesrätt med barn bl.a. Vi fick ju nya regler\r\nom vårdnad och umgängesrätt under hösten 1990\r\nenligt beslut i riksdagen. Beträffande\r\numgängesrätten är det emellertid på det sättet att\r\nde grundläggande reglerna står kvar oförändrade\r\nsedan 1983.</pre><pre>Under höstens utskottsbehandling framförde vi i\r\nfolkpartiet liberalerna krav på ett förtydligande av\r\numgängesreglerna. Ett förtydligande behövdes på\r\ntre punkter.</pre><pre>För det första gäller det det uttryckliga kravet på att\r\nen text om hänsynen till barnets bästa borde införas\r\ni 6 kap. 15 § föräldrabalken. Där skulle man\r\nprecisera de viktiga faktorerna: barnets ålder och\r\nmognadsgrad, känslomässig anknytning mellan\r\nbarnet och umgängsrättshavaren, barnets egen\r\ninställning samt föräldrarnas inbördes\r\nförhållanden.</pre><pre>För det andra vill vi ha ett förtydligande\r\nbeträffande rätten att utesluta skadligt umgänge.\r\nDen rätten borde utökas.</pre><pre>För det tredje gäller det möjligheten att ompröva\r\nvårdnaden vid s.k. umgängessabotage. Det gäller\r\nalltså fall där vårdnadshavaren på alla sätt söker\r\nomintetgöra umgänget. En sådan omprövningsrätt\r\nborde införas i 6 kap. 7 § föräldrabalken. Tyvärr\r\navstyrktes den aktuella motionen i lagutskottet.</pre><pre>Vid den efterföljande debatten den 5 december här\r\ni kammaren kom den av oss i folkpartiet liberalerna\r\npåtalade oklarheten i öppen dag. Justitieministern\r\nförklarade att regeln hade missförståtts och\r\nhänvisade till flera tidningsartiklar som visade på\r\ndetta faktum.</pre><pre>En riksdagsledamot -- Kaj Larsson,\r\nsocialdemokraterna -- har intresserat sig särskilt för\r\numgängesrättsfrågorna. Han tyckte att\r\njustitieministern hade uttryckt sig dunkelt. Själv\r\nvar han osäker beträffande reglernas innebörd. Det\r\nvar han, trots att vi under tre timmar hade\r\ndebatterat reglernas innehåll. Men inte heller det\r\nhjälpte alltså. Folkpartiet liberalernas reservation\r\navslogs, och propositionen bifölls.</pre><pre>I det ärende som behandlas i dag aktualiseras den\r\nhär frågan igen. Centerpartiet och miljöpartiet\r\nbegär nu en fullständig översyn av reglerna, som är\r\nmycket färska. De trädde i kraft den 1 mars. Vi\r\ntycker inte att det behövs någon sådan översyn. Vi\r\ntycker i stället att det räcker med de förtydligande\r\nändringar som vi i folkpartiet har föreslagit.</pre><pre>Mot den bakgrunden, herr talman, yrkar jag bifall\r\ntill reservation 3.</pre><pre>Anf. 80 MARTIN OLSSON (c):</pre><pre>Herr talman! Frågan om vårdnad och umgänge är\r\ni många fall svår. Det blir problem för såväl det\r\nbarn som det gäller som de båda föräldrar som inte\r\nkan enas. Både vårdnaden och umgängesrätten\r\nskall bestämmas med utgångspunkt i barnets\r\nbehov -- och rätt -- när det gäller nära och goda\r\nrelationer med båda föräldrarna. Det är lätt att säga\r\ndetta och också att skriva in detta i en lagtext. Men\r\ndet är desto svårare att uppnå detta i många fall där\r\nförhållandet mellan föräldrarna är komplicerat.\r\nDet kan gälla fall där en ovilja att lösa frågorna\r\nfinns hos den ena föräldern, eller kanske hos båda\r\nföräldrarna, eller fall där det finns fog att misstänka\r\natt umgänge med den ena av föräldrarna inte är bra\r\nför barnets utveckling och säkerhet.</pre><pre>Med hänsyn till barns skilda förhållanden och\r\nbehov är det nödvändigt med en flexibel värdering\r\noch en individuell anpassning vid bedömningen av\r\numgängsrättens omfattning och formerna härför.\r\nDomstolsavgörandena i umgängesfrågor är tyvärr i\r\nregel mycket schablonmässiga.</pre><pre>En annan viktig -- och svår -- fråga i detta\r\nsammanhang är frågan om umgängessabotage,\r\nalltså när vårdnadshavaren systematiskt förhindrar\r\nkontakt mellan barn och umgängesföräldrar. Det är\r\nsjälvfallet klandervärt att försöka förmena ett barn\r\numgänge med den andra föräldern. I många fall\r\nfinns det dock inte sakliga skäl för att försöka\r\nförhindra denna kontakt. Men vi kan heller inte\r\nbortse från det faktum att vårdnadshavarens\r\nhandlande ibland beror på hänsyn till barnets\r\nsäkerhet -- t.ex. då vårdnadshavaren har blivit\r\növertygad om att kontakt mellan barnet och\r\numgängesföräldern kan vara skadlig eller t.o.m.\r\nfarlig för barnet. Det finns ju exempel på fall där\r\numgängesföräldern har förgripit sig mot sitt barn\r\noch där vårdnadshavaren, självfallet, inte vill att\r\nbarnet skall få vistas hos umgängesföräldern.</pre><pre>En annan form av umgängessabotage gäller fall där\r\nden som har rätt till umgänge inte följer\r\növerenskomna regler om samvaro och alltså inte\r\nbryr sig om att ta emot barnet på de tider och i den\r\nomfattning som man varit överens om. Det lär vara\r\nden vanligaste formen av det som kan rubriceras\r\nsom umgängessabotage.</pre><pre>I motion L412 tar Stina Eliasson och jag upp dessa\r\nfrågor. Vi begär att man gör en översyn av\r\numgängesreglerna och att förslag till erforderliga\r\nlagändringar framläggs. Det beslut som riksdagen\r\nfattade i höstas i anledning av framlagd proposition\r\nleder inte till erforderliga förbättringar. I motionen\r\ni fråga tar vi därför upp speciella saker. Vi säger att\r\ndet i vissa fall är viktigt med en restriktivare\r\ntillämpning av umgängesreglerna. Vi betonar\r\nvikten av att s.k. umgängessabotage i vid mening\r\nstävjas. Dessutom understryker vi att det är\r\nangeläget att man gör mer flexibla bedömningar av\r\nvad som är barnets bästa och barnets behov. Allt\r\ndetta talar för att umgängesreglerna bör ses över.</pre><pre>Vår motion -- och det gäller i viss mån också en\r\nsocialdemokratisk motion -- utgör underlaget för\r\nreservation nr 4 från centern och miljöpartiet. Där\r\nframförs just de synpunkter och krav som återfinns\r\ni centermotionen och som jag här kort har\r\nredovisat. Vår motion har kommit att utgöra\r\nutgångspunkten för en särskild reservation från\r\nfolkpartiet innehållande krav på speciella\r\nlagändringar. Skillnaden mellan våra reservationer\r\när alltså den att vi anser att det här rör sig om\r\nkomplicerade frågor som behöver en noggrann\r\nanalys. Först därefter kan man bestämma sig för\r\nvilka lagändringar som behövs -- detta för att få en\r\ntillfredsställande lösning.</pre><pre>Herr talman! Med detta yrkar jag bifall till\r\nreservation nr 4.</pre><pre>Anf. 81 ELISABET FRANZÉN (mp):</pre><pre>Herr talman! Jag tänker i mitt anförande bara\r\nuppehålla mig vid de reservationer som vi i\r\nmiljöpartiet står bakom.</pre><pre>I reservation nr 1 föreslår vi i miljöpartiet att en\r\nparlamentarisk utredning tillsätts för att kartlägga\r\noch analysera barnens levnadsvillkor och rättsliga\r\nställning samt för att reda ut hur nuvarande regler\r\ntillämpas och fungerar i praktiken. Utredningen\r\nbör sedan lägga fram lagförslag som skall främja\r\nbarnens intressen -- inte bara skydda dem.\r\nNuvarande regler som rör barn är splittrade på flera\r\nolika ställen. Vi vill gärna att lagregler som rör\r\nbarnens rätt skall kunna samlas i en särskild\r\nbarnbalk. En sådan balk skulle bli en markering av\r\nden vikt som samhället fäster vid barnens rätt.</pre><pre>Vi i miljöpartiet vill, det framgår av reservation nr\r\n2, införa regler i föräldrabalken som innebär att\r\ndomstolen åläggs att motivera interimistiska beslut.\r\nOm vårdnads- och umgängesfrågorna inte kan lösas\r\ni godo, blir det ofta rättegång. När domstolen i den\r\nprocessen fattar ett interimistiskt beslut om\r\nvårdnad och umgänge får den själv avgöra om\r\nbeslutsskälen skall anges eller inte. I alltför många\r\nfall saknas därför beslutsskälen helt, eller också är\r\nde alltför knapphändiga. Detta är en nackdel för\r\nparterna i målet, eftersom dessa har stor nytta av\r\natt se skälen. Den som vet hur domstolen har\r\nresonerat har många gånger lättare att acceptera\r\nbeslutet och avstå från att överklaga. För den part\r\nsom ändå vill överklaga är det å andra sidan lättare\r\natt angripa beslutet med adekvata argument.</pre><pre>Till sist vill jag säga att Martin Olsson pläderade så\r\növertygande för centerns och miljöpartiets\r\ngemensamma reservation nr 4, som handlar om att\r\nreglerna för umgänge behöver ses över, att jag inte\r\nbehöver tillägga något i den saken.</pre><pre>Anf. 82 GUNILLA ANDERSSON (s):</pre><pre>Herr talman! De frågor som behandlas i\r\nlagutskottets betänkande LU29 rör vårdnad och\r\numgänge med barn. Den svenska familjerätten har\r\nsedan början av 70-talet varit föremål för en\r\nfortlöpande reformering. Det senaste steget i\r\nreformarbetet togs i höstas, då riksdagen fattade\r\nbeslut om vissa ändringar i bl.a. föräldrabalkens\r\nregler om vårdnad och umgänge. Lagändringarna,\r\nsom trätt i kraft den 1 mars i år, syftar särskilt till att\r\nunderlätta för föräldrarna att i större utsträckning\r\nän hittills ta ett gemensamt ansvar för barnen och\r\nsjälva kunna komma överens om hur umgänges-\r\noch vårdnadsfrågor skall lösas.</pre><pre>De olika förslagen till nya regler belystes och\r\ndebatterades utförligt i samband med beslutet i\r\nhöstas, så jag tänker inte gå närmare in på dem nu,\r\nutan jag nöjer mig med att bemöta de reservationer\r\nsom har fogats till betänkandet, som för övrigt är\r\nlikalydande med reservationerna från i höstas.</pre><pre>I den första av reservationerna av miljöpartiet vill\r\nman ha en ny utredning om barnens rätt. Vi har\r\nnyligen haft en mycket omfattande utredning om\r\nbarnens rätt. Resultaten av det utredningsarbetet\r\nligger delvis till grund för de förändringar som\r\nträdde i kraft den 1 mars. Enligt utskottets mening\r\nhar det inte framkommit något nytt som tyder på att\r\nen ny utredning skulle behövas.</pre><pre>Även den andra motionen är från miljöpartiet och\r\ntar upp frågan om motivering till interimistiska\r\nbeslut. Miljöpartiet vill att domstolarna skall vara\r\nmer utförliga i sina motiveringar. I rättsbalkens 17\r\nkap. 13 § står det att domstolarna i den mån det\r\nerfordras skall ange de skäl varpå de grundar sitt\r\nställningstagande. Utskottsmajoriteten utgår ifrån\r\natt domstolarna följer rättegångsbalkens regler.\r\nInterimistiska beslut skall enligt de nya reglerna\r\nenbart ta hänsyn till var barnet skall bo.</pre><pre>I två reservationer som från folkpartiet och\r\ncenterpartiet varit med om att underteckna\r\nbehandlas frågor runt umgänget och\r\numgängesrätten. Båda partierna vill ha en översyn\r\nav reglerna för umgänget. Folkpartiet vill att det av\r\nlagtexten skall framgå att umgängesrätten skall\r\ntillgodoses efter vad som är bäst för barnet samt vill\r\ninföra ett straffansvar för vårdnadshavaren vid\r\nuppenbart sabotage av umgänget. Centern vill ha\r\nen restriktivare tillämpning av umgängesreglerna i\r\nvissa fall samt åtgärder för att förbättra umgänget\r\nmed barnet i de fall där umgängesföräldern inte\r\nföljer de överenskomna reglerna för umgänget.</pre><pre>Både centern och folkpartiet vill ha en flexiblare\r\nomfattning av och former för umgänget. Former för\r\numgänget skall alltid utgå ifrån vad som är bäst för\r\nbarnet! Men ibland kan det ju finnas skäl för att\r\numgänge med en förälder inte bör förekomma,\r\nt.ex. vid fall där föräldern gjort sig skyldig till ett\r\nbrott mot barnet. Umgänget måste bestämmas\r\nutifrån de förutsättningar som föreligger i varje\r\nenskilt fall och alltid utgå från barnets bästa.</pre><pre>I annat fall kan det vara så att en förälder utan fog\r\nförsöker hindra en kontakt mellan barnet och den\r\nandre föräldern. Vi kan inte acceptera att en\r\nförälder ensidigt och utan skäl försöker hindra\r\nkontakten mellan barnet och den andre föräldern.\r\nSamhällets syn på detta måste klart markeras. För\r\natt förhindra umgängessabotage infördes den 1\r\nmars en regel i föräldrabalken som slår fast att\r\nfrågan om barnets behov av kontakt och samvaro\r\nmed båda föräldrarna skall ges en framträdande\r\nplats vid valet av vårdnadshavare. Även satsningen\r\npå samarbetssamtal för att få fram lösningar där\r\nföräldrarna är överens om hur vårdnaden och\r\numgänget skall ordnas är ett led i att se till att fall\r\nav umgängessabotage i framtiden minskar.</pre><pre>Regeln innebär inte att vårdnaden vid\r\numgängessabotage mer eller mindre flyttas över till\r\nden andra föräldern, utan varje fall måste bedömas\r\nför sig utifrån barnets bästa. Det kan ju, som jag\r\novan anförde, finnas skäl till att umgänget inte\r\nfungerar.</pre><pre>Utskottets majoritet tror inte heller på att införa ett\r\nstraffansvar för vårdnadshavaren vid uppenbart\r\nsabotage av umgängesrätten, som folkpartiet\r\nföreslår i sin reservation. Det löser inte problemet\r\nur barnets synvinkel. Det är viktigt att ta reda på\r\nvarför föräldern saboterar ett umgänge. Här vill\r\njag, med risk för att bli tjatig, understryka att det\r\nskall göras en bedömning i varje enskilt fall, alltid\r\nmed barnets bästa i tankarna. Personligen tror jag\r\ninte på att det går att ''straffa fram'' ett bra\r\numgänge.</pre><pre>Jag menar att man med de förändringar som trädde\r\ni kraft den 1 mars i år uppnår samma mål som de i\r\nreservationerna.</pre><pre>Herr talman! En ständigt återkommande fråga är\r\nkostnader i samband med umgänget. Här gav\r\nutskottet i höstas regeringen till känna att\r\nregeringen snarast bör återkomma med förslag till\r\nlösning.</pre><pre>Vid den hearing som utskottet höll med den\r\nberedningsgrupp inom de berörda departementen\r\nsom arbetar med frågan framkom att man ämnar\r\nkomma med förslag under året.\r\nBeredningsgruppen behandlar också frågan om\r\nunderhållsbidrag och de underhållsskyldigas\r\nsituation. Även här kommer ett förslag att lämnas\r\nundet det här året.</pre><pre>Herr talman! Slutligen vill jag säga att jag mötts av\r\nett positivt gensvar ute bland människor som är\r\nberörda av dessa frågor, och då speciellt av pappor.\r\nDe nu genomförda förslagen förbättrar barnens\r\nrätt att få träffa båda sina föräldrar.</pre><pre>Med det ovan anförda yrkar jag bifall till utskottets\r\nhemställan samt avslag på samtliga reservationer.</pre><pre>Anf. 83 MARTIN OLSSON (c):</pre><pre>Herr talman! Det låter ju bra att man skall ta\r\nhänsyn till barnens bästa och att den lagstiftning\r\nsom just trätt i kraft skulle vara till fyllest i det\r\nfallet. Men när vi från centern har tagit upp frågan\r\nmotionsledes har vi efteråt funnit att vi inte har\r\nvarit ensamma om att ha synpunkter på frågan och\r\nvelat ha en översyn. Socialdemokraterna Ulla-Britt\r\nÅbark, Kaj Larsson och Åke Selberg har i sin\r\nmotion 414, liksom vi, även om detta inte\r\nutvecklats, ställt krav på att umgängesrätten skall\r\nutredas. När vi i höstas hade att behandla\r\npropositionen om barnens rätt hörde vi från dem\r\nsom framför allt har tagit till sin uppgift att försvara\r\nbarnens ställning i samhället synpunkter som var\r\nklart emot propositionen.</pre><pre>Jag har i min hand ett brev från november i höstas\r\nfrån Riksorganisationen för kvinnojourer i Sverige,\r\nundertecknat av Ebon Kram som är ordförande och\r\nför övrigt socialdemokratisk kommunalpolitiker i\r\nSundsvall. Där tyckte man att det var önskvärt att\r\nriksdagen skulle ha skjutit på beslutet och\r\nåterremitterat ärendet till en ny utredning om\r\numgängesrätten. Andra motsvarande synpunkter\r\npå att man skulle ta hänsyn till barnens bästa kan vi\r\nläsa i en artikel i Svenska Dagbladet den 28\r\nnovember 1990, där man har rubricerat artikeln:\r\n''Nästan riskfritt förgripa sig på barn. Föräldrar\r\nsom försöker skydda sina barn kan förlora\r\nvårdnaden''. Det är Kaisu Akselsdotter och Lena\r\nFeuk som har skrivit artikeln, den senare är\r\nordföranden i BRIS.</pre><pre>När vi framför vårt krav på att man ordentligt skall\r\nse över umgängesreglerna för att få dem\r\ntillfredsställande ur alla synpunkter, och med tanke\r\npå de hänsyn som bör tas finns det en bred\r\nuppslutning, vågar jag säga, från dem som särskilt\r\nhar tagit till sin uppgift att slå vakt om barnens\r\nbästa.</pre><pre>Anf. 84 ELISABET FRANZÉN (mp):</pre><pre>Herr talman! Gunilla Andersson påpekade att det\r\nredan nyligen avslutats en utredning om barnens\r\nrätt. Jag vill inte på något sätt förringa den\r\nutredningen, den var mycket värdefull. Men vitsen\r\nmed de parlamentariska utredningar som\r\nmiljöpartiet föreslår är att man skall samla olika\r\nbestämmelser som gäller barnens rätt inom en balk\r\nför att slippa motsägelser och för att på ett bättre\r\nsätt kunna främja barnens intressen.</pre><pre>När det sedan gäller vårt krav på att interimistiska\r\nbeslut i domstol skall motiveras pekar Gunilla\r\nAndersson på att det i lagen står att domstolarna i\r\nden mån det är erforderligt skall motivera besluten.\r\nNu har erfarenheten visat att domstolarna tydligen\r\ninte alltid bedömer det rätt. Många gånger\r\nupplever föräldrarna behov av att få veta skälen,\r\nmen domstolarna har inte bedömt det erforderligt.\r\nDet är därför som vi ställer krav på att de\r\ninterimistiska besluten skall motiveras.</pre><pre>Anf. 85 BENGT HARDING OLSON (fp):</pre><pre>Herr talman! När det gäller umgängesrätten skall\r\nnaturligtvis barnens bästa sättas i centrum. Vid en\r\nfamiljekonflikt kan det uppstå oerhört\r\nkomplicerade situationer och då gäller det att hitta\r\nen flexibel lösning, vilket inte alltid är så enkelt.\r\nLagstiftningen skall självfallet ge klara signaler så\r\natt parter och advokater som sysslar med\r\nfamiljerättsmål har stöd att hämta i lagen för hur\r\nkonflikten skall lösas.</pre><pre>Jag har angripit oklarheten i lagstiftningen och det\r\när en uppfattning som jag delar med flera. Förutom\r\nmitt parti anser även Barnens rätt i samhället,\r\nBRIS, att lagstiftningen är oklar. Jag nämnde några\r\nartiklar i mitt inledninganförande.\r\nJustitieministern, som var närvarande under en del\r\nav debatten förra gången, lyckades inte klarlägga\r\nreglernas innebörd. En partikamrat till henne\r\nansåg att det var dunkelt sagt, möjligen också\r\ndunkelt tänkt.</pre><pre>Denne partikamrat, Kaj Larsson, är inte vilken\r\nsom helst. Det är en person som på ett mycket\r\nseriöst sätt och mycket ingående har försökt sätta\r\nsig in i dessa frågor. Han kämpar för att det skall bli\r\nså bra som möjligt. Kaj Larsson undrade vad\r\nreglerna verkligen innehöll. Han lämnade denna\r\ntretimmarsdebatt med osäkerhet om vad lagen\r\nverkligen innebar. Oroar det inte Gunilla\r\nAndersson alls att lagen är så oklar?</pre><pre>Gunilla Andersson och jag är helt överens. Man\r\nstraffar inte fram en bra situation för barn genom\r\natt ha en straffsanktion. Jag kan inte begripa hur\r\ndet kommer sig att om en umgängesrättshavare\r\nsaboterar vårdnaden, då straffas han, men om\r\nvårdnadshavaren saboterar umgängesrätten, då\r\nutgår inte straff. Vi borde kunna vara överens om\r\nen sak: antingen skall det finnas straff för båda\r\nsituationerna eller -- vilket jag tycker är mycket\r\nbättre -- inte straff för någon av dem.</pre><pre>Denna debatt blev ungefär som den vi hade förra\r\ngången. Vi glömmer bort några av de oerhört\r\nviktiga personerna i den här familjetragedin,\r\nnämligen de ensamma papporna. Var finns de\r\nensamma papporna i socialdemokratins värld? Det\r\nskulle jag gärna vilja veta.</pre><pre>Anf. 86 GUNILLA ANDERSSON (s):</pre><pre>Herr talman! Till Martin Olsson vill jag säga att det\r\nenligt min mening är viktigt att betona betydelsen\r\nav barnens rätt till båda sina föräldrar så långt det\r\när möjligt. Detta får sedan vägas mot andra\r\nintressen som barnen kan ha. Den nya regeln\r\ninnebär inte att det skall ske någon automatisk\r\növerflyttning av vårdnaden vid umgängessabotage,\r\nmen den öppnar en möjlighet till en sådan\r\növerflyttning, om det skulle vara bäst för barnet.</pre><pre>Låt mig för säkerhets skull upprepa att det utan\r\ntvivel ibland förhåller sig så att den förälder som\r\ninte låter barnet träffa den andre föräldern har goda\r\nskäl för sitt agerande. Barnen kan riskeras att\r\nskadas fysiskt eller psykiskt. Det framstår då ofta\r\nsom fullt godtagbart att vårdnadshavaren vägrar att\r\nlåta den andre föräldern träffa barnet. Det är av\r\njust den anledningen som vi har ett rättssystem som\r\ninnebär att verkställigheten av umgängesrätten\r\nskall prövas särskilt i länsrätten.</pre><pre>Till Elisabet Franzén vill jag säga att man i\r\nutskottets betänkande från i höstas ville avge\r\nytterligare ett tillkännagivande om en översyn som\r\nskall syfta till att barnens uppfattning och\r\nsynpunkter i vårdnads- och umgängesmål skall tas\r\ntill vara på ett mer påtagligt sätt. Där fick man en\r\nbra utgångspunkt för fortsatta överväganden i\r\ndepartementet. I och med detta har kravet i\r\nmiljöpartiets reservation på en översyn av barnens\r\nrätt delvis blivit tillgodosett.</pre><pre>I interimistiska beslut skall man endast ta ställning\r\ntill var barnet skall bo och inte till vem vårdnaden\r\nskall tillfalla. Det behövs alltså inte någon\r\nomfattande utredning.</pre><pre>Till Bengt Harding Olson vill jag säga att också jag\r\nhar uppmärksammat problemet med de\r\nensamstående männens ställning. Det finns en\r\ngrupp inom socialdepartementet som arbetar med\r\njust detta. Vi får hoppas att man snart kan komma\r\nfram till något förslag.</pre><pre>Anf. 87 MARTIN OLSSON (c):</pre><pre>Herr talman! Jag konstaterar att Gunilla\r\nAndersson är helt nöjd med den lagstiftning som\r\njust har trätt i kraft. Hon har ingenting till övers för\r\nde farhågor och den kritik som uttalats av bl.a. dem\r\nsom jag citerade, dvs. Sveriges kvinnojourer och\r\nrepresentanter från BRIS.</pre><pre>Jag tycker att det är anmärkningsvärt att man från\r\nmajoritetens sida är så tvärsäker och att man har\r\nkunnat lösa dessa frågor på ett tillfredsställande\r\nsätt, trots kritiken från sakkunnigt och erfaret folk.\r\nDet vore en betydligt bättre lösning att följa\r\nreservationens krav på att dessa frågor skall ses\r\növer. Det är så oerhört många viktiga saker att ta\r\nställning till. Det gäller vilka uppväxtförhållanden\r\nmånga barn skall ha och vilka rättigheter resp.\r\nskyldigheter många vårdnadshavare och\r\numgängesrättshavare skall ha. Därför vore det\r\nvärdefullt om dessa frågor fick en allsidig belysning.</pre><pre>Som i så många andra frågor är socialdemokraterna\r\nnöjda med de regler som gäller. Det är bara att\r\nåterkomma. Den förra frågan som vi diskuterade\r\nhar vi återkommit till i sex år. Jag hoppas att man\r\nåterkommer även i den fråga som vi nu diskuterar,\r\nså att man får en tillfredsställande lösning.</pre><pre></pre><pre>Anf. 88 BENGT HARDING OLSON (fp):</pre><pre>Herr talman! Det är verkligen viktigt att barn har\r\nrätt till båda sina föräldrar. Detta är nog särskilt\r\nviktigt när föräldrarna är skilda.</pre><pre>Jag upprepar mina två frågor för att få svar på dem.\r\nÄr Gunilla Andersson inte oroad över att den här\r\nlagstiftningen är oklar -- något som ändå har\r\nframförts från flera håll? Är vi överens eller inte om\r\natt straffsanktionerna för båda skall tas bort, så att\r\ndet blir likställighet mellan umgängesrättsföräldern\r\noch vårdnadshavaren?</pre><pre>Det är glädjande att det finns en grupp som arbetar\r\nmed frågan om ensamma pappors ställning. Det var\r\nav det skälet som vår motion och reservation\r\navslogs förra gången, men det var inte någon som\r\nkunde klara ut huruvida det fanns en grupp eller\r\ninte. Vi har nu noterat att det finns en grupp som\r\narbetar med detta. Jag är nyfiken på hur tidsplanen\r\nser ut. När kan man tänka sig något konstruktivt\r\nresultat?</pre><pre>Många ensamma pappor lider svårt. Förutom att de\r\nhar förlorat sitt barn, har de även förlorat sin\r\nfamilj, sitt jobb och sitt fotfäste i samhället.</pre><pre>Låt barn få rätt till båda sina föräldrar inkl. pappan!\r\nLåt det inte ske bara på papperet utan även i\r\nverkligheten!</pre><pre>Överläggningen var härmed avslutad.</pre><pre>(Beslut skulle fattas den 15 maj.)</pre><pre>16 § Allmänna arvsfonden</pre><pre>Föredrogs</pre><pre>lagutskottets betänkande</pre><pre>1990/91:LU30 Allmänna arvsfonden (prop.\r\n1990/91:132).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 15 maj.)</pre><pre>17 § Uppskov med behandlingen av vissa\r\närenden</pre><pre>Föredrogs</pre><pre>lagutskottets betänkande</pre><pre>1990/91:LU32 Uppskov med behandlingen av vissa\r\närenden.</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 15 maj.)</pre><pre>18 § Huvudmannaskapet för\r\nsjukreseadministrationen m.m.</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU15 Huvudmannaskapet för\r\nsjukreseadministrationen m.m. (prop.\r\n1990/91:135).</pre><pre>Anf. 89 BERTIL PERSSON (m):</pre><pre>Herr talman! Gunnar Wetterberg, chef för\r\nfinansdepartements strukturenhet, skriver i sin bok\r\nDet nya samhället:</pre><pre>Lägg om sjukvårdens finansiering. Sjukvården\r\nskall finansieras på ett sätt som gynnar konkurrens\r\noch kostnadseffektivitet inom vården. Detta sker\r\nbäst genom att sjukförsäkringen tar över hela\r\nfinansieringen av vården. Då följer\r\nvårdersättningen patienterna, som själva kan välja\r\nvilken vårdcentral de vill ha som vårdare och\r\nrådgivare. Behöver patienterna mer vård kan\r\nvårdcentralen hjälpa dem att finna det sjukhus eller\r\nden specialist de behöver.</pre><pre>Vi moderater har länge förespråkat en allmän\r\nobligatorisk sjukvårdsförsäkring som följer\r\npatienten, där han och hans läkare som rådgivare\r\nväljer den vård som är bäst och billigast. Vi vill ha\r\nkonkurrens inom sjukvården. Vi vill inte medverka\r\ntill att cementera landstingsmonopolet.</pre><pre>Det är nödvändigt också av kostnadsskäl.\r\nSjukvården kostar drygt 9 % av\r\nbruttonationalprodukten. Landstingen hade för\r\nbara några år sedan 14 miljarder i reserver. Nu har\r\nde 3 miljarder i skulder, och underskotten\r\nfortsätter. Det nuvarande sjukvårdssystemet håller\r\npå att braka samman utan att något påtagligt görs.\r\nSituationen för de mest utsatta handikappade och\r\ninvalida blir allt ovissare.</pre><pre>Det här förslaget tar bort ytterligare en funktion\r\nfrån försäkringen och gör landstingen ännu mer\r\ncementerade som ensamma vårdgivare, och vi går\r\nvidare mot sjukvårdens kommande totala kollaps.\r\nÄven ett sjukresemonopol skapas nu för\r\nlandstingen.</pre><pre>Även om det här förslaget på kort sikt kan ge\r\nadministrativa fördelar är det ytterligare ett steg i\r\nfel riktning. Och det allvarliga är inte steglängden\r\nutan färdriktningen. Kortsiktiga lösningar är alltid\r\nsämre än långsiktigt kloka beslut. Det gäller i vårt\r\ndagliga liv, och det gäller också i politiken.\r\nDessutom tar det här förslaget också ifrån\r\npatienten ytterligare en möjlighet att själv påverka\r\nanvändningen av sina försäkringsmedel. Vi vill att\r\nhan skall få tillbaka makten i sjukvården och\r\nmakten över sina försäkringsmedels användning.\r\nDet är en frihetsfråga. Men framför allt gör detta\r\nförslag det ännu svårare att gå över till ett vettigt\r\nförsäkringssystem. En av vårdgivarna får monopol\r\npå sjukresorna. Konkurrensbehovet motverkas\r\nytterligare.</pre><pre>Herr talman! Jag yrkar bifall till reservation 1.</pre><pre>Anf. 90 BARBRO SANDBERG (fp):</pre><pre>Herr talman! I denna proposition behandlas\r\növerförande av huvudmannaskapet från\r\nförsäkringskassorna till landstingen.</pre><pre>Som sägs i motion Sf44 tillstyrker folkpartiet\r\nliberalerna förslaget att huvudmannaskapet för\r\nsjukreseadministrationen förs över från\r\nförsäkringskassorna till sjukvårdshuvudmännen.\r\nVi tror att detta kan underlätta en samordning av\r\nsjukresorna, vilket på sikt kommer att ge lägre\r\nkostnader. Men vi tycker inte att förslaget\r\ntillräckligt tydligt anger förutsättningarna för den\r\nenskilde.</pre><pre>Enligt propositionen skall den statliga regleringen\r\nav hur ersättningen för den enskilde skall beräknas\r\nslopas. Men det sägs att regeringen kan föreskriva\r\nett maximum för reskostnaden.</pre><pre>Sedan i höstas arbetar en parlamentarisk\r\nutredning, merkostnadskommittén, som bl.a. har\r\ntill uppgift att överväga ett högkostnadsskydd även\r\nför sjukresor. Vi liberaler tycker att det är viktigt\r\natt slå fast att landstingen inte skall kunna höja\r\negenavgiften för den enskilde innan denna\r\nutredning är klar och ett förslag till\r\nhögkostnadsskydd finns.</pre><pre>Vi torde alla ha diskussionen från i vintras i gott\r\nminne då taxi höjde sina priser. För undvikande av\r\nnågot liknande anser folkpartiet liberalerna att\r\nriksdagen, i avvaktan på utredningens förslag, skall\r\nslå fast att den enskilde inte skall belastas med\r\nhögre egenavgift för sjukresor än för närvarande.\r\nDetta sägs i reservation 2, men för att bespara\r\nkammaren en votering yrkar jag inte bifall till\r\nreservationen.</pre><pre>Anf. 91 MARGARETA PERSSON (s):</pre><pre>Herr talman! Ansvaret för sjukresorna har\r\ndiskuterts i många år. Äntligen har nu staten och\r\nsjukvårdshuvudmännen nått en överenskommelse\r\nom att överföra huvudmannaskapet för sjukresorna\r\ntill sjukvårdshuvudmännen.</pre><pre>Ett viktigt skäl till den här förändringen är att\r\nkostnaderna för sjukresorna ökat snabbare än den\r\nallmänna kostnadsutvecklingen under senare år.\r\nOm inte någon förändring görs av organisationen\r\noch administrationen, kommer den enskilda\r\npatienten att bli lidande. Samhällsekonomin tål\r\nnämligen inte att kostnaderna bara stiger, när det är\r\nkostnader som inte förbättrar människornas\r\nvälfärd. Då hade kravet på kraftigt höjda\r\npatientavgifter för resorna kommit som ett brev på\r\nposten.</pre><pre>För att förhindra kraftiga höjningar för de enskilda,\r\nmåste man rationalisera. Den rationaliseringen kan\r\ninte ske på alltför långt avstånd från patienten. Det\r\nbetyder att sjukvårdshuvudmännen lättare kan\r\ngöra de praktiska förändringar som behövs.</pre><pre>Om t.ex. två personer från samma by skall till\r\nsamma sjukhus samma dag för kontroll och båda\r\nbehöver åka taxi, är det ganska dumt att de åker\r\nmed en timmes mellanrum. Om de i stället fick\r\nsådana kontrolltider på sjukhuset att de kunde\r\nsamordna resan, skulle varken patienterna eller\r\nlandstinget bli lidande, men mycket pengar skulle\r\nsparas.</pre><pre>Det är viktigt att vi inom den offentliga sektorn\r\nhittar sådana här expemel för att kunna hindra\r\nkostnadsstegringar som inte är till glädje för någon,\r\nutom i detta fall möjligtvis för taxinäringen.</pre><pre>Moderaternas reservation, om att inte ändra något\r\nalls i avvaktan på den stora förändring av hela\r\nsjukvårdsförsäkringen som de vill göra, tycker jag i\r\noch för sig är konsekvent men ändå väldigt\r\nslösaktig. Hur länge skall man låta reskostnaderna\r\nrusa i höjden utan att den enskildes välfärd ökar?\r\nTycker moderaterna att man kan blunda för att\r\nkostnaderna tredubblats under en tioårsperiod --\r\nsamtidigt som konsumentprisindex endast\r\nfördubblats? Även rent kortsiktigt borde alltså\r\nmoderaterna ha intresse av att resorna sköttes mer\r\nrationellt. Sedan har jag väldigt svårt att förstå att\r\nman skall kunna ha någon som helst\r\nkostnadskontroll med moderaternas\r\nsjukvårdsmodell. Vi har t.ex. sett vad som har hänt\r\npå reseområdet sedan taxinäringen släpptes fri.\r\nFortfarande får vissa patienter i ett par län i Sverige\r\nbetala mer än 30 kr. per resa därför att taxinäringen\r\ntagit ut oskäliga priser.</pre><pre>Med det här förslaget så kan\r\nsjukvårdshuvudmännen helt enkelt teckna avtal\r\nmed de företag som ger bäst och billigast service för\r\nden enskilde.</pre><pre>I övrigt vill jag inte kommentera Bertil Perssons syn\r\npå sjukvårdspolitiken, eftersom det som han tog\r\nupp rör stora principer som egentligen inte\r\nbehandlas i detta betänkande.</pre><pre>Jag hyser stor sympati för det som sägs i folkpartiets\r\nreservation. Men folkpartiets påpekande om att\r\nden enskildes kostnader inte bör öka är ju\r\negentligen hela tankegången bakom propositionen.\r\nDet är ju just för att förhindra en sådan utveckling\r\nsom det är bråttom att genomföra det här förslaget.\r\nRegeringen har ju också rätt att föreskriva hur stor\r\nden högsta resekostnaden får vara för den enskilde.\r\nOch vi har också i utskottets betänkande särskilt\r\nsagt att vi utgår från att regeringen beaktar behovet\r\nav att den enskildes kostnader begränsas. Som\r\npåpekas skall ju merkostnadsutredningen också se\r\növer detta, och den kommer snart att lägga fram ett\r\nförslag. Jag tror därför att vi i praktiken egentligen\r\när ganska eniga på den här punkten.</pre><pre>Med det anförda yrkar jag bifall till hemställan i\r\nutskottets betänkande och avslag på\r\nreservationerna.</pre><pre>Anf. 92 BERTIL PERSSON (m):</pre><pre>Herr talman! Självfallet är socialdemokraterna\r\nglada över att kunna cementera\r\nlandstingsmonopolet med ännu ett steg mot ett\r\ntotalt monopol. Det tvivlar jag inte ett ögonblick\r\npå. Det är visserligen ett litet ynka steg, men det är\r\ndock ett steg i den riktningen.</pre><pre>Men, Margareta Persson, samhällsekonomin\r\nräddas faktiskt inte av att två personer tvingas sitta\r\noch vänta i timmar på en samåkningstaxi. Det\r\nfordras betydligt mer för att komma till rätta med\r\nsådana saker.</pre><pre>Landstingens ekonomiska utveckling i dag ger mig\r\nmardrömmar, och jag undrar om Margareta\r\nPersson sover gott om nätterna nu när hon vet att\r\nhon har lyckats åstadkomma en\r\nlandstingsadministration för att tvinga folk att sitta\r\ni väntrummen och vänta på taxi längre än tidigare.</pre><pre></pre><pre>Anf. 93 MARGARETA PERSSON (s):</pre><pre>Herr talman! Jag hade tänkt att fundera ytterligare\r\nen liten stund på vad jag skulle svara på drapan om\r\nvår inställning till landstingen. Bertil Persson\r\ngjorde ett mycket märkligt påpekande. Det här\r\nsyftar till att de beslut som skall fattas om\r\nmänniskors resande skall ske närmare än i dag.\r\nKostnaderna kan inte begränsas på något annat sätt\r\nän att besluten läggs närmare dem som har hand om\r\nsjälva vården. Jag är fullständigt övertygad om att\r\ndet system som moderaterna förespråkar blir\r\ndyrare. Det skulle vi väl kunna acceptera, om\r\nvälfärden ökade. Men resultatet av den\r\nsjukvårdspolitik som moderaterna nu förespråkar\r\nskulle bli att vi närmar USAs situation, dvs. det\r\nkostar mycket mer och färre människor får tillgång\r\ntill sjukvård. Det är klart att läkare och andra skulle\r\netablera sig i Stockholm och på andra ställen, där\r\ndet finns människor som kan betala och efterfråga.\r\nPå andra platser skulle det bli tomt. Detta skulle bli\r\nresultatet av den politik som ni förespråkar, men\r\njag tycker debatten i den här frågan bör föras på\r\nannat håll och därför avstår jag ifrån vidare\r\nrepliker.</pre><pre>Anf. 94 BERTIL PERSSON (m):</pre><pre>Herr talman! Kan, Margareta Persson, besluten på\r\nnågot sätt komma närmare patienten än vid en\r\nallmän obligatorisk sjukvårdsförsäkring, där\r\npengarna följer patienten -- jag bara frågar?</pre><pre>Överläggningen var härmed avslutad.</pre><pre>(Beslut skulle fattas den 15 maj.)</pre><pre>19 § Tilläggsanslag till tullverket</pre><pre>Föredrogs</pre><pre>skatteutskotetts betänkande</pre><pre>1990/91:SkU32 Tilläggsanslag till tullverket (prop.\r\n1990/91:125 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 15 maj.)</pre><pre>20 § Tilläggsbudget II till statsbudgeten för\r\nbudgetåret 1990/91</pre><pre>Föredrogs</pre><pre>försvarsutskottets betänkande</pre><pre>1990/91:FöU11 Tilläggsbudgeten för budgetåret\r\n1990/91 (prop. 1990/91:125 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 15 maj.)</pre><pre>21 § Statsbidrag till missbrukarvård och\r\nungdomsvård m.m.</pre><pre>Föredrogs</pre><pre>socialutskottets betänkande</pre><pre>1990/91:SoU14 Statsbidrag till missbrukarvård och\r\nungdomsvård m.m. (prop. 1990/91:96).</pre><pre>Anf. 95 DANIEL TARSCHYS (fp):</pre><pre>Herr talman! Tvångsvård av unga är något som i\r\ndet längsta skall undvikas, men ibland är det\r\nnödvändigt. I fjol tog vi ställning till den nya lagen\r\nom vård av unga. Vi var i stort sett överens om i\r\nvilka situationer och enligt vilka kriterier som den\r\nhär vårdformen måste tillgripas. I riksdagen har vi\r\nockså mycket länge varit på det klara med att lagen\r\ninte fungerar i praktiken. Det finns betydande\r\nbrister som framför allt består däri att många unga\r\ninte får den vård som länsrätten har bestämt och att\r\nmånga unga inte får vård som passar med tanke på\r\nderas problem. Det här har stegvis lett oss fram till\r\nslutsatsen att den nuvarande organisationsformen\r\ninte fungerar.</pre><pre>Vad som nu föreslås i socialutskottets betänkande\r\när att staten tar över huvudansvaret för\r\nverksamheten. Vi menar att två krav måste ställas.</pre><pre>Det är nödvändigt att vi för det första kan\r\nåstadkomma en differienterad vård, så att de\r\nmånga olika behov som tvångsomhändertagna\r\nungdomar har kan få en adekvat behandling.</pre><pre>För det andra måste utbudet utvecklas, så att alla\r\nverkligen får plats, så att ingen som nu kan straffa\r\nsig ur systemet.</pre><pre>Vi uppmanar regeringen att omedelbart ta itu med\r\nproblemen, både de terapeutiska frågorna om\r\nvårdens innehåll och de organisatoriska frågor som\r\nmåste lösas för att utbud och efterfrågan skall\r\nkunna stämma överens.</pre><pre>Från kommuner och landsting har det kommit\r\ninvändningar mot den här lösningen. På många håll\r\nfrågar man sig varför vi ändrar på någonting som\r\nfungerar, det finns inga större problem. Jag vill\r\ngärna utnyttja detta tillfälle till att understryka\r\nnågra synpunkter i betänkandet och bemöta\r\ninvändningarna.</pre><pre>För det första frågar man sig om det inte är felaktigt\r\natt gå tillbaka till någonting som inte fungerade förr\r\ni världen. De gamla statliga ungdomsvårdskolorna\r\nhade inte det bästa rykte. Jag är på det klara med\r\natt det inte fungerade bra förr i världen, men\r\ntanken är ju inte att veva filmen baklänges, att\r\nåtervända till någonting gammalt. Vi siktar framåt\r\noch tar till vara de erfarenheter och kunskaper som\r\ni dag finns och försöker bygga någonting nytt för\r\nframtiden. Det är inte en reträtt, utan vi vill gå\r\nframåt mot någonting som är bättre.</pre><pre>För det andra är man rädd för att ett statligt ansvar\r\nför tvångsvården skulle kunna bryta kontakten med\r\nkommunernas socialtjänst, som ju även\r\nfortsättningsvis kommer att ha huvudansvaret för\r\nandra insatser för unga, t.ex. familjehemsvård. Jag\r\nvill understryka, vilket utskottet också gör i sitt\r\nbetänkande, att det absolut inte får bli något\r\navbrott i kontakterna mellan tvångsvården och\r\nkommunernas socialtjänst. Det är tvärtom oehört\r\nviktigt att den kontakten hålls levande och att man\r\näven fortsättningsvis engagerar sig i ungdomarnas\r\nframtid och utveckling. Det får alltså inte bli så att\r\nkommunerna frånsäger sig ansvaret bara därför att\r\nstaten har huvudmannaskapet för tvångsvården.</pre><pre>Är det inte en risk, frågar man sig också, för att\r\nfungerande LVU-hem bryts sönder? Nu när vi\r\näntligen har börjat få ordning på LVU-vården är\r\ndet då inte felaktigt att komma och ändra på\r\nallting? Jag vill understryka att det är helt\r\nnödvändigt att man tar till vara allting som är gott\r\noch som fungerar. Vi skall inte bryta sönder\r\nnågonting som i dag fungerar väl. Inom ramen för\r\nett statligt huvudmannaskap kan man mycket väl\r\ntänka sig att kommuner och landsting även\r\nfortsättningvis driver inrättningar på entreprenad,\r\ninte minst i början när det gäller att ge arbetet en\r\nflygande start. Stor tidsutdräkt är ofta till skada när\r\nman planerar förändringar av den typ som det här\r\när fråga om. Därför föreslår vi att reformen skall\r\ngenomföras snart, senast under 1992. Vi markerar\r\nockså att nu planerade projekt måste kunna\r\nfullföljas utan att det uppstår ekonomiska risker för\r\nde nuvarande huvudmännen. Vi har alltför länge\r\naccepterat att LVU-vården inte har fungerat. Nu är\r\ndet dags att ta hjälp av alla goda krafter, så att vi\r\nverkligen kan ge de här ungdomarna det stöd som\r\nde behöver och samhället det skydd som det\r\nbehöver.</pre><pre>Jag ber, herr talman, att få yrka bifall till hemställan\r\ni socialutskottets betänkande.</pre><pre>Anf. 96 ANITA PERSSON (s):</pre><pre>Herr talman! Det är ett enigt utskott som nu\r\nföreslår riksdagen att vi skall fatta ett principbeslut\r\nom att staten skall överta huvudmannaskapet för de\r\nsärskilda ungdomshemmen. Jag kan instämma i\r\nmycket av det som Daniel Tarschys här har sagt.</pre><pre>Det rör sig om ett ovanligt beslut, eftersom det i\r\nolika frågor brukar vara staten som överlämnar\r\nhuvudmannaskapet till kommunerna. Så skedde\r\nockså 1983 då staten till kommuner och landsting\r\növerförde huvudmannaskapet för de dåvarande\r\nungdomsvårdsskolorna och vissa\r\nnykterhetsanstalter. Det var då ett led i\r\nsocialtjänstreformen. Vi förutsatte att kommuner\r\noch landsting skulle se till att de som behövde\r\nkvalificerad vård också skulle få sådan, men som vi\r\nmånga gånger har hört här i riksdagen har det\r\nunder lång tid funnits stora brister i denna vård, och\r\nungdomarna har farit illa. Beslutet om ett statligt\r\növertagande är kanske inte det bästa, om vi ser till\r\nintentionerna i socialtjänstlagen. Men, herr\r\ntalman, när de för vården ansvariga,\r\nrepresentanterna för kommunförbunden och\r\nlandstingsförbunden, vid den utfrågning som\r\nutskottet hade klart markerade att de ville frånsäga\r\nsig ansvaret för denna vård, ansåg vi\r\nsocialdemokrater att det i det uppkomna läget var\r\nriktigt att välja ett principbeslut om att staten tar\r\ndet övergripande ansvaret för denna vård. Som\r\nDaniel Tarschys sade är det viktigt att utredningen\r\nom förändringar snabbt kommer i gång, likaså att\r\nbyggandet av nya vårdplatser inte fördröjs.\r\nKommunförbundet har också lovat att bidra till\r\ndetta. Jag instämmer också i den uppfattningen att\r\nde institutioner som i dag fungerar bra även\r\nfortsättningsvis kan bedrivas på entreprenad åt\r\nstaten.</pre><pre>Med det anförda yrkar jag bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut skulle fattas den 15 maj.)</pre><pre>22 § Ledningsansvaret inom hälso- och\r\nsjukvården</pre><pre>Föredrogs</pre><pre>socialutskottets betänkande</pre><pre>1990/91:SoU15 Ledningsansvaret inom hälso- och\r\nsjukvården.</pre><pre>Anf. 97 DANIEL TARSCHYS (fp):</pre><pre>Herr talman! Det beslut om ledningsansvaret inom\r\nhälso- och sjukvården som riksdagen fattade i fjol\r\nmåtte inte ha varit helt glasklart. Det har lett till\r\ntolkningstvister ute på fältet och det har föranlett\r\nett antal motioner.</pre><pre>Riksdagen avsåg med detta beslut att skapa stor\r\nfrihet för huvudmännen att bestämma inom vilka\r\nområden som man ansåg att patientsäkerheten\r\nkrävde att enheter inom hälso- och sjukvården\r\nleddes av chefsöverläkare. Man avsåg också att\r\nunderstryka att det måste finnas stor frihet för\r\nlandstingen att befordra kompetenta personer med\r\nannan utbildning än läkarutbildning till\r\nchefsbefattningar inom hälso- och sjukvården. I det\r\nbetänkande som nu ligger på riksdagens bord\r\nbekräftar socialutskottet den här inriktningen. Man\r\nunderstryker att några detaljerade bestämmelser av\r\nbindande karaktär inte skall utfärdas av vare sig\r\nregering eller riksdag, utan att stor frihet skall gälla\r\nför sjukvårdshuvudmännen.</pre><pre>Det är min förhoppning, herr talman, att det med\r\ndet här försöket till klargörande skall bli lättare för\r\nsjukvårdshuvudmännen att utveckla vården och att\r\norganisera den på det sätt som de själva finner vara\r\nklokt och riktigt.</pre><pre>Anf. 98 GULLAN LINDBLAD (m):</pre><pre>Herr talman! Utskottets ordförande har alldeles\r\nrätt i att det utskottsbetänkande som förelåg i fjol\r\ninte tycks ha varit alldeles glasklart, eftersom\r\nförhållandena är sådana som de är i dag. Jag vill\r\nerinra om att när propositionen behandlades\r\nyrkade vi moderater på ett klart avslag. Som\r\nutvecklingen har blivit vill jag nog hålla för troligt\r\natt det rätta hade varit att avslå propositionen och\r\nhelt enkelt inte göra någon ändring av hälso- och\r\nsjukvårdslagen.</pre><pre>Det är sant att socialutskottet gjorde vissa\r\navvikelser från propositionen, framför allt genom\r\natt uttala att det utan nackdelar för\r\npatientsäkerheten borde kunna ankomma på\r\nsjukvårdshuvudmännen att själva inom den\r\nangivna ramen bestämma vilka enheter som skulle\r\nomfattas av ledningsansvaret och vilka enheter som\r\nskulle lämnas utanför.</pre><pre>Det gavs en annan uppgift till socialstyrelsen än den\r\nsom förespråkades i propositionen. Man talade om\r\nföreskrifter eller författning. Utskottet förordade i\r\nstället allmänna råd, som inte är så hårt bindande.\r\nDet var en åtgärd som så att säga syftade åt rätt\r\nhåll. Utskottet hade också uttalat att väldigt många\r\nuppgifter kunde delegeras. Det gällde ungefär\r\nhälften av ledningsuppgifterna inom hälso- och\r\nsjukvården.</pre><pre>Sedan har ärendet gått till socialstyrelsen. Det är\r\ndärför jag tar till orda, eftersom jag är ledamot i\r\nsocialstyrelsens verksstyrelse. I de allmänna råden\r\nser man inte mycket av nytänkande. Vid de\r\ndiskussioner vi har haft i socialstyrelsen i anledning\r\nav en begäran av mig och Karin Israelsson har det\r\nframkommit att socialstyrelsen har tolkat\r\nsjukvårdens 14 § direkt efter ordalydelsen. Man har\r\ninte kunnat finna utrymme för en annorlunda\r\ntolkning.</pre><pre>I socialstyrelsen har TCOs representant Christer\r\nRomilson och jag avgett ett särskilt yttrande i vilket\r\nvi har tagit fram de punkter där vi är missnöjda med\r\nsocialstyrelsens sätt att bedöma utskottets\r\nintentioner. Bl.a. har vi tagit upp att man har fört\r\nin ett helt nytt begrepp, nämligen primärt kliniskt\r\nansvar, som inte förekom vare sig i propositionen\r\neller i utskottsbetänkandet. Socialstyrelsen säger\r\nmed tvärsäkerhet att som huvudregel kräver\r\npatientsäkerheten att ledningen utövas av\r\nchefsläkare. Det är faktiskt inte mycket som\r\nåterstår av friheten om man skulle följa de\r\nallmänna råden. Landstingsförbundet har senare\r\nockså varit starkt kritiskt och menat att här får vi\r\nlaga efter läge. Det är inte särdeles lyckat att man\r\ninte vill följa de allmänna råden, men dock\r\nförståeligt.</pre><pre>Nu har utskottet bedömt ärendet igen. Utskottets\r\nintentioner stämmer ganska väl överens med de jag\r\nsjälv har och som jag har försökt att tillsammans\r\nmed TCOs representant föra fram i socialstyrelsen,\r\ndock utan framgång. Man framhärdar i de\r\ngammalmodiga bedömningarna. Det är litet trist,\r\neftersom vi i dag har en väldig omstöpning av\r\nsvensk hälso- och sjukvård. Det skulle vara möjligt\r\natt hitta nya former. Men man låser fast sig i ett\r\norganisationsmönster som faktiskt inte hör 1990-\r\ntalet till. Enligt mitt sätt att göra bedömningar går\r\nvi ett steg tillbaka.</pre><pre>Jag kan hålla med om att vi i dag inte kommer så\r\nmycket längre. En utredning skall följa\r\nutvecklingen med stort intresse och jag får hoppas\r\nockså med noggrannhet. Det är mycket viktigt att\r\nvi verkligen ger denna grupp ett starkt ansvar för att\r\nkomma tillbaka till riksdagen så snart som möjligt\r\nså att eventuella ändringar kan göras, om det nu\r\nbehövs ändring av lagtexten för att herrarna i\r\nsocialstyrelsen skall förstå att det finns andra\r\nintentioner i det här huset.</pre><pre>För att gå ett steg i rätt riktning vill jag yrka bifall\r\ntill motionen av Margitta Edgren. För att vara litet\r\nrationella och för att vi inte skall få för många\r\nyrkanden har vi enat oss på den punkten.</pre><pre>Anf. 99 MARGITTA EDGREN (fp):</pre><pre>Herr talman! Det är bra att utskottet gör en\r\nmarkering av hur missnöjet med förra årets beslut\r\nom det samlade ledningsansvaret har hanterats och\r\ntolkats. Kritiken är inlindad, men den finns där.</pre><pre>Det intressanta är vad kritiken innebär för\r\nfortsättningen. Hur påverkar en sådan\r\nmisstroendeförklaring socialstyrelsen och hur\r\npåverkas socialdepartementet och socialministern?\r\nKommer denna utskottsskrivning att påverka\r\naktörerna över huvud taget? Den förra gjorde det\r\ntydligen inte.</pre><pre>Har beslutet haft någon positiv effekt i vården? Vad\r\nsäger huvudmännen, landstingen, om riksdagens\r\nbeslut? Har det underlättat deras arbete? Har det\r\ngett skjuts åt förändringsarbetet och har det ökat\r\npatientsäkerheten?</pre><pre>Nej, vad man nu kan säga är att motsättningarna\r\nmellan personalkategorierna har ökat. Läkarnas\r\nabsoluta krav på att det skall finnas chefsöverläkare\r\nnästan överallt kolliderar med de 150\r\nsjuksköterskor, psykologer och\r\nlaboratorieassistenter som redan har chefstjänster.\r\nDe senare blir nu uppsagda eller omplacerade. Det\r\när en tydlig signal till vårdens alla kvinnor: Du\r\nduger inte! Bry dig inte om att engagera dig och ta\r\nmer ansvar, politiker litar i alla fall bara på att det\r\när läkare som kan ta ansvar!</pre><pre>Läkarnas absoluta krav på att det skall finnas\r\nchefsöverläkare får många lokala vårdpolitiker att\r\nsvikta. De vågar inte heller lita på riksdagens beslut\r\natt det är huvudmannen som skall fatta besluten;\r\nspeciellt efter det att tillsynsmyndigheten givit\r\nanvisningar som inte följer riksdagsbeslutet. Man\r\när van att följa tillsynsmyndighetens råd och sitter\r\nalltså i kläm mellan tillsynsmyndigheten och\r\ndoktorernas gemensamma agerande.</pre><pre>På många kliniker och sjukhus innebär beslutet att\r\ndet nu förs fram krav på fler hierarkiska nivåer. I en\r\ntid då murarna skall rivas och vårdens karaktär av\r\nkunskapsorganisation förs fram, konserveras det\r\nbestående och man tar faktiskt ett steg tillbaka.</pre><pre>\r\nI betänkandet försöker socialutskottet komma runt\r\nkritiken genom att skriva -- jag läser på s. 13 -- att\r\nsocialstyrelsens allmänna råd inte är bindande och\r\natt huvudmännen står fria att följa råden;\r\nunderförstått: eller inte följa.</pre><pre>Jag anser att det är mycket betänkligt att råda\r\nverksamheten att helt bortse från vad\r\ntillsyningsmyndigheten säger. Socialutskottets råd\r\ntill huvudmännen menar jag leder ut på ett gungfly,\r\ndär tillsyningsmyndighetens legitimitet kommer att\r\nkunna ifrågasättas i fortsättningen även i andra\r\nfrågor. Jag menar att utskottets ordförande borde\r\nkunna erkänna och acceptera att beslutet om\r\nsamlat ledningsansvar var oöverlagt och\r\nkonsekvenserna inte tillräckligt genomlysta. Vi\r\npolitiker bör kunna erkänna när något är fel och\r\nkunna ta tillbaka ett beslut. Det dunkelt sagda\r\nkanske också är det dunkelt tänkta.</pre><pre>Till detta kommer ju, som Gullan Lindblad också\r\nframförde, att huvudmännen ångrar sitt initiala\r\nstöd för detta. I dagarna har Landstingsförbundets\r\nstyrelse behandlat en motion om ledningsansvaret\r\noch svarar motionärerna: Styrelsen delar\r\nmotionärernas uppfattning att lagstiftningen om\r\nsamlat ledningsansvar medför oklarheter och\r\noenigheter mellan olika yrkesgrupper inom vården\r\noch att den tolkning som socialstyrelsen gjort har\r\nförstärkt denna situation. Längre fram i svaret står\r\ndet: Förbundsstyrelsen är beredd att fortsätta sitt\r\narbete för att få bort bestämmelsen om samlat\r\nledningsansvar i hälso- och sjukvårdslagen.</pre><pre>Efter att ha konstaterat detta vill jag kritisera\r\nutskottet för att man inte tagit steget fullt ut och\r\nanmält sitt missnöje till regeringen i ett formellt\r\ntillkännagivande. Det finns alltså ingen formell\r\nanledning för regeringen att fundera på\r\nfortsättningen. Det är också en signal.</pre><pre>Herr talman! Jag yrkar bifall till min motion So510,\r\ndär jag kräver en tydligare markering av riksdagens\r\nmissnöje när det gäller tolkningen av beslutet.</pre><pre>Anf. 100 DANIEL TARSCHYS (fp):</pre><pre>Herr talman! Vad utskottet strävar efter i sitt\r\nbetänkande är att skingra de missuppfattningar\r\nsom råder bl.a. om de allmänna rådens\r\nkonstitutionella status. Det tycker jag framgår\r\nganska klart och tydligt i betänkandet.</pre><pre>Jag tror inte att man kan bedöma frågan om den\r\nnuvarande regleringens värde om man inte också\r\nbeaktar vilken reglering vi hade tidigare på det här\r\nområdet. Vi hade tidigare ett medicinskt\r\nledningsansvar fastslaget i lagen. Det medicinska\r\nledningsansvaret tillkom varje läkare på en klinik.\r\nDet medförde att vi vid många kliniker hade ett\r\nflertal läkare som alla var och en för sig hade ett\r\nmedicinskt ledningsansvar. Det kunde nog fungera\r\nfrån början när man bara hade en läkare per klinik,\r\nmen så småningom fick vi alltså flera läkare per\r\nklinik, och det var då som alla de ledningsansvariga\r\npersonerna började skapa bekymmer, eftersom det\r\ninte fanns något samlat ansvar. Det var orsaken till\r\natt det lades fram förslag om att ändra den här\r\nparagrafen i hälso- och sjukvårdslagen. Den\r\nändring som regeringen föreslog modifierades av\r\nriksdagen i syfte att klart markera att landstingen\r\nskall ha en stor frihet att utnyttja kompetenta\r\npersoner även om dessa inte är läkare. Det är\r\nalldeles klart utskottets mening att skapa ett stort\r\nutrymme för duktiga sjuksköterskor,\r\narbetsterapeuter och andra att bekläda\r\nchefsbefattningar inom hälso- och sjukvården.</pre><pre>Anf. 101 MARGITTA EDGREN (fp):</pre><pre>Herr talman! Jag känner mycket väl till det Daniel\r\nTarschys säger, men jag anser att vi därmed inte har\r\nlöst problemet. I stället har vi skapat andra och nya\r\nsamt kanske för framtiden t.o.m. ännu svårare\r\nproblem. I dag vågar huvudmännen inte lita på oss,\r\neftersom de är vana vid att lita på sin\r\ntillsynsmyndighet. Huvudmännen sitter i kläm\r\ngenom läkarnas absoluta krav på att det skall\r\ntillsättas chefsöverläkare. Deras egen känsla för de\r\nsjuksköterskor, psykologer och\r\nlaboratorieassistenter som i dag är bra chefer får ge\r\nvika för läkarnas krav, som i det närmaste kan sägas\r\nvara ett hot. Det kommer att bli en oerhörd oro\r\nframöver, en oro som vi bara har sett början på.\r\nDet är ett problem som man enligt min mening inte\r\nreder upp i betänkandet.</pre><pre>Anf. 102 GULLAN LINDBLAD (m):</pre><pre>Herr talman! Att läkarna skall ha det medicinska\r\nledningsansvaret är självklart, och det är något som\r\nvi moderater hela tiden har tryckt på. Däremot\r\nhade det varit bättre att inte ändra hälso- och\r\nsjukvårdslagen. Socialstyrelsen har så att säga gått\r\nefter lagens bokstav. I den finner man ingen\r\nskillnad jämfört med den bedömning som nu görs,\r\nnämligen att enbart läkare skall ha också det\r\nadministrativa ansvaret.</pre><pre>Jag är bekymrad över socialstyrelsens agerande i\r\nfråga om distriktsläkarcentraler. Där finns faktiskt\r\nett antal distriktssköterskor som i dag fungerar som\r\nadministrativa ledare. Nu vet man inte om man\r\nskall föreslå att de skall sägas upp eller hur\r\nlandstingen skall förfara.</pre><pre>Till följd av Landstingsförbundets uttalande\r\nstruntar man kanske helt i de allmänna råden. Jag\r\nhåller med Margitta Edgren om att det inte är\r\nsärskilt lyckat med tanke på situationen på andra\r\nområden inom medicinsk tjänst och socialtjänst.\r\nFör sakens skull vete gudarna om inte det är det\r\nbästa.</pre><pre>Jag har fått kännedom om att man håller på att\r\nbygga upp ytterligare stora byråkratier. Inom\r\nlandstingsvärlden är det redan i dag mycket\r\nbyråkratiskt. Man har olika nivåer,\r\nsjukvårdsdirektioner, klinikchefer och annat. I\r\nMalmö har man dessutom skapat en mellannivå\r\nmellan sjukvårdsdirektionen och klinikcheferna.\r\nDet kan inte vara rimligt.</pre><pre>Det är nog hög tid att den arbetsgrupp som ser över\r\ndetta snabbt lägger fram ett förslag till riksdagen\r\nsom vi får ta ställning till igen, så att vi får en\r\nmodern bedömning av dessa frågor. Jag har själv\r\narbetat många år i vården och kan inte förstå att\r\nläkarna till varje pris vill ha detta ansvar. På många\r\nhåll verkar det vara så. De har ju i alla tider talat\r\nom hur jobbigt det har varit med all pappersexercis.\r\nNu finns det läkare som enbart skall ägna sig åt\r\nadministrativt arbete och organisation och därmed\r\ninte har tid att ägna sig åt vård.</pre><pre>Överläggningen var härmed avslutad.</pre><pre>(Beslut skulle fattas den 15 maj.)</pre><pre>23 § Avgifter för kontroller av teknisk sprit och\r\nalkoholhaltiga preparat</pre><pre>Föredrogs</pre><pre>socialutskottets betänkande</pre><pre>1990/91:SoU17 Avgifter för kontroller av teknisk\r\nsprit och alkoholhaltiga preparat (prop.\r\n1990/91:139).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 15 maj.)</pre><pre>24 § Tilläggsbudget II till statsbudgeten för\r\nbudgetåret 1990/91</pre><pre>Föredrogs</pre><pre>socialutskottets betänkande</pre><pre>1990/91:SoU24 Tilläggsbudget II till statsbudgeten\r\nför budgetåret 1990/91 (prop. 1990/91:125 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 15 maj.)</pre><pre>25 § Bordläggning</pre><pre>Föredrogs och bordlades</pre><pre>Motionerna</pre><pre>med anledning av prop. 1990/91:176 Ändring i\r\nlagen (1988:205) om rättsprövning av vissa\r\nförvaltningsbeslut</pre><pre>1990/91:K97 av Anders Björck m.fl. (m)</pre><pre>med anledning av skr. 1990/91:163 Redogörelse för\r\nden svenska krigsmaterielexporten år 1990</pre><pre>1990/91:U18 av Inger Schörling m.fl. (mp)</pre><pre></pre><pre>26§ Anmälan om frågor</pre><pre>Anmäldes att följande frågor framställts</pre><pre>den 7 maj</pre><pre>1990/91:593 av Sten Andersson i Malmö (m) till\r\njustitieministern om valsedlar och nominering av\r\nkandidater:</pre><pre>I Malmö har ett parti av egen kraft visat sig\r\noförmöget att bli invalt i riksdagen. Inför\r\nstundande val har därför partiet kopierat\r\nmoderaterenas och socialdemokraternas valsedlar\r\noch toppat dessa med registrerade namn från resp.\r\nparti. Utöver ovan nämnda partis representanter är\r\növriga personer, från sex partier, på valsedlarna\r\ninte tillfrågade om kandidatur.</pre><pre>Att kopiera andra partiers valsedlar och nominera\r\ndessa personer, vilka aldrig blivit tillfrågade, är\r\nuppenbart stötande och kränkande.</pre><pre>Är statsrådet beredd att föreslå ändring i\r\nlagstiftningen så att agerande av i frågan beskriven\r\nart omöjliggörs?</pre><pre>1990/91:594 av Görel Thurdin (c) till statsrådet Erik\r\nÅsbrink om effekterna av måltidsbeskattningen:</pre><pre>Av tidningsuppgifter, bl.a. i SvD den 21 mars och\r\nDN, framgår att de offentliganställda blivit de\r\ntydligaste offren för beslutet att beskatta\r\nmåltidssubventioner.</pre><pre>Det gäller exempelvis sjukvårdspersonalen. På\r\nSödersjukhuset har gästantalet i personalmatsalen\r\nhalverats efter årsskiftet. Vårdpersonalen äter i\r\nbästa fall medhavd mat i personalrummet.\r\nFöreträdare för arbetsledarna menar att risken är\r\nstor för att effektiviteten kommer att sjunka på\r\ngrund av att personalen får näringsfattig kost.</pre><pre>Det här drabbar låglönegrupperna, både offentligt\r\nanställda och privat anställda, medan andra\r\ngrupper fått behålla sina subventioner eller t.o.m.\r\nfått ökade subventioner. Detta är enligt min\r\nmening helt oacceptabelt.</pre><pre>Med hänvisning till vad som anförts vill jag fråga\r\nstatsrådet:</pre><pre>Är statsrådet beredd att vidta åtgärder som mildrar\r\nde negativa effekterna av beskattningen av\r\nmåltidssubventionerna för anställda i offentlig och\r\nprivat verksamhet?</pre><pre>1990/91:595 av Jan-Olof Ragnarsson (v) till\r\nstatsrådet Maj-Lis Lööw om rättshjälpsbiträden i\r\nasylärenden:</pre><pre>Flyktinggruppen och Asylkommitténs riksråd har\r\nnyligen offentliggjort en sammanställning av\r\nexempel från de svenska myndigheternas\r\nhandläggning av asylärenden. Av denna\r\ngenomgång framgår mycket tydligt att\r\nutlänningslagens bestämmelser ofta åsidosätts.\r\nSom exempel vill jag nämna fall nr 45 i\r\nsammanställningen som handlar om en statslös\r\npalestinier från Libanon som sökte asyl i Sverige i\r\noktober 1985. Som offentligt biträde förordades en\r\nadvokat som vid sitt sammanträffande med B bar\r\nen israelisk organisations märke i kavajuppslaget.\r\nSedan invandrarverket den 1 juli 1989 från\r\nrättshjälpsnämnden övertog uppgiften att förordna\r\noffentliga biträden i utlänningsärenden ges de\r\nasylsökande inte längre tillfälle att själva föreslå\r\nvilket offentigt biträde de önskar. En sådan rätt\r\nföreligger enligt rättshjälpslagen, men\r\ninvandrarverket föredrar att själv avgöra vem som\r\nskall biträda en asylsökande. Detta har bl.a. fått till\r\nkonsekvens att erfarna flyktingadvokater får ytterst\r\nfå förordnanden.</pre><pre>Jag vill därför fråga statsrådet:</pre><pre>Är regeringen beredd att vidta åtgärder för att de\r\nasylsökande i praktiken skall åtnjuta den rätt de har\r\nenligt rättshjälpslagen att föreslå det offentliga\r\nbiträde de önskar?</pre><pre>1990/91:596 av Bertil Måbrink (v) till\r\nutrikesministern om en nordisk kärnvapenfri zon:</pre><pre>Vid utrikesministermötet i Karlshamn\r\növerlämnades en rapport från Nordiska\r\nämbetsmannagruppen om förutsättningarna för en\r\nkärnvapenfri zon i nordiskt område.</pre><pre>Jag vill fråga utrikesministern:</pre><pre>Avser regeringen nu att föra upp frågan om en\r\nnordisk kärnvapenfri zon på politisk nivå för att\r\nåstadkomma konkreta resultat?</pre><pre>1990/91:597 av Margareta Persson (s) till\r\njustitieministern om brottsbalkens bestämmelse\r\nom förledande av ungdom:</pre><pre>I en interpellationsdebatt den 8 april ansåg\r\njustitieministern att lagen om förledande av\r\nungdom bör prövas, för att om möjligt kunna\r\nförhindra ordning av förråande tidningar till barn\r\noch ungdom. Åklagarmyndigheten i Stockholm har\r\nnu sagt nej till att använda den lagen för att pröva\r\nom en tidning, i det här fallet ett nummer av\r\nBatman, är förråande. Motiveringen från\r\nåklagarens sida var bl.a. att förarbetena till\r\nparagrafen om förledande av ungdom inte avsåg\r\nförsäljning i bokhandel eller enstaka försäljning.\r\nEftersom justitieministern i\r\ninterpellationsdebatten ansåg det viktigt att den\r\ngamla lagen ''dammades av'', för att kunna stävja\r\nspridande av våld bland barn, vill jag fråga\r\nföljande:</pre><pre>Mot bakgrund av att åklagarmyndigheten i\r\nStockholm inte anser att paragrafen om förledande\r\nav ungdom går att använda på det sättet, undrar jag\r\nom justitieministern nu är beredd att säga ja till att\r\nmodernisera den gamla paragrafen om förledande\r\nav ungdom.</pre><pre>1990/91:598 av Jan-Olof Ragnarsson (v) till\r\nstatsrådet Maj-Lis Lööw om åtgärder med\r\nanledning av bedömningen av humanitära skäl i\r\nverkställighetsärenden:</pre><pre>Den praxis som utbildas i anslutning till vad som\r\nutgör tillräckliga humanitära skäl för upphävande\r\nav avvisningsbeslut utgör ett mått på våra\r\nvärderingar. En handläggare hos invandrarverket\r\nhar i pressen avslöjat att det hos invandrarverket\r\nfinns en hemlig kroppsviktstabell, en s.k. lathund,\r\nför bedömning av när det finns tillräckliga\r\nhumanitära skäl att häva ett avvisningsbeslut av\r\npsykiska skäl. Enligt tabellen skulle en\r\nsjukhusvårdad asylsökande väga mellan 40--44 kg\r\ninnan ett avvisningsbeslut kan upphävas av\r\nhumanitära skäl. Läkare anser att en tillämpning av\r\ntabellen kan leda till ödesdigra resultat.</pre><pre>Min fråga till statsrådet Maj-Lis Lööw är:</pre><pre>Avser regeringen om tidningsuppgifterna är\r\nkorrekta att vidta några åtgärder med anledning av\r\nuppgifterna om användandet av en s.k. lathund\r\növer kroppsvikt för bedömningen av humanitära\r\nskäl i verkställighetsärenden och finns det i så fall\r\nbehov av vägledande regler för bedömningen av\r\nsådana skäl?</pre><pre>1990/91:599 av Berith Eriksson (v) till statsrådet\r\nMaj-Lis Lööw om rättshjälpen i asylärenden:</pre><pre>Flyktinggruppen och Asylkommitténs Riksråd har\r\nnyligen offentliggjort en sammanställning av\r\nexempel från de svenska myndigheternas\r\nhandläggning av asylärenden. Av denna\r\ngenomgång framgår mycket tydligt att\r\nutlänningslagens bestämmelser ofta åsidosätts. Så\r\när exempelvis fallet i referat nr 19 där asylförhöret\r\nmed en asylsökande iransk kvinna ägde rum utan\r\natt offentligt biträde hade förordnats, trots att\r\nriksdagen hade beslutat att den asylsökande skall\r\nbiträdas av ett offentligt biträde vid\r\npolisutredningen.</pre><pre>Polisförhöret varade 1 tim och 45 min och handlade\r\nhuvudsakligen om resan från Iran till Sverige. A\r\nfick sedan möjlighet att gå igenom\r\npolisutredningen med sitt offentliga biträde och\r\nkompletterade det ofullständiga polisförhöret\r\nbeträffande sin egen politiska aktivitet i Iran.\r\nInvandrarverket avslog asylansökan med\r\nmotiveringen att A inte var trovärdig. Det fanns\r\nnämligen en markant skillnad mellan vad som\r\nframkom genom det offentliga biträdets inlaga och\r\npolisförhöret. Regeringen delade invandrarverkets\r\nbedömning och avslog As överklagande.</pre><pre>Är regeringen beredd att vidta åtgärder för att de\r\noffentliga biträdena ska beredas möjlighet att\r\nmedverka redan under polisutredningarna i\r\nenlighet med reglerna i rättshjälpslagen?</pre><pre>1990/91:600 av Bertil Måbrink (v) till statsrådet\r\nMaj-Lis Lööw om säkerheten i Libanon för\r\nArafattrogna palestinier:</pre><pre>I den nyligen offentliggjorda sammanställningen av\r\nFlyktingruppen och Asylkommitténs Riksråd, om\r\nde svenska myndigheternas handläggning av\r\nasylärenden vill jag nämna fall nr 45 som handlar\r\nom en statslös palestinier från Libanon (B) som\r\nsökte asyl i Sverige i oktober 1985.</pre><pre>B tillhörde den Arafattrogna delen av PLO. Han\r\nblev vittne till ett mord i ett flyktingläger i Libanon\r\nutfört av Syrientrogna palestinier. På grund av att\r\nB befann sig i en mycket farlig situation råddes han\r\nav sin organisation att fly från Libanon.\r\nInvandrarverket och regeringen ansåg att Bs skäl\r\ninte var tillräckliga för asyl, och han avvisades till\r\nLibanon. Amnesty Internationals svenska sektion\r\nhade i ett yttrande till statens invandrarverk\r\nframhållit att B riskerade att omdelbart gripas,\r\nkvarhållas under obestämd tid och utsättas för\r\ntortyr i Libanon. B greps i Libanon av syrisk\r\nsäkerhetstjänst och misshandlades ohyggligt under\r\ntre dagar.</pre><pre>Min fråga till statsrådet Maj-Lis Lööw är:</pre><pre>Vilken bedömning gör regeringen av säkerheten i\r\nLibanon för palestinier tillhörande den\r\nArafattrogna delen av PLO?</pre><pre>Tar regeringen tillräcklig hänsyn till våra åtaganden\r\nenligt FNs tortyrkonvention när Arafattrogna\r\npalestinier återsänds till Libanon?</pre><pre>27 § Kammaren åtskildes kl. 16.09.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n6 § anf. 19 (delvis),</pre><pre>av  förste vice talmannen därefter t.o.m. 10 § anf.\r\n44 (delvis),</pre><pre>av  andre vice talmannen därefter t.o.m. 14 § anf.\r\n72 (delvis) och</pre><pre>av  talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}