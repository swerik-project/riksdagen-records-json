{"dokumentstatus":{"dokument":{"hangar_id":"2439005","dok_id":"GE09119","rm":"1990/91","beteckning":"119","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"119","slutnummer":"0","datum":"1991-05-27 00:00:00","systemdatum":"2010-02-17 00:00:00","publicerad":"1991-05-27 00:00:00","titel":"Riksdagens snabbprotokoll 1990/91:119 Måndagen den 27 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{CE69FC7F-1D8D-43E5-8700-157FAE080214}","dokument_url_text":"http://data.riksdagen.se/dokument/GE09119/text","dokument_url_html":"http://data.riksdagen.se/dokument/GE09119","dokumentstatus_url_xml":"http://data.riksdagen.se/dokumentstatus/GE09119","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:119</div>\r\n<div class=\"sidhuvud_datum\">Måndagen den 27 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protkoll</pre><pre>Justerades protokollet för den 21 maj.</pre><pre>2 § Svar på interpellation 1990/91:200 om\r\nbarnhälsovården</pre><pre>Anf. 1 Socialminister INGELA THALÉN\r\n(s):</pre><pre>Fru talman! Ingrid Ronne-Björkqvist har frågat\r\nmig vilka åtgärder regeringen är beredd att vidta för\r\natt bevara och förbättra kvaliteten på\r\nbarnhälsovården i Sverige och vilka omedelbara\r\nåtgärder regeringen är beredd att vidta för att\r\ngarantera flyktingbarn deras rätt till hälso- och\r\nsjukvård.</pre><pre>Förutsättningarna för arbetet inom\r\nbarnhälsovården har under senare år förändrats.\r\nPrimärvården har byggts ut och mödra- och\r\nbarnhälsovården har delvis integrerats däri.\r\nAntalet födda barn i Sverige har ökat liksom antalet\r\nbarn med invandrar- och flyktingbakgrund, vilket\r\nökat barnhälsovårdens arbetsbörda.</pre><pre>Regeringen har gett socialstyrelsen i uppdrag att\r\nkartlägga och beskriva de förändringar som har\r\nskett under senare år bl.a. vad gäller\r\nbarnhälsovårdens integrering i primärvården och\r\ndärvid särskilt beskriva effekterna därav.\r\nUppdraget skall redovisas senast den 31 januari\r\n1992. I uppdraget ingår att beskriva rådande\r\norganisationsstrukturer och vilka resurser bara\r\nhälsovården förfogar över i olika delar av landet. I\r\nuppdraget ingår också att redovisa utveckling,\r\nomfattning och innehåll av den del av\r\nföräldrautbildningen som är kopplad till\r\nbarnhälsovården. Barnhälsovårdens samverkan\r\nmed andra verksamheter som arbetar med frågor\r\nsom rör barn t.ex. inom socialtjänstens individ- och\r\nfamiljeomsorg, barnomsorgen, barnkliniker,\r\nbarnhabilitering och barn- och ungdomspsykiatrin,\r\nskall också redovisas.</pre><pre>För att skapa förutsättningar för en mer systematisk\r\nutvärdering av den förebyggande barnhälsovårdens\r\ninsatser krävs ett utvecklingsarbete både vad avser\r\nde mål som bör vara utgångspunkt för insatserna\r\noch vad avser tekniken för utvärderingen. I\r\nuppdraget ingår att socialstyrelsen bör påbörja ett\r\nsådant arbete.</pre><pre>När socialstyrelsen har redovisat uppdraget\r\nkommer underlag att finnas för ställningstagande\r\ntill om särskilda åtgärder behöver vidtas för att\r\ntillförsäkra alla barn i landet en god barnhälsovård.</pre><pre>Vad gäller frågan om flyktingbarnens tillgång till\r\nhälso- och sjukvård har denna fråga liksom andra\r\nfrågor som rör flyktingbarnens situation nyligen\r\nutretts av socialstyrelsen på uppdrag av regeringen.\r\nUppdraget redovisades för regeringen den 13 maj i\r\når. Den rapport av Anders Hjern, som Ingrid\r\nRonne-Björkqvist hänvisar till, utgör en av tio\r\nunderlagsrapporter vid sidan av huvudrapporten\r\ninom ramen för uppdraget. Socialstyrelsen anser\r\ndet angeläget att flyktingbarnens hälsoläge, sociala\r\nsituation och utveckling samt samhällets insatser\r\nför dessa barn och deras familjer följs upp mera\r\ningående än hittills. Statens invandrarverk har\r\ninlett ett uppföljningsprogram bl.a. med syfte att\r\nfortlöpande sammanställa och analysera resultaten\r\nav de hälsoundersökningar som erbjuds samtliga\r\nasylsökande och flyktingar i förläggningssystemet.\r\nBehovet av aktuellt underlag för planering av\r\nhälso- och sjukvårdsinsatser för olika grupper av\r\nflyktingbarn kommer därmed att kunna tillgodoses\r\nbättre än tidigare. Socialstyrelsen har också i den\r\nfolkhälsorapport som nyligen överlämnats till\r\nregeringen belyst situationen för invandrar- och\r\nflyktingbarn. Styrelsen kommer även\r\nfortsättningsvis att uppmärksamma invandrar- och\r\nflyktingbarns hälsoläge liksom olika tecken på att\r\ninvandrare utsätts för större hälsorisker än andra.</pre><pre>Jag har noterat att det i nämnda underlagsrapport\r\nangetts som tveksamt om de svenska reglerna för\r\nhälso- och sjukvård för asylsökande uppfyller\r\nförpliktelserna enligt FNs konvention om barnets\r\nrättigheter, som Sverige ratificerat. I detta\r\nsammanhang kan jag nämna att regeringen tillsatt\r\nen interdepartemental arbetsgrupp med uppgift att\r\nfölja tillämpningen och genomförandet av\r\nkonventionen i Sverige.</pre><pre>I regeringskansliet kommer vi nu att ingående\r\nstudera och överväga socialstyrelsens redovisning\r\noch förslag.</pre><pre>Anf. 2 INGRID RONNE-BJÖRKQVIST\r\n(fp):</pre><pre>Fru talman! Jag ber att få tacka för svaret.</pre><pre>Vi hade senast en debatt om barnhälsovården här i\r\nkammaren för ett halvår sedan. Då talade vi bl.a.\r\nom den pågående nedrustningen. Det föds ju 30 %\r\nfler barn i dag än för tio år sedan, och det har blivit\r\nfärre barnläkare per antal barn. De ersätts med\r\ndistriktsläkare, och barnsjuksköterskorna ersätts\r\nmed distriktssköterskor, som får allt mindre tid för\r\nbarnhälsovård på grund av att bl.a. hemsjukvården\r\ntar så mycket tid i anspråk för dem. De får ofta inte\r\ntid med t.ex. barnolycksfallsprofylax och\r\nföräldrautbildning.</pre><pre>Vid debatten för ett halvår sedan var vi överens om\r\natt de i svaret nämnda förändringarna var på gång.\r\nStatsrådet meddelade också att en kartläggning av\r\nbarnhälsovården skulle ske. Det är bra att\r\nsocialstyrelsen nu har fått detta uppdrag, även om\r\ndet är beklagligt att det har tagit ett halvår att\r\nformulera uppdraget till socialstyrelsen på en A4-\r\nsida. Det är litet onödig tidsspillan.</pre><pre>Jag tycker det är synd att det i uppdraget inte anges\r\natt samverkan bör ske också med skolan och\r\nskolhälsovården. Jag tror nämligen att man i\r\nframtiden måste samordna skolhälsovård och\r\nbarnhälsovård under samma huvudman för att\r\nkunna erbjuda läkare, sköterskor och\r\nskolpsykologer gedigen barnkunskap. Det är också\r\nviktigt att ha samma tillsynsmyndighet. Det är inte\r\när rimligt att skolverket skall vara\r\ntillsynsmyndighet för förebyggande hälsovård och\r\nsjukvård. Det bör alltså ske en överföring till\r\nsocialstyrelsen.</pre><pre>Jag vill fråga socialministern om hon är beredd att\r\nverka för en samordning av skolhälsovård och\r\nbarnhälsovård för att få en garanterad\r\nbarnkompetens med socialstyrelsen som\r\ntillsynsmyndighet.</pre><pre>När det gäller flyktingbarnens hälsovård behövs\r\ninget ytterligare underlag. Där är det dags att skrida\r\ntill verket. Redan för fyra år sedan slog Rädda\r\nbarnen fast med stor skärpa i samband med sin\r\nkonferens de missförhållanden som nu har\r\nframkommit i socialstyrelsens rapport.</pre><pre>På hösten 1987 konstaterade barnöverläkare Lars\r\nH Gustafsson och professor Tor Lindberg i en\r\ndebattartikel att Barnläkarföreningen hade påtalat\r\nbristerna till regeringen och socialstyrelsen. De\r\nsäger att läkarundersökning av flyktingbarnen\r\nibland görs av tillfälligt inhyrda läkare utan någon\r\nsom helst erfarenhet av arbete med barn. Inte\r\nheller förläggningens sjuksköterska har alltid\r\nkunskaper om barnhälsovård, säger de. Vidare\r\nsäger de så här: ''All annan barnhälsovård i landet\r\när föremål för landstingens och dess\r\nbarnhälsovårdsöverläkares insyn och kontroll -- så\r\nicke den hälso- och sjukvård som sker i\r\ninvandrarverkets regi. En undermålig vård kan\r\ndärför bedrivas under lång tid utan att detta\r\nupptäcks.''. De avslutar artikeln med att säga att\r\ndet inte händer någonting. ''Jo, sammanträden\r\nhålls, utredning pågår, utbildning planeras. Men\r\nåren går och under tiden far alltför många barn illa\r\nmitt i det tigande svenska samhället,'' säger de.\r\nVidare framhåller de: ''Vår läkaretik säger oss att\r\nalla barn vi möter ska ha samma rättigheter, ja att\r\nde barn som har de största behoven ska hjälpas\r\nförst. När det samhälle som vi tillhör i praktiken\r\nföljer helt andra principer, fyller det oss med sorg\r\noch vrede.''</pre><pre>Året därpå kom socialstyrelsens rapport om\r\nflyktingbarnens behov av stödinsatser, och där\r\npåtalas på nytt bristerna i hälsokontroller. I år har\r\nen rapport om hälsan hos barn i Sverige kommit,\r\noch i den talar man om det bedrövliga psykiska\r\nhälsotillståndet hos flyktingbarn som har varit\r\nutsatta för våld, tortyr, förluster av anhöriga och\r\nexploatering. Det är en oerhört skrämmande\r\nläsning som bygger på undersökningar som har\r\ngjorts i Malmö, Stockholm, Värmland, Landskrona\r\noch Lycksele. I förra veckan kom likadana\r\nlarmrapporter från Alvesta.</pre><pre>Jag vill alltså betona att det inte behövs något mer\r\nunderlag utan att det nu är dags att skrida till\r\nhandling. Detta gäller inte minst sedan Anders\r\nHjern har lämnat in sin rapport, i vilken det påvisas\r\natt flyktingbarn fortfarande förvägras\r\nbarnhälsovård på många håll i vårt land och att barn\r\nt.o.m. skickas tillbaka efter flera månader i Sverige\r\nutan att ens ha fått vaccinationer mot de vanligaste\r\nbarnsjukdomarna. Detta är en oerhörd skandal.</pre><pre>Är socialministern beredd att omedelbart ta\r\ninitiativ för att åtgärda dessa missförhållanden, och\r\nvilka åtgärder är i så fall på gång? Ett tips är att\r\nbarnhälsovårdsöverläkarnas styrelse och\r\nBarnläkarförbundet förmodligen på direkten skulle\r\nkunna tala om hur detta skall gå till. De har\r\nnämligen nu i många år kämpat för detta, och de är\r\ndärför beredda att snabbt plocka in dessa barn i en\r\nfungerande barnhälsovård under ledning av\r\npersonal med barnkompetens.</pre><pre>Anf. 3 Socialminister INGELA THALÉN\r\n(s):</pre><pre>Fru talman! Jag tycker att det förtjänar att sägas att\r\nvi i Sverige har en utomordentligt god\r\nbarnhälsovård. Vi har världens lägsta\r\nspädbarnsdödlighet; den ligger under 6 \". Vi har\r\nbedrivit ett oerhört framgångsrikt arbete för att\r\nförhindra olycksfall bland små barn i form av\r\nsäkerhetsarbete på trafikområdet, i hemmen, inom\r\nbarnomsorgen, osv.</pre><pre>Det finns en del oroande tendenser när det gäller\r\nbarns hälsa, dels i fråga om utvecklingsstörningar --\r\ndvs. det är inte fråga om störningar i fysisk mening\r\nutan om oroliga barn --, dels i fråga om utveckling\r\nav allergier.</pre><pre>Man får trots detta naturligtvis inte slå sig till ro\r\nmed det som är bra. Precis som Ingrid Ronne-\r\nBjörkqvist sade har vi tidigare diskuterat denna\r\nfråga. Ett av skälen till socialstyrelsens uppdrag är\r\natt även jag ser att det finns anledning att följa upp\r\nden integrering som har skett i primärvården. Vi\r\nhar enligt min uppfattning anledning att vara\r\nuppmärksamma på att inte barnhälsokompetensen\r\nutarmas, utan att man faktiskt vidmakthåller\r\nkompetensen när det gäller barnhälsa.</pre><pre>Sedan till Ingrid Ronne-Björkqvists konkreta fråga\r\nom skolhälsovården. Det är riktigt att vi diskuterar\r\nhur tillsynen över skolhälsovården skall se ut, men\r\njag är däremot inte riktigt säker på att det bör vara\r\nfråga om en organisatorisk samordning mellan\r\nbarnhälsovård och skolhälsovård. Det är alldeles\r\nriktigt att det bör finnas en samverkan och en\r\ngemensam samsyn och att det skall vara möjligt att\r\nfölja barns hälsa och också följa upp hur\r\nskolhälsovården fungerar. Det finns emellertid skäl\r\natt, innan man tar ställningi frågan, ytterligare\r\ndiskutera om man därifrån skall gå till en direkt\r\norganisatorisk samordning av barnhälsovård och\r\nskolhälsovård.</pre><pre>Sedan till frågan om flyktingbarnen. Det är\r\nförskräckligt att barn lämnar Sverige utan att här ha\r\nfått en vaccination om detta hade varit möjligt. Det\r\när också förskräckligt att vi inte ger våra barn --\r\noavsett om de är flyktingbarn eller inte -- en god\r\nbarnhälsovård. Jag skall göra allt jag kan för att\r\nockså dessa barn skall omfattas av en god\r\nhälsovård. Men man bör inte som Ingrid Ronne-\r\nBjörkqvist beskriva den hälsovård barnen har fått\r\nsom förskräcklig. Vi har kunnat göra mycket mer,\r\noch vi skall göra mycket mer, men barnen har ändå\r\nfått en viss hälsovård. Vi bör nyttja alla tillgängliga\r\nresurser för att ge dessa barn en bra hälsovård när\r\nde är i Sverige -- oavsett om de skall stanna här eller\r\nom de skall lämna Sverige för ett annat land.</pre><pre>Anf. 4 INGRID RONNE-BJÖRKQVIST\r\n(fp):</pre><pre>Fru talman! Jag håller med om att vi har en bra\r\nbarnhälsovård. Men det går väldigt fort att rasera\r\ndet som det har tagit många år att bygga upp, och\r\ndet är därför viktigt att agera snabbt när man\r\nmärker att det går utför.</pre><pre>Socialministern tycker inte att min beskrivning av\r\nflyktingbarnens situation är riktigt korrekt, utan\r\nhon menar att jag svartmålar. Men är inte den\r\nbeskrivning som socialstyrelsen ger i sin rapport\r\nförskräcklig? Jag tycker inte att man skall se på de\r\nbarn som får barnhälsovård utan på alla dem som\r\ninte får sådan vård. Jag blev oerhört chockerad\r\növer att finna att dessa missförhållanden\r\nfortfarande råder.</pre><pre>Jag fick ett telefonsamtal om ett barn på 18\r\nmånader som hade varit i Sverige i 10 månader och\r\nsom enligt beskrivningen hade en helt klar CP-\r\nskada. Barnet hade inte fått någon hälsovård, så\r\nCP-skadan hade inte upptäckts. Barn med denna\r\nskada måste få behandling på direkten för att kunna\r\nbehålla så mycket som möjligt av\r\nmuskelfunktionen. Jag ringde därför till den\r\naktuelle barnhälsovårdsöverläkaren.</pre><pre>Jag pratade dessutom med Christina Rogestam i\r\nsamband med att jag råkade träffa henne, och jag\r\nfick då uppgift om att allt fungerade bra och att den\r\noupptäckta cp-skada var ett olycksfall i arbetet.</pre><pre>Jag blev därför ledsen när jag såg i rapporten att det\r\nfortfarande finns barn som inte får den\r\nhälsoövervakning och den sjukvård som även\r\nflyktingbarn skall ha rätt till. Jag tycker att det är\r\nförskräckligt att det konstateras att vi inte klarar av\r\natt uppfylla barnkonventionens krav.</pre><pre>Jag håller alltså fast vid att något måste göras\r\nväldigt snabbt och att det också är möjligt att göra\r\nnågot snabbt. Det är inte alls krångligt att plocka in\r\ndessa barn inom barnhälsovårdens ram. Jag\r\njobbade inom barnhälsovården i 20 år innan jag\r\nkom in i riksdagen och arbetade då som läkare med\r\nbarnhälsovård 20 timmar i veckan. Vi tog då in\r\nadoptivbarn från u-länder väldigt snabbt, och vi\r\nfick det att fungera bra. Vi har nämligen inom\r\nbarnhälsovården sådana resurser att vi kan\r\nprioritera vård av barn som verkligen har behov av\r\ndet.</pre><pre>Detta är alltså viktigt. Det är grymt att dessa barn\r\nutsätts för bl.a. provtagning som inte är nödvändig.\r\nViktiga diagnoser missas, men barnen utsätts alltså\r\ndessutom för en skrämmande behandling i och med\r\natt de tas om hand av personal som inte är van att\r\nhandskas med barn. Det är alltså nödvändigt att\r\npersonal med specialistkunskaper -- läkare,\r\nsköterskor och psykologer -- tar kontakt med dessa\r\nbarn direkt när de kommer till Sverige.</pre><pre>Anf. 5 Socialminister INGELA THALÉN\r\n(s):</pre><pre>Fru talman! Vi är, Ingrid Ronne-Björkqvist, helt\r\növerens om beskrivningen. Barn som kommer till\r\nSverige skall inte förnekas hälsovård om vi kan ge\r\ndem hälsovård -- och det kan vi. Vad jag vände mig\r\nemot var att Ingrid Ronne-Björkqvist sade att den\r\nhälsovård barnen har fått inte har varit bra. Jag tror\r\natt den hälsovård barnen har fått har varit bra. De\r\nsom inte har fått hälsovård bör få det. Jag skall göra\r\nvad på mig ankommer för att så fort som möjligt se\r\ntill att detta kan fungera. Jag vet att vi också,\r\ngenom de uppföljningsprogram som nu har dragits\r\ni gång, rent konkret skall kunna komma åt den här\r\ntypen av bekymmer.</pre><pre>Anf. 6 INGRID RONNE-BJÖRKQVIST\r\n(fp):</pre><pre>Fru talman! Jag vill hålla fast vid att den hälsovård\r\nsom erbjuds inte alltid är av den kvalitet som man\r\nhar rätt att kräva i Sverige. Fortfarande är det\r\nnämligen i stor utsträckning läkare och personal\r\nsom är utbildade för vuxna. Detta är ett typiskt\r\nansvarsområde för barnspecialister, eftersom\r\nflyktingbarn är så svårt störda.</pre><pre>Det som är verkligt skrämmande är att det finns\r\nbarn som inte får någon hälsovård alls. Det är ju\r\nfullständigt oacceptabelt. Det måste omedelbart\r\nåtgärdas. Jag hoppas att socialministern gör detta.\r\nJag skulle vilja veta vilket handlingsprogram man\r\nhar på departementet för att ta tag i denna fråga.\r\nHar man t.ex. tänkt sig någon akutöverläggning\r\nmed ansvariga inom barnhälsovården för att höra\r\nhur man snabbt skall kunna få barnläkare och\r\nbarnsjuksköterskor som tar ansvar för\r\nflyktingbarnen direkt när de kommer till Sverige?</pre><pre>Anf. 7 Socialminister INGELA THALÉN\r\n(s):</pre><pre>Fru talman! Vi fick ju rapporten till departementet\r\nför bara någon dryg vecka sedan. Det har under en\r\ntid pågått ett arbete mellan\r\narbetsmarknadsdepartementet och\r\nsocialdepartementet. Man har också på\r\narbetsmarknadsdepartementet, som har\r\ninvandrarverket som sin myndighet, arbetat för att\r\nfå fram uppföljningsprogram på detta område\r\nockså när det gäller barnens hälso- och sjukvård. Vi\r\nskall naturligtvis mycket skyndsamt se till att denna\r\ntyp av frågor tas upp i överläggningar bl.a. med\r\nsjukvårdshuvudmännen så att dessa barn skall få\r\nsin hälsovård när de är i Sverige.</pre><pre>Överläggningen var härmed avslutad.</pre><pre>3 § Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1990/91:FiU31--\r\nFiU33</pre><pre>Skatteutskottets betänkanden 1990/91:SkU30,\r\nSkU31 och SkU34</pre><pre>Socialutskottets betänkande 1990/91:SoU20</pre><pre>Trafikutskottets betänkande 1990/91:TU34</pre><pre>Ajournering</pre><pre>Kammaren beslöt kl. 9.21 på förslag av förste vice\r\ntalmannen att ajournera förhandlingarna till kl.\r\n12.00, då dagens arbetsplenum skulle börja.</pre><pre>Återupptagna förhandlingar</pre><pre>Förhandlingarna återupptogs kl. 12.00.</pre><pre></pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under dagens sammanträde skulle företas\r\ntill avgörande i ett sammanhang i början av\r\nmorgondagens arbetsplenum.</pre><pre>4 § Arbetsmiljö och rehabilitering</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU22 Arbetsmiljö och rehabilitering\r\n(prop. 1990/91:140 och prop. 1990/91:100 delvis).</pre><pre>Anf. 8 MONA SAINT CYR (m):</pre><pre>Fru talman! I dag talar man om arbetsmiljö i vid\r\nomfattning. Tidigare kallades det arbetarskydd.\r\nDet har vuxit fram genom ett omfattande\r\npartssamarbete på arbetsmarknaden och reglerats i\r\navtal. Svensk lagstiftning har sedan i stort sett\r\nkodifierat och stadfäst. Statens roll har gällt\r\ntillsynen.</pre><pre>Den intensiva industrialiseringsperioden präglade\r\nsystemets uppbyggnad. Men i dag har\r\narbetsmarknaden förändrats. Närmare 80 % av alla\r\nanställda återfinns inom tjänstesektorn. Denna\r\nutveckling kommer att fortsätta under 90-talet. Det\r\ninnebär en förskjutning också av\r\narbetsmiljöproblemen.</pre><pre>Därtill kommer att andelen kvinnor på\r\narbetsmarknaden markant har ökat och därmed\r\nfäst vår uppmärksamhet på mänskligt destruktiva\r\narbetsmoment som kräver åtskilligt\r\nförändringsarbete och nytänkande.</pre><pre>En omfattande organisation och rättslig reglering\r\nhar tillskapats under årens lopp. Det finns omkring\r\n150 myndigheter och organisationer med uppåt\r\n15 000 anställda som arbetar med olika former av\r\nutåtriktad arbetsmiljöverksamhet. De statliga\r\nbidragen är i dag uppe i över 5 miljarder kronor per\r\når, och det finns ca 100 000 aktiva skyddsombud på\r\nvåra arbetsplatser.</pre><pre>Dagens betänkande är resultatet av regeringens\r\nproposition om arbetsmiljö och rehabilitering och\r\nmer än 100 motionsyrkanden i anslutning härtill.\r\nÄndringar föreslås sålunda i arbetsmiljölagen.\r\nArbetsmiljöbrott behandlas liksom arbetslivsfond\r\noch företagshälsovård.</pre><pre>Fru talman! Vad företagshälsovårdens framtida\r\nutformning angår anser moderata samlingspartiet\r\natt verksamheten nu är väletablerad. Det är därför\r\nhög tid att regering och riksdag myndigförklarar\r\nföretagen och parterna på detta område.\r\nArbetsgivarna har nu klart uttalat ålagts ansvaret\r\nför de anställdas hälsa. Det gäller både\r\nförebyggande och fortlöpande hälsovård, och det\r\ngäller rehabilitering. Enligt vårt förmenande är\r\ninslaget av sjukvård ofrånkomligt i denna bild och\r\ndärmed också förekomsten av kompetent\r\nsjukvårdspersonal.</pre><pre>Arbetsplatserna är olika. Branscherna likaså. De\r\nanställdas prioriteringar ävenledes. För att\r\nföretagshälsovården skall fungera effektivt måste\r\nden anpassas till den plats och de människor som\r\nden skall betjäna. Det innebär att man lokalt inom\r\ndet egna företaget beslutar om utformningen. Vi\r\nkan inte med politiska beslut förutse och täcka in de\r\nskiftande behov som föreligger. Lokala lösningar är\r\nalltså viktiga.</pre><pre>Fru talman! Därför är det också naturligt att\r\nfinansieringen i fortsättningen sker direkt i\r\nföretaget. Pengarna skall inte längre drivas in i form\r\nav avgifter, för att därpå i en kringgående rörelse\r\npassera statsmakten plus en speciell byråkrati,\r\nupprättad för ändamålet, och till sist partiellt\r\nåtervända till företaget, nu i form av bidrag.\r\nNärhetsprincipen förutsätter att pengarna anvisas\r\ndirekt på arbetsplatsen och används på det sätt som\r\narbetsgivare och arbetstagare kommer överens om.\r\nPå så vis kan vi få en företagshälsovård som de\r\nberörda är nöjda med. Är de det inte, kan de själva\r\nändra den till det bättre.</pre><pre>Vi moderater anser också att sjukvårdande inslag\r\nmåste tillåtas. Det är omotiverat att skicka i väg de\r\nanställda till den offentliga sjukvården i vissa fall\r\noch på så vis sätta upp en rågång mellan hälsovård\r\noch sjukvård. För att företagshälsovården skall\r\nkunna sätta människan i behandlingscentrum,\r\nmåste helhetssynen finnas. En god kännedom om\r\npatientens förhållanden och s.k. hälsoprofil, som\r\nkan vara en sjukdomsbild, är själva förutsättningen\r\nför att kunna sätta in den rätta hjälpen -- i rätt tid\r\ndärtill. Många av remissinstanserna framhöll just\r\nvikten av sjukvårdsinslaget som kunskapskälla\r\nockså i det förebyggande arbetet.</pre><pre>Fru talman! Med vår modell får företagen och\r\nparterna själva bestämma allt detta. Med vår\r\nmodell finns det heller ingen anledning för\r\nriksdagen att avskaffa patientavgifterna. Med vår\r\nmodell behöver riksdagen vare sig inrätta eller\r\nfinansiera ett centralt organ för\r\nföretagshälsovården. Vi överlåter även det beslutet\r\nåt alla de människor som berörs. Vill de ha ett\r\ncentralt organ, inrättar de själva ett sådant.</pre><pre>Fru talman! Från en ny modell för\r\nföretagshälsovården, som myndigförklarar den, vill\r\njag ta steget över till arbetslivsfonden. Vi\r\nmoderater har aldrig velat ha den och har inte haft\r\nanledning att ändra uppfattning om den. Däremot\r\nhar vi samma uppfattning som de övriga partierna\r\nom behovet av en mångfald insatser på\r\nmiljöområdet i arbetslivet.</pre><pre>Även denna fråga är nämligen en finansieringsfråga\r\noch en förtroendefråga. Det gäller politikernas\r\nförtroende för företagen och dessas insatser på\r\narbetsmiljöområdet. Det finns ju en lag som\r\nålägger arbetsgivaren ansvaret för nödvändiga\r\narbetsmiljöförbättringar. Med arbetslivsfonden\r\ninförde politikerna en påbyggnad med ytterligare\r\nen fond. Till fonden tvingades företagen betala in\r\npengar. I nästa steg skall samma företag ansöka hos\r\nfonden om pengar till arbetsmiljöförbättrande\r\ninsatser.</pre><pre>Pengarna finansierar under rundgången en\r\nadministration. Om den inte skulle betalas hade\r\näven de pengarna kunnat användas till\r\narbetsmiljöförbättrande insatser. Detsamma gäller\r\nde pengar som företagen i dag lägger ned på att\r\nupprätta ansökningshandlingar och beskrivningar\r\npå olika arbetsmiljöprojekt. Om de får avslag av\r\nden regionala fonden på ett projekt som de själva\r\nfunnit mycket behjärtansvärt kan de emellertid inte\r\nbesvära sig. De måste finna sig i enskilda\r\ntjänstemäns och den partsammansatta styrelsens\r\ntyckande. Ty hur avgör man att de insatser man\r\n''belönar'' inte skulle ha kommit till stånd på annat\r\nsätt än just genom fonden? Bidrag skall ju lämnas\r\nendast för sådana åtgärder som företagen inte är\r\nskyldiga att vidta enligt lag eller författning. Enligt\r\nlagen är ju arbetsgivaren skyldig att ''vidta alla\r\nåtgärder som behövs för att förebygga att\r\narbetstagaren utsätts för ohälsa eller olycksfall.''</pre><pre>Fru talman! Vi moderater ifrågasätter alltså inte att\r\ninsatser skall göras på arbetsmiljöområdet. Vi är\r\nlika intresserade av detta verksamhetsfält som\r\nnågon annan. Men vi anser att alla insatser skall ske\r\nlångsiktigt och effektivt. Det är inte effektivt att\r\nförst ta pengarna från företagen och sedan\r\ngodtyckligt dela ut delar av dem igen.</pre><pre>\r\nArbetslivsfondens historia är också den, att först\r\nproducerades ett socialdemokratiskt vallöfte om att\r\nåtgärda de 400 000 farligaste jobben, och sedan\r\nhade regeringen av helt andra skäl behov av en\r\nkonjunkturregulator och konsumtionsindragning.\r\nDå beslutade man om en temporär ytterligare\r\nbeskattning av arbetsgivarna. De indrivna drygt 10\r\nmiljarderna har nu vuxit till ca 15. När de planerade\r\nfem åren har gått skall miljarderna ha fördelats. Då\r\nförst kan vi avläsa det meningsfulla i att frånta\r\nföretagen de pengar som de eljest hade kunnat\r\nanvända direkt i sitt arbetsmiljöarbete -- utan att\r\nförst be om lov hos politikerna.</pre><pre>Statskontoret har för övrigt också kritiserat det\r\nkomplexa system som innebär att flera\r\nfinansieringskällor förekommer vid sidan av\r\nvarandra. De ger stöd till delvis likartade ändamål.\r\nDet förekommer klara överlappningar. Den nya\r\narbetslivsfonden kommer alltså in på projekt som\r\nockså kan ges stöd via arbetsmiljöfonden eller\r\nförnyelsefonderna -- just när det gäller\r\narbetsmiljöförbättrande åtgärder.</pre><pre>Det föreligger alltså oklara ansvarsgränser mellan\r\naktörerna. Det innebär också en förbryllande\r\nsvåröverskådlighet för bidragsmottagarna. Härtill\r\nkan läggas att administrativa resurser att fördela\r\npengarna dubbleras. Det rör sig om kostnader på\r\nomkring 45 milj.kr. Statskontoret pekar också på\r\nen förklaring till mångfalden av finansieringskällor\r\npå just det här området. Statsmakterna vill skapa\r\nkonjunkturregulatorer och drar då in medel från\r\nföretagen. Statskontorets konklusion är att antalet\r\nfonder och fondaktörer bör minskas radikalt.\r\nPrecis detta har moderata samlingspartiet också\r\nföreslagit.</pre><pre>Vi anser att fonden är en politisk konstruktion och\r\natt pengarna skulle ha givit mer av god arbetsmiljö\r\ntill de anställdas fromma, om de fått användas\r\ndirekt. Alltså bör fonden avvecklas. Smidigast sker\r\ndetta tekniskt genom att pengarna överförs till\r\nstatskassan och företagen i motsvarande mån\r\ngottgörs genom en sänkning av\r\narbetsgivaravgifterna. Då har först en reducering\r\nskett för nödvändiga avvecklingskostnader.\r\nFöretagen har getts utrymme för miljöinvesteringar\r\ntill såväl arbetsplatsåtgärder som individinriktade\r\nåtgärder.</pre><pre>Fru talman! Jag vill avslutningsvis också nämna\r\nnågot om andra delar av den organisation som\r\nbyggts upp kring arbetsmiljöarbetet. Något nytt har\r\negentligen inte skett på skyddsombudsområdet -- i\r\nvilket fall som helst inte av det slag som vi\r\nmoderater uttalat önskemål om. Systemet med\r\nskyddsombud har sin egen historia, och denna har\r\nockså kommit att prägla systemets utformning.\r\nSystemet har utformats utifrån industrins villkor\r\noch därmed med hänsyn till de stora\r\nindustriföretagen och deras kollektivanställda. Det\r\nhar varit en naturlig utveckling.</pre><pre>Men utvecklingen har som nämnts gått vidare. En\r\nstor servicesektor med andra och annorlunda\r\nbehov har vuxit fram. Industrivärlden har\r\nförändrats. Det vore underligt om inte\r\nlagstiftningen hade behov av anpassning till denna\r\nförändrade verklighet. Från moderat håll har vi\r\ndärför yrkat på detta.</pre><pre>Vi föreslår att detta utreds med den målsättningen\r\natt förutsättningar skall skapas för en god\r\narbetsmiljö vid alla slags arbetsplatser. Det innebär\r\nsamtidigt att olika organisatoriska modeller\r\növervägs, belyses och släpps fram. Vi har tidigare\r\nockså hävdat att systemet med regionala\r\nskyddsombud bör utvärderas. Vi vidhåller denna\r\nuppfattning.</pre><pre>En annan väsentlig del av organisationen på\r\narbetsmiljöområdet är arbetarskyddsstyrelsens\r\nförlängda arm, yrkesinspektionen. Vi anser att det\r\när viktigt att inspektionsrollen konkretiseras.\r\nSamtidigt är det ofrånkomligt att inspektören med\r\nsina kunskaper är en värdefull tillgång för de\r\nföretag som han eller hon besöker. Rådgivningen\r\nger inte bara viktig information utan skapar också\r\nett betydelsefullt förtroende mellan företag och\r\ninspektör. En konkret yrkesroll behöver därför inte\r\nbetyda en renodlad myndighetsperson. Den\r\npraktiska tillämpningen torde bli någon form av\r\ntvåstegskommunikation.</pre><pre>Fru talman! Det har blivit allt vanligare att tala om\r\npsykosociala problem. Häromdagen refererades en\r\nundersökning som berättade att nära hälften av alla\r\nanställda vantrivs på sitt arbete. Det är givetvis en\r\nalarmerande situation men troligen också en\r\nkomplex, som inte har några lättvindiga\r\nförklaringar. I de fall då konflikter uppstår på\r\narbetsplatser mellan olika anställda, vilket också\r\ninträffar allt oftare, kan det knappast vara\r\nyrkesinspektionens uppgift att medla eller döma.\r\nDäremot är det viktigt att inspektören i andra,\r\növergripande bedömningar har kunskaper på detta\r\nområde. I det nämnda fallet torde arbetsgivaren få\r\nta sitt övergripande ansvar och försöka lösa\r\nkonflikterna tillsammans med anställda och med\r\neventuell hjälp av företagshälsovården.</pre><pre>Fru talman! Med detta har jag berört några av de\r\nväsentliga reservationerna, som vi moderater har i\r\ndetta betänkande. Vi står bakom samtliga, men av\r\npraktiska skäl inskränker jag mitt yrkande om bifall\r\ntill att gälla enbart reservation 33.</pre><pre></pre><pre>Anf. 9 CHARLOTTE BRANTING (fp):</pre><pre>Fru talman! När vi den 21 november i fjol här i\r\nkammaren diskuterade arbetsmiljöpolitik\r\nredogjorde jag för de grundläggande principerna\r\nför folkpartiet liberalernas arbetsmiljöpolitik\r\nutifrån det program som vi antog på vårt landsmöte\r\ni höstas. Det handlar om:</pre><pre>1. Decentralisering, dvs. att tyngdpunkten för en\r\nbättre arbetsmiljö måste ligga lokalt.</pre><pre>2. Ekonomiska styrmedel. De\r\nsamhällsekonomiska kostnaderna för brister i\r\narbetsmiljön skall avspeglas i det enskilda\r\nföretagets/myndighetens kalkyler.</pre><pre>3. Preciserat arbetsgivaransvar. Vi uttryckte också\r\ntydligt att de psykosociala faktorerna på\r\narbetsmiljön måste komma i blickpunkten på ett\r\nannat sätt än vad som sker i dag.</pre><pre>I propositionen ''Arbetsmiljö och rehabilitering'',\r\nsom vi nu behandlar, tycker vi i folkpartiet\r\nliberalerna oss kunna se att flera av dessa saker har\r\nutvecklats i rätt riktning. Men en del frågetecken\r\nfinns. Så t.ex. är vi fortfarande osäkra på hur långt\r\nregeringen vill gå vad gäller de ekonomiska\r\nstyrmedlen. Men det är bra att man i varje fall\r\ntillsätter en utredning om differentierade\r\narbetsgivaravgifter. Beträffande de\r\npersonalekonomiska redovisningarna väntar vi på\r\nregeringens förslag.</pre><pre>Vad gäller den fulla sysselsättningens roll för\r\narbetsmiljön framhålls i propositionen att denna är\r\n''en viktig förutsättning för arbetslivets förnyelse. I\r\nett samhälle där det finns arbete för alla har\r\narbetstagarna möjlighet att säga nej till torftiga\r\narbeten och dåliga arbetsmiljöer.''</pre><pre>Vi instämmer i det. Samtidigt kan vi konstatera att\r\narbetsmarknadsministerns analys vilar på en viktig\r\nförutsättning: att det finns en fungerande\r\narbetsmarknad där den arbetssökande har flera\r\nalternativa arbetsgivare att vända sig till. Någon\r\nsådan arbetsmarknad finns i dag inte inom stora\r\ndelar av den offentliga sektorn.</pre><pre>Ofta är det kvinnor som på så sätt förvägras\r\nmöjlighet att välja mellan flera arbetsgivare och\r\ninte heller får rätt att starta eget. Många av\r\narbetena inom offentlig sektor är ju\r\nkvinnodominerade. Statistiken över kvinnors\r\narbetsmiljöproblem talar sitt tydliga språk. Vad\r\ngäller kvinnors högriskyrken, t.ex. yrken med risk\r\nför belastningsskador, är det sjukvårdsbiträden och\r\nhemvårdare som ligger i topp.</pre><pre>Först när de s.k. monopolen bryts upp helt och\r\nhållet och frihet ges för t.ex. enskilda och\r\nkooperativa samt andra alternativ att arbeta under\r\nsamma villkor som verksamheterna i exempelvis\r\nkommunal regi, kommer regeringens resonemang\r\natt vara korrekt för den mycket stora del av\r\narbetsmarknaden som den offentliga sektorn utgör.</pre><pre>Vad gäller kvinnors arbetsmiljö i övrigt kan man\r\nlätt konstatera att den ofta kommit i skymundan.\r\nDet har nämligen funnits en tendens att\r\nkoncentrera arbetsmiljödebatten till förhållandena\r\ninom den privata sektorn, särskilt till\r\ntillverkningsindustrin. I ett särskilt yttrande pekar\r\nvi på att det är nödvändigt att den offentliga\r\nsektorns problem lyfts fram i debatten. Vi avstår nu\r\nfrån att reservera oss, men vi kommer noggrant att\r\nbevaka vilja möjligheter till ökad flextid som ges.\r\nDet är faktiskt bara 13 % av LO-medlemmarna\r\nsom har den rätten. Vi kommer också att bevaka\r\nhur gravida kvinnors möjligheter till omplacering\r\neller havandeskapsersättning utvecklas och hur de\r\nvanligaste belastningsskadorna hos kvinnor\r\nåtgärdas genom t.ex. mindre ensidighet och ökat\r\nlagarbete.</pre><pre>Att vi i folkpartiet liberalerna vill ha ett förbud mot\r\nsexuella trakasserier på arbetsplatsen framkom i\r\njämställdhetsdebatten här i kammaren i onsdags.\r\nJag hänvisar därför till den debatten.</pre><pre>Jag tycker att utskottets skrivning är alltför passiv i\r\nfråga om den internationella samverkan inom\r\narbetsmiljöområdet. Det konstateras bl.a. att\r\nnågot initiativ från riksdagen inte är motiverat. Vi\r\nfrån folkpartiet liberalerna tycker tvärtom att detta\r\när väsentligt. I vår reservation 15 pekar vi på att\r\nSverige, som ändå internationellt sett ligger långt\r\nframme på arbetsmiljöområdet, deltar i\r\nuppbyggnadsarbete i de f.d. kommunistländerna i\r\nÖst- och Centraleuropa. Ännu så länge har man\r\nnästan bara diskuterat bristerna i dessa länder och\r\nvåra möjligheter att bistå med hjälp inom den\r\ntekniska yttre miljön, men det finns faktiskt lika\r\nstora behov på arbetsmiljöområdet i övrigt.</pre><pre>I propositionen föreslås att en ny\r\nbrottsrubricering -- Arbetsmiljöbrott -- skall införas\r\ni brottsbalken. Den föreslagna straffregleringen\r\navviker på centrala punkter från det tillägg till\r\nbrottsbalken som föreslagits av utredningen.</pre><pre>Propositionens förslag innebär att i de fall brott\r\nbegåtts enligt §§ 7--9 skall benämningen vara\r\narbetsmiljöbrott, om dessa gjorts samtidigt som\r\nman uppsåtligen eller av oaktsamhet åsidosatt\r\nskyldigheter enligt arbetsmiljölagen.</pre><pre>Vi instämmer i lagrådets bedömning att det därmed\r\ni grund och botten handlar om en rubriceringsfråga.\r\nEnligt vår mening är det troligt att varken fler eller\r\nfärre kommer att åtalas och dömas enligt\r\nbrottsbalkens regler genom att rubriceringen av\r\nbrottet ändras. Värdet med den föreslagna\r\nförändringen är sålunda främst av pedagogiskt slag.\r\nSamtidigt kan vi emellertid se vissa lagtekniska\r\nolägenheter med propositionens förslag.</pre><pre>En av grundtankarna bakom arbetsmiljölagen var\r\natt man skulle undvika att tolkningen och\r\nkonkretiseringen av lagens mer allmänna\r\nbestämmelser skedde i domstol. Dessa\r\nbestämmelser är, som också lagrådet påpekar, inte\r\nägnade att ligga till grund för straffrättslig\r\nprövning. Enligt vår mening innebär\r\npropositionens förslag om ändring av brottsbalken\r\nen risk för att domstolar kommer att göra just en\r\nsådan prövning. Därmed riskerar vi att hamna i en\r\nsituation där myndighetens ansvar att i samverkan\r\nmed parterna konkretisera lagen tunnas ut. Mot\r\ndenna bakgrund föreslår vi att riksdagen ger\r\nregeringen i uppdrag att återkomma till riksdagen\r\nmed ett förslag till ändring i brottsbalken där denna\r\nolägenhet är borta.</pre><pre>I detta sammanhang vill jag understryka den\r\nförändring av abetarskyddsverkets roll som föreslås\r\ni propositionen. Vi utgår från att det preciserade\r\noch utvidgade arbetsgivaransvaret kommer att\r\nföljas upp med föreskrifter som innehåller tydliga\r\nregler för vad som krävs i arbetsmiljöarbetet, och\r\natt verkets arbete kommer att ske med större\r\nsmidighet. Denna väg -- att effektivisera både\r\nföreskrifts- och tillsynsarbetet -- är enligt vår\r\nmening avsevärt bättre än de förändringar av\r\nbrottsbalken som föreslås i propositionen. Jag\r\nyrkar bifall till reservation 20.</pre><pre>Fru talman! I likhet med utskottets majoritet vill\r\njag understryka vikten av att företagshälsovården\r\nmedverkar nära i förebyggande och rehabiliterande\r\ninsatser. I dag ägnar företagshälsovården på sina\r\nhåll mycket tid åt sjukvårdande insatser. Den\r\nriktning som förändringarna skall gå i är vi sålunda\r\nense om. Enligt vår mening förutsätter dock en\r\neffektiv medverkan av företagshälsovården i bl.a.\r\ndet förebyggande arbetet att den även framöver får\r\nmöjlighet att genomföra sjukvårdande insatser i de\r\nfall sjukdomarna har samband med brister i\r\narbetsmiljön.</pre><pre>Orsakerna till att löntagarna i så hög grad i dag\r\nväljer att vända sig till företagshälsovården kan\r\nvara flera. Primärvården kan upplevas som\r\notillgänglig och svår att komma i kontakt med, och\r\nföretagshälsovården upplevs i många fall ge en\r\nbåde lättillgänglig och personlig vård. En\r\nförutsättning för en förändring av\r\nföretagshälsovården är som vi ser det att också\r\nprimärvården reformeras.</pre><pre>I detta sammanhang vill jag aktualisera vårt krav på\r\ninförande av husläkare. Detta krav har vi i\r\nfolkpartiet liberalerna fört fram i vår\r\nsjukvårdspolitiska partimotion till året riksdag. En\r\nsådan reform innebär att den enskilde ges möjlighet\r\natt välja sin egen läkare, offentliganställd eller\r\nprivat. Vården skulle på så sätt bli mer\r\nlättillgänglig, samtidigt som den personliga\r\nkontakten mellan läkare och patient skulle\r\nförbättras. De försök som genomförts med\r\nhusläkare har dessutom varit mycket positiva.</pre><pre>Målet måste alltså vara att se till att behoven av\r\nsjukvård i högre grad tillgodoses inom\r\nprimärvården. Mot denna bakgrund kan vi inte\r\nbiträda regeringens förslag att nu ta bort\r\npatientavgiften inom företagshälsovården.\r\nPatientavgifterna inom primärvården har under\r\nsenare tid haft en omfattning som innebär att den\r\nvårdsökandes känslighet för skillnader i avgifter\r\nsannolikt är högre än tidigare.</pre><pre>Vi menar att ett allmänt avskaffande av\r\npatientavgiften kan vara rimligare i en situation där\r\ndenna omprioritering vad gäller arbetsfördelning\r\nmellan primärvård och företagshälsovård har\r\ngenomförts. Jag yrkar bifall till reservation 34.</pre><pre>För anställda inom företagshälsovården eller för\r\ndem som vill skaffa sig\r\nföretagshälsovårdsutbildning finns inget alternativ\r\ntill arbetsmiljöinstitutets grundutbildning. Det\r\ninnebär en risk för att mycket av den kompetens\r\nsom finns runt om i landet inte tas till vara.</pre><pre>En modell som enligt folkpartiet liberalerna skulle\r\nvara bra skulle vara att tillåta en större mångfald på\r\ndetta område. Företagshälsovårdsutbildningen\r\nskulle kunna ordnas så att alla kursveckor är\r\nfristående från varandra och kan sökas separat.\r\nVarje forskningsinstitution som önskar skulle\r\nkunna ordna en kursvecka, ansöka om detta och få\r\nkursen godkänd. Ersättning till kursgivaren skulle\r\nutgå från statsmedel om kursen får ett tillräckligt\r\nantal sökande. Efter genomgången kursvecka\r\nskulle denna räknas som relevant grundutbildning.\r\nVi menar att man i alla fall skulle kunna pröva ett\r\nsådant förslag, och vi framhåller detta i reservation\r\n30.</pre><pre>Fru talman! Till sist några ord om arbetslivsfonden.\r\nI en särskild lag om avvikelse från lagen om\r\narbetsmiljöavgift föreslår regeringen att 500\r\nmilj.kr. ur arbetslivsfonden under nästa budgetår\r\nskall kunna disponeras av försäkringskassorna för\r\nköp av yrkesinriktad rehabilitering. Målet för dessa\r\nköp stämmer enligt föredraganden väl överens med\r\nde ändamålsbestämmelser som finns i lagen om\r\narbetsmiljöavgift för användning av\r\narbetslivsfondens medel. Förslaget avses inte ändra\r\nden inriktning som har slagits fast för användning\r\nav arbetslivsfondens medel.</pre><pre>Förslaget om avvikelselagen utgår uppenbarligen\r\nfrån den bedömningen att arbetslivsfonderna under\r\nnästa år inte kommer att behöva disponera alla de\r\nresurser som finns -- på årsbasis mellan 2,5\r\nmiljarder och 3 miljarder kronor. Enligt regeringen\r\nskulle det därför vara till fördel att medlen på annat\r\nsätt kommer till användning så att de gagnar den\r\nyrkesinriktade rehabiliteringen.</pre><pre>Folkpartiet liberalerna delar denna uppfattning.\r\nMed tanke på att arbetslivsfonderna under sitt\r\nförsta, ofullständiga verksamhetsår endast kunnat\r\nutnyttja ungefär 71 milj.kr. av tillgängliga medel\r\nverkar det faktiskt ganska osannolikt att fonderna\r\nunder nästa år ens tillnärmelsevis kommer att\r\nkunna ta befintliga medel i anspråk. För att undvika\r\nen uppbyggnad av en outnyttjad medelsreserv finns\r\ndet därför enligt vår uppfattning, speciellt i ett kärvt\r\nekonomiskt läge, goda skäl att utnyttja\r\narbetslivsfondens tillgångar för andra insatser, som\r\nligger inom ramen för fondens syften. Motsvarande\r\nkostnader kan då, som regeringen säger, avlastas\r\nstatsbudgeten.</pre><pre>Vi godtar därför regeringens förslag att medel från\r\narbetslivsfonden under nästa budgetår får användas\r\nför finansiering av försäkringskassornas köp av\r\nyrkesinriktad rehabilitering. Vi står alltså fast vid\r\nregeringens förslag även om nu de\r\nsocialdemokratiska ledamöterna i utskottet hoppar\r\nav det. Därutöver föreslår vi att samma\r\nfinansieringsteknik används för täckning av de\r\ndelar av anslaget Yrkesinriktad rehabilitering:\r\nutbildningsbidrag som inte regeringen föreslår skall\r\nfinansieras av arbetarskyddsavgiften och för\r\ntäckning av anslaget Yrkesinriktad rehabilitering.\r\nTotalt skall 500 milj.kr. utöver vad regeringen\r\nföreslår överföras från arbetslivsfonden till\r\nstatsbudgeten.</pre><pre>Vi vill understryka vikten av att regeringen noga\r\nföljer arbetslivsfondens utveckling och\r\nverksamhet. Ett alternativ, som enligt vår mening i\r\ndetta sammanhang bör övervägas, är det vi mycket\r\ntidigt framförde i vår motion om arbetsmiljö,\r\nnämligen att medel ur arbetslivsfonden återförs till\r\nföretagen men att dessa skall gå till\r\nskyddskommittéerna, som skall besluta om deras\r\nanvändning. Vi menar att en sådan lösning skulle\r\ninnebära att skyddskommittéernas verksamhet\r\nvitaliseras samtidigt som man skulle komma bort\r\nifrån en mycket stor del av den byråkrati och\r\nsplittring som i dag finns inom arbetsmiljöområdet,\r\nvilket också Mona Saint Cyr har påpekat.</pre><pre>Jag vill slutligen ställa några frågor till utskottets s-\r\nföreträdare Kjell Nilsson.</pre><pre>Tror inte Kjell Nilsson att det finns anledning att\r\nfrån svensk sida bistå f.d. kommunistländer men\r\nuppbyggnadsarbetet på arbetsmiljöområdet?</pre><pre>Är det inte rimligt att företagshälsovården får\r\nmöjlighet att utföra sjukvårdande insatser om dessa\r\nhar med brister i arbetsmiljön att göra?</pre><pre>Varifrån tar egentligen de socialdemokratiska\r\nledamöterna i utskottet de 500 milj.kr. som\r\nregeringen har föreslagit skulle tas från\r\narbetslivsfonden till yrkesinriktad rehabilitering?\r\nHar inte de socialdemokratiska ledamöterna tänkt\r\nsatsa på yrkesinriktad rehabilitering utan i stället\r\ntänkt skippa detta? Eller tänker man\r\nunderbalansera budgeten med dessa 500 miljoner?\r\nDet vore intressant att få klara och tydliga svar av\r\nKjell Nilsson på de frågorna.</pre><pre>Fru talman! Jag yrkar bifall till reservationerna 2,\r\n20 och 34, och jag ställer mig i övrigt självfallet\r\nbakom de reservationer som folkpartiet har fogat\r\ntill betänkandet.</pre><pre></pre><pre>Anf. 10 KERSTI JOHANSSON (c):</pre><pre>Fru talman! Då arbetet är av grundläggande\r\nbetydelse såväl för den enskilde som för samhället\r\nblir arbetsmiljöfrågorna allt viktigare.\r\nUppmärksamheten har mer och mer kommit att\r\nriktas mot arbetets innehåll och möjligheter till\r\ninflytande över det egna arbetet och den egna\r\narbetssituationen. Trots att klara förbättringar har\r\nskett genom åren är problemen fortfarande stora\r\nmed många arbetsmiljöer. Människor slits ut fysiskt\r\noch psykiskt. Många slås ut, klassade som\r\narbetsskadade.</pre><pre>Arbetsskadorna medför kostnader för samhället\r\noch leder till svåra problem för de enskilda\r\nmänniskor som drabbas. Dessa får utstå mycket\r\nlidande på grund av de skador de fått, och de\r\npåverkas negativt av den isolering som bortovaron\r\nfrån arbetet ofta medför. Det är därför angeläget\r\natt på bred front fortsätta de\r\narbetsmiljöförbättrande åtgärderna.</pre><pre>Centerpartiet engagerade sig mycket tidigt för\r\nmiljöfrågorna. På 1940- och 1950-talen var det till\r\nstöd för en aktiv lokaliseringspolitik för att forma\r\nbättre livsmiljöer, och i början av 1960-talet tog vi\r\nexempelvis i en omfattande partimotion ett helt\r\nmiljöpolitiskt grepp om såväl yttre som inre\r\nmiljöproblem. Särskilt uppmärksammades i denna\r\nmotion stress- och arbetsmiljöfrågorna. Temat var\r\ndär att samhället och tekniken måste anpassas efter\r\nindividens förutsättningar och behov.</pre><pre>Det är faktiskt ganska intressant att se -- då man\r\ntittar tillbaka -- att denna motion från\r\nsocialdemokratiskt håll avfärdades med att den inte\r\nvar mycket att hänga i julgranen. Det är också\r\nintressant att Gunnar Hedlund i riksdagsdebatten i\r\ndecember 1962 -- i anledning av att utskottet urkade\r\navslag på motionen -- bl.a. yttrade: Nåja, frågorna\r\ni motionen kommer tillbaka. Drar ingen annan\r\nförsorg om det skall vi i centerpartiet göra det, men\r\njag tror att vi kommer att få hjälp av många andra.</pre><pre>Denna motion från 1962 blev upptakten till en\r\nmycket intensiv miljöpolitisk offensiv från centern.\r\nEfter hand mognade även opinionen i riksdagen,\r\noch nu är det många som vill vara med och klä\r\ngranen.</pre><pre>Vi var tidigt ute, och det var trögt i början, men\r\nunder senare år har det faktiskt hänt en hel del. I\r\ndag har vi återigen frågor i riksdagen som rör\r\narbetsmiljön. Nu gäller det bl.a. ändringar i\r\narbetsmiljölagen. Centerpartiet har i det stora hela\r\ninte haft några invändningar mot de förslag som\r\nlagts fram i propositionen. Villkoren i arbetslivet är\r\nju fortfarande mycket olika, och det är därför\r\nviktigt att fortsätta arbetet med att söka nå\r\nförbättringar där sådana bedöms som nödvändiga.\r\nI detta betänkande handlar det i stora drag om att\r\nlyfta fram de arbetsorganisatoriska och\r\npsykosociala arbetsmiljöfaktorerna, som ofta\r\nhänger samman med arbetsorganisationen. Det\r\nhandlar om den enskilde arbetstagarens\r\nmöjligheter att ta del i utvecklingen av sitt arbete,\r\noch det handlar om att vidga arbetsgivarnas ansvar\r\nför arbetsmiljöarbetet. Allt detta är viktiga frågor\r\npå områden där det behöver ske förbättringar.</pre><pre>Jag vill ändå uppehålla mig vid några frågor i\r\nbetänkandet. Jag vill då särskilt betona kvinnors\r\narbetsmiljöer och arbetsmiljöproblem. Dessa har\r\ninte uppmärksammats i lika hög grad som\r\nmännens. Detta diskuterades här i riksdagen så\r\nsent som i förra veckan i samband med debatten om\r\nAU17 -- förslaget till ny jämställdhetslag. I\r\nreservationer till det betänkandet betonade vi hur\r\nangeläget det är att förbättra just kvinnors\r\narbetsmiljöer. Arbetsmiljökommissionens\r\nkartläggning visade ju att de mest utsatta arbetena\r\nutförs av kvinnor. Jag vill här säga att det för att\r\nförbättra kvinnors arbetsmiljö är viktigt att också ta\r\nvara på de möjligheter som nu ges genom\r\narbetslivsfonden. Arbetslivsfondens medel är\r\navsedda för åtgärder inom företagen till gagn för\r\nderas anställda. Då är det av stor vikt att fondernas\r\npengar används aktivt för att förbättra kvinnors\r\narbetsliv. Det finns där i dag stora brister.</pre><pre>I reservation 24 och i motion A43 av Stina\r\nGustavsson och Marianne Andersson i Vårgårda\r\ntas frågan om elöverkänslighet upp. I motionen\r\nkrävs att forskningen på området skall intensifieras\r\noch att någon lämplig instans skall få i uppdrag att\r\nutfärda föreskrifter eller allmänna råd om\r\nelöverkänslighet. Av betänkandet framgår klart att\r\ndet här finns olösta frågor. En hearing har varit\r\nanordnad där det bl.a. redovisades\r\nforskningsresultat och hälsoeffekter. Det anges nu\r\nockså att ett nytt seminarium skall hållas om\r\nungefär ett år.</pre><pre>Vi anser i centern att detta brådskar och att man\r\nmåste göra något snabbt. Frågan om\r\nelöverkänslighet tas faktiskt inte på riktigt allvar,\r\noch de drabbade kan få diagnosen psykiska besvär.\r\nDet betyder att handläggningen från samhällets\r\nsida kan bli godtycklig. Det är alltså viktigt att\r\nsnabbt ta tag i dessa speciella problem.</pre><pre>I reservation 34 har vi tagit upp patientavgifter\r\ninom företagshälsovården. I motsats till\r\npropositionens förslag anser vi -- det är en\r\ngemensam reservation från centern, moderaterna\r\noch folkpartiet -- att avgifterna inom\r\nföretagshälsovården inte skall slopas genom ett\r\nbeslut i riksdagen. Det är en fråga som i stället bör\r\nkunna överlämnas till de berörda intressenterna.</pre><pre>I ett särskilt yttrande har vi tagit upp bl.a.\r\nintroduktion och inskolning av nyanställda. Vi\r\nmenar att detta är frågor som bör ges hög prioritet\r\nbåde i företagen och vid yrkesinspektionens tillsyn.\r\nFramför allt gäller det ungdomar. Arbetsskadorna\r\nhos ungdomar fortsätter att öka. 1989 skadades\r\n1 600 ungdomar under 18 år. Det finns statistik som\r\nbekräftar att många minderåriga får för kort\r\nintroduktion. Alltför snabbt lämnas de ensamma i\r\nsitt arbete utan att en arbetsledare tar ansvar för\r\ninskolningsperioden. Enligt arbetarskyddsstyrelsen\r\nsker mer än 10 % av ungdomsolyckorna redan\r\nunder den första veckan på det nya arbetet. 90 %\r\nav alla olyckor bland ungdomar på arbetsplatserna\r\ninträffar under sommaren. Oraken är ofta att\r\nintroduktionen varit bristfällig.</pre><pre>Det är inte bara för ungdomar som introduktionen\r\ntill ett nytt arbete är ofullständig. Även om\r\nungdomar kan anses utgöra en särskilt utsatt grupp\r\nkrävs det att alla nyanställda erbjuds obligatoriska\r\nintroduktionsprogram på arbetsplatsen. Vi anser\r\natt detta är oerhört viktigt.</pre><pre>Jag vill ansluta mig till reservation 26 av Anna\r\nHorn. Det gäller kravet på en analys av\r\nensamarbetets problem. Detta har vi haft uppe\r\ntidigare i anledning av centermotion. Mycket har\r\nhänt också på detta område. I betänkandet\r\nredovisas det bl.a. att arbetarskyddsstyrelsen har\r\nutfärdat nya föreskrifter om att omvårdnadsarbete\r\ni enskilt hem inte får utföras som ensamarbete om\r\narbetstagaren riskerar att utsättas för våld eller hot.\r\nDet är bra.</pre><pre>Men det finns fler områden och fler yrkesgrupper.\r\nLåt mig peka på t.ex. lantbruket. Tidigare var det\r\nett område med gynnsamma psykosociala\r\nförhållanden, men under senare år har det haft en\r\nnegativ utveckling. Flera faktorer har samverkat till\r\ndetta. En faktor är den mycket starka förändring\r\nsom har skett och sker på landsbygden och inom\r\nsvenskt lantbruk. Lantbruket är i dag ett utpräglat\r\nenmansarbete. Känslan av ensamhet och isolering\r\när ganska utbredd. Det sociala nätverket på\r\nlandsbygden håller i vissa avseenden på att lösas\r\nupp, bl.a. beroende på kraftig utglesning.\r\nLönsamheten har försämrats, och oron inför\r\nframtiden är i dag stor hos många lantbrukare.</pre><pre>Jag tror att det är viktigt att få en analys av de\r\nensamarbetandes situation. Det finns fler grupper\r\nän dem jag pekat på. Vi behöver en analys av\r\nlevnadsförhållanden, psykosocial belastning och\r\nhälsa.</pre><pre>Fru talman! Jag vill till sist betona att\r\narbetsmiljöfrågorna är viktiga. Även om vi i dag\r\nkommer att flytta fram positionerna ytterligare\r\nfinns det fortfarande saker att göra. Jag har pekat\r\npå några saker. Det handlar i en del frågor kanske\r\ninte om så stora grupper eller så många människor,\r\nmen enligt vårt sätt att se är det för den skull inte\r\nmindre viktigt. Det handlar ju ändå ytterst om de\r\nenskilda människorna som berörs ute på\r\narbetsplatserna.</pre><pre>Med detta vill jag yrka bifall till reservationerna 24\r\noch 34. I övrigt yrkar jag bifall till utskottets\r\nhemställan.</pre><pre>Anf. 11 LARS-OVE HAGBERG (v):</pre><pre>Fru talman! Vi inleder vänsterpartiets motion med\r\natt tala om att vi är besvikna. Man blir naturligtvis\r\nbesviken efter att ha följt arbetsmiljöfrågan under\r\nen rad år och hört många i ansvarig ställning säga\r\natt det är en av våra viktigaste frågor. I valrörelsen\r\når 1988 ansågs det vara den allra viktigaste frågan,\r\nåtminstone för LO-grupperna. Det lovades att man\r\nskulle ta itu med arbetsmiljöproblemen. När man\r\nsedan ser på slutresultatet, nästan tre år därefter,\r\nfinner man att det i praktiken egentligen inte har\r\nskett någon större förändring. Det är naturligtvis\r\nmycket tragiskt, framför allt för människor som\r\narbetar i arbetsmiljöer som inte alls är bra och som\r\nkanske ser framför sig arbetsuppgifter som kan vara\r\nmycket besvärande. Regeringen har faktiskt inte\r\nlagt fram något förslag av konkret innebörd som\r\nman i dag skulle kunna säga förbättrar\r\narbetsmiljön.</pre><pre>Man satsar på rehabilitering av människor, och man\r\nsatsar på vissa arbetsplatser, och det är mycket bra.\r\nDet är nödvändigt att göra det. Men detta gäller\r\ninte för framtiden. Vi skapar nya\r\narbetsorganisationer varje dag. De förändras, och i\r\ndet sammanhanget är rehabiliteringen inte mycket\r\nvärd. Det är från den utgångspunkten man måste se\r\ndet. Man gör samma fel nu som när lagen tillkom\r\når 1978. Man vidtar inga åtgärder för att se till att\r\narbetsorganisationerna förbättras. Förslagen som\r\ngäller samordning mellan arbetsmiljölagen och\r\nmedbestämmandelagen saknas. De har troligen\r\nskickats till en utredning igen. Någon skall titta på\r\ndessa frågor, och man kan inte lägga fram förslagen\r\noch ha några åsikter. Det är den avgörande frågan.</pre><pre>Vilka förslag läggs då fram? Det skulle kunna bli\r\nlitet mera av brottsbekämpning mot oresonliga\r\narbetsgivare. Man skulle kunna göra några\r\nförändringar i målskrivningen, vilket är bra. Detta\r\nhar dock ringa värde konkret för arbetsmiljön. Men\r\ndet kanske har ett politiskt värde att man ställer sig\r\nbakom detta, och det skall inte jag ta bort.</pre><pre>Det handlar således om svikna löften. Jag skulle\r\nvilja säga att detta vallöftessvek är värre än de\r\növriga sveken om skatteomläggningens effekter,\r\nsjukförsäkringen och föräldraförsäkringen. I regel\r\nrör det sig om kvantitativa ingrepp där man\r\nförsämrar, men i det här fallet låter man bli att göra\r\nnågot som verkligen berör människor. Det är\r\navgörande för människans liv eller död, hälsa eller\r\nohälsa och trivsel eller vantrivsel i tillvaron. Därför\r\ntycker jag att det här är avsevärt mycket värre.</pre><pre>Jag tror också att man nonchalerar den här frågan\r\noch låter andra krafter i samhället bestämma på\r\nvilken nivå man vill ha arbetsmiljön när det gäller\r\nlagstiftningen. Vi har en stor debatt om att Sverige\r\nhalkar efter och att Sverige är slut som\r\nindustrination. En del tycker här, vilket jag kunde\r\nmärka, att vi inte skall ha någon arbetsmiljö efter\r\nindustrimåttstock, samtidigt som man hävdar att vi\r\nskall öka vår konkurrenskraft. Dessa argument går\r\ninte riktigt ihop.</pre><pre>Det har här talats om arbetsmiljön och vad som är\r\nutgångspunkten för vår konkurrenskraft. Jag\r\ninstämmer i den analys därav som presenterades i\r\nAftonbladet häromdagen. Men det är faktiskt den\r\nbristande produktiviteten som i dag är Sveriges\r\nstora problem. Det man inte berör och den fråga\r\nman inte törs ta upp är arbetsorganisationerna,\r\nmänniskors inflytande och engagemang. Det är just\r\ndetta som helt ställs åt sidan, som det måste handla\r\nom framöver. Om alla människor i samhället skall\r\nvara välutbildade och vi skall ha en hög teknisk\r\nstandard måste vi ha en demokratisk\r\narbetsorganisation, och då utgör arbetsmiljön en\r\nhörnpelare.</pre><pre>Jag vill erinra om att när det gäller arbetsmiljön har\r\nvänsterpartiet ett mångårigt förflutet. Hittills har\r\ndet varit så att det vi föreslår har varit något av\r\nmorgondagens förslag. Vi drev asbestfrågan. I\r\nbörjan av 80-talet blev det till sist beslut om förbud.\r\nDet tog tio år. När 1978 års lag kom till påpekade vi\r\ndet allvarliga i att inte makten i företaget fanns med\r\nom människor skulle bli utslitna. Arbetsmiljölagen\r\nkunde inte göra något åt belastningsskador och\r\nförslitningsskador. Det var i stort sett\r\nförhandlingsfrågor och MBL-frågor. Vi ville ha in\r\ndessa frågor i arbetsmiljölagen. Vad hände?\r\nHanteringen av belastningsskador utgjorde ändock\r\ngrunden för 1988 års vallöften, men nu gör man\r\ningenting. Vi utgår ifrån att de arbetande och\r\narbetsgivarna inte har något gemensamt intresse.\r\nArbetsgivarna har ett rent ekonomiskt intresse\r\nmedan de arbetande har sin hälsa att ta hänsyn till.</pre><pre>Med denna utgångspunkt föreslår vi att fackliga\r\norganisationer och skyddsombud skall ha rätt att\r\nstoppa farligt arbete, även om det inte föreligger\r\nnågon akut risk för skada. Den enskilde arbetaren\r\nskall få möjlighet att ställa rättsligt skyddade krav\r\npå arbetsköparen och kunna gå vidare. Den\r\nenskilde skall kunna vägra att utföra ett farligt\r\narbete. Arbetsköparens skall åläggas ett strikt\r\nstraffrättsligt ansvar för arbetsmiljöbrott. Man\r\nmåste ha en morot eller ett tvång -- t.ex. i form av\r\nföretagsbot -- för arbetsgivaren -- så att denne ser\r\ntill att förbättra arbetsmiljön.\r\nArbetarskyddsstyrelsen måste ha en mera offensiv\r\ninriktning. Föreskrifterna skall vara tvingande.\r\nSkiftarbete skall endast godkännas i undantagsfall.\r\nAckord skall minskas eller förbjudas. Det är en\r\nlång rad av åtgärder som vi föreslår. Alla förslag har\r\nden utgångspunkten att de skall värna om\r\narbetsmiljön och den enskilde som arbetar i den. Vi\r\nanser att regeringens förslag är alltför vaga. Det är\r\negentligen svårt att förstå att hela\r\nutredningsapparaten med\r\narbetsmiljökonventionen drogs i gång utan att det\r\nkommer mer på bordet och blir resultat i\r\npropositionen.</pre><pre>Vi har en dålig arbetsmiljö, och den förbättras\r\ntyvärr inte. Utvecklingen i samhället går fortare än\r\nåtgärderna för att förbättra arbetsmiljön sätts in.\r\nDet allvarliga är nog att arbetssjukdomarna\r\nständigt ökar. Vi kan ta till åtgärder när det gäller\r\narbetsskador och olyckor i större utsträckning. Vi\r\nkänner till mycket av som händer, och vi kan\r\nminska olycksfallen. Men däremot ökar\r\narbetssjukdomarna. Alla undersökningar visar att\r\nmörkertalen är mycket stora. Sjukdomar och\r\nskador anmäls inte. Man får därför egentligen\r\ningen bild av vilka problem arbetslivet förorsakar\r\noch som hamnar i samhällets vård -- och\r\nomsorgsapparat. Många människor blir egentligen\r\nmycket sjuka av att arbeta, och vi har inget bra\r\ngrepp om det i dag. Det är ett problem. Denna\r\nutgångspunkt bör vara mycket viktig när man\r\nfastställer hur man skall klara av arbetsmiljön i\r\nfortsättningen.</pre><pre>Arbetsmiljön har således stor betydelse för de\r\nanställda, men arbetsköparna har ekonomiska\r\nintressen. Lagen måste därför formuleras utifrån\r\nmakten i företagen. Om man även i fortsättningen\r\nhar en lag där det förutsätts att arbetsgivare och\r\narbetstagare har ett gemensamt intresse tror jag att\r\nman missar en stor del av det som kan göras. Det är\r\ntrots allt så att arbetsgivaren har sitt huvudsakliga\r\nintresse formulerat i aktiebolagens 12 kap. 1 §\r\nandra stycket där det står att det huvudsakliga\r\nintresset är att bereda aktieägarna vinst. Det kan\r\nväl knappast någon bestrida. Att då tro att man i\r\nsamverkan skall kunna klara av arbetsmiljön är väl\r\nen illussion som redan har krossats. Boven är de\r\nkortsiktiga vinstkraven, som ökar än mer. Vi vet ju\r\natt riksdagens och regeringens hantering av\r\nekonomiska kalkyler och utsikter ändras med tre\r\nmånaders intervaller. Hur går det då till i företagen\r\nnär man har den inriktningen? Var får\r\narbetsmiljöfrågorna plats?</pre><pre>Det har byggts en lagstiftning på klasssamarbetet,\r\ndär statsapparaten och alla organisationer skall\r\nvara företrädda tillsammans. Detta är det klassiska\r\nklassamarbetet. När man nu från regeringens sida\r\nbygger upp hela den här lagen säger man ironiskt\r\nnog från svenska arbetsgivareföreningen att man\r\ninte vill vara med. Man kan däremot tänka sig att\r\nvara med i underkommittéer och annat, men man\r\nvill inte ta ansvar för statsapparaten och ha någon\r\nkooperativ ordning. Det är ganska intressant. Man\r\nhade dock kunnat hoppats att det hade varit\r\nfackföreningsrörelsen som hade haft dessa\r\ninvändningar och sagt att det rör partsfrågor, att\r\nman inte kan överta statens roll och sitta göra upp\r\nom det som riksdagen, lagstiftaren, borde\r\nbestämma. Vad händer nu? SAF går ur detta men\r\nkommer att sitta med i arbetsgrupper och bedriva\r\nlobbyverksamhet. Vad har socialdemokratin för\r\nåsikt om detta? Vad har man för framförhållning?\r\nVad händer med svensk lagstiftning. Jag vet inte om\r\ndet är Kjell Nilsson eller Mona Sahlin som har\r\nfunderat över detta, men nog borde man väl ägna\r\nen tanke åt det. En av hörnpelarna i\r\nsocialdemokratins bygge rasar nu. Jag har inte sett\r\ntill några motdrag från regeringens sida.</pre><pre>Hur skall arbetsmiljölagens intentioner kunna\r\nförverkligas? I arbetsmiljölagen står oerhört\r\nmycket som är vackert och fint, och jag har haft skäl\r\natt instämma i det många gånger. Förverkligandet\r\nutgör däremot ett problem. Arbetarskyddsverket,\r\narbetarskyddsstyrelsen och yrkesinspektionen har\r\nen roll. De skall fylla ramlagen med något vettigt.\r\nHittills har de sagt att de skall ta det mycket\r\nförsiktigt, och de har haft en mycket låg profil.\r\nNormgivningen har gått mycket långsamt, och hela\r\nföreskriftskarusellen har varit mycket vag. Det har\r\nkommit mycket kritik från arbetarna därför att det\r\ninte händer någonting. Från vänsterpartiet har vi\r\nsagt och krävde återigen som inriktning för\r\narbetsmiljöpolitiken att föreskrifterna skall vara\r\nformulerade på ett sådant sätt att de är mer precisa,\r\nställer krav på den som har ansvar för\r\narbetsmiljön -- dvs. företag och myndigheter -- och\r\nger stöd i förhandlingar till den arbetande parten.\r\nMan kan knappast säga att utvecklingen har gått i\r\nden riktningen.</pre><pre>Dessutom finns det synpunkter på arbetsmiljö och\r\nekonomi. Man utgår ifrån att föreskriftsarbetet\r\nskall medföra någon form av ekonomisk nytta. Man\r\ngör en kalkyl där man ställer kostnaden för en\r\nåtgärd i relation till den nytta man åstadkommer.\r\nDet kanske man måste göra. Men om man gör det\r\npå arbetsmiljöområdet och vet att det leder till\r\nskador och ohälsa, får det orimliga konsekvenser.\r\nHögsta visdom är i dag att om effekterna av en\r\nsatsning på en och en halv miljon inte blir\r\ntillräckligt stora, kommer inte\r\narbetarskyddsverkets styrelse att föreslå några\r\nföreskrifter. Det är då inte ekonomiskt realistiskt.\r\nMänniskor kan dock bli sjuka. Det kanske bara blir\r\n25 när man har tänkt sig 100, och då offrar man 25.\r\nRiksdagen borde naturligtvis ta avstånd från denna\r\ntyp av resonemang och värderingar. Det är\r\negentligen inte arbetarskyddsverkets fel, utan\r\nlagens ramlagskaraktär där brukarintressen och\r\nlönsamhetsintressen får stå som motpoler. Det är\r\nen helt obegriplig ståndpunkt om man vill hävda\r\narbetsmiljöns betydelse.</pre><pre>Vår utgångspunkt är således att fackföreningarna\r\nbehöver maktmedel. Som jag sade tidigare föreslår\r\nvi en rad sådana maktmedel. När det gäller frågan\r\nom att stoppa farliga arbeten reserverade man sig\r\nt.o.m. från LO centralt i arbetsmiljökommissionen\r\ntill förmån för att skyddsombuden skulle få avbryta\r\narbete som inte är direkt livshotande, vilket\r\negentligen är innebörden av dagens lagparagraf.\r\nVänsterpartiet har alltså stöd av LO centralt, mot\r\nregeringens förslag och mot tre nöjda borgerliga\r\npartierna. Om man vill stärka det lokala\r\narbetsmiljöarbetet, och lägga tyngdpunkten på\r\nsyddsombud och fackföreningar är ett stopp\r\nfaktiskt oerhört stimulerande.</pre><pre>Vi i vänsterpartiet vill inte stanna vid att enbart låta\r\nskyddsombud ha möjlighet att stoppa arbete som\r\nger skada. Även fackföreningar skall kunna göra\r\ndet.</pre><pre>Man kan även fundera över om vår\r\narbetsrättslagstiftning över huvud taget skall\r\nförbjuda strejker när det gäller frågan om\r\narbetsmiljö. Arbetsmiljöstrejk borde kunna\r\naccepteras.</pre><pre>Nu föreslår regeringen att det i brottsbalken skall\r\ninföras ett särskilt arbetsmiljöbrott. Frågan lyfts\r\nupp i och med detta. Men som vi sagt i vår motion\r\när regeringen som vanligt släpphänt. De som skall\r\nbevisa att skada har skett på grund av oaktsamhet\r\neller på grund av att en mängd saker har\r\nförsummats vet hur svårt det är att fälla någon i\r\nsådana fall. Vi i vänsterpartiet menar därför att\r\nföretag och myndigheter måste ha ett strikt ansvar\r\npå den här punkten.</pre><pre>Detta ansvar bör utformas med utgångspunkt i att\r\nde arbetande inte har makten över sin\r\narbetssituation. Det är så att arbetet organiseras på\r\narbetsköparens premisser. Det gäller\r\narbetsorganisation, löneform, arbetspass,\r\nutbildning, egentligen allt, därför bör\r\narbetsköparen också ha ansvaret.</pre><pre>En naturlig följd av regeringens förslag i\r\nproposition 1990/91:140 angående ett bättre\r\nbefästande av arbetsgivarens eller arbetsköparens\r\nstrikta ansvar för arbetsmiljön borde också vara att\r\narbetsgivaren eller arbetsköparen kan dömas vid\r\nskador och sjukdomar.</pre><pre>En viktig fråga angående arbetsmiljön är\r\nnaturligtvis löneformer och ackord. Det gäller inte\r\nbara industrin utan servicesektorn och den privata\r\nsektorn. Det gäller över huvud taget vilka krav man\r\nställer på dem som arbetar. Löneformen har\r\nbetydelse. Nu har regeringen lagt fram förslag om\r\natt löneformen skall beaktas i lagstiftningen. Det\r\nhar även tidigare stått att vi skall ha en bra\r\narbetsmiljö, men nu har ytterligare en detalj\r\ntillkommit, nämligen hur den skall beaktas.</pre><pre>Vi i vänsterpartiet vill ha en strikt lagstiftning, så att\r\nman kan se till att ackordsliknande arbetsuppgifter\r\nförbjuds. Det är ett led i att få en bra\r\narbetsorganisation.</pre><pre>Olika typer av premier, närvaropremier och\r\nliknande belöningssystem kan näppeligen stimulera\r\ntill en bra arbetsmiljö, en bra arbetsorganisation\r\neller en bra sammanhållning i arbetet. Det bör\r\nförbjudas i lag. Vill man ha ett oerhört\r\nkonkurrenskraftigt näringsliv bör vi naturligtvis\r\nsträva efter att få engagerade människor som inte\r\nkänner tvång inför sin arbetssituation.</pre><pre>Den psykosociala arbetsmiljön som var ett stort\r\ndebattämne tidigare och som behandlades i ett\r\nsärskilt litet häfte, där man inte på något sätt kunde\r\nnärma sig den psykosociala frågan, handlar\r\negentligen om vårt välbefinnande och om MBL.\r\nDet är vad som nu saknas. Det går man totalt förbi.\r\nVisserligen kan man säga att det är väldiga problem\r\nmed den psykosociala arbetsmiljön, men\r\negentligen handlar det om arbetsorganisationens\r\ninnehåll och om hur MBL utformas. Hur många\r\narbetsskador och olycksfall skall vi tillåta i vårt\r\nland? Och jag skulle vilja beteckna att detta i\r\ndagens situation inte blir bättre utan att vi snarare\r\nkan se en försämring, vilket egentligen är ett\r\nnederlag för vårt samhälle och ett nederlag för den\r\norganisation och den utveckling som vi har haft i\r\nsamhället samt för arbetsmiljölagen och dess\r\npremisser.</pre><pre>Fru talman! Vänsterpartiet står naturligtvis bakom\r\nalla sina reservationer i betänkandet, men jag yrkar\r\nbifall till reservationerna 3, 5 och 19.</pre><pre></pre><pre>Anf. 12 ANNA HORN AF RANTZIEN\r\n(mp):</pre><pre>Fru talman! Under årens lopp har ju arbetsmiljön\r\ngenomgått förbättringar. Men samtidigt förändras\r\nbåde företag och processer; nya ämnen, verktyg\r\noch maskiner kommer in i hanteringen. Det gör att\r\nvi på alla nivåer måste vara uppmärksamma och\r\nanpassa lagar och bestämmelser efter de nya\r\nförhållandena.</pre><pre>I en motion från allmänna motionstiden beskrev vi\r\nvår syn på det goda arbetet i dess naturliga\r\nberoende av en mängd kringförhållanden, t.ex.\r\nmöjlighet till kortare och flexibel arbetstid, trivsam\r\noch sund miljö, företag i mänsklig, överblickbar\r\nstorlek, där de anställda har möjlighet att påverka\r\noch ta eget ansvar.</pre><pre>Något som mera sällan nämns är att arbetsmiljön\r\nnaturligtvis påverkas av den yttre miljön och att alla\r\npå arbetsplatsen påverkas av de båda miljöerna i\r\nförening. Miljöpartiet de gröna har ofta påpekat att\r\ngränsen mellan arbetsmiljö och yttre miljö inte är\r\ndistinkt, men vi har inte fått mycket gensvar. Efter\r\ndet att vi i en motion har yrkat på att man skall ta\r\nhänsyn till detta, särskilt i de områden där den yttre\r\nmiljön är svårt nedsmutsad, kom signaler från\r\nregeringshåll bl.a. i propositionen, om att detta\r\nförhållande skulle observeras. Jag har också sett att\r\nen enskild socialdemokratisk riksdagsman har\r\nväckt en liknande motion. Kanske är det snart tid\r\nför ett gemensamt beslut om att yrkesinspektionen\r\nbör lägga stor vikt vid att sammanväga riskerna för\r\narbetsmiljö och yttre miljö. Till att börja med borde\r\nde mest utsatta arbetsmiljöerna i de sämsta yttre\r\nmiljöerna kartläggas och observeras.</pre><pre>I samma översiktliga motion betonar vi också\r\nbehovet av en grönare syn på ekonomin, vari\r\nmiljöfrågorna -- överlevnadsfrågorna -- överordnas\r\nde ekonomiska frågorna för att vi skall få ett friskt\r\noch långlivat samhälle. En god början görs nu\r\ngenom att det ofullständiga BNP-begreppet börjar\r\nsättas i fråga.</pre><pre>I en annan motion drar vi fram problemet med att\r\ns.k. besvärliga personer ''oskadliggörs'' genom att\r\nman sätter dem på meningslösa arbetsuppgifter.\r\nDet är naturligtvis oacceptabelt att tillgripa en\r\nsådan lösning. Personalledning och fack bör kunna\r\nlösa sådana problem gemensamt</pre><pre>Med de högteknologiska hjälpmedlen har vi fått\r\nutmärkta arbetsredskap, men också nya\r\nhälsoproblem, som uppkommer som synergistiska,\r\noch därmed också svårspårade, hälsoeffekter.\r\nMetallsyndromen och de ökande doserna av\r\nelektromagnetisk strålning utgör sådana\r\nkombinationer där forskarna ännu måste erkänna\r\natt de inte kan överskåda effekterna på levande\r\norganismer. Så kommer det också berättelser om\r\npersoner, som efter långt lidande, fullständigt\r\noförstående från läkare och diagnosen psykiska\r\nbesvär äntligen får upprättelse när det konstateras\r\natt de är elallergiska. Också centerpartiet har tagit\r\nupp elöverkänslighetens problem och kräver\r\nytterligare forskning.</pre><pre>För en kort tid sedan kom en rapport om att man\r\nmed psykoterapi kunde ''bota'' elallergi. Det är\r\nenligt min mening ganska chockerande att ta bort\r\nkroppens varningssignaler och påstå att det leder\r\ntill bättring. Vad händer i kroppens celler vid\r\nfortsatt bestrålning när varningssignalerna satts ur\r\nspel? Inte släcks en branda av att man stängt av\r\nbrandvarnaren.</pre><pre>Vi har gett regeringens beskrivning av den goda\r\narbetsmiljön beröm och föreslår att den skall kunna\r\ntjäna som rättesnöre för Sveriges ståndpunkter i\r\narbetsmiljöfrågorna vid överläggningarna om EG-\r\nharmoniseringen. Utskottet svarar välvilligt att\r\ndetta inte kan anses vara erforderligt, och vi hoppas\r\natt så är fallet.</pre><pre>De ensamarbetandes arbetsmiljö kan ge många\r\nmänniskor svåra problem, då de just genom att de\r\narbetar ensamma inte uppmärksammas i samma\r\ngrad som övriga. De ensamarbetandes problem\r\nbehöver analyseras, särskilt vad beträffar den hos\r\ndem ofta bristande stimulansen i arbetet -- även om\r\ndet naturligtvis finns ensamarbetande som i sitt\r\narbete finner tillräcklig stimulans.</pre><pre>Centern har tidigare väckt en motion om detta, och\r\njag hörde nyss att man i centern stöder den också i\r\ndag.</pre><pre>Vad beträffar de förslag som gäller\r\nföretagshälsovården har vi inom miljöpartiet inte\r\nlagt fram någon egen motion. Företagshälsovården\r\nbör dock enligt vår mening, som tidigare avsetts,\r\nfrämst inriktas på förebyggande åtgärder. När det\r\ngäller patientavgifter eller inte anser vi att den\r\nförebyggande vården också i fortsättningen skall\r\nvara avgiftsfri. Vi får väl återkomma med egna\r\nmotioner om detta vid nästa motionstillfälle.</pre><pre>I ett särskilt yttrande tillsammans med centern och\r\nfolkpartiet liberalerna instämmer vi med\r\nregeringen om att personalekonomiska\r\nredovisningar bör bli allmänt förekommande, men\r\nnaturligtvis bör både redovisningens innehåll och\r\nfrågan om vem som skall ta emot informationen\r\ndiskuteras ingående. Viktigt är det i detta som i så\r\nmånga andra sammanhang att man inte gör intrång\r\ni den personliga integriteten.</pre><pre>Det här korta inlägget slutar jag med deklarationen\r\natt vi naturligtvis stöder alla reservationer där vi\r\nfinns med och att vi yrkar bifall till reservation 4, 12\r\noch 26.</pre><pre>Anf. 13 KJELL NILSSON (s):</pre><pre>Fru talman! Vi kan konstatera, och har gjort det\r\nflera gånger i kammaren, att ser man internationellt\r\npå arbetsmiljöarbetet finner man att Sverige och\r\nsvensk fackföreningsrörelse befinner sig i främsta\r\nledet i hela världen. Vi är trots detta inte nöjda,\r\neftersom det finns problem ute på arbetsplatserna.\r\nDet är emellertid på sin plats att poängtera att det\r\nav socialdemokratin och fackföreningsrörelsen har\r\ngjorts stora insatser för att det skall bli trygga och\r\nbra arbetsplatser i vårt land. Det är nu roligt att se\r\natt vi kan flytta fram positionerna ytterligare. Från\r\nsocialdemokratins och utskottsmajoritetens sida är\r\nvi mycket nöjda med den proposition som\r\narbetsmarknadsministern har lagt fram. I det\r\narbetet har arbetsmiljökommissionens slutsatser\r\nlegat till grund.</pre><pre>Vi tillstyrker förslagen i propositionen på alla\r\npunkter utom en. Det gäller 500 milj.kr. ur\r\narbetslivsfonden. Vi är övertygade om att\r\npropositionen kommer att bli ett alldeles\r\nutomordentligt fint instrument för att man skall\r\nkunna bygga vidare mot det goda arbetet. Det rör\r\nsig inte om de sista förslagen för att förbättra\r\narbetsmiljön, men det är en bra bit på väg. I\r\npropositionen tas de saker upp som är så svåra att\r\nlösa. Här kan arbetslivsfondens insatser bli\r\nbetydelsefulla. De arbetsorganisatoriska frågorna\r\nhar nu mycket stor betydelse. Bl.a.\r\nbelastningsskadorna är i dag ett av de svåraste\r\ngisslen på arbetsplatserna. Även de psykosociala\r\narbetsmiljöfaktorerna tas upp, vilka också är svåra\r\natt hantera. Här betyder de miljarder som finns i\r\narbetslivsfonden enormt mycket för att man skall\r\nkunna lösa de här mycket svårlösta problemen.</pre><pre>Vidare tas också arbetstagarnas möjligheter att\r\ndelta i utformningen av sitt eget arbete upp. Detta\r\nhar kanske varit en av de mest negativa bitarna. I\r\nmånga arbeten har man haft mycket små\r\nmöjligheter att påverka och utveckla sitt eget\r\narbete. Detta är en av de verkligt angelägna\r\nfrågorna som måste lösas, om vi skall få en bättre\r\npsykosocial situation för dem som arbetar på våra\r\narbetsplatser. Det här ger också arbetsgivarna ett\r\nstörre ansvar för att systematiskt arbeta på\r\narbetsmiljöområdet. Det har tidigare mycket ofta\r\nvarit relativt bra, men det har funnits en\r\nbenägenhet att säga: De här frågorna om\r\narbetsmiljö skjuter vi till skyddskommittén, det får\r\nskyddskommittén sköta om. Nu ligger frågorna\r\nunder arbetsgivaransvaret, och det tycker vi är bra.\r\nSkyddskommittéerna kommer ändå att ha fullt upp\r\nmed arbete och kan ge goda råd till ledningen på\r\narbetsplatserna när det gäller förbättringar av\r\narbetsmiljön.</pre><pre>Beträffande rehabiliteringsarbetet förhåller det sig\r\npå samma sätt. Det sägs klart ifrån att detta arbete\r\nskall planeras och att arbetsgivaren skall ha det\r\ntotala ansvaret för att rehabiliteringen av de\r\narbetande får en god lösning.</pre><pre>En annan fråga som under en längre tid har varit\r\nföremål för diskussion och där det funnits stort\r\nintresse gäller det arbetsmiljöansvar som nu införs\r\nför dem som arbetar med bl.a. projektering av\r\nbyggnader. Det gäller arkitekter, statistiker m.fl.\r\nNu får de ett ansvar för att de förslag som läggs\r\nfram överensstämmer med god arbetsmiljö. Detta\r\nger också Sverige möjlighet att ansluta sig till ILO-\r\nkonventionen på området, vilket inte var möjligt\r\nföre denna lagändring. Det är ju också så, att de\r\nhälsorisker som förekommer oftast återfinns på de\r\narbetsplatser där det är ensidiga arbeten och där det\r\nfinns små möjligheter till utveckling. Ofta rör det\r\nsig om kvinnlig arbetskraft. Det är betydelsefullt att\r\njust arbetslivsfondens pengar kan användas för\r\nutveckling på detta område. Då blir det också\r\nmöjligt att förverkliga det goda arbetet för alla på\r\nvåra arbetsplatser.</pre><pre>Det framhålls också att man skall undvika ett starkt\r\nstyrt och bundet arbete. Det är mycket positivt för\r\narbetsmiljön. Det står också att betydelsen av\r\nlöneformen och arbetstiderna skall beaktas ute på\r\narbetsplatserna. Arbetsgivaransvaret för\r\narbetsanpassning och rehabilitering måste innebära\r\natt vi kan flytta fram positionerna på ett alldeles\r\nutomordentligt sätt. Skyddskommittén får då större\r\nmöjligheter att arbeta med andra angelägna frågor.</pre><pre>Yrkesinspektionens rådgivande verksamhet bör\r\nminskas. Därmed ökas myndighetsfunktionen.\r\nYrkesinspektionen har en fin regional organisation\r\npå arbetsmiljöområdet, och det är angeläget att\r\nman får ägna mer av sin tid till föreläggande,\r\ninspektion och annat. Vi tycker alltså att detta är\r\nbra.</pre><pre>Under en lång tid har man diskuterat hur mycket av\r\nföretagshälsovårdens arbete som skall få vara\r\nsjukvård. I dag kan vi, som några har gjort före\r\nmig, konstatera att sjukvården omfattar för stor del\r\nav företagshälsovårdens arbete. Det bör bli mer\r\nförebyggande arbete och mindre vård. Det föreslås\r\nockså att inga avgifter skall få tas ut. Det finns\r\ndelade meningar. Somliga säger, att tar vi bort\r\npatientavgifterna också för sjukvården, kommer\r\npressen på företagshälsovården att bli sådan att\r\nsjukvården i realiteten kommer att öka. Detta kan\r\nvi läsa i några reservationer till betänkandet, men\r\näven företagsläkare och andra inom\r\nföretagshälsovården befarar detta. Det bör vara en\r\nuppgift för dem som arbetar inom\r\nföretagshälsovården att se till att så inte blir fallet.\r\nMan kan utan vidare vara överens om att man bör\r\neftersträva att det blir mindre av vanlig sjukvård\r\ninom företagshälsovården. Företagshälsovården\r\nhar en alldeles utomordentligt viktig uppgift i\r\narbetsmiljöarbetet. Ett gott samarbete mellan\r\nföretagshälsovården och de fackliga\r\norganisationerna och skyddskommittéerna kan vara\r\nen garant för en god arbetsmiljö.</pre><pre>Så, fru talman, några kommentarer till vad\r\nutskottsrepresentanter före mig har sagt. Mona\r\nSaint Cyr ondgör sig över skyddsombudens\r\nsituation och tycker att yrkesinspektionen och\r\narbetslivsfonden är någonting helt onödigt. Så\r\nlänge jag har arbetat med arbetsmiljöfrågor i\r\nfackligt arbete och under min tid i riksdagen har\r\nmoderaterna haft samma inställning. Man talar illa\r\nom arbetsmiljöarbetet och vill minska medlen till\r\narbetarskyddet och arbetsmiljöarbetet. Därför är\r\ndet naturligt att man också vill avskaffa\r\narbetslivsfonden, som ju ger unika möjligheter att\r\nforska och flytta fram positionerna i\r\narbetsmiljöarbetet. Det är ganska naturligt att\r\nMona Saint Cyr å moderaternas vägnar vill ta bort\r\n15 miljarder kronor. De gör, menar hon, ingen\r\nnytta utan bör pytsas ut till företagen där de antas\r\ngöra mycket större nytta. Nej, Mona Saint Cyr, det\r\ngör de inte. Pengarna kommer i så fall inte att\r\nanvändas lika effektivt för arbetsmiljöförbättrande\r\nåtgärder som om de fördelas på ett bra sätt inom\r\narbetslivsfonden.</pre><pre>Charlotte Branting pratar om kvinnors arbetsmiljö.\r\nVi har samma uppfattning i den frågan och den är\r\nviktig. Charlotte Branting underströk också att vi\r\nflyttar fram positionerna med det nya förslag som\r\nutskottet tillstyrker.</pre><pre>Hon kom också in på det internationella arbetet\r\noch det är ganska intressant. Hon undrar när vi\r\nskall börja hjälpa öststaterna, så att de också kan få\r\nen något så när dräglig situation.</pre><pre>Fackföreningsrörelsen har gått i spetsen för\r\narbetsmiljöarbetet tillsammans med\r\nsocialdemokratin. Båda dessa rörelser är djupt\r\ninternationellt engagerade. Det finns därför all\r\nanledning att också se framtiden an med tillförsikt.\r\nVi vill arbeta internationellt och vårt kunnande på\r\ndet här området kommer andra länder till del. Så\r\nkommer också att ske med det arbete som rör\r\nöststaterna. Detsamma gäller när vi börjar närma\r\noss EG. Arbetarskyddsstyrelsen bedriver också ett\r\ninternationellt arbete och bidrar i det arbetet med\r\nmånga goda uppslag och idéer om hur man skall lösa\r\nproblemen.</pre><pre>När Charlotte Branting kom in på\r\nföretagshälsovården förstod jag inte riktigt om hon\r\ntyckte att även företagshälsovården skulle fungera\r\nsom ett husläkarsystem. Det tycker i vart fall inte\r\nvi. Vi tror, som jag sade tidigare, att\r\nföretagshälsovården behöver minska den vanliga\r\nsjukvården till fördel för den förebyggande vården.</pre><pre>Att hon vill föra över mer pengar från\r\narbetslivsfonden än utskottet tillstyrker -- 1 miljard\r\nkronor -- är inte så konstigt. Hon var företrädare\r\nför sitt parti när arbetslivsfonden diskuterades och\r\ntyckte att det var helt onödigt att avsätta pengar till\r\narbetslivsfonden. Skall man se det så, har fru\r\nBranting inte några pengar att satsa på någonting\r\nannat. Hon har sannerligen inte medverkat till att\r\ninföra denna fond. Det var socialdemokratin och\r\ncentern som gjorde det.</pre><pre>Charlotte Branting ställde också några direkta\r\nfrågor och dem kan jag svara snabbt på. Finns det\r\nanledning att bistå öststaterna? Ja, det tycker jag.\r\nDet är jag övertygad om att man också kommer att\r\ngöra. Sjukvård inom företagshälsovården,\r\nhandlade en fråga om. Ja, i någon mån tycker jag\r\natt det kan finnas anledning att ha det. Man kan\r\nhitta dåliga arbetsmiljöer. Det får vara upp till dem\r\nsom är huvudmän för företagshälsovården att tolka\r\noch på bästa sätt arbeta med förebyggande vård och\r\näven i någon liten mån med sådan sjukvård som har\r\nmed arbetsplatsen att göra.</pre><pre>De 500 milj.kr. som skulle gå till rehabilitering, om\r\nfru Branting hade haft de medlen, skall vi ta fram.\r\nDet handlar om 500 miljoner i hela den stora\r\nbudgeten. Rehabiliteringen skall inte bli lidande av\r\natt vi använder oss av en annan finansieringskälla.</pre><pre>Kersti Johansson talade också om\r\narbetslivsfondens pengar. Det är ganska naturligt\r\natt vi är överens. Det var som sagt\r\nsocialdemokraterna och centern som såg till att vi\r\nfick de unika 15 miljarderna att arbeta med, utöver\r\nde pengar som normalt anslås på\r\narbetslivsområdet. Detta kan ge oss mycket\r\nnytänkande och forskning just på\r\narbetsmiljöområdet, som är så viktigt, inte minst\r\nmed anledning av de nya problem som vi har fått på\r\narbetsmarknaden.</pre><pre>Introduktionen av nyanställda tar Kersi Johansson\r\nockså upp. Här vill jag bara understryka att det är\r\nmycket viktigt att alla nyanställda får en ordentlig\r\nintroduktion, men naturligtvis är det inte minst\r\nviktigt för ungdomar. Många går omkring med\r\nsynbara bevis på att introduktionen förr i tiden var\r\ndålig. Jag understryker gärna det. Jag tycker att\r\ndetta är mycket viktigt.</pre><pre>Lars-Ove Hagberg är djupt besviken. Ja, under de\r\n21 år som jag har varit här i riksdagen har han aldrig\r\nvarit annat. Jag har aldrig hört Lars-Ove Hagberg\r\nsäga ett positivt ord om någonting. Jag skulle bara\r\nvilja säga att det är väl att det finns andra som har\r\nlitet mer positiv uppfattning.</pre><pre>Enligt FNs studier ligger Sverige främst i hela\r\nvärlden i fråga om mänskliga rättigheter.\r\nBeträffande kvinnornas situation ligger Sverige på\r\nandra plats, ett litet tuppfjät efter Finland, som\r\nligger främst. Så kan det inte ha blivit för att allting\r\nhar varit så negativt eller för att ingenting har varit\r\nriktigt av det som har genomförts i detta land.</pre><pre>Jag skulle bara vilja säga till Lars-Ove Hagberg att\r\ndet är tur att inte Hagberg tvingas leva och bo i de\r\nländer där Hagberg har sin ideologiska hemvist.\r\nSämre arbetsmiljö än som finns där går knappast att\r\nuppbringa. Vi har hört flera talare undra när vi skall\r\nhjälpa de stackarna i öststaterna, så att de kan få\r\nen något så när dräglig arbetsmiljösituation. Jag har\r\nsett arbetsmiljön i en hel del öststater och en hel del\r\näven i Sovjet. Jag har aldrig upplevt en sådan miljö\r\nhär i Sverige, inte ens när jag började jobba i\r\nindustrin. Långt därifrån. Det är tur att Lars-Ove\r\nHagberg lever och verkar i ett land där\r\nsocialdemokratin är stark och har kunnat\r\ngenomföra de förändringar som obestridligen\r\nflyttar fram oss till den främsta platsen i världen på\r\narbetsmiljöområdet.</pre><pre>Men vi är inte nöjda med det. Vi lägger över mer\r\noch mer av resurserna för att flytta fram\r\npositionerna, öka forskningen. Vi har inga andra\r\nsom trampar upp stigar åt oss. Vi får gå först i ledet,\r\ndärför att vi är föregångare. Detta tycker jag att\r\nLars-Ove Hagberg vid något tillfälle skulle ta till sig\r\noch säga: Visst är det relativt skapligt, vi satsar\r\nstora resurser. Samtidigt kunde han komma med\r\nnågot konkret tips om vad man kan göra mer och\r\ninte bara tala om att det vi har gjort under alla år --\r\nsom faktiskt har gett resultat -- har varit odugligt.</pre><pre>Eftersom Lars-Ove Hagberg har ett fackligt\r\nförflutet tror jag också att många som jobbar i\r\nskyddskommittéer, som skyddsingenjörer, i\r\nyrkesinspektion, företagshälsovård och\r\narbetarskyddsstyrelse skulle säga: Har vi aldrig\r\ngjort någonting som fört fram positionerna? Jag\r\ntror att de skulle tycka att det var positivt om en\r\ngammal fackföreningskille sade: Visst har ni gjort\r\nbra jobb, men nu skall ni få mer resurser, nu skall\r\nvi flytta fram positionerna. Vi skall göra så och så\r\noch även ge ett erkännsamt ord. Jag tror att det\r\nskulle vara mycket bra.</pre><pre>Samtidigt har Lars-Ove Hagberg alltid kritiserat\r\noss för att vi anser att om vi skall ha ett bra\r\narbetsmiljöarbete måste det ske i samverkan\r\nmellan parterna. Vi är övertygade om att det är det\r\nbästa sättet. Likafullt står han här nu och är mycket\r\nbekymrad över att arbetsgivareföreningen har sagt\r\natt man tänker träda ur arbetarskyddsstyrelsens\r\nstyrelse. Han undrar hur det då skall bli. Jag är\r\növertygad om att det löser sig på något sätt. Vi får\r\nväl se hur arbetsgivareföreningen tänker låta sig\r\nvara representerad. Skulle man inte låta sig vara\r\nrepresenterad, är jag övertygad om att vi kommer\r\natt driva arbetsmiljöarbetet ändå, på något sätt.\r\nDen negativa inställningen till samarbete är nog\r\ninte riktigt likadan ute på det lokala planet.</pre><pre>Om Lars-Ove Hagberg är mycket negativ, är det\r\nprecis tvärtom med Anna Horn af Rantzien. Hon\r\när positiv. Hon ser att det finns problem, men\r\ntycker att vi skall lösa dem på samma konstruktiva\r\nsätt som vi alltid har gjort. Hon kommer med\r\nförslag till hur man skall lösa problemen. Det är\r\nalltså motpolen till Lars-Ove Hagberg.</pre><pre>Fru talman! Jag ber att få yrka bifall till utskottets\r\nhemställan i föreliggande betänkande och avslag på\r\nsamtliga reservationer.</pre><pre>Anf. 14 MONA SAINT CYR (m) replik:</pre><pre>Fru talman! Till Kjell Nilsson vill jag säga att jag\r\nskulle uppskatta oerhört om han ville debattera\r\nmed blanka vapen. Han säger att moderaterna\r\ntycker att arbetsmiljöarbetet och den\r\nverksamheten är onödig. Han säger att vi talar illa\r\nom arbetsmiljöverksamheten, vilket vi alltså inte\r\ngör. Jag vet inte vad han vill referera till. Det är\r\nnågot han bara kastar ur sig. Jag skulle som sagt\r\nuppskatta en snyggare debatteknik i det\r\nsammanhanget.</pre><pre>De 15 miljarderna vill vi inte slänga bort. De 15\r\nmiljarderna skulle ha kunnat göra nytta direkt utan\r\natt man hade drivit in dem först. De skall göra nytta\r\npå arbetsplatserna, det är vår avsikt. Men\r\nsocialdemokraterna föredrar att man först skall\r\ndriva in dem och slussa dem igenom en statlig\r\npolitisk administration. Det är beviset på att de\r\nsedan gör nytta. Det är tydligen en större\r\neffektivitet, vilket är en uppfattning som jag inte\r\ndelar.</pre><pre>Jag skulle också gärna vilja veta av Kjell Nilsson\r\nhur det är med arbetslivsfonden. Den skall leva\r\nunder en begränsad tid, är det sagt. Men det finns\r\nockså tongångar som antyder att den skall få en\r\nlängre, kanske permanent, position. Man har t.ex.\r\ntillsvidareanställt de regionala cheferna,\r\nåtminstone verkar det så om man följer den\r\nannonsering efter dem som har förevarit.</pre><pre>Vidare har LO arbetat på ett permanentande av de\r\nhär fonderna. Vi kanske kan få ett besked här i dag\r\nom hur det förhåller sig i det avseendet.</pre><pre>Delar inte Kjell Nilsson den uppfattning som\r\nkommer till uttryck i den aktuella rapporten, vilken\r\nfaktiskt ligger till grund för\r\narbetsmiljökommissionens arbete? Det gäller då\r\nbl.a. statskontoret. Man säger: Det är alldeles för\r\nmånga aktörer på den här fondmarknaden. Är det\r\ninte tid att se till att de blir färre?</pre><pre>Hur som helst behövs det en samordning, så att det\r\ngår att göra direkta effektivitetsvinster på den\r\nadministrativa sidan, och då även kostnadsmässigt.</pre><pre>Dessutom vore det intressant att få veta vilket\r\nresultat man förväntar sig när det gäller\r\narbetslivsfonden. I nämnda rapport sägs det ju: Här\r\nbör utvecklas metoder. Det finns alltså inte några\r\nmetoder i dag för att kunna se vilken nytta de\r\nsatsade 15 miljarder kronorna gör. Det talas också\r\nom att det förekommer slentrian i fråga om\r\nresurstilldelningen. Just därför borde man kanske\r\nha tänkt sig för ytterligare ett par gånger innan man\r\nsatte i gång verksamheten med den stora apparat\r\nsom arbetslivsfonden utgör.</pre><pre></pre><pre>Anf. 15 CHARLOTTE BRANTING (fp)\r\nreplik:</pre><pre>Fru talman! Jo, vi i folkpartiet liberalerna är utan\r\ntvivel beredda att satsa pengar på arbetsmiljön.\r\nMen vi kan inte förstå varför man inte kan lita på\r\nindustrin, på företagsledarna eller på\r\nskyddskommittéerna. Vidare kan vi inte förstå\r\nvarför 750 miljoner skall behövas för att täcka\r\nadministrationskostnader i samband med\r\nuppbyggnaden av den stora apparat som\r\narbetslivsfonden utgör. Denna finns ju nu, och då\r\nsäger vi att det skulle vara bra om man kunde lita på\r\nskyddskommittéerna. Vidare vore det bra om dessa\r\nkunde vitaliseras. De behöver alltså få del av de här\r\npengarna för att kunna göra vettiga satsningar på\r\narbetsmiljön.</pre><pre>Dessutom kan vi inte förstå varför företag som\r\ntidigare har gjort stora satsningar på arbetsmiljön\r\nofta inte får del av arbetslivsfondens pengar. Vi\r\ntycker att detta är orättvist. Många gånger är det\r\nnämligen svårt för de småföretagare som inkommer\r\nmed en ansökan att få del av de här pengarna.</pre><pre>Sedan kan jag konstatera att Kjell Nilsson inte hade\r\nnågot svar på min fråga om var de\r\nsocialdemokratiska ledamöterna i utskottet har\r\ntänkt att de 500 miljonerna skall tas som regeringen\r\nhar lagt fram förslag om. Regeringen föreslår ju att\r\nde här pengarna skall tas från arbetslivsfonden och\r\natt de skall användas till rehabilitering. Man\r\nhänvisar bara för övrigt till den allmänna budgeten.</pre><pre>Jag tycker att det är allvarligt att man tar så\r\nlättsinnigt på detta. Det handlar ju ändå om 500\r\nmilj.kr. Man är alltså beredd att underbalansera\r\nbudgeten ytterligare i och med att de här pengarna\r\nutlovas, som valfläsk. Det är rimligt att av Kjell\r\nNilsson begära att han klart och redigt här i dag\r\ntalar om för oss var de socialdemokratiska\r\nutskottsledamöterna har tänkt ta de här pengarna.\r\nEller är det så, att man inte är beredd att satsa\r\npengar på yrkesrehabilitering? Vi i folkpartiet\r\nliberalerna tycker att det är viktigt att väljarna kan\r\nfå klara besked på den punkten.</pre><pre>Vidare säger Kjell Nilsson att man kan tänka sig\r\nsjukvård inom företagshälsovården. Det vore bra\r\nom ett sådant beslut kunde fattas här i dag. Men det\r\nverkar inte bli så, av den utskottstext att döma som\r\nutgör underlaget för dagens debatt. Jag vet att det\r\nhär har rönt mycket stor uppmärksamhet bland\r\nmånga företagsläkare. Man är bekymrad inför\r\ntanken att man inte kommer att ha rätt att i viss\r\nutsträckning syssla med sjukvård. Men om en\r\nföretagsläkare, som är utbildad i sjukvård, inte får\r\nanvändas sig av dessa sina kunskaper tycker jag att\r\ndet är ett slöseri. Det vore alltså bra om Kjell\r\nNilsson och de socialdemokratiska ledamöterna här\r\nhade ändrat sig, dvs. om de nu kan tänka sig att\r\nanvända företagshälsovården i nämnda syfte.</pre><pre>Anf. 16 LARS-OVE HAGBERG (v) replik:</pre><pre>Fru talman! Varför är Kjell Nilsson alltid så\r\nmissnöjd med mig? Han blir nog inte nöjd förrän\r\njag blir en troende socialdemokrat som alltid är till\r\nfreds med regeringens förslag och säger: Hurra,\r\nhurra, vad bra! Vi lovade visserligen att ta itu med\r\nde 400 000 jobben. Men vi har faktiskt ingenting att\r\nkomma med nu. Vi är dock bäst i världen.</pre><pre>Det är just mot den bakgrunden som jag tycker att\r\ndet är litet bekymmersamt att problemen inte tas på\r\nallvar. Om man vill ha en arbetsorganisation,\r\nhandlar det inte om att säga att det skall vara en bra\r\narbetsorganisation, utan då gäller det att se till att\r\nman får de medel som behövs för att de arbetande\r\nskall kunna skapa en arbetsorganisation. En sådan\r\nfår man alltså aldrig utan vidare, Kjell Nilsson! I\r\nstället måste man ta för sig. Det är ju den tradition\r\nsom Kjell Nilsson alltid har velat hävda. Det\r\nhandlar om vad de arbetande, fackföreningarna\r\noch arbetarrörelsen har tillkämpat sig.</pre><pre>När det gäller detta förslag är det precis likadant\r\nsom tidigare: Man har utelämnat de frågor som\r\nbehandlas i medbestämmandelagen, nämligen\r\nmaktfrågorna i samhället. Man har helt enkelt inte\r\ntagit med detta med den utvidgade\r\nstoppmöjligheten -- något som t.o.m. LO vill ha\r\nmed. I stället hänvisar Kjell Nilsson bara till mitt\r\nmissnöje. Men det kanske är så, att Kjell Nilsson är\r\nmissnöjd med LO -- vad vet jag?</pre><pre>Jo, jag är visst positiv! Jag är nämligen positiv till\r\nmålsättningarna i det här sammanhanget. Vidare är\r\njag positiv till detta med rehabilitering, och det har\r\njag också sagt tidigare, Kjell Nilsson! Däremot är\r\njag missnöjd när det gäller medlen i det här\r\nsammanhanget. Det är ju dessa som är viktiga. Men\r\nvad som är allvarligast nu är kanske den nonchalans\r\nsom Kjell Nilsson och socialdemokraterna visar.\r\nVår lagstiftning får ju bygga på klassamarbete.\r\nFöretag och myndigheter skall ställa upp och\r\nförverkliga ramlagarna och ge dem innehåll. Men\r\ndå säger den enda parten, och det borde Kjell\r\nNilsson ta på allvar: Vi skall inte vara med. Vi tar\r\ninte ansvar för det korporativa när det gäller\r\nstatsapparaten och samhället som sådant. Man\r\nsäger att man skall så att säga hoppa undan. Men\r\ndet betyder, Kjell Nilsson, att man intar den\r\nnyliberala position som socialdemokratin i övrigt är\r\nmycket kritisk till.</pre><pre>Jag efterlyser ett besked om vad ni tänker göra. Jag\r\nhar hela tiden varit kritisk till det här samarbetet,\r\nför det har inte gett vad det borde ge. Jag tänker då\r\npå framflyttandet i fråga om maktpositioner. Vad\r\nskall hända nu? Vem skall vara motpol när det\r\ngäller det lokala arbetslivet? Är det LO eller\r\nfackföreningsrörelsen? Var står egentligen Kjell\r\nNilsson? Handlar det om en socialdemokratisk\r\npolitik i form av en hävstång som är till för att bjuda\r\nSvenska arbetsgivareföreningen ett motstånd, eller\r\nvad handlar det om? Det är ju här som skon\r\nklämmer. Jag tycker att man verkligen borde\r\nbeakta att den ena parten på arbetsmarknaden på\r\nallvar tar ett kliv mot konfrontation.</pre><pre>Anf. 17 KERSTI JOHANSSON (c) replik:</pre><pre>Fru talman! Kjell Nilsson framhöll i sitt anförande\r\nhur viktigt det är att arbetslivsfondens medel\r\nanvänds till åtgärder som syftar till att förbättra\r\nkvinnors arbetsmiljö. Detta har också jag\r\nframhållit. På den punkten råder det alltså inte\r\nnågra delade meningar. Jag vill ändå något utveckla\r\nvåra synpunkter och tala om varför vi anser att det\r\när mycket viktigt att de här pengarna används just\r\ntill att åstadkomma en bättre arbetsmiljö för\r\nkvinnor.</pre><pre>När det i dag talas om kvinnors arbetsskador och\r\narbetssjukdomar är det de typiska kvinnoyrkena\r\ninom den offentliga sektorn som man refererar till.\r\nMer än hälften av alla yrkesverksamma kvinnor\r\nåterfinns ju inom denna sektor. Därför får de\r\nskador som kvinnor där drabbas av ofta\r\nrepresentera kvinnors arbetsskador i allmänhet.\r\nMen i dagens samhälle betonar man ju också vikten\r\nav att kvinnor söker sig till mera icke-traditionella\r\noch mansdominerande yrken. Det är inte enbart i\r\njämställdhetssyfte som vi talar i de termerna.\r\nMånga gånger måste ju kvinnor ta de arbeten som\r\nfinns på en ort. Det är dock i mansdominerande\r\nyrken som kvinnorna löper den största risken att få\r\nsjukdomar eller skador. Kvinnorna har alltså gått ut\r\ni ett arbetsliv som inte har varit anpassat till deras\r\nförutsättningar.</pre><pre>Verktygen t.ex. är tillverkade för manshänder. Nu\r\nser vi symtomen på vad tunga luft och ensidiga\r\narbetsrörelser resulterar i. 30 år gamla kvinnor kan\r\nju ha arbetsskador. Ofta är sådana här arbetsskador\r\nhelt onödiga. Arbetstakten är helt enkelt alltför\r\nhög, och verktygen är inte, som sagt, anpassade till\r\nkvinnornas förutsättningar.</pre><pre>Mot den bakgrunden betonar vi att det är viktigt att\r\nförhållandena ses över på sådana här arbetsplatser.\r\nDet gäller ju att göra arbetsplatserna mera lämpade\r\noch arbetsvänliga med tanke på just kvinnorna.\r\nDetta är möjligt att åstadkomma genom de medel\r\nsom finns inom arbetslivsfonden. Vi har också\r\nförhoppningar om att så kommer att ske.</pre><pre>Anf. 18 KJELL NILSSON (s) replik:</pre><pre>Fru talman! Mona Saint Cyr tycker att vi skall\r\ndebattera med litet blankare vapen. Hon tycker att\r\ndet var litet osnyggt att säga att moderaterna är mot\r\nett gott arbetsmiljöarbete. Hon undrar vad jag\r\nbygger det på. Jag bygger det på arbete inom den\r\nfackliga rörelsen i många år med arbetsmiljöfrågor\r\npå många olika nivåer, också gentemot arbetsgivare\r\nsom jag vet har varit moderater. Jag bygger det på\r\ndet arbete som vi har haft här i riksdagen under\r\nmånga år, där jag inte vet en enda gång då\r\nmoderaterna skulle ha sagt: Satsa mer på\r\narbetsmiljön. Jag har aldrig hört sådant. I stället\r\nhar de sagt: Minska makten för skyddsombuden,\r\nminska makten för skyddskommittéerna, ta bort\r\nstoppningsplikten, den missbrukas av företrädarna\r\nför den fackliga rörelsen. Det är alltså detta jag\r\nbygger mitt påstående på.</pre><pre>På den raka frågan om arbetsmiljöfonden skall vara\r\nfem år kan jag inte svara annat än att det skall vara\r\nså -- jag har inte hört något annat. Något därutöver\r\nhar jag inte sagt och tänker inte kommentera. Det\r\nenda jag vet är att den är tillfällig.</pre><pre>Charlotte Branting säger att folkpartisterna vill\r\nsatsa på bättre arbetsmiljö. Men hon vill inte vara\r\nmed och satsa pengar i arbetslivsfonden, kan vi\r\nkonstatera. Hon undrar varför vi inte litar på\r\nskyddskommittéerna. Det är precis vad vi gör. Jag\r\när övertygad om att om vi går tillbaka i tiden och\r\ntittar så finner vi att det är arbetarrörelsen i form\r\nav socialdemokratin och fackföreningsrörelsen som\r\nhar byggt upp skyddskommittéernas arbete. Vi litar\r\npå dem. Att vi skall täcka detta i budgeten är inte\r\nså märkvärdigt. Hur många gånger har vi inte varit\r\nmed i denna kammare om att moderaterna har sagt\r\nnär man höjt anslagen på olika områden att det får\r\ntäckas i budgeten. Det tycker vi också.</pre><pre>Beträffande sjukvården och företagshälsovården\r\nhar jag inte ändrat uppfattning. Vi säger i\r\nbetänkandet att sjukvården skall minskas. Jag tror\r\ninte att det kommer att bli så att ingen sjukvård\r\nfinns kvar. Det finns sådana sjukdomar där det är\r\nlämpligt att konsultera företagsläkaren. Men i dag\r\när det många sjukdomar som inte har någonting\r\nmed arbetsplatsen att göra, men som belastar\r\nföretagshälsovården. Så vi står bakom vad som står\r\ni betänkandet, Charlotte Branting, om detta.</pre><pre>Lars-Ove Hagberg frågar mig varför jag är så\r\nmissnöjd. Det beror på att jag inte lyckats få Lars-\r\nOve Hagberg till en troende socialdemokrat. Nej,\r\ndet jobbet har jag aldrig ens intresserat mig för, för\r\njag har insett det helt omöjligt att få en så negativ\r\nperson till att vilja gå in i den positiva\r\narbetarrörelsegrenen, nämligen socialdemokratin.\r\nHade herr Hagberg däremot haft den uppfattning\r\nsom vi inom socialdemokratin har haft och kunnat\r\nfortplanta den över på sina ideologiska bröder i\r\nöster, kanske arbetsmiljön inte hade varit så\r\nbedrövlig i öststaterna, som just tillämpat den\r\nteknik som Lars-Ove Hagberg här i årtionden har\r\nförespråkat, i varje fall två årtionden. Lars-Ove\r\nHagberg vill ha det på det sätt som det är där borta,\r\noch därför är det så dåligt.</pre><pre>Lars-Ove Hagberg är nu positiv till\r\narbetsmiljöfrågorna, fru talman, enligt vad han\r\nsäger. Det allra bästa man kan få höra är att också\r\nLars-Ove Hagberg är positiv till\r\narbetsmiljöfrågorna. Det gläder mig enormt.</pre><pre>Anf. 19 MONA SAINT CYR (m) replik:</pre><pre>Fru talman! Jag konstaterar att det bara var\r\nsedvanlig socialdemokratisk vulgär förvanskning av\r\nmoderaternas inställning i arbetsmiljöfrågorna. Jag\r\nkan tala för Kjell Nilsson att jag har arbetat mycket\r\noch nära i skyddskommittéerna och vet vad jag talar\r\nom. Jag har dessutom erfarenhet från ett tjugotal\r\nolika typer av arbetsplatser där jag har varit\r\nverksam.</pre><pre>För att visa ytterligare på det intresse som jag hyser\r\nför det här området skall jag fråga Kjell Nilsson ett\r\npar saker. Jag har förut varit inne på detta när\r\narbetsmiljökommissionen arbetade. Det var\r\nskandalöst dålig information till oss i oppositionen\r\nsom satt med i det råd som var specialtillskapat. Vi\r\nvar ett par gånger kallade till rådet. Det sades -- det\r\nvar på den tid då Ingela Thalén höll i rådets arbete --\r\natt den lilla gruppen även i fortsättningen skulle\r\ninkallas till information och bli kvar även sedan\r\nkommissionen hade avslutat sitt arbete. Jag har inte\r\nhört någonting sedan dess. Kjell Nilsson kanske\r\nkan ge mig en upplysning. Jag har inte ens fått det\r\nbetänkande som arbetsmiljökommissionen utgav,\r\nför det var slut och ingen tillskickade mig ett heller,\r\ntrots att jag satt med i rådet. Så den kontakten från\r\nregeringens sida och när det gäller att informera oss\r\nsom arbetade med dessa frågor var mycket dålig\r\noch väl värd all kritik.</pre><pre>Kjell Nilsson svarade inte -- jag förstår att han inte\r\nhann -- på min fråga om de arbetsmiljöförbättringar\r\nsom man har för avsikt att få till stånd med hjälp av\r\narbetslivsfondens pengar, drygt 5 miljarder per år.\r\nHar man förutsatt några prestationsanalyser från\r\nbidragsmottagarna, eller hur tänker man göra en\r\nutvärdering för att få veta att pengarna -- egentligen\r\ni enorm storleksordning -- verkligen blir till nytta\r\noch inte används till propaganda eller i populistiskt\r\nsyfte?</pre><pre>Anf. 20 CHARLOTTE BRANTING (fp)\r\nreplik:</pre><pre>Fru talman! Kjell Nilsson säger att han litar på\r\nskyddskommittéerna. Det gör vi också. Det är\r\ndärför som vi tycker att det är så angeläget att de\r\nskall få möjlighet att få del av pengarna från\r\narbetslivsfonden.</pre><pre>Jag konstaterar att jag fortfarande inte fått något\r\nsvar på vad socialdemokraterna i riksdagen tar\r\ndessa 500 miljoner från. Så drar Kjell Nilsson in\r\nmoderaterna i det här sammanhanget. Jag talar för\r\nfolkpartiet liberalernas budgetalternativ, en budget\r\nsom vi ser till går ihop. Men det gör tydligen inte\r\nsocialdemokraterna. Här är man alltså beredd att\r\nplötsligt lägga ut 500 milj.kr. utan någon täckning.</pre><pre>Sedan säger Kjell Nilsson att det skall finnas\r\nsjukvårdande behandling inom\r\nföretagshälsovården. Det är bra. Det står så också\r\ni betänkandet, men här gör man alltså en skillnad\r\npå sjukvårdande behandling och sjukvård. På den\r\npunkten skulle jag vilja ha förklaring.</pre><pre>Kjell Nilsson säger att han inte riktigt har fattat vad\r\njag menar med husläkare. Det är i och för sig\r\nbeklagligt. Självfallet skall vi från folkpartiets sida\r\nsatsa på ett husläkarsystem och ha kvar\r\nföretagshälsovården. Men vi säger att en husläkare\r\nkan också vara företagsläkare. En husläkare kan\r\nvara offentliganställd eller landstingsanställd. Jag\r\nhoppas med detta ha kunnat förklara för Kjell\r\nNilsson vad vårt husläkarsystem går ut på. Jag\r\nhoppas att också socialdemokratiska\r\nlandstingsledamöter tycker att det är en bra idé så\r\natt vi kan få husläkarsystemet genomfört.</pre><pre>Allra sist skulle jag vilja kommentera det här med\r\narbetsmiljön i öst. Här säger Kjell Nilsson att det är\r\nviktigt att vi satsar på det och att facket gör en hel\r\ndel. Ja visst, men vad är det för fel om vi från\r\nriksdagens sida ger regeringen i uppgift att komma\r\nmed förslag till riksdagen på hur vi skall kunna satsa\r\npå arbetsmiljön i de f.d. kommunistiska staterna?</pre><pre>Anf. 21 LARS-OVE HAGBERG (v) replik:</pre><pre>Fru talman! Kjell Nilsson var mycket nöjd redan på\r\n70-talet. Han sade att det inte var någon fara med\r\nasbest. Jag var missnöjd. I början av 80-talet blev\r\njag nöjd. Då genomfördes det som jag ville men\r\nsom Kjell Nilsson tyckte var fel, nämligen förbud\r\nmot asbest. Då blev jag som sagt nöjd. Jag skulle\r\nockså bli nöjd, Kjell Nilsson, om vi kunde få en bra\r\narbetsmiljölag i dag som förhindrar\r\nförslitningsskador, belastningsskador och de dåliga\r\narbetsorganisationerna. Så länge vi inte har fått det\r\nkommer inte jag att vara nöjd. Att\r\nsocialdemokraterna är det får vara deras sak, och\r\ndå får de acceptera den kritik som förs mot dem.</pre><pre>Under alla år som vi har diskuterat här har Kjell\r\nNilsson aldrig förfallit som han nu gör, nämligen i\r\nfråga om öst. I sak har det alltid varit så hela tiden,\r\nmen nu säger Kjell Nilsson att jag skulle ha tagit\r\nlärdom österifrån. Det kanske hade varit bättre där\r\ni dag om de förslag som jag har framfört under\r\nloppens lopp här om utvidgad stoppningsrätt,\r\nförbud mot ackord och om att arbetarnas inflytande\r\npå alla planer skall öka hade genomförts. Men så\r\nvar det inte, så har det inte varit och så är det inte\r\nän i dag. Det skulle vara oerhört bra både där och i\r\nSverige. Det är inga problem med mig, Kjell\r\nNilsson. Föredömena ligger inte där, de ligger i\r\nSverige och hos den svenska arbetarrörelsen. Men\r\nhär gäller ackord. Vad tycker Kjell Nilsson om\r\nackord? Är det bra för arbetsmiljön eller inte? Skall\r\nvi vidta åtgärder mot dem eller inte? En utvidgad\r\nstoppningsrätt tycker LO är oerhört betydelsefull.\r\nMan vill att den utvidgas till att gälla även vid fara\r\nför sjukdom och inte bara som i dag vid fara för liv.\r\nVad säger Kjell Nilsson om det? Står Kjell Nilsson\r\npå LOs och vänsterpartiets sida, eller står han på\r\nregeringens sida? Är Kjell Nilsson positiv eller\r\nnegativ till LOs ståndpunkt?</pre><pre>Hur var det nu med SAF och ramlagstiftningen?\r\nHur skall de lokala fackföreningarna, som både\r\nKjell Nilsson och jag har varit verksamma i, få den\r\nkraft som krävs för att man skall kunna stå emot\r\nSAFs många lokala organisationer, när de nu väljer\r\nen ny stil och en ny linje? Skall vi ta tillfället i akt\r\noch införa en lagstiftning som stärker\r\nmöjligheterna att få en bra arbetsmiljö?</pre><pre>Kjell Nilsson väljer att inte förorda en sådan\r\nlagstiftning, och då kanske han försitter chansen att\r\nlagstiftningsvägen förbättra möjligheterna för\r\narbetarna och deras fackföreningar, en chans som\r\nvi nu har och har haft i 21 år och så länge jag har\r\nvarit med.</pre><pre>Anf. 22 KJELL NILSSON (s) replik:</pre><pre>Fru talman! Det är verkligheten som har gjort att\r\njag har den uppfattningen som jag har om hur\r\nmoderaterna arbetar. Så har det varit i alla\r\nsammanhang där jag har arbetat ihop med\r\nmoderater. Jag är glad om Mona Saint Cyr är ett\r\nföredöme bland moderaterna och om hon har\r\narbetat på ett annorlunda sätt. Jag blir mycket glad\r\nom det förhåller sig så.</pre><pre>Mona Saint Cyr sade att hon aldrig fick något\r\nbetänkande från arbetsmiljökommissionens råd.\r\nDet kan inte jag rå för. Jag fick i alla fall ett vid\r\nrådets sista mötet hos statsrådet.</pre><pre>När det gäller fondens arbete är det brukligt att\r\nman gör en utvärdering när man har bedrivit en viss\r\nverksamhet. Det är rätt svårt att utvärdera en\r\nverksamhet innan den praktiskt taget har börjat.\r\nJag förutsätter att det blir en ordentlig utvärdering\r\nav hur det har gått med de pengar som man har\r\nsatsat när verksamheten har varit i gång.</pre><pre>Jag ber om ursäkt för att jag döpte om fru Branting\r\ntill moderat. Det kunde möjligen bero på att\r\nmoderaterna och folkpartiet numera liknar\r\nvarandra så mycket.</pre><pre>När det gäller sjukvården i företagshälsovården, är\r\ndet ingen skillnad mot vad vi har uttalat i\r\nbetänkandet. Sjukvården bör minska inom\r\nföretagshälsovården. Vi anser att det vore rimligt,\r\noch det är därför som utskottet har lagt fram dessa\r\nförslag.</pre><pre>Jag har inte tillräcklig utbildning för att kunna\r\navgöra vad det är för skillnad mellan sjukvårdande\r\nbehandling och sjukvård. Det överlåter jag åt\r\nCharlotte Branting att göra.</pre><pre>Vi har sagt att de 500 milj.kr. får täckas i budgeten.\r\nVi räknar med att rehabiliteringen skall kunna\r\nfortgå som tidigare och som vi föreslår i\r\nbetänkandet.</pre><pre>Jag delar uppfattningen att belastningsskadorna är\r\nett bekymmer, Lars-Ove Hagberg. Det finns en hel\r\ndel kvar att göra, och det kommer det alltid att\r\nfinnas. Efter varje gång som man har löst ett\r\nproblem i ett föränderligt samhälle, är det dags att\r\nta itu med nästa problem, som då blir det största.\r\nJag är övertygad om att belastningsskadorna i ett\r\nlängre perspektiv -- och inte minst med stöd av den\r\nnya lagstiftning som skall antas i dag -- kommer att\r\nkunna minskas, så att situationen på våra\r\narbetsplatser blir bättre.</pre><pre>Det är ointressant vad jag personligen anser om\r\nackord som lönesystem. Men de fackliga\r\norganisationerna i detta land bör ha en möjlighet\r\natt också vara med och ha åsikter om vilket\r\nlönesystem man skall ha.</pre><pre>Jag delar arbetsmarknadsministerns uppfattning\r\nom stoppningsrätten. Det finns tillfälle till rådrum i\r\nde situationer då Lars-Ove Hagberg och\r\nvänsterpartiet kräver stoppningsplikt. Det finns\r\ninte någon anledning att tro att stoppningsrätten i\r\ndet här sammanhanget skall utgöra en belastning.</pre><pre>Beträffande SAF och arbetarskyddsstyrelsen får vi\r\nse hur resultatet blir. Än så länge har man inte tagit\r\nbort några ledamöter ur styrelserna. Jag är\r\növertygad om att vårt folk ute i landet kommer att\r\nkunna bedriva ett fullgott arbetsmiljöarbete också i\r\nframtiden till gagn för de många människorna i\r\nsamhället.</pre><pre></pre><pre>Anf. 23 Arbetsmarknadsminister MONA\r\nSAHLIN (s):</pre><pre>Fru talman! Jag tänkte börja med att försöka\r\nteckna en bakgrund till de utgångspunkter som vi i\r\nregeringen hade när vi lade fram den här\r\npropositionen.</pre><pre>De bakomliggande orsakerna till den utveckling\r\nsom har skett under 1980-talet när det gäller både\r\nsjuktalet och det stora antalet\r\nförtidspensioneringar kan till mycket stor del\r\nhänföras just till arbetslivet.\r\nArbetsmiljökommissionen kom i sitt arbete fram\r\ntill att det traditionella arbetsmiljöarbetet är\r\notillräckligt för att åstadkomma nödvändiga\r\nförändringar i arbetsmiljön. Förnyelsen av\r\narbetslivet och ett fortsatt mycket intensivt arbete\r\nför att komma till rätta med bristerna i arbetsmiljön\r\ni syfte att minska de risker och den ohälsa som\r\ndrabbar enskilda arbetstagare måste vara kanske\r\nen av de allra viktigaste uppgifterna för politikerna,\r\nför företagen och för de fackliga organisationerna\r\nunder 90-talet.</pre><pre>Utvecklingen när det gäller arbetsskador,\r\nlångtidssjukskrivningar och förtidspensioneringar\r\nmåste vändas -- det är viktigt och det skall jag\r\nåterkomma till -- med offensiva satsningar. Genom\r\ninsikten om de kostnader som en dålig arbetsmiljö\r\nmedför, har arbetsmiljöns betydelse också för\r\nproduktivitet och konkurrenskraft blivit tydligare\r\nunder de senaste åren.</pre><pre>I dag handlar det inte längre om att endast uppfylla\r\ngrundläggande krav på ett arbetsliv, där arbetet\r\ninte är riskfyllt eller ohälsosamt, utan nu handlar\r\ndet om att sträva efter ''det goda arbetet'' för alla.\r\nDetta ställer allt högre krav på arbetslivspolitikens\r\nmånga olika medel, inte minst -- och det vill också\r\njag, liksom många andra gjorde, understryka -- då\r\ndet gäller att anpassa arbetsmiljön till kvinnornas\r\nförutsättningar och kanske också till ungdomarnas\r\nkrav på arbete och goda arbetsvillkor. Framför allt\r\nkommer de stora skillnader som fortfarande finns\r\nmellan kvinnors och mäns villkor i arbetslivet att\r\nvara ett av de allra viktigaste inslagen under 90-\r\ntalet.</pre><pre>På många sätt framstår arbetets innehåll och\r\norganisationen av arbetet som avgörande när det\r\ngäller att genomföra förbättringar av arbetsmiljön.\r\nAtt långsiktigt förändra arbetslivet så, att de flesta\r\nfår arbetsuppgifter som de själva uppfattar som\r\nmeningsfulla och som de själva kan påverka är\r\ndärför vad arbetsmiljöarbetet i framtiden måste\r\ninriktas på. Möjligheter att uppleva samhörighet\r\nmed andra och att utveckla sin egen förmåga och\r\nyrkesskicklighet är viktiga. I ''det goda arbetet'' hör\r\nansvar och befogenheter ihop. Ett arbete skall inte\r\nbara vara tryggt och säkert utan också innehållsrikt,\r\nutvecklande och självständigt. Det är klart att\r\narbetskamrater och arbetsgemenskap är särskilt\r\nviktigt, när förändringarna och kravet på förnyelse\r\nav det egna arbetet är stora.</pre><pre>En aktiv medverkan av den enskilda arbetstagaren\r\noch av den fackliga organisationen är en viktig\r\nförutsättning för att lyckas med förnyelse och\r\nförändring. Det gäller att stimulera kreativitet och\r\narbetslust samt att skapa attityder och arbetssätt\r\nsom tidigt lägger grunden för en god arbets- och\r\nlivssituation utanför arbetslivet. Uppslag till\r\nkonkreta lösningar finns många gånger hos dem\r\nsom själva är mest utsatta för riskerna.\r\nArbetsmiljöfrågorna är i grunden inte endast\r\ntekniska och ekonomiska. Insikten om att tekniken\r\ni sig inte automatiskt ger en ökad produktivitet eller\r\nen bättre arbetsmiljö finns redan och måste nu\r\nockså få fullt genomslag i arbetsmiljöarbetet på alla\r\nnivåer.</pre><pre>Det behövs nya mer systematiska former för\r\narbetsmiljöarbetet och en integrering av\r\narbetsmiljöfrågorna med hela den övriga\r\nverksamheten i dess helhet. Uppgifter som att\r\nforma strategier och långsiktiga målsättningar för\r\nalla företag, där bl.a. tankar om ledarskap,\r\narbetsledning och relationer mellan\r\nföretagsledning och anställda är viktiga inslag i\r\ndetta arbete.</pre><pre>Arbetsgivaren skall ha huvudansvaret för\r\narbetsmiljön inom den verksamhet han bedriver.\r\nEn tydlig fördelning av detta ansvar ökar\r\nmöjligheterna för arbetstagarna att aktivt\r\nmedverka, samverka och att på lokal nivå finna nya\r\nformer för arbetsmiljö och rehabiliteringsarbetet.\r\nDet är viktigt att företag och också förvaltningar\r\ninom den offentliga sektorn internt utvecklar\r\nstyrmedel och incitament som skyndar på de\r\nförändringsprocesser som ligger bakom arbetet för\r\natt hitta fram till ''det goda arbetet''.</pre><pre>Det är utvecklingen av de nya idéerna och\r\nimpulserna till nytänkande som skall bidra till att\r\nförhindra en fortsatt utslagning från\r\narbetsmarknaden under 90-talet, och arbetet med\r\ndetta har redan satts i gång. Med stöd av t.ex.\r\narbetslivsfonden, som jag återkommer till, har man\r\nstartat en rad projekt för uppbyggnad av\r\nreferensarbetsplatser samt utvecklings- och\r\nförsöksverksamhet som handlar både om\r\narbetsorganisationen och om formerna för\r\nrehabilitering och arbetsanpassning.</pre><pre>De goda exemplen samlas nu upp av fonden och\r\nsprids ut till arbetsplatserna, till stor nytta för\r\nmånga, det vill jag betona, både företag och\r\nfackliga organisationer. Det glapp som säkerligen\r\nfortfarande finns mellan kunskaperna om riskerna\r\noch behovet av konkreta åtgärder kommer genom\r\narbetslivsfondens arbete att bli mindre och att leda\r\nfram till ytterligare steg mot den utveckling som vi\r\nalla i dag åtminstone i ord har sagt oss eftersträva.</pre><pre>Det är mot denna bakgrund som vi i dag skall\r\ndiskutera och som riksdagen skall fatta beslut med\r\nanledning av den proposition om arbetsmiljö- och\r\nrehabiliteringsfrågorna som nu har framlagts. Det\r\nhandlar, som också Kjell Nilsson underströk, om\r\natt ha en helhetssyn på de olika roller och det\r\nskiftande ansvar som samhället, näringslivet, de\r\nfackliga organisationerna och den enskilde\r\narbetstagaren gemensamt har för att nå fram till det\r\ngoda arbetet.</pre><pre>Jag skulle vilja betona att man för att lyckas med\r\ndetta måste på alla dessa nivåer ha en insikt om\r\nvilka villkor som styr produktionen och om\r\nmarknadskrafternas sätt att fungera i\r\narbetsmiljöfrågorna. Jag har gjort samma reflexion\r\nsom jag noterade att Kjell Nilsson gjorde -- det kan\r\nmöjligen bero på att vi tillhör samma parti --\r\nnämligen att moderaterna icke har denna kunskap.\r\nJag förutsatte, och jag gör det fortfarande, att man\r\negentligen har den.</pre><pre>Mona Saint Cyr understryker här den breda\r\nerfarenhet som hon själv har av\r\narbetsmiljöverksamheten. Mot den bakgrunden\r\nframstår behandlingen av arbetsmiljöfrågorna --\r\ninte bara i dag utan i politiken i stort -- som desto\r\nallvarligare. Min reflexion är att det handlar om en\r\nicke-politik och om ett icke-fackligt inflytande, om\r\natt vi som politiker skall lägga oss i så litet som det\r\nbara går.</pre><pre>Jag tycker som politiker att det är cyniskt men\r\nockså fegt att på detta sätt försöka undandra sig det\r\nansvar som bl.a. alla vi här i kammaren har för\r\ndenna utveckling. Jag noterar också att man inte\r\ndrar sig för att försämra incitamenten när det gäller\r\nlöntagarnas sociala trygghet. Därvidlag är man mer\r\nän villig att diskutera, men när det gäller att skapa\r\nincitament och förutsättningar i den andra änden,\r\natt medverka till att aktivt förändra arbetsmiljön\r\noch arbetsorganisationen, händer det inte lika\r\nmycket.</pre><pre>Moderaterna väljer alltid att tala om byråkrati när\r\nvi talar om arbetsmiljöverksamhet. De framhåller\r\natt statistiken inte leder till de rätta slutsatserna.\r\nMan skriver t.ex. i sina motioner att vi i Sverige har\r\nden bästa arbetsmiljön och att vi då rimligen inte\r\nkan ha så mycket skador som statistiken visar. Man\r\nskriver att löntagarna ''mer eller mindre motiverat''\r\nupplever hälsorisker. Man tar i sina motioner upp\r\nen diskussion om att kvinnor i Sverige\r\ndubbelarbetar mycket, både hemma och i\r\narbetslivet, och att orsakerna till många av\r\narbetsskadorna lika gärna kan vara hemarbetet\r\nsom det som händer i arbetslivet.</pre><pre>Jag skulle vilja peka på en bild som den hemska\r\narbetslivsfonden gett oss. Den har gett ut en skrift\r\nmed exempel på olika arbetsplatser som har fått\r\nbidrag från arbetslivsfonden. En av dem är Anneli,\r\nsom jobbar på ABB i Ludvika. Hon beskriver sina\r\narbetsuppgifter, som gällde tillverkning av elektrisk\r\nutrustning, på följande sätt.</pre><pre>De första åren tillbringade hon på en avdelning där\r\nman monterade kabel. Varje dag upprepade hon\r\nsamma rörelse 6 000 gånger. Det slet.</pre><pre>Sedan flyttade hon över till blocktillverkningen och\r\nfick ett jobb med många tunga lyft. Efteråt räknade\r\nhon ut att hon hade lyft tre ton varje dag.</pre><pre>Vad kan man dra för slutsats av detta, som dess\r\nvärre inte är ett enstaka exempel? Jag skulle ha\r\nkunnat ägna hela anförandet åt sådana exempel.\r\nDen ena slutsatsen är att det måste gå att\r\nkombinera hemarbete och förvärvsarbete även för\r\nden som är kvinna.</pre><pre>Spelar det egentligen någon roll varför den som är\r\nkvinna och har ansvaret för barn skadas mer i\r\narbetslivet? Är det inte vår strävan att vårt arbetsliv\r\nskall vara så flexibelt att vi också i fortsättningen\r\nskall kunna ha kvar världens högsta\r\nförvärvsfrekvens bland kvinnor och att detta nu\r\nockså måste sätta sin prägel på arbetslivet?</pre><pre>Jag kan konstatera att det för detta behövs politik\r\noch fackliga organisationer samt en förändrad\r\narbetsorganisation. Det behövs mer av direkt\r\nansvar ute på företagen. Var finns insikten hos t.ex.\r\nmoderaterna om att marknadskrafterna ensamma\r\naldrig löser några arbetsmiljöproblem? Eller var\r\nfinns insikten om att målet arbete åt alla är så\r\nviktigt också för arbetsmiljöfrågorna att hotet om\r\narbetslöshet aldrig får riskera att bli ett argument\r\nför att inte förändra?</pre><pre>Valfrihet är ju annars ett honnörsord. Jag skulle\r\nvilja fråga: Varför skulle de -- oftast kvinnor -- som\r\nhar den lägsta lönen, den sämsta utbildningen och\r\nde sämsta arbetstiderna också välja att ha de sämsta\r\narbetsmiljöerna och de flesta arbetsskadorna? Det\r\när en ond cirkel som många i arbetslivet sitter i, och\r\ndet måste till både politik och fackliga\r\norganisationer samt förhindrande av effekterna av\r\nmånga av marknadsekonomins drivkrafter för att\r\nman skall kunna bryta denna onda cirkel.</pre><pre>Jag noterade att Carl Bildt avfärdat Volvos\r\nUddevallafabrik med att den inte har något med\r\nindustriell produktion att göra. Ett av de verkligt\r\nviktiga försöken att ändra arbetsorganisationen och\r\nsamtidigt upprätthålla produktivitet och\r\nkonkurrenskraft behöver allt stöd i världen också\r\nav oss politiker.</pre><pre>I en intervju om varför det på moderaternas\r\nstämma inte fanns en enda motion om förnyelse av\r\narbetslivet svarade Carl Bildt: Jag tror att det beror\r\npå att vi inte uppfattar dessa frågor som politiska.\r\nDet handlar framför allt om att få en hög\r\ninvesteringstakt i industrin. Nya fabriker är alltid\r\nbättre än gamla.</pre><pre>Är det på det sättet? Är det alltså icke-politik och\r\nicke-fackligt inflytande som skall påverka\r\narbetsmiljön? Jag tror att det behövs ett genomslag\r\ni hela samhället för att vi politiker, här i riksdagen\r\nlika väl som ute i andra beslutsprocesser, skall\r\nkunna få de förändringar som riksdagen i dag\r\nförhoppningsvis fattar beslut om att fungera fullt\r\nut. Inte heller vi politiker får dra oss undan från att\r\nmedverka i detta.</pre><pre>Moderaternas Mona Saint Cyr säger här att\r\nmoderaterna är lika intresserade som några andra\r\nav arbetsmiljöverksamheten. Jag tycker att det är\r\nnys. När det kommer till kritan har de inte några\r\nåtgärder att anvisa. Tvärtom vill de avskaffa en stor\r\ndel av de åtgärder som vi har i dag och som vi\r\nsnarare behöver förstärka.</pre><pre>Jag menar att vi nu bara är i början på en mycket\r\nlång väg för att förändra arbetsmiljöverksamheten\r\ni vårt land, och det är bråttom. Det händer mycket.\r\nInsikten ökar. Antalet belastningsskador går nu,\r\nLars-Ove Hagberg, äntligen ned, och det återstår\r\natt se om förändringarna och de nya insikterna kan\r\nfå den utvecklingen att hålla i sig. Det är det absolut\r\nviktigaste som har hänt under 80-talet.</pre><pre>Vi måste fortsätta att arbeta med lagar,\r\nekonomiska styrmedel, starka fackliga\r\norganisationer och större insikt hos en del i\r\nnäringslivet om sambandet mellan\r\nkonkurrenskraft, produktivitet och arbetsmiljö.\r\nOckså de ökade kraven från ungdomarna kommer\r\natt skynda på detta utvecklingsarbete.</pre><pre>Vi behöver också politiska åtgärder, något som\r\narbetslivsfonden och rehabiliteringsersättningen är\r\nexempel på. Bevare oss väl för moderat\r\narbetsmiljöpolitik, som sätter sin tillit till de krafter\r\nsom ingenstans i något land har visat sig ge en bättre\r\narbetsmiljö för löntagarna än den som vi har i\r\nSverige, även om vi ändå med våra ambitioner är\r\nmissnöjda med och ytterligare vill förbättra den.</pre><pre>Ju mindre politik och svagare fackliga\r\norganisationer ett land har, desto värre arbetsmiljö\r\noch desto sämre villkor, framför allt för kvinnorna.\r\nJag tycker efter en genomgång både av motioner\r\noch av inläggen här i dag att vi har kommit långt,\r\nmen jag ser också hur mycket längre vi måste nå\r\ninnan vi ens med ett uns av självtillit kan betrakta\r\noss som nöjda när det gäller förändring av\r\narbetsmiljön.</pre><pre>Jag kan också se att en moderat politik vore en\r\nkatastrof för kampen för det goda arbetet. Jag\r\ntänker på en broschyr som jag fått i min hand och\r\ndär moderaterna skrivit: Vi är inte politiker -- vi är\r\nmoderater. Jag skulle vilja säga att jag är\r\nsocialdemokrat och politiker och som sådan också\r\nberedd att ta ett ansvar både i riksdagen och när det\r\ngäller att ge de fackliga organisationerna vapen i\r\nhänderna för att kunna förändra sin arbetsmiljö.\r\nDärmed är jag beredd att ta ett ansvar också för\r\narbetsmiljön. Den nu framlagda propositionen är\r\nett steg på den vägen, som måste följas av många\r\nflera, och så kommer också att bli fallet från en\r\nfortsatt socialdemokratisk regering.</pre><pre>Anf. 24 MONA SAINT CYR (m):</pre><pre>Herr talman! Mona Sahlin behövde inte läsa upp\r\nde olika exemplen ur arbetslivsfondens\r\nbeskrivningar av bidragstagare. Jag har själv fått\r\nden någonstans ifrån och har läst den. Där återgavs\r\ndäremot inte ett exempel som jag hörde berättas\r\nom häromdagen. Det kunde vara intressant att få\r\nveta om det ligger i linje med de rekommendationer\r\nsom Mona Sahlin har när det gäller fördelningen av\r\nde 15 miljarderna för att de skall komma till en så\r\neffektiv och gagnrik användning som möjligt.</pre><pre>Man har i en kommun anställt ett trivselombud med\r\nhjälp av 2 milj.kr. från fonden. Är det detta som\r\nMona Sahlin anser vara det fantastiskt goda arbetet\r\noch de arbetsmiljöinriktade åtgärderna? Det är\r\nbara ett exempel ur mängden.</pre><pre>Mona Sahlin raljerar med våra tidigare\r\nefterlysningar av en uppdaterad statistik från det\r\nhär området. Statistiken har förbättrats efter att vi\r\nhar gjort många framstötar om bättre statistik. Det\r\nhar betydelse att statistiken är aktuell för att snabbt\r\nkunna sätta in de rätta avhjälpande åtgärderna. Det\r\när det som är avsikten med statistiken. Eller skall\r\ndet enligt Mona Sahlins bedömningar vara ett\r\nsjälvändamål?</pre><pre>Jag tror inte att kvinnorna väljer den sämsta\r\narbetsmiljön. Mona Sahlin åberopar att de har de\r\nallra sämsta förutsättningarna i alla sammanhang\r\noch råkar ut för arbetssjukdomar. Vi måste erinra\r\noss att den mängd kvinnor som kom ut på\r\narbetsmarknaden på 60-talet var lågutbildade\r\nkvinnor som tvingades ut på grund av regeringens\r\nskattepolitik när det inte längre gick att leva på, i\r\ndet här fallet, mannens lön. Kvinnorna fick ta det\r\nsom bjöds, och det är riktigt att det var dåliga\r\narbeten. Kvinnorna har fått lida för det, och många\r\nav dem har blivit förtidspensionerade eller\r\nlångtidssjukskrivna. Mona Sahlin får nog ta åt sig\r\nen del av skulden för det.</pre><pre>En del av mina frågor blev inte besvarade av Kjell\r\nNilsson. Jag skulle vilja veta av Mona Sahlin hur\r\nman kan göra bedömningen av vilka satsningar\r\ninom arbetsmiljöområdet som går utöver det som\r\nalldeles självklart krävs av arbetsgivaren.\r\nExempelboken talar inte om det. För varje\r\nexempel ställer man sig frågan om det exemplet hör\r\nhemma i det ordinarie arbetsmiljöarbetet eller ej.\r\nÄr det en extra satsning?</pre><pre>Jag fick inte heller svar på frågan om annonseringen\r\nav de regionala fondcheferna som skulle\r\ntillsvidareanställas. Eftersom det inte är fråga om\r\ntillfälliga anställningar, innebär det att fonderna\r\nskall permanentas? Är de inte tidsbestämda till fem\r\når?</pre><pre>Anf. 25 LARS-OVE HAGBERG (v):</pre><pre>Herr talman! Jag kan instämma i två tredjedelar av\r\nMona Sahlins anförande, nämligen beskrivningen\r\nav miljön, problemen med kvinnorna, vilka\r\nbefogenheter som skall finnas, aktiv medverkan,\r\nproduktivitet osv. och även analysen av den\r\nförfärliga marknadsekonomin och behovet av\r\nstarka fackföreningar.</pre><pre>Så kommer vi till punkten medelsarsenalen. Då är\r\ndet tvärstopp. Då talar man om de starka\r\nfackföreningarna. Jag tycker att det är intressant.\r\nDebatten kan faktiskt bara gynna de som är\r\nantipolitiker, om man från regeringens sida vill göra\r\nkonfrontationer med moderaterna och belysa\r\nskillnader. Regeringen säger att man är för en stark\r\narbetarskyddsstyrelse. Det vill inte moderaterna.\r\nRegeringen vill ha en arbetslivsfond. Moderaterna\r\nsäger att sådant sköter företagen själva.\r\nRegeringen vill ha starka fackföreningar. Det vill\r\ninte moderaterna. Detta är inte särskilt konkret\r\nfrån regeringens sida. Det är inte precis de krav\r\nsom står för att minska belastningsskadorna för\r\ndem som är drabbade av de dåliga miljöerna i dag.</pre><pre>Vi har då exemplet med den unga kvinnan på ABB\r\ni Ludvika som monterade kablar i bilar. Efter en\r\nförflyttning till annan arbetsplats fick hon i stället\r\nlyfta sammanlagt 3 ton om dagen. Hur skall sådant\r\nändras, om man inte ser till vad som styr? Hur skall\r\nfackföreningen just på det företaget kunna få\r\nmaktmedel att förändra den unga kvinnans\r\nsituation? Det är sådant som vi från vänsterpartiet\r\nhar pekat på. Nog borde väl stoppningsrätten\r\nkunna vidgas, så att dessa idiotiska arbeten kan\r\nförändras? Fackföreningen måste få den\r\nförhandlingsposition som krävs här. Det hjälper\r\ninte med fagert tal. Det här är konkret.\r\nFackföreningarna blir förtvivlade över sådana\r\nsituationer. Detta är regeringens svaghet och\r\negentligen dess svek. Det har skapats\r\nförhoppningar hos många arbetare att arbetsmiljön\r\nskall åtgärdas.</pre><pre>Nu handlar det tydligen om flera steg. Kan Mona\r\nSahlin berätta mera om varför en utvidgad\r\nstoppningsrätt har avvisats? Det vore intressant att\r\nfå veta. Varför har maktfrågan för fackföreningen\r\nskjutits undan, dvs. när det gäller en utvidgning av\r\nsamordningen mellan arbetsmiljölagen och\r\nmedbestämmandelagen? Ge fackföreningen\r\nkonkreta möjligheter att agera bättre i\r\narbetsmiljöfrågor i dag. Varför har sådant skjutits\r\nundan i det här läget? För närmare tre år sedan\r\ningavs förhoppningar om åtgärder. Det är detta\r\nsom uppfattas som ett svek. Det första är bra, men\r\nvad kommer sedan i form av åtgärder?</pre><pre></pre><pre>Anf. 26 CHARLOTTE BRANTING (fp):</pre><pre>Herr talman! Mona Sahlin talar mycket om att\r\nkvinnors arbetsmiljösituation är besvärlig, och det\r\nkan jag instämma i. Det engagemanget kan vi\r\nsäkert ha gemensamt. Men det måste ändå vara ett\r\nstort problem för regeringen att efter alla dessa år\r\nmed socialdemokratiskt regeringsinnehav\r\npresentera denna hälsorapport från LO, där det\r\nklart framgår att hälsan har mycket att göra med\r\nvilken klass man tillhör -- om man nu skall använda\r\nsig av dessa förhatliga klasskillnader, som jag\r\ntycker illa om att använda. Det är ändå vad LOs\r\nhälsorapport går ut på. Det är då konstigt att man\r\ninte har kommit längre efter alla dessa år.</pre><pre>Enligt LOs rapport har arbetarkvinnorna den\r\nsämsta arbetsmiljön, och hälften av dem lämnar\r\narbetsmarknaden i förtid. Det kostar mycket\r\npengar -- 70 miljarder kronor.</pre><pre>Vi har ifrån folkpartiets sida sett det som oerhört\r\nangeläget att det blir en bättre samordning mellan\r\nrehabiliteringen och sjukförsäkringen. Människor\r\nskall inte förtidspensioneras så lätt. Den frågan\r\nskall debatteras mer om en stund. Det är angeläget\r\natt gå hårdare fram i just de frågorna och ge\r\nmöjligheter till rehabilitering. Det är därför\r\nangeläget att de 500 milj.kr. till rehabilitering\r\nverkligen finns för ytterligare satsningar.</pre><pre>Jag förstår att Mona Sahlin kanske kommer att få\r\nproblem i och med den omröstning som kommer till\r\nstånd när det gäller de 500 milj.kr. som har\r\nföreslagits skall tas från arbetslivsfonden. Jag vill ha\r\nen försäkran från Mona Sahlin att rehabilitering\r\nverkligen kommer till stånd. Jag utgår från att\r\nMona Sahlin har mer ansvar för regeringens budget\r\nän vad Kjell Nilsson har visat i dag. Var skall dessa\r\npengar tas från? Kommer regeringen, om förslaget\r\ngår igenom, underbalansera budgeten på den\r\nsidan?</pre><pre>Mona Sahlin talar bra om kvinnorna. När tänker\r\nMona Sahlin acceptera att de rester som finns i de\r\ns.k. offentliga monopolen verkligen tas bort, så att\r\ndet blir fritt fram för alla de kvinnor som vill starta\r\neget och som skulle ge en bättre situation på\r\narbetsmarknaden för många inom vård, omsorg\r\noch utbildning?</pre><pre>Anf. 27 Arbetsmarknadsminister MONA\r\nSAHLIN (s):</pre><pre>Herr talman! Jag vill vända mig till Mona Saint Cyr\r\noch frågan om arbetslivsfonden. Jag tycker inte att\r\nman skall komma undan så lätt med att bara säga\r\natt pengarna skulle göra mer nytta om de stannade\r\nkvar i företagen. Vi kan väl gemensamt se tillbaka\r\npå 80-talet när vinsterna var höga och produktionen\r\ngick bra. Hur mycket hände på arbetsmiljöområdet\r\noch på de företag som Mona Saint Cyr är så\r\növertygad om att om de bara fick tillbaka pengarna\r\nskulle det bli bättre? Jag tycker att det är ett\r\nytterligare exempel på att man bara pratar utan att\r\nha tänkt igenom vad man skall säga.</pre><pre>Det handlar här om en omfördelning. Jag vet att\r\ndet är ett förhatligt ord för moderaterna. Det är en\r\nomfördelning så att också de svaga företagen, de\r\nsmå företagen, som verkligen har stora behov av att\r\nförändra och bygga upp ny teknik också får stöd\r\noch hjälp via arbetslivsfonden. Det tycker jag är\r\nbra.</pre><pre>Jag noterar att vi kvinnor tvingades och piskades ut\r\ni arbetslivet. Jag vet inte om Mona Saint Cyr\r\nförsade sig. Men det lät som om det var\r\njämställdhet för moderaterna att kunna leva på sin\r\nmans lön. Jag har alltid trott att det var jämställdhet\r\natt kunna vara ekonomiskt oberoende, oavsett\r\nvilket kön man har.</pre><pre>Vidare har vi frågan om vilken kunskap jag har om\r\nbedömningen av vad som är extra satsningar. Jag\r\nliter helt och fullt på de parter som tillsammans\r\nsitter i fonderna runt om i regionerna. Jag har på\r\nmycket nära håll följt och efterforskat och lärt mig\r\nhur parterna hanterar frågorna. Jag vet att det är\r\ndär kunskapen finns och att där finns\r\nbefogenheterna att kunna gå in och agera.</pre><pre>Lars-Ove Hagberg hävdar att det jag säger är bara\r\nfagert tal. Det är kul att han tycker att jag pratar\r\ntjusigt. Men det finns konkreta förslag. Om man\r\nbara anstränger sig alldeles litet kan man se de\r\nvapen som propositionen och förändringarna i\r\nlagen ger människorna. Både Lars-Ove Hagberg\r\noch jag lider av att se hur litet det är som har hänt\r\nunder 80-talet när det gäller arbetsorganisationen.\r\nDet är möjligen en insikt som jag har men inte Lars-\r\nOve Hagberg, men man skall veta att lagar sällan\r\nförändrar verkligheten. Det är först när lagarna\r\nanvänds, och med den tilltro som man har till de\r\nfackliga organisationerna och till de enskilda\r\nanställda, som man ser möjligheterna och\r\nförutsättningarna att också förändra\r\narbetsorganisationen. Jag kan ju se vad som redan\r\nnu håller på att hända. Jag vill skynda på det, jag\r\nvill sparka en del i baken och jag vill hjälpa dem\r\nsom har insikterna men inte befogenheten och\r\nresurserna. Om man ser propositionen,\r\narbetslivsfonden och de uppdrag som vi har\r\nredovisat att vi skall fortsätta med, bl.a. det som\r\nLars Ove Hagberg tog upp om översynen av de\r\narbetsrättsliga frågorna, är det början på ett långt,\r\ntålmodigt och viktigt arbete.</pre><pre>Charlotte Branting tar upp kvinnors situation. Det\r\när riktigt att utjämningen av de sociala skillanderna\r\nmellan t.ex. kvinnor och män inte har stått i\r\nförgrunden under 80-talet. Vi kan se hur\r\ninflationspolitiken har bidragit till detta. Vi kan\r\nockså se, det är därför vi nu förändrar så mycket av\r\narbetsmiljöreglerna, att det inte har räckt att bara\r\nkoncentrera sig på de synbart farliga\r\narbetsplatserna, utan att man också måste\r\nkoncentrera sig på det som är bakgrunden till\r\narbetsorganisationen och till belastningsskadorna.\r\nDär vill jag fråga Charlotte Branting: Vad, och på\r\nvilket sätt, vill folkpartiet gå in och styra för att\r\nförebygga att inte också 90-talet ger samma bistra\r\nerfarenheter? På vilket sätt skall man som politiker\r\ngå in och understödja en annan utveckling av de\r\nekonomiska villkoren i arbetslivet? Det vore\r\nintressant att veta om den skillnaden finns mellan\r\nfler av de borgerliga partierna här i riksdagen.</pre><pre>Charlotte Branting frågar också när jag tänker\r\nacceptera att monopolen inom den offentliga\r\nsektorn försvinner. Jag är inte så naiv att jag tror att\r\nprivat sjukvård eller privat barnomsorg löser\r\njämställdhetsproblemen eller\r\narbetsmiljöproblemen för kvinnorna. Det ligger\r\nicke på den nivån. Det finns mycket annat som jag\r\nskulle kunna vara kritisk mot när det gäller den\r\noffentliga sektorns sätt att hantera\r\narbetsmiljöfrågorna och hur man ger de enskilda\r\nanställda de större befogenheter och det ansvar\r\nsom leder fram till en annan arbetsmiljö.</pre><pre>Anf. 28 MONA SAINT CYR (m):</pre><pre>Herr talman! Mona Sahlin, när jag talade om\r\nkvinnorna på 60-talet var det en anklagelse från min\r\nsida mot Mona Sahlin och hennes partifränder.\r\nDessa kvinnor var inte förberedda för arbetslivet.\r\nDet är grymt att låta dem bli en förlorad\r\ngeneration, som vi sedan låter utgöra\r\nerfarenhetsmaterial för våra kommande och\r\npågående arbetsmiljöinsatser. De tvingades ut,\r\noavsett om de själva ville det eller inte. Det hade\r\ninte ett dyft med någon jämställdhets- eller\r\njämlikhetspolitik att göra.</pre><pre>När vi talar om satsningar på arbetsmiljöområdet\r\ntalar vi egentligen om olika nivåer, dvs. olika\r\nbeslutsfunktioner på olika nivåer. Mona Sahlin vill\r\nlägga allt i politikernas händer och i det här fallet i\r\narbetslivsfondens händer. Det stämmer inte riktigt\r\nmed vad Mona Sahlin har sagt i en intervju som jag\r\nläste nyligen. Där uttryckte hon sig så här: Vi lägger\r\nvapen i händerna på dem ute i företagen.</pre><pre>Vad menar Mona Sahlin med detta? Det måste ju\r\nvara så att man får hantera de pengar och de\r\ninsatser man vill göra på arbetsmiljöområdet där\r\nman bäst känner till vad som behöver göras. Mona\r\nSahlin förordar tydligen sedvanligt\r\nsocialdemokratiskt överförmynderi i stället.</pre><pre>Sedan vill jag återvända till detta med de 15\r\nmiljarderna och de metoder som skall utvecklas.\r\nDe finns alltså inte i dag. Normalt sett brukar man\r\ngå andra vägen. När man skall sätta in så stora\r\ninsatser som man gör här, brukar man gå andra\r\nvägen och ha klart för sig vad man skall göra och\r\nhur man skall utvärdera det man gör, dvs. man har\r\nmetoderna klara för sig innan man sätter i gång ett\r\nprojekt. Detta tycks inte vara fallet här, eftersom\r\nman har uttryckt sig som man har gjort i\r\nstatskontorets rapport.</pre><pre>Till sist, eftersom Mona Sahlin anser att jag är så\r\ndålig på arbetsmiljöfrågor, vill jag gärna få svar på\r\nfrågan: Är jag då möjligen kvalificerad för att få\r\ningå i den fortsatta rådsgruppen som inte tycks\r\nexistera?</pre><pre>Anf. 29 LARS-OVE HAGBERG (v):</pre><pre>Herr talman! Utgångspunkten för den breda\r\narbetsmiljön och de utredningar som kommer är att\r\nmånga människor, kanske över hälften, vantrivs på\r\nsina arbeten. Det är den totala utgångspunkten för\r\nhur arbetslivet egentligen är. Utifrån detta har vi i\r\ndag synbara problem. Vi har fysiska problem och vi\r\nhar psykiska problem som är synbara. Det handlar\r\nom var man har sin position i arbetslivet. Det är\r\nfrågan om makten och hur man egentligen får sina\r\nbefogenheter, sitt inflytande i arbetsorganisationen\r\noch om man kan förverkliga sin utbildning. Detta\r\nskjuter regeringen vidare i en utredning. Det är ett\r\nlångt och tålmodigt arbete, mycket långt och\r\ntålmodigt tydligen.</pre><pre>Arbetsmiljökommissionen föreslog egentligen två\r\nsaker som inte finns med. Det gäller samordningen\r\nmellan arbetsmiljölagen och\r\nmedbestämmandelagen och differentierade\r\narbetsgivaravgifter. Detta har regeringen inte med.\r\nDet handlar om de frågor där en part i dag säger:\r\n''Nej, vi vill inte vara med i dessa statliga\r\norganisationer längre. Vi tänker vara en ordentlig\r\npart på marknaden. Detta gör regeringen inte\r\nnågonting åt. Detta är ju barockt. Det är tålmodigt\r\narbete som egentligen skulle behövas.</pre><pre>Om man tittar framåt nu när de politiska krafter\r\nsom vill vara en part stärker sig, borde\r\nkonsekvensen för en regering som ställer sig bakom\r\narbetarrörelsen vara att man nu måste stärka den\r\nandra parten på arbetsmarknaden, dvs. de\r\narbetande och dess organisationer, den enskilde.\r\nMen det förekommer, det vill jag säga trots att jag\r\nhar läst detta betänkande och denna proposition\r\nfram och tillbaka, inga sådana förslag.</pre><pre>Däremot finns viljeyttringar i\r\nmålsättningsparagraferna som redan finns och har\r\nfunnits. Det är arbetarskyddsstyrelsen som skulle\r\nförverkliga detta. Det tycker jag är\r\nhuvudproblemet med arbetsmiljödebatten i dag.\r\nDetta sätt att behandla det visar verkligen på en\r\nantipolitisk inställning som kommer att befrämja\r\ndem som inte går till de etablerade partierna, utan\r\nsnarare hyser förakt för deras hanterande av t.ex.\r\ndenna fråga.</pre><pre>Anf. 30 CHARLOTTE BRANTING (fp):</pre><pre>Herr talman! Mona Sahlin, först vill jag säga att jag\r\ningalunda är så naiv att jag tror att bara privata\r\ninslag skulle lösa situationen för kvinnorna. Det har\r\njag aldrig påstått. Det vi i folkpartiet liberalerna vill\r\nha är olika alternativ, mångfald, privat och offentlig\r\nverksamhet.</pre><pre>Det är konstigt att när man skall släppa monopolen\r\när det på männens villkor, då är det på männens\r\narbetsmarknad man gör det. I de s.k. typiska\r\nkvinnojobben vill man inte släppa några monopol.\r\nDet är konstigt att Mona Sahlin skall spela med i\r\nmanssamhället och inte inser att det är ett problem\r\nför många kvinnor.</pre><pre>Jag var i Nybro häromdagen. Där var det en\r\nsjuksköterska som hade startat en egen\r\nföretagsmottagning. Hon fick inga bidrag på något\r\nvis. Hon hade många arbetarkvinnor som kom för\r\natt få hjälp med sina belastningsskador. Tyvärr var\r\ndet för dyrt för många av dem. De kunde inte\r\nkomma så ofta som de hade möjlighet till därför att\r\nhon inte fick bidrag att driva verksamheten.</pre><pre>Sedan kan jag konstatera att jag inte fick något svar\r\nfrån Mona Sahlin om hur man skall täcka dessa 500\r\nmilj.kr. om det nu är så att riksdagen fattar detta\r\nkonstiga beslut i morgon angående\r\narbetslivsfonden.</pre><pre>Sedan frågade Mona Sahlin vad vi i folkpartiet har\r\natt komma med när det gäller arbetsmiljön. Mona\r\nSahlin kan ju läsa i vår arbetsmiljömotion hur vi vill\r\nflytta fram positionerna. Vi har pekat på en rad\r\nförbättringar som, om riksdagen beslutade i den\r\nriktningen, skulle förbättra arbetsmiljön.</pre><pre>Mona Sahlin säger att hon litar helt på parterna. Ja,\r\njag kan lita en hel del på parterna, men det\r\navgörande är ändå ansvaret som vi i riksdagen och\r\ni regeringen måste ha för arbetsmiljöpolitiken.</pre><pre>Anf. 31 Arbetsmarknadsminister MONA\r\nSAHLIN (s):</pre><pre>Herr talman! Får jag bara betona det litet\r\nanmärkningsvärda i att när man som central\r\npolitiker sätter sin tillit till lokala parter, företag och\r\nfackliga organisationer och deras bedömningar och\r\ninsikter i vad som behöver förändras på deras egna\r\narbetsplatser, får man kritik för att man inte styr\r\ntillräckligt centralt.</pre><pre>Här har jag, och många med mig, bl.a.\r\ncenterpartiet, utgått från att arbetslivsfonden har\r\nhandlat om att sätta till centrala resurser, skapa en\r\nsnabb och så litet byråkratisk organisation som\r\nmöjligt för att understödja verksamheten ute vid\r\nföretagen. För detta har riksdagen skickat med ett\r\nantal förhållningspunkter, som man fattade beslut\r\nom här, över vad denna verksamhet skulle inrikta\r\nsig på. Det jag har följt har icke föranlett mig att\r\nreagera. Man fullföljer de riktlinjer för hur dessa\r\nresurser används som man har beslutat om här i\r\nriksdagen mycket bra.</pre><pre>Sedan vill jag bara säga två saker till Mona Saint\r\nCyr. Jag tror att kvinnorna var mycket väl\r\nförberedda för att träda ut i arbetslivet. Det beror\r\npå vad man menar med det ordet. Jag var själv inte\r\nså gammal på 60-talet, men jag har en mor som\r\nunder många år kämpade och förberedde sig för att\r\nkunna komma ut i arbetslivet. Hon gjorde detta\r\nockså i slutet av 60-talet. Det som vi har diskuterat\r\nhär i kammaren i dag är att vi fortfarande efter\r\ntjugo år har ett arbetsliv som ännu icke har\r\nförberett sig tillräckligt mycket för att kvinnorna\r\nfinns ute i arbetslivet.</pre><pre>Detta arbetsmiljöråd sammanträdde under ledning\r\nav mig i vintras, jag har letat i huvudet efter\r\ndatumet, och jag hoppas att jag som minister får\r\nfortsätta att kalla detta råd, och även Mona Saint\r\nCyr, till sammanträden i fortsättningen.</pre><pre>Till Charlotte Branting vill jag bara säga att vi skall\r\nfullfölja åtagandet av rehabiliteringsinsatserna om\r\nriksdagen så beslutar i dag.</pre><pre>Det är skönt att höra att ett borgerligt parti bryr sig\r\nså mycket om budgetunderskottet och att man\r\noroar sig för det. Vi kommer att få summera hur\r\nmycket denna riksdag har spätt på\r\nbudgetunderskottet när den beslutat om utgifter\r\nmen icke velat besluta om inkomsterna. Det är bra\r\natt det finns ett borgerligt parti som bryr sig om\r\ndetta och är beredd att ta sitt ansvar också i\r\nfortsättningen.</pre><pre>Anf. 32 MONA SAINT CYR (m) replik:</pre><pre>Herr talman! Jag talade tidigare om att kvinnorna\r\nvar illa förberedda. Jag avsåg då den rent fysiska\r\nförberedelsen, eftersom det var i den situationen de\r\nråkade ut för de nämnda förslitningsskadorna.</pre><pre>Jag vill i detta sammanhang också återkomma till\r\nnågot som Mona Sahlin sade i början av debatten\r\nom den bild arbetsskador och arbetssjukdomar\r\nuppvisar. Det är för det mesta en mycket komplex\r\nbild. I många sammanhang går det inte att säga att\r\ndessa skador renodlat beror på ett visst\r\narbetsmoment. Man kan mycket väl ha dåliga\r\nförutsättningar redan från sin ungdom.</pre><pre>Vi har i dag ofta talat om att elever inte blir\r\ntillräckligt väl fysiskt uppbyggda inom gymnastik\r\noch idrott och att de behöver mer av det ämnet för\r\natt klara de fysiska belastningar de råkar ut för i\r\narbetslivet. De flesta är kanske inte idrottare. Men\r\nde som är det kommer lättare undan och klarar av\r\nsvåra belastningssituationer. När vi diskuterar\r\narbetsmiljöfrågor och arbetssjukdomar måste vi\r\nvara uppmärksamma på att man kan påverkas inom\r\nmånga olika områden där man är verksam. Det är\r\nsjälvklart.</pre><pre>Anf. 33 CHARLOTTE BRANTING (fp)\r\nreplik:</pre><pre>Herr talman! Jag skall inte förlänga debatten, men\r\njag kunde inte annat än begära en kort replik när\r\nMona Sahlin talade om att detta skulle innebära en\r\nliten byråkrati för arbetslivsfonden. Det kostar ju\r\nändå 750 milj.kr., medel som vi tycker kunde ha\r\nanvänts bra mycket bättre om de används direkt till\r\narbetsmiljön ute på företagen.</pre><pre>Vi har i dag 150 olika instanser och 12 000--15 000\r\nanställda som sysslar med miljöbyråkrati. Detta\r\nskulle kunna göras på ett enklare sätt, och det har\r\nvi från folkpartiet pekat på.</pre><pre>Sedan måste jag till Mona Sahlin säga: När Mona\r\nSahlin gör denna summering av olika\r\nbudgetalternativ, kom då ihåg att det är\r\nsocialdemokraterna som har sett till att försvaga\r\nbudgeten med de 500 milj.kr. som vi eventuellt\r\nkommer att fatta beslut om i morgon, inte\r\nfolkpartiet liberalerna. Vår budget håller.</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre></pre><pre>5 § Rehabilitering och\r\nrehabiliteringsersättning</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU16 Rehabilitering och\r\nrehabiliteringsersättning (prop. 1990/91:141 och\r\nprop. 1990/91:100 delvis).</pre><pre>Anf. 34 GULLAN LINDBLAD (m):</pre><pre>Herr talman! År 1982, dvs. för nio år sedan, väckte\r\nvi moderater i socialförsäkringsutskottet en motion\r\ndär vi föreslog att försäkringskassan skulle ges ett\r\nstörre, övergripande ansvar för att människor\r\nskulle rehabiliteras från sjukdom och handikapp så\r\nlångt detta är möjligt, dvs. en påbyggnad av det\r\nansvar som lagen om allmän försäkring sedan länge\r\nålagt kassan, men där instrumenten hittills varit\r\nnågot trubbiga.</pre><pre>Det är för oss moderater tämligen självklart att den\r\ninstans som betalar ut ersättning vid sjukdom och\r\nskada också har ett stort ansvar för och intresse av,\r\nsåväl av humanitära som ekonomiska skäl, att\r\nåterföra den sjuke till ett så fullvärdigt liv som\r\nmöjligt i samhälle och arbetsliv, helst utan\r\nsjukskrivning eller annan ersättning från kassan.\r\nJag vet att vårt parti redan tidigare hade väckt\r\nliknande motioner, men denna lilla rekapitulation\r\nav historien avser en period som jag själv varit med\r\nom genom nära tolv års verksamhet i utskottet.</pre><pre>Jag vet att Försäkringskasseförbundet var mycket\r\nintresserat av vår motion, men det dröjde länge\r\ninnan intentionerna om en aktiv rehabilitering, från\r\nvårt och andra håll, utmynnade i den\r\nrehabiliteringsberedning som så småningom\r\ntillsattes och som främst ligger till grund för det\r\nbetänkande som behandlas i dag.</pre><pre>Det är positivt att vi äntligen har kommit så långt i\r\ndetta arbete. Däremot hade vi nog alla i utskottet\r\nönskat att den proposition som regeringen haft alla\r\ndessa år på sig att planera och lägga fram, skulle ha\r\nvarit av en mer fullödig kvalitet än den utskottet\r\nfick att behandla.</pre><pre>Det är tyvärr en mycket dålig propotision som\r\nutskottet fått att behandla. Jag vill redan nu säga att\r\ndet är tack vare utskottets utomordentligt skickliga\r\npersonal och ledamöternas expertkunnande som vi\r\nkunnat sammaställa ett betänkande inom loppet av\r\nnågra veckor så att vi i dag kan ta ställning i\r\närendet. Jag vill också gärna säga till mina kolleger\r\ni utskottet från alla partier, att jag anser att vi alla\r\nsträvat efter att nå ett så bra resultat som möjligt.\r\nVi har faktiskt från alla håll varit beredda att\r\ndiskutera oss fram till praktiska lösningar, och vi\r\nhar på flera håll kunnat göra samskrivningar och\r\nundvika reservationer i denna mycket svåra\r\nmateria.</pre><pre>I de s.k. avslutande synpunkterna i betänkandet\r\nkonstaterar ett enhälligt utskott att det funnits en\r\nrad brister i regeringens förslag. Principer för\r\nsjukpenningrätt har blandats samman med helt nya\r\nprinciper, delvis med anknytning till\r\narbetsmarknadslagstiftningen, men principerna har\r\ninte klarlagts på ett tydligt sätt. Jag citerar ur\r\nutskottsbetänkandet: ''Bristerna är i vissa fall så\r\nväsentliga att utskottet övervägt om regeringen\r\nborde komplettera lagförslaget innan riksdagen tar\r\nställning till det. För att man i första hand hos\r\nriksförsäkringsverket och försäkringskassorna\r\nredan nu skall kunna förbereda genomförandet av\r\nreformen och påbörja utbildningsinsatser m.m.\r\nföreslår utskottet emellertid att riksdagen godtar\r\ndet framlagda förslaget med vissa ändringar och i\r\növrigt begär att regeringen återkommer med\r\nkompletterande lagförslag som skall kunna träda i\r\nkraft när reformen genomförs den 1 januari 1992.''\r\nDetta är en ganska svidande vidräkning med en\r\ndålig proposition.</pre><pre>Utskottets begäran gäller t.ex. fortsatt möjlighet\r\natt dra in eller nedsätta sjukpenning eller\r\nförtidspension om den försäkrade vägrar\r\nunderkasta sig medicinsk behandling eller\r\nrehabilitering. En annan viktig fråga gäller t.ex. hur\r\nman skall beräkna sjukpenning vid avbrott i\r\nrehabiliteringen. Regeringen har helt enkelt inte\r\nförmått komma med tillfredsställande förslag inom\r\nstora, viktiga lagkomplex.</pre><pre>På andra punkter har utskottet helt enkelt ändrat\r\nregeringens förslag och på en punkt underkänt det.\r\nDet gäller det i högsta grad förvånande förslaget\r\nom en mer eller mindre regelmässig lagfäst\r\nförtidspensionering av människor efter ett års\r\nrehabiliteringsförsök. Detta framförs i en\r\nproposition som syftar till rehabilitering!</pre><pre>Inte minst vi moderater har i en motion\r\nunderstrukit nödvändigheten av reglerna för\r\nsjukpenning under utbildning behöver stramas\r\nupp, och detta är utskottet också enigt om. I dag\r\nförekommer t.ex. att människor genomgår upp till\r\nfyra års högskoleutbildning med bibehållen\r\nsjukpenning, något som bl.a. riksrevisionsverket\r\nskarpt har kritiserat. Detta är naturligtvis inte\r\nrimligt i förhållande till villkoren för andra\r\nstuderande.</pre><pre>Vi vill inte ställa oss bakom någon schablonregel\r\nom förtidspensionering. Det skulle t.ex. försvåra\r\nför handikappade, vilka kanske behöver en längre\r\ntids rehabilitering, att återkomma till arbetslivet.\r\nAll rehabilitering är kanske inte heller\r\narbetslivsrehabilitering, utan kan vara fråga om\r\nmedicinsk rehabilitering. Den är också viktig, även\r\nom den kanske tar litet längre tid än ett år. Över\r\nhuvud taget är förhållandet mellan medicisk och\r\narbetslivsinriktad rehabilitering mycket oklar i\r\npropositionen.</pre><pre>En mycket viktig sak när det gäller kassornas\r\nrehabiliteringsarbete är att detta kommer att ske\r\nunder så obyråkratiska former som möjligt och att\r\ndet inte formaliseras i olika beredningsgrupper och\r\nliknande. Det bör vara ett direkt samarbete mellan\r\ntjänstemän vid olika myndigheter. Att utskottet har\r\nunderstrykt detta har åtminstone tills vidare lugnat\r\npå denna punkt, och jag har därför avstått från att\r\navge en reservation.</pre><pre>I ett särskilt yttrande från utskottets borgerliga\r\nledamöter pekar vi på de djupa brister som vidlåder\r\ndet föreliggande förslaget i och med att\r\narbetsskadeförsäkringen inte kommer att\r\nförändras. Det måste vidtas genomgripande\r\nförändringar i denna lagstiftning som allmänt\r\nomvittnat hittills varit ett hinder för rehabilitering.\r\nRegeringens oförmåga att lägga fram ett förslag i\r\ndenna fråga är att djupt beklaga efter alla dessa år\r\nav diskussioner och en allmän insikt i samhället om\r\natt försäkringen måste förändras. Det föreliggande\r\nförslaget om rehabilitering är haltande genom att\r\ndenna fråga inte är löst.</pre><pre>Jag vill fråga utskottets talesman, eftersom\r\nsocialministern ännu inte är här, men jag tänker\r\nsedan låta frågan gå vidare till henne: Är ni klart\r\nmedvetna om denna brist? Kan ni säga något om\r\nnär regeringen kan ta mod till sig och komma med\r\nett förslag rörande arbetsskadeförsäkringen?</pre><pre>På en punkt har det genom motioner från flera\r\npartier skapats en majoritet i utskottet för\r\noppositionspartiernas förslag om differentierade\r\narbetsgivaravgifter, som delvis bygger på\r\narbetsmiljökommissionens förslag om att\r\narbetsgivaravgifterna skall användas som ett\r\nekonomiskt styrmedel för bättre arbetsmiljöer.\r\nDetta är viktigt, inte minst för de mindre företagen.\r\nVi har nu begärt ett förslag från regeringen i stället\r\nför att avvakta en eventuell utredning i denna fråga.</pre><pre>Herr talman! Jag skall nu övergå till att något\r\nkommentera de olika reservationerna.</pre><pre>I reservation 2, som yrkar bifall till, och som är\r\ngemensam för moderaterna, folkpartiet, centern\r\noch miljöpartiet, anser vi att det bör införas en\r\nkompletterande lagbestämmelse som anger att\r\narbetsgivare med upp till 15 anställda har rätt att få\r\nrehabiliteringsutredning utförd av\r\nförsäkringskassan om de så önskar. Det blir\r\nnaturligtvis en ökad arbetsbörda, särskilt för små\r\nföretag, att göra rehabiliteringsutredningar och ta\r\nett ökat ansvar för rehabiliteringsfrågorna, och det\r\nbör undvikas att en särskild organisation måste\r\nbyggas upp i småföretagen för detta ändamål.\r\nDenna reservation är baserad på en\r\nfolkpartimotion. Eftersom vi hade ett förslag som\r\ngick åt samma håll har vi anslutit oss till den.</pre><pre>I reservation 3 framhåller samma reservanter att\r\nvikten av den enskildes rätt till integritet och\r\nupprätthållandet av sekretessen kring den enskildes\r\nsjukdomsdiagnoser måste betonas. Vi anser därför\r\natt uppgifter om orsaker till sjukfrånvaro inte skall\r\nlämnas ut till arbetsgivaren utan den enskildes\r\ngodkännande. Detta är en fråga som i praktiken\r\ninte torde röna några större bekymmer men som är\r\nviktig i sak.</pre><pre>I reservation 4 framför vi moderater att det bör\r\nräcka att en rehabiliteringsutredning påbörjas efter\r\nåtta veckor. Även om det är viktigt att så tidigt som\r\nmöjligt påbörja rehabilitering anser vi att\r\nfyraveckorsregeln är alltför schablonmässig. Det är\r\ninte alls ovanligt att t.o.m. banala sjukdomar och\r\nenklare operationer kräver sex, sju veckors\r\nsjukskrivning. Vi menar att den sjukskrivande\r\nläkaren i sitt första läkarintyg kan kryssa för i en\r\nruta om ett rehabiliteringsbehov, där kassan\r\nbehöver engagera sig, föreligger eller ej.</pre><pre>I reservation 8 påtalar folkpartiet att det är viktigt\r\natt försäkringskassan i nära samarbete med\r\nföretagen tar till vara den kompetens som finns på\r\nområdet, såväl i företagen som inom\r\nföretagshälsovården. Likaså framhålls att mindre\r\nföretag bör kunna samordna sina\r\nrehabiliteringsinsatser. Dessutom framhålls att en\r\nallsidig rehabilitering av den försäkrade måste väga\r\ntyngre än strävan att återföra honom till den\r\ntidigare arbetsplatsen. Jag yrkar bifall till den\r\nreservationen. Det är en miss att vi inte har varit\r\nmed på den från början.</pre><pre>I reservation 10 återkommer vi moderater med vårt\r\nförslag om en allmän, obligatorisk\r\nsjukvårdsförsäkring, med vars stöd kassorna får\r\nanledning att se till att de försäkrade i tid får\r\nbehandling och att förebyggande åtgärder vidtas,\r\neftersom kassorna också svarar för betalning av\r\nsjukvård, sjukpenning och förtidspension. Detta\r\nskulle underlätta en effektiv och samordnad\r\nrehabilitering.</pre><pre>I reservation 11, som är en gemensam borgerlig\r\nreservation, varnas för överkompensation. Vi anser\r\natt det är rimligt att den försäkrade inte skall\r\nuppbära högre ersättning vid rehabilitering än vad\r\nvederbörande skulle ha haft om han/hon varit i\r\narbete. Vi anser därför att ett avdragssystem i likhet\r\nmed det som har införts inom\r\nsjukpenningförsäkringen bör införas och att\r\nregeringen skall återkomma med ett lagförslag som\r\nkan träda i kraft i samband med försäkringens\r\ninförande den 1 januari 1992 i denna fråga också.</pre><pre>I reservation 13, som också är gemensam borgerlig,\r\nframför vi att en fjärdedels förtidspension bör\r\ninföras. Utskottet har visserligen en positiv\r\nskrivning om att regeringen noga bör följa\r\nutvecklingen i och med att en fjärdedels\r\nsjukskrivning upphör efter ett år, men det räcker\r\ninte. Förtidspensioneringen har endast graderna\r\nhalv, två tredjedels och hel förtidspension. Detta\r\nfår till följd att en person som de facto har tre\r\nfjärdedels arbetsförmåga tvingas förtidspensionera\r\nsig till hälften, vilket naturligtvis är till nackdel både\r\nför den enskilde och för samhällsekonomin. Det\r\nföreligger alltså en risk för ''överpensionering''.</pre><pre>I reservation 14 framför m, fp, c och mp att\r\nförtidspensionering i det längsta bör undvikas när\r\ndet gäller ungdomar som studerar. Vi begär från\r\nregeringen ett annat system för ersättning för dessa\r\nungdomar.</pre><pre>I reservation 16 begär utskottets borgerliga\r\nledamöter, som vanligt och sedan länge, en\r\nförlängd samordningstid i arbetsskadeförsäkringen\r\nsom en första åtgärd när det gäller att komma till\r\nrätta med en försäkring som slukar miljarder och\r\nåter miljarder. Samordningstiden bör förlängas\r\nfrån 90 dagar till 180 dagar. Det är ett sedan länge\r\nkänt krav från oss. Vi anser att detta förslag bör\r\nträda i kraft fr.o.m. den 1 juli detta år.</pre><pre>I reservation 18 begär utskottets m- och fp-\r\nledamöter återigen att en ny utredning om\r\narbetsskadeförsäkringen tillsätts snarast.\r\nUtredningen bör bl.a. få i uppdrag att undersöka\r\nom försäkringsskyddet för dem som får en\r\nbestående nedsättning av sin arbetsförmåga som\r\nföljd av en arbetsskada kan tillgodoses genom en\r\nobligatorisk ansvarighetsförsäkring, där parterna\r\ngenom avtal närmare kan reglera hur försäkringen\r\nskall vara uppbyggd.</pre><pre>I reservation 19 har vi moderater denna gång följt\r\nupp ett förslag från mp med vårt gamla krav på att\r\nAMF bör betala för det arbete som\r\nförsäkringskassorna lägger ned på service till AMF-\r\nförsäkringen. Vi anser att detta är rimligt, och det\r\ninnebär en uppföljning av ett förslag från den\r\nutredning där arbetsskadeförsäkringen\r\ndiskuterades för några år sedan.</pre><pre>I reservation 20, slutligen, kräver utskottets\r\nborgerliga ledamöter att arbetsskadebegreppet blir\r\nföremål för en skyndsam utredning. Det är inte\r\nrimligt att ca 90 % av alla anmälda arbetsskador\r\ngodkänns ända upp i högsta instans, dvs.\r\nförsäkringsöverdomstolen. Praxisändringar har ju\r\nmedfört att nästan allting godkänns som\r\narbetsskada, och detta är inte rimligt! Det måste\r\nsnarast fastställas klara kriterier för vad som är\r\narbetsskada eller inte. Jag yrkar bifall till\r\nreservation 20.</pre><pre>Herr talman! I övrigt yrkar jag bifall till utskottets\r\nhemställan.</pre><pre>Anf. 35 SIGGE GODIN (fp):</pre><pre>Herr talman! Socialförsäkringssystemen syftar till\r\natt tillgodose medborgarnas behov av ekonomisk\r\ngrundtrygghet vid sjukdom, rehabilitering,\r\nhandikapp och ålderdom. Den ekonomiska\r\nomfattningen av systemen beräknas i år till 254\r\nmiljarder kronor, vilket innebär att dess andel av\r\nBNP är ungefär 20 %. Vi lägger med andra ord ner\r\nmycket stora summor på våra\r\nsocialförsäkringssystem. Trots detta har de\r\nuppenbara brister som motverkar rehabilitering\r\noch möjligheterna till återgång till arbete.</pre><pre>Folkpartiet liberalerna har i ett flertal år påpekat\r\nbristerna i våra socialförsäkringssystem, brister\r\nsom socialdemokraterna har sagt sig vilja åtgärda,\r\nmen som de i stället har byggt vidare på och\r\ndärigenom skapat orimliga förhållanden mellan\r\narbete och ersättningar från socialförsäkringen. Låt\r\nmig bara påminna om timsjukpenningen, som\r\nfolkpartiet liberalerna hävdade skulle leda till\r\norimliga förhållanden mellan arbete och\r\nsjukersättning. Trots våra varningar innan\r\nreformen infördes, tog regeringen ingen som helst\r\nnotis om våra påpekanden. Resultatet blev också\r\natt många människor kunde bli överkompenserade\r\nmedan andra inte fick sin rättmätiga\r\nsjukförsäkringsersättning. Inte minst är de ökade\r\nkostnaderna i systemen en broms för möjligheterna\r\natt tillgodose andra viktiga sociala mål i vårt\r\nsamhälle.</pre><pre>I dagens betänkande från\r\nsocialförsäkringsutskottet tas ett angeläget tag i\r\nrehabiliteringsfrågorna. Att rehabilitera mäniskor\r\nför återgång till arbete innebär betydande\r\nekonomiska vinster för samhället. Men det helt\r\navgörande skälet till förändringar i systemet är den\r\navsevärt förbättrade livssituationen för dem som\r\ngenomgår en lyckosam rehabilitering. Dessa\r\nsamhällsvinster går inte att värdera i pengar. Den\r\nenskilda människans förbättrade livsbetingelser\r\nskall ses som det helt avgörande skälet till de förslag\r\nsom utskottet lägger fram.</pre><pre>Folkpartiet liberalerna har år efter år hävdat att\r\nockså socialförsäkringssystemen måste förändras\r\nför att tillgodose andra mycket angelägna mål i den\r\nsvenska välfärden. Dagens ärende är ett i en lång\r\nräcka av förändringar som måste göras för att\r\nmedlen också skall räcka till andra angelägna\r\ninsatser, inte minst för dem som räknas till glömda\r\nSverige.</pre><pre>Herr talman! När nu syftet med förändringarna är\r\ngott, är det med stort beklagande som folkpartiet\r\nliberalerna tvingas framföra skarp kritik mot det\r\nsätt på vilket regeringen har hanterat både detta\r\närende och andra åtgärder i\r\nsocialförsäkringssystemen.</pre><pre>I december varnade jag för det kaos som skulle\r\ninfinna sig på försäkringskassorna när man ändrade\r\nsjukersättningshandläggningen två gånger under\r\ntio månader. I allt väsentligt har tyvärr dessa\r\nfarhågor slagit in.</pre><pre>Det är beklagligt att regeringen i förslaget till\r\nrehabilitering lämnat ett så undermåligt\r\nbetänkande att enskilda människor riskerar att\r\ndrabbas och handläggningen av\r\nrehabiliteringsärenden kommer att försvåras, på\r\ngrund av oklarheter om vad regeringen i\r\nverkligheten menar med sina förslag.</pre><pre>Herr talman! Utskottets handläggare har med stor\r\nskicklighet försökt att rätta till de allvarligaste\r\nbristerna. Men detta hindrar inte att utskottet i sin\r\nhelhet, inkl. de socialdemokratiska ledamöterna,\r\ntvingas kritisera regeringens bristande intresse för\r\natt lägga fram förslag som går att verkställa. Låt\r\nmig återigen varna för denna slapphet i regeringens\r\nhandläggning. Den luttrade\r\nförsäkringskassepersonalen kommer att tvingas till\r\nmånga svåra eller felaktiga bedömningar på grund\r\nav de brister som regeringsförslaget innebär, trots\r\natt vi i utskottet har gjort så gott vi har kunnat.</pre><pre>Förslaget till rehabilitering av anställda kommer att\r\nställa utomordentligt stora krav på arbetsgivarna.\r\nDe nya uppgifter som läggs på dem kommer att\r\nöppna vägar för insatser för en förbättrad\r\narbetsmiljö, och sannolikt kommer många företag\r\natt se över även arbetsorganisation och andra\r\nrutiner.</pre><pre>Snabbare upptäckt av dem som behöver\r\nrehabilitering samt utökade insatser kommer, som\r\njag tidigare har framfört, att betyda såväl mänskliga\r\nsom ekonomiska vinster som är avsevärda. Det är\r\ndärför av yttersta vikt att alla anställda får samma\r\ntrygghet och samma möjligheter till rehabilitering\r\noavsett var de har sin anställning. Det är viktigt att\r\näven de allra minsta arbetsgivarna får möjlighet att\r\nleva upp till det ansvar som förslaget ger uttryck för.\r\nFolkpartiet liberalerna har därför föreslagit att\r\nföretag med uppemot 15 anställda skall undantas\r\nfrån ansvaret för rehabiliteringsutredningen.\r\nGränsen 15 anställda ligger också linje med vårt\r\nförslag till återförsäkring i sjuklöneförslaget, som\r\nriksdagen förhoppningsvis skall behandla senare i\r\nvår.</pre><pre>Utskottsmajoriteten anför som skäl till att inte\r\nundanta de små arbetsgivarna att även de nu får\r\nstörre möjligheter att ansluta sig till\r\nföretagshälsovården. Vi finner inte detta förslag\r\ntillräckligt för att tvinga även de allra minsta\r\narbetsgivarna att ta ansvar för\r\nrehabiliteringsutredningen. Detta innebär inte att\r\nde skall undantas från kravet att medverka i\r\nrehabilitering av sina anställda. Men vill man ha en\r\nrehabiliteringslag som skall ge samma\r\nförutsättningar för alla anställda bör\r\nförsäkringskassan ta över utredningen vid de\r\nminsta företagen.</pre><pre>Jag vill gärna ställa frågan till Nils-Olof Gustafsson:\r\nVad är skälet till att ni inte vill inse de svårigheter\r\nsom finns i de minsta företagen?</pre><pre>Fru talman! Den enskildes integritet måste betonas\r\nvid rehabiliteringsutredningen. Vi finner det\r\nsjälvklart att försäkringskassan inte skall lämna ut\r\ninformation om den enskilde utan att samtycke\r\nfinns. Detta bör riksdagen ge regeringen till känna.</pre><pre>Vi vill också betona att försäkringskassan i\r\nrehabiliteringsarbetet bör ta till vara den\r\nkompetens som finns vid företagen.\r\nBeslutsfattandet måste decentraliseras så långt ut\r\nsom möjligt. Man måste också stimulera mindre\r\nföretag att samverka i rehabiliteringsarbetet. En\r\nsjälvklarhet måste vara att en allsidig rehabilitering\r\nskall vara att föredra framför återgång till den\r\ntidigare arbetsplatsen.</pre><pre>Riksdagen har för en tid sedan knäsatt principen att\r\ndet skall vara mer lönsamt att arbeta än av olika\r\nskäl vara frånvarande från arbetet.\r\nUtskottsmajoritetens och regeringens förslag till\r\nrehabiliteringsersättning innebär i vissa fall att\r\nhögre ersättning kan utgå än vid förvärvsarbete.\r\nDetta är oacceptabelt och rimmar inte med\r\nriksdagens tidigare beslut när det gäller\r\nsjukförsäkringen. Vi kräver därför att regeringen\r\nåterkommer till riksdagen med förslag som ger\r\nmöjlighet till en ''trappa'', som dels stimulerar\r\nrehabilitering, dels gör det lönsamt att återgå i\r\narbete.</pre><pre>Fru talman! Att rehabilitera en sjukskriven till\r\nåtergång till arbete är en svår och ofta krävande\r\ninsats. Det är därför av yttersta vikt att reglerna\r\ninte är utformade så, att de motverkar\r\nrehabilitering. Den 1 juli 1990 infördes fler nivåer i\r\nsjukpenningförsäkringen. Den som kunnat vara\r\nsjukskriven till en fjärdedel tvingas nu till\r\nförtidspension på halv eller tre fjärdedels tid. Det\r\nvore intressant att höra vad som ligger bakom\r\nsocialministerns förslag i denna fråga. Enligt min\r\nuppfattning är det ett direkt hinder i\r\nrehabiliteringsarbetet.</pre><pre>Fru talman! När ett handikappat barn fyller 16 år\r\növergår vårdbidraget i regel till förtidspension och\r\neventuell handikappersättning. Folkpartiet\r\nliberalerna har med skärpa hävdat att\r\nhandikappade ungdomar som studerar inte får\r\nförtidspensioneras. Ingen möda får sparas när det\r\ngäller att pröva deras förutsättningar till arbete\r\nefter utbildning. Att pensionera dem innebär\r\nalltför ofta slutsteget i rehabiliteringskedjan. Detta\r\nkan inte accepteras. Det är därför ett av de\r\nviktigaste skälen till att folkpartiet liberalerna varje\r\når kräver ytterligare insatser för att skapa\r\nförutsättningar till förvärvsarbete för unga\r\nhandikappade.</pre><pre>Fru talman! Ett mycket stort antal aktörer inom\r\nsocialförsäkringens verksamhet är överens om att\r\nnuvarande arbetsskadeförsäkring är det främsta\r\nskälet till att människor inte kan rehabiliteras.\r\nRegeringen har ett flertal gånger, även i den\r\nproposition som vi behandlar i dag, uttryckt samma\r\nåsikt. Att regeringen även i denna fråga sprungit\r\nfrån en överenskommelse har väl slutat att\r\nintressera någon. Svikna överenskommelser börjar\r\nju bli vardagsmat.</pre><pre>Folkpartiet anser att en förlängning av\r\nsamordningstiden mellan sjukförsäkringen och\r\narbetsskadeförsäkringen från 90 till 180 dagar är en\r\nväsentlig åtgärd till dess arbetsskadeförsäkringen\r\nhar reformerats. Vi kräver därför att regeringen\r\nskall återkomma med förslag, så att detta kan ske\r\nsnarast.</pre><pre>Låt mig också säga att arbetsskadeförsäkringen inte\r\nlängre kommer att fungera när den som påpekats\r\nav många, i dag har en brist på 14 miljarder och\r\n1995 kommer att ha en brist på 75 miljarder i\r\narbetsskadefonden, om inget görs. Ingen ansvarig\r\npolitiker kan väl acceptera detta. Tydligen är det så\r\natt regeringen inte kommer att vidta några som\r\nhelst åtgärder.</pre><pre>Vi är väl medvetna om att facken inte accepterar en\r\nförändrad arbetsskadeförsäkring. Men det är en\r\naning magstarkt att i klartext markera att även SAF\r\nvill skjuta på en förändring. SAF har ju i mycket\r\ntydliga dokument från sin kongress redovisat sin\r\nåsikt, och fru talman, jag tvivlar faktiskt på vad som\r\nsägs i propositionen i denna fråga.</pre><pre>Låt mig också för säkerhets skull -- för att ingen\r\nmissuppfattning skall ske -- att folkpartiet\r\nliberalerna är mycket måna om att det skapas en\r\nobligatorisk ansvarsförsäkring, så att inte\r\nmänniskor drabbas om olyckan skulle vara\r\nframme. En arbetsgivarförsäkring skall lagfästas\r\noch utformas så, att ytterligare incitament skapas\r\nför ökade insatser för en förbättrad arbetsmiljö. Vi\r\nbeklagar verkligen att regeringen inte inser att\r\narbetsskadeförsäkringen är nyckeln till en effektiv\r\nrehabilitering. Sker inga förändringar i den,\r\nkommer många som väntar på beslut i sitt\r\narbetsskadeärende att avstå från rehabilitering till\r\ndess arbetsskadan är reglerad. Vad detta kostar\r\nsamhället i pengar och den enskilda människan i\r\npersonligt lidande bortser regeringen tydligen från.</pre><pre>Fru talman! Med anledning av motion Sf49 vill\r\nfolkpartiet liberalerna framhålla att kvinnornas\r\nhöga sjuktal är så allvarligt att mycket stora\r\nansträngningar måste göras för att komma till rätta\r\nmed bristerna såväl i arbetslivet som i kvinnors\r\ndubbelarbete. Dessa problem måste tas på mycket\r\nstörre allvar. Kvinnors sjukfrånvaro måste noga\r\nkartläggas, och djupgående analyser av orsakerna\r\nmåste göras.</pre><pre>Fru talman! Låt mig som avslutning också\r\nframhålla att dagens beslut om snabbare och ökad\r\nrehabilitering inte får medföra att kroniskt sjuka\r\noch handikappade diskrimineras på\r\narbetsmarknaden. De arbetsmarknadspolitiska\r\nåtgärder som i dag är avsatta för dem måste utökas,\r\nom de skall ge dessa grupper en förbättrad ställning\r\npå dagens arbetsmarknad.</pre><pre>Fru talman! Med detta vill jag yrka bifall till\r\nreservationerna 2 och 14. Självfallet står jag bakom\r\näven de övriga reservationer som folkpartiet\r\nliberalerna har fogat till detta betänkande.</pre><pre></pre><pre>Anf. 36 KARIN ISRAELSSON (c):</pre><pre>Fru talman! Det har ofta de senaste åren när vi\r\ndebatterat betänkanden från\r\nsocialförsäkringsutskottet funnits anledning att\r\ntacka kanslipersonalen för ett gott arbete. Det har\r\nvi anledning att göra även denna gång. Regeringen\r\nhar lyckats presentera ett lagförslag som inte på\r\nnågot sätt var fullgånget. Flera åtgärder måste till\r\nför att vi förhoppningsvis skall kunna se en bättre\r\nprodukt träda i kraft den 1 januari 1992.</pre><pre>Det kan finnas anledning att citera utskottets\r\nskrivning i de synpunkter som avslutar\r\nbetänkandet. ''Utskottet har som framgått ovan\r\nfunnit en rad brister i regeringens förslag, särskilt\r\nvad gäller ersättningssystemet. -- -- -- Bristerna är i\r\nvissa fall så väsentliga att utskottet övervägt om\r\nregeringen borde komplettera lagförslaget innan\r\nriksdagen tar ställning till det. För att man i första\r\nhand hos riksförsäkringsverket och\r\nförsäkringskassorna redan nu skall kunna\r\nförbereda genomförandet av reformen och påbörja\r\nutbildningsinsatser m.m. föreslår utskottet\r\nemellertid att riksdagen godtar det framlagda\r\nförslaget med vissa ändringar och i övrigt begär att\r\nregeringen återkommer med kompletterande\r\nlagförslag som skall kunna träda i kraft när\r\nreformen genomförs den 1 januari 1992.'' -- Det är\r\nden lilla brasklapp som finns med och som jag\r\nverkligen instämmer i.</pre><pre>Det är alltför många lagförslag som lämnat\r\nregeringen den senaste tiden som varit behäftade\r\nmed grava fel. Vi i centern kan dock med våra\r\nreservationer acceptera delar av förslaget av det\r\nskälet att vi länge drivit kravet på rehabiliterande\r\nåtgärder och en ändrad arbetsskadeförsäkring och\r\natt vi anser det viktigt att ett första steg nu äntligen\r\ntas.</pre><pre>Många rehabiliteringsprojekt har visat goda\r\nresultat ute i landet, och förhoppningen är att detta\r\nlagförslag skall bidra till att korta människors\r\nsjukskrivningsperioder och att en bättre\r\narbetsmiljö skall åstadkomma bättre\r\nförutsättningar för att förhindra att arbetsskador\r\nuppstår. Införandet av sjuklön och\r\narbetslivsfondens insatser bidrar också var för sig\r\ntill detta.</pre><pre>Redan den förändring av kompensationsnivån i\r\nsjukersättningen som trädde i kraft den 1 mars har\r\nvisat på sjunkande sjuktal. Jag trodde inte att\r\neffekten skulle bli så dramatisk som den tydligen\r\nblev. Jag väntar med stor spänning på en analys av\r\nhela händelseförloppet. Detta har inneburit stora\r\nbesparingar i sjukförsäkringssystemet, pengar som\r\nrimligen borde kunna gå tillbaka till rehabilitering.</pre><pre>Centerpartiet har inte kunnat acceptera förslaget\r\natt försäkringskassorna skall spela rollen av\r\nspindeln i nätet. Det finns flera skäl till detta. FAS\r\n90, försäkringskassans framtida datastöd, är en\r\nanledning. Vi anser att det redan i dag finns kanaler\r\nsom borde utnyttjas för att finna och spåra sjuka\r\ndär arbetsmiljön och behovet av rehabilitering\r\nväger tungt. Inte minst primärvården möter de\r\nflesta som söker läkarhjälp. Med en utveckling av\r\nprimärvården kommer där också att finnas god\r\nkännedom om sjukdomsförhållanden och\r\narbetsförhållanden.</pre><pre>I Landstingsförbundet är ju alla partier ense om\r\nfamiljeläkarsystemet. Varför inte utnyttja den\r\nutvecklingen mer när rehabiliteringen skall byggas\r\nut? Företagshälsovården känner redan i dag\r\narbetsplatsernas miljö och de arbetsgivare som\r\nbehöver stöd för att ta det ansvar som de bör ta för\r\nen god arbetsmiljö.</pre><pre>Även företagshälsovården borde kunna utnyttjas i\r\ndessa sammanhang. Det är mycket populärt för\r\nnärvarande att bygga upp nya organisationer för att\r\npå det sättet förhoppningsvis förbättra\r\narbetsresultatet. Jag är inte helt övertydad om att\r\ndetta alla gånger är lösningen. Varför inte ge redan\r\nbefintliga organisationer den förstärkning de\r\nbehöver för att klara de nya uppgifter som man kan\r\nlägga på dem? Där finns också den kompetens som\r\ni dag kanske saknas inom försäkringskassan.</pre><pre>I vår reservation nr 1 utvecklar vi vårt synsätt.\r\nDetta är också grunden för vårt ifrågasättande av\r\natt FAS 90 genomförs. Men om man ger\r\nförsäkringskassan uppdraget att vara spindeln i\r\nnätet i rehabiliteringen måste ett datasystem av\r\nFAS 90-typen troligtvis också finnas med för att\r\nsamordna alla de instanser som då krävs för att nå\r\neffekt.</pre><pre>Arbetsgivaren skall ha ett ansvar för en god\r\narbetsmiljö det är helt klart. Vissa mindre\r\narbetsgivare kan dock få problem att med små\r\nresurser klara detta. I så fall bör försäkringskassan\r\nställa resurser till förfogande för att genomföra den\r\ndelen.</pre><pre>I propositionen har man helt glömt bort den\r\nmedicinska rehabiliteringen, som är grunden i all\r\nannan rehabilitering. Vi anser att det finns all\r\nanledning att utnyttja primärvården och\r\nföretagshälsovården i det sammanhållande arbetet.\r\nMedicinsk rehabilitering blir med utskottets förslag\r\nersättningsberättigat.</pre><pre>Integritetsproblemen blir synnerligen kännbara när\r\nså många instanser finns inblandade i det\r\nrehabiliterande arbetet. Utskottsskrivningen är\r\nnågot tvetydigt: dock avslutas den med att den\r\nenskilde måste lämna godkännande för att\r\narbetsgivarna skall få del av sjukdomsdiagnosen.\r\nSom reservant litar jag dock inte helt på utskottets\r\nställningstagande, så de inledande skrivningarna\r\nkan tolkas på ett annat sätt.</pre><pre>Kvinnorna utgör en stor andel av den stora gruppen\r\nav arbetsskadade. Deras monotona arbete med\r\nmånga belastningssjukdomar som följd bör\r\nuppmärksammas speciellt i\r\nrehabiliteringssammanhang. Det krävs ökade\r\nmöjligheter att påverka arbetsmiljön och\r\narbetssituationen. Vi anser att man i det\r\nsammanhanget bör beakta även deras sociala\r\nsituation.</pre><pre>Ett stort antal sjukskrivningar beror många gånger\r\npå ett begynnande missbruksproblem. Detta gäller\r\ninte minst kvinnor, som döljer sitt missbruk under\r\nlång tid. Det föreligger stora svårigheter för\r\narbetskamrater och arbetsgivare att komma till\r\nrätta med de problemen.</pre><pre>Många frivilligorganisationer har goda kunskaper,\r\nsom borde kunna tas till vara i dessa sammanhang.\r\nVad som är viktigt är väl att alkoholens roll beaktas.\r\nDet är tyvärr inte alltid så i dag. Här krävs stora\r\ninformationsinsatser till den personal som kommer\r\natt handlägga rehabiliteringsärenden.</pre><pre>Det förekom alltför ofta innan\r\nkompensationsgraden sänktes i sjukförsäkringen\r\nen överkompensation inom\r\nsjukpenningersättningen. Vi i centerpartiet anser\r\natt den nya rehabiliteringsersättningen med 100-\r\nprocentig kompensation inte får innebära att en\r\növerkompensation kommer till stånd.</pre><pre>Det måste löna sig att arbeta även i dessa\r\nsammanhang annars kommer motivationen att\r\nfullfölja rehabiliteringen att utebli.</pre><pre>I propositionen föreslås att\r\nrehabiliteringsersättning skall kunna utges fram till\r\nden månad man fyller 65 år. Vi i centern anser att\r\ndenna åldersgräns är märklig. De flesta\r\nsjukskrivningar i den åldern är nog motiverade av\r\nutslitningssjukdomar. Motivet för att rehabiliteras\r\nför enstaka verksamma månader eller år i\r\nförvärvslivet har inte klarlagts ens i\r\nutskottsbetänkandet. Utskottet avstyrker vår\r\nmotion i den frågan. I propositionen finns inga\r\nmotiv för denna 65-årsgräns. Visserligen skall det\r\növervägas när rehabilitering skall bestämmas, säger\r\nman, men det är enligt vår mening mer motiverat\r\natt sätta denna gräns till 60 år.</pre><pre>En fjärdedels förtidspension kan i många fall\r\ninnebära en fortgående kontakt med arbetslivet\r\nmed möjlighet till återgång till detsamma utan\r\nalltför omständliga procedurer. Vi föreslår därför i\r\nen reservation att regeringen bör lägga fram ett\r\nsådant förslag. Både folkpartiets och moderaternas\r\nrepresentanter har i tidigare inlägg också motiverat\r\nvår reservation.</pre><pre>Att ungdomar förtidspensioneras på grund av ett\r\nhandikapp under studietiden måste undvikas.\r\nFörtidspensioneringen har en tendens att\r\npermanentas, vilket är djupt olyckligt för denna\r\ngrupp. Skälen för att finna ett annat system för\r\nersättning till dessa ungdomar är därför starka. I en\r\nreservation ger vi regeringen i uppdrag att lägga\r\nfram ett förslag därom.</pre><pre>Arbetshjälpmedlen har stor betydelse för att en\r\narbetsplats skall kunna utnyttjas.\r\nArbetslivsfondens medel bör kunna användas för\r\ndetta ändamål, och det gäller även för\r\negenföretagare. Ibland kan enkla åtgärder\r\nförhindra utslagning från arbetslivet. Därför måste\r\nalla vägar prövas för att tillgodose behovet av\r\narbetshjälpmedel.</pre><pre>Jag har i många sammanhang krävt att\r\narbetsskadeförsäkringen skall reformeras. Det är\r\norimligt stora summor pengar som på detta sätt går\r\nut till grupper som kanske inte är de mest\r\nberättigade till denna extra dusör. Ibland kostar\r\nadministrationen betydligt mer än vad själva\r\nersättningen därefter uppgår till. Tyvärr har\r\nregeringen inte lyckats åstadkomma ett förslag som\r\nvi har kunnat ta ställning till i år. Det är bara att\r\nbeklaga.</pre><pre>År 1987 bifölls en motion från centerpartiet om en\r\nanalys av arbetsskadeförsäkringen. Detta\r\nresulterade dock inte i något påtagligt.\r\nArbetsmiljökommissionen tillsattes så att\r\nsocialdemokraterna skulle klara debatten inför\r\nvalet. Därefter har det förflutit tre år, men\r\nfortfarande har arbetsskadeförsäkringen samma\r\nutformning och utgör samma propp i\r\nrehabiliteringssystemet. De pengar som rinner ut\r\ngenom detta system har kunnat brukas på ett för de\r\nflesta bättre sätt. I en reservation kräver vi från\r\noppositionen att samordningstiden förlängs till 180\r\ndagar. Det skulle medföra en förbättring av\r\nsituationen. Vi förväntar oss att man snabbt\r\nåterkommer med förslag vad gäller\r\narbetsskadeförsäkringen i övrigt.</pre><pre>Vi anser att arbetsskadebegreppet måste\r\nomprövas. Det är inte rimligt att närmare 90 % av\r\nalla arbetsskadeanmälningar nu godkänns som\r\narbetsskada. Vi anser därför att det finns all\r\nanledning att ompröva denna försäkring vad avser\r\narbetsskadebegreppet. Jag vet att denna försäkring\r\när närmast helig för socialdemokraterna. Men den\r\nhar spelat ut sin roll både när det gäller att spåra\r\ndålig arbetsmiljö och att ge en aktiv rehabilitering.\r\nDärför finns det skäl att ompröva den.</pre><pre>Fru talman! Jag yrkar bifall till vår reservation 1 och\r\ntill reservationerna 3 och 16. Centern ställer sig\r\ngivetvis bakom alla reservationer som vi i övrigt\r\nfogat till betänkandet.</pre><pre>Anf. 37 MARGÓ INGVARDSSON (v):</pre><pre>Fru talman! I takt med att samhällets kostnader för\r\nsjukdom och ohälsa har stigit har också kritiken\r\nmot vårt socialförsäkringssystem ökat. De\r\nohälsosamma arbetsmiljöerna har inte utsatts för\r\nsamma hårdhänta behandling och debatt som vår\r\nsjukförsäkring och arbetsskadeförsäkring. Ändå är\r\ndet helt klarlagt att en stor del av vår ohälsa och\r\nlångtidssjukskrivningar beror på arbetets art,\r\norganisationen och/eller arbetsförhållandena i\r\növrigt.</pre><pre>Därför har vi väntat länge på förslag från\r\nregeringen om åtgärder som riktar sig mot de dåliga\r\narbetsmiljöerna, och vi har väntat på förslag vilkas\r\ngenomförande skulle minimera utslagningen från\r\narbetslivet.</pre><pre>Rehabiliteringsutredningen, som tillsattes redan\r\n1985, lade fram sitt betänkande 1988. Regeringen\r\nhar alltså tagit god tid på sig att komma med förslag\r\ntill åtgärder. Detta gjorde givetvis att\r\nförväntningarna på det kommande förslaget var\r\nganska stora.</pre><pre>Så kom då regeringens proposition i slutet av mars\r\ni år. En så sent framlagd proposition medför i stort\r\nsett en månads aktivt utskottsarbete, om riksdagen\r\nskall hinna fatta beslut innevarande riksmöte. I\r\nvanliga fall och med mindre förslag är det kanske\r\ninte orimligt med bara en månads arbetstid, men\r\nden här gången har det varit alldeles för kort tid\r\nmed hänsyn till de stora förändringar som förslaget\r\nfaktiskt innehåller. Jag vet att det är fler än jag som\r\nhade önskat tid för hearings med berörda instanser\r\ni det här ärendet. Jag tror också det hade varit bra\r\nom vi hade fått mer tid så att de berörda fått klart\r\nför sig vilka förändringar och framför allt ökade\r\nkrav som regeringsförslaget kommer att medföra.\r\nJag tycker inte att det räcker med att hänvisa till att\r\nrehabiliteringsberedningens betänkande funnits\r\ntillgängligt i många år. Utredningens förslag skiljer\r\nsig faktiskt på flera väsentliga punkter från\r\npropositionens förslag. Jag fruktar att många i\r\nbörjan på nästa år blir överraskade när de\r\nupptäcker att den här lagen har trätt i kraft och ser\r\nvad den innebär för dem. Den här sortens ärenden\r\när inte av den karaktären att man lyckas intressera\r\nmassmedia för dem och den vägen kan få hjälp att\r\nsprida innehållet i förslaget samt därmed få till\r\nstånd en debatt.</pre><pre>Det var tidsbristen. Därtill kommer att regeringens\r\nförslag hade stora brister. Jag tror, fru talman, att\r\ndet tillhör det ovanliga att ett enigt utskott skriver\r\natt propositionens förslag hade så stora brister att\r\nman -- om man fick göra vad man ville -- hade\r\nskickat tillbaka förslaget till regeringen och sagt: Se\r\növer förslaget en gång till innan ni lägger det på\r\nriksdagens bord! Att vi i utskottet trots allt\r\nbehandlade förslaget berodde på -- det var vi också\r\növerens om -- att det var nödvändigt att få ett beslut\r\nså att förberedelsearbetet ute på fältet kunde börja.\r\nAtt det över huvud taget blev möjligt för utskottet\r\natt lägga fram ett betänkande med förslag till\r\nriksdagen är till största delen, som också\r\nföregående talare sade, vårt utskotts\r\ntjänstekvinnors förtjänst. Äras den som äras bör.</pre><pre>Utskottet har kompletterat och förbättrat\r\ninnehållet i regeringsförslaget på flera punkter.\r\nVänsterpartiet har fått gehör för många av sina\r\nkrav. Jag tycker det är bra och riktigt att utskottet\r\nslår fast att en anställd som blir föremål för\r\nrehabiliteringsutredning har rätt att bli både\r\nföreträdd och biträdd av facket om han eller hon\r\nkänner att det stödet behövs. Det kan faktiskt\r\nuppstå situationer när man som anställd på förhand\r\nvet att man har en annan uppfattning i ärendet än\r\nvad arbetsgivaren har. Då är det inte alltid så lätt\r\natt ensam klara debatten med arbetsgivaren och\r\nförsäkringskassan om synen på vad man skall göra\r\ni framtiden. Då kan det vara skönt att känna att\r\nman har möjlighet att få stöd av facket.</pre><pre>Vi har också fått gehör för vårt krav att\r\nrehabiliteringsersättning måste kunna utgå längre\r\ntid än det år som regeringen usprungligen ville sätta\r\nsom gräns. Det finns ett otal anledningar till att en\r\nrehabilitering måste få ta längre tid. Vi pekade i vår\r\nmotion på det faktum att det har visat sig att\r\nmänniskor som behöver omskolas av hälsoskäl\r\nmånga gånger har brister i sin basutbildning. En\r\nförutsättning för en lyckad rehabilitering -- man\r\nkanske inte bara behöver byta arbetsuppgifter, utan\r\nman kanske måste ge sig in på ett helt annat\r\narbetsområde -- är då många gånger att man får\r\nkomplettera sina baskunskaper.</pre><pre>Utskottet har, precis som mitt parti, en annan\r\nuppfattning än den som regeringen ger uttryck för i\r\npropositionen i fråga om sjukskrivningstidens\r\nlängd. Regeringen har angivit att regel bör vara att\r\nsjukpenningen efter ett år skall övergå till\r\nsjukbidrag eller sjukpension. Ett enigt utskott\r\nkonstaterar att det i dag inte finns någon tidsgräns\r\nför hur länge sjukpenning skall utgå. Regeringens\r\nskrivning bör därför uppfattas som en erinran om\r\nen intensifierad bevakning av de långvariga\r\nsjukfallen, och jag tycker att det är bra att\r\nskrivningen skall uppfattas på så sätt.</pre><pre>Jag tror också att det är nödvändigt att precisera\r\nvad som är arbetsgivarnas resp. försäkringskassans\r\nansvar. Detta har också utskottet gjort i sitt\r\nbetänkande. Propositionen var mycket otydlig på\r\nden punkten. Visserligen kan man, som folkpartiet\r\ngör, föra ett resonemang om att det är svårt för de\r\nmindre arbetsgivarna -- folkpartiet sätter gränsen\r\nvid 15 anställda -- att klara av ansvaret. Jag hade\r\nsjälv samma tankar när jag läste regeringens\r\nförslag. Jag frågade mig hur det skulle gå för de\r\nmindre arbetsgivarna, framför allt i samband med\r\natt människor skall omplaceras. På en liten\r\narbetsplats har man naturligtvis inte samma\r\nmöjlighet att ta fram andra arbetsuppgifter när\r\nnågon behöver byta arbete.</pre><pre>Men nu gäller det alltså inte den delen av\r\nrehabiliteringen -- detta får komma i ett senare\r\nskede -- utan nu gäller det bara själva utredningen.\r\nJag tror då att det är mycket viktigt att man inte har\r\ndessa gränser och talar om att arbetsgivare med ett\r\nvisst antal anställda skall slippa detta ansvar. Var vi\r\nän sätter den gränsen -- om vi sätter den vid\r\narbetsgivare med 5, 10 eller 25 anställda -- uppstår\r\nnya orättvisor. Då kommer givetvis den\r\narbetsgivare som bara har en anställd utöver det\r\nfastlagda antalet att säga att det är en väldigt stor\r\norättvisa, eftersom hans företag inte har så mycket\r\nbättre resurser bara på grund av att man har en mer\r\nanställd. Det är därför bra att vi har klarlagt att\r\ndetta gäller alla arbetsgivare.</pre><pre>Förslaget om att arbetsgivarna skall få ett ökat\r\nansvar för att återställa människors arbetsförmåga\r\nnär dåliga arbetsmiljöer har gjort oss sjuka är som\r\nvi ser det både riktigt och vällovligt. Men trots allt\r\ndet positiva i förslaget, finns det ändå som vi ser det\r\nen ganska stor risk att det i ett avseende slår fel,\r\nnämligen vad gäller möjligheterna för människor\r\nmed handikapp och kroniska sjukdomar att komma\r\nin på arbetsmarknaden. Människor med\r\nfunktionshinder av något slag har alltid haft högre\r\narbetslöshet än vi andra, även i högkonjunkturer.</pre><pre>Man kan se på AMS siffror från december 1990. Av\r\n350 000 arbetssökande -- vilket ofta också är ett\r\nmått på arbetslösheten -- hade 30 000\r\narbetssökande ett funktionshinder. I de siffror som\r\nhandikapputredningen presenterade nyligen hade\r\n62 % av de intervjuade handikappade inget arbete.\r\nDet innebär alltså att endast 38 % av människor\r\nmed handikapp finns ute på arbetsmarknaden,\r\nmedan för befolkningen i övrig denna siffra är\r\n80 %. Skillnaderna är alltså redan i dag så stora.</pre><pre>Jag tror att vem som helst av oss -- det behöver inte\r\nligga några konspiratoriska tankar bakom detta --\r\nkan räkna ut, att om en arbetsgivare på förhand vet\r\natt vissa av oss innebär en större risk än andra att\r\narbetsgivaren i framtiden förorsakas kostnader, på\r\nså sätt att vi kommer att få ett behov av\r\nrehabilitering, så väljer givetvis arbetsgivaren\r\nnågon ur den andra gruppen, någon av dem som\r\nändå till synes verkar friska; någon garanti har man\r\nju aldrig, man de är ju ändå friska från början. Det\r\nmåste vara svårare att få ett arbete hos en\r\narbetsgivare om det från början syns på en att man\r\nhar vissa funktionshinder.</pre><pre>Vi har inte funnit att detta skulle vara skäl för att\r\ninte ge arbetsgivarna ansvar för rehabiliteringen,\r\nmen man måste samtidigt kunna garantera att\r\nförslaget inte ger upphov till de risker som jag här\r\nhar pekat på för människor med handikapp. Vi\r\nmenar att detta går att motverka genom att man\r\nanvänder en lagstiftning som vi redan har i dag,\r\nnämligen främjandelagen. Detta är en lag som\r\nexisterar men som inte används. Att den inte\r\nanvänds beror på att det saknas faktiska\r\nmöjligheter att tillämpa lagen.</pre><pre>Om arbetsmarknadsmyndigheterna -- om det nu är\r\ndessa som skall ha ansvaret -- skall kunna tillämpa\r\nlagen måste man ha tillämpningsföreskrifter och\r\nsanktionsmöjligheter. Detta finns inte i dag. AMS\r\nmåste dessutom givetvis få resurser för arbetet.</pre><pre>Vi menar att detta är den enda möjligheten att\r\ngarantera att förslaget om aktiv rehabilitering inte\r\nslår mot redan utsatta. Visst är det bra att utskottet\r\nskriver att man förutsätter att effekterna för\r\nhandikappade skall belysas i uppföljningen av\r\nförslaget -- detta är faktiskt den enda gång utskottet\r\ni betänkandet nämner dessa problem; regeringen\r\nnämner dem inte alls i sin proposition.</pre><pre>Fru talman! Detta är som sagt bra, men det är enligt\r\nvår mening inte tillräckligt. Jag yrkar därför bifall\r\ntill reservation 6 till betänkandet. I övrigt står vi\r\nbakom utskottets hemställan.</pre><pre>Anf. 38 ANITA STENBERG (mp):</pre><pre>Fru talman! Ragnhild Pohanka, ledamot i\r\nsocialförsäkringsutskottet, ligger i dag sjuk hemma\r\ni sängen i Borlänge, och jag ersätter henne därför.</pre><pre>Det är en svårgenomtränglig proposition som\r\nregeringen har lagt fram, och utskottet har lagt ned\r\nmycket möda på sin behandling av den. Tack vare\r\ndetta har ett relativt lättläst betänkande kommit till\r\nstånd.</pre><pre>Människan svarar med sjukdom då hon blir alltför\r\npressad. Jag hoppas att de signalerna går fram till\r\narbetsgivarna. Jag hoppas också att\r\nhandikapputredningen, vars delbetänkande\r\nkommer att presenteras i denna vecka, kommer att\r\npåverka rehabiliteringen.</pre><pre>Det är ändå tacksamt att regeringen har lagt fram\r\nett förslag till en förändring, eftersom det innebär\r\nproblem om många mår dåligt ute i arbetslivet.\r\nMänniskan är verkligen inte en maskin som man\r\nkan justera, inte ens med pengar, och stressen kan\r\ninte alltid kompenseras.</pre><pre>Miljöpartiet nöjer sig här med att yrka bifall till\r\nreservation 3 om den enskildes integritet,\r\nreservation 5 om kvinnornas situation, reservation\r\n14 om förtidspensionering av ungdomar och\r\nslutligen reservation 21 om fosterskador. Vi anser\r\natt dessa reservationer är särskilt viktiga men ställer\r\noss givetvis bakom alla de andra reservationer som\r\nvi har fogat till betänkandet.</pre><pre></pre><pre>Anf. 39 NILS-OLOF GUSTAFSSON (s):</pre><pre>Fru talman! Även om 21 reservationer har fogats\r\ntill detta betänkande vågar jag påstå att utskottet\r\nändå är ganska enigt. Jag skall så småningom\r\nåterkomma till de skillnader som trots allt finns,\r\nmen jag skall först säga några ord rent allmänt.</pre><pre>Utslagningen på arbetsmarknaden är ett stort\r\nproblem, det är vi överens om, och det har också\r\nsagts tidigare i debatten. Antalet anmälda\r\narbetsskador är alldeles för stort, antalet\r\nförtidspensioneringar likadant. Det s.k. ohälsotalet\r\nhar haft en otillfredsställande utveckling under\r\nsenare år. Detta styrs av en rad faktorer, inte minst\r\nspelar arbetsmiljön en stor roll.</pre><pre>Den här utvecklingen frestar naturligtvis på\r\nsamhällsekonomin -- det är självklart -- men det\r\nverkligt tragiska är förstås att det bakom siffror och\r\nstatistik döljer sig enskilda människoöden: kvinnor\r\noch män som lider och far illa på sina arbetsplatser,\r\nsom har värk, som tvingas gå hemma under långa\r\ntider och känner sig isolerade, som längtar efter att\r\nfå arbeta igen. Det finns många som får sina liv\r\nförstörda på grund av dålig arbetsmiljö, och denna\r\nutveckling måste motarbetas med all kraft.\r\nUtgångspunkten måste självfallet vara att var och\r\nen skall kunna gå till sitt arbete utan att behöva\r\nkänna oro för liv och hälsa.</pre><pre>Det är därför mycket tillfredsställande att vi nu har\r\nfått förslag till förnyelse av arbetslivet och åtgärder\r\nmot de dåliga arbetsmiljöerna. Det viktigaste\r\nmåste ju vara att söka alla medel för att förhindra\r\natt människor blir skadade och sjuka på grund av\r\ndålig arbetsmiljö. Vi måste, som\r\narbetsmarknadsministern sade, skapa det goda\r\narbetet. I och med den proposition som tidigare i\r\ndag har diskuterats i kammaren har vi, enligt min\r\nmening, kommit en bra bit på vägen mot det målet.</pre><pre>Jag tror att vi framöver kommer att få färre\r\narbetsskador och arbetssjukdomar, men\r\nnaturligtvis kommer vi också i framtiden att få\r\nuppleva att människor slås ut.</pre><pre>Det är bara att erkänna att vi hittills har varit\r\nganska dåliga på att ta om hand och rehabilitera\r\nmänniskor som av olika orsaker inte klarat av att\r\narbeta längre. Ansvarsfrågan har varit oklar, den\r\nskadade eller sjuke har fått vandra mellan många\r\nolika aktörer och också varit hänvisad till olika\r\nersättningssystem, samordningsansvaret har varit\r\noklart, osv.</pre><pre>Med den proposition vi nu diskuterar -- och med de\r\nkompletteringar som gjorts under\r\nutskottsbehandlingen -- kommer vi enligt min\r\nuppfattning att få ett bra system för rehabilitering.</pre><pre>Så vill jag nämna några av de skillnader som ändå\r\nfinns. Det slås i betänkandet fast att det är\r\narbetsgivaren som skall ha ansvar för att den\r\nanställdes rehabiliteringsbehov klarläggs och för att\r\nerforderliga rehabiliteringsåtgärder vidtas. Det är\r\nbra att det klart slås fast att det är arbetsgivaren\r\nsom har huvudansvaret för att rehabiliteringen\r\nkommer till stånd. Behovet av\r\nrehabiliteringsåtgärder hänger så intimt samman\r\nmed arbetsmiljön och arbetsorganisationen att den\r\nhär lösningen är den enda rimliga.</pre><pre>I ett antal motioner och även i ett par reservationer\r\nyrkas på en annan ansvarsfördelning. Dels sägs det\r\natt primärvården skall ha huvudansvaret, dels\r\nuttrycks det oro för att speciellt små företag skulle\r\nkunna ha svårt att praktiskt klara den här\r\nuppgiften.</pre><pre>Jag har viss förståelse för den osäkerhet som man\r\nkan känna för hur nya företag med mycket få\r\nanställda kan leva upp till det här nya ansvaret.\r\nEnligt utskottsmajoritetens mening vore det dock\r\nfel att göra en uppdelning i graden av ansvar\r\nberoende på företagens storlek. Vi säger däremot\r\ninte att arbetsgivaren nödvändigtvis behöver göra\r\nrehabiliteringsutredningen själv. I praktiken torde\r\ndet bli ganska vanligt att företagshälsovården\r\nhjälper till. Det kan också förekomma att\r\narbetsgivaren inte kan göra utredningen själv av\r\nskäl som han inte råder över. Då skall\r\nförsäkringskassan ta över. Om en arbetsgivare inte\r\nskulle göra vad som rimligen kan krävas -- kanske\r\nhelt enkelt trilskas -- skall försäkringskassan ta\r\növer. Utskottsmajoriteten har ansett att\r\narbetsgivaren i sådana fall skall ersätta\r\nförsäkringskassan för de kostnader som uppstår. Vi\r\nbegär att regeringen tittar på detta. Arbetsgivarens\r\nhuvudansvar slås fast. Det är bra. Vi anser också att\r\nförsäkringskassornas samordningsansvar är klart\r\ndefinierat och fastlagt.</pre><pre>Beträffande tidsramarna finns det synpunkter på\r\natt fyra veckor kanske är för kort tid innan\r\nutredningen skall påbörjas. Det finns å andra sidan\r\nen reservation med krav om att det skall ske snabbt.\r\nMan måste väl då mena snabbare än de fyra veckor\r\nsom utskottsmajoriteten föreslår. Jag anser att\r\ntidsramen är väl avvägd; rehabiliteringsåtgärder\r\nbör komma i gång så snabbt som möjligt. Jag vill\r\nerinra om att förslaget innebär att ingen utredning\r\nskall göras om det inte anses behövligt. Det är ju\r\ninget obligatorium. Naturligtvis skall en förnuftig\r\nbedömning göras.</pre><pre>Vikten av att den enskildes integritet skyddas\r\npåtalas i en reservation. Detta är en mycket viktig\r\naspekt. Det kan vara en fördel -- ibland kanske en\r\nförutsättning för en lyckad rehabilitering -- att\r\narbetsgivaren känner till orsaken till sjukfrånvaron.\r\nPå vissa avtalsområden medger kollektivavtal att\r\narbetsgivaren kan få del av den anställdes diagnos\r\nvid sjukfrånvaro. Det är då förenat med stränga\r\nsekretessbestämmelser. Denna rätt att träffa avtal\r\nbör, enligt vår mening, även fortsättningsvis finnas\r\nkvar. I både propositionen och\r\nutskottsbetänkandet slås fast att arbetsgivaren\r\nendast med den försäkrades samtycke skall kunna\r\nfå information från försäkringskassan om orsaken\r\ntill sjukfrånvaron. Utskottsmajoritet och\r\nreservanter är här överens.</pre><pre>Den ekonomiska ersättningen vid rehabilitering\r\nskall enligt förslaget täcka inkomstförlusten, dvs.\r\nutgöra 100 %. Detta är utskottsmajoriteten och\r\nreservanterna överens om. Vi är också överens om\r\natt det inte är rimligt att man skall kunna uppbära\r\nhögre ersättning än om man förvärvsarbetar.\r\nLikaså är vi överens om att peka på det system som\r\ninfördes i samband med att kompensationsnivåerna\r\ni sjukpenningförsäkringen ändrades, dvs. att\r\nsjukpenningen skall minska om arbetsgivaren\r\nunder sjukperioden betalar lön överstigande en viss\r\nnivå till den anställde. På en punkt är vi inte\r\növerens. Reservanterna begär förslag om\r\nlagstiftning från den 1 januari 1992, medan\r\nutskottsmajoriteten anser att regeringen noga skall\r\nfölja utvecklingen och vidta åtgärder om det visar\r\nsig att det förekommer överkompensation. Vi\r\nanser att man inte skall stifta lagar förrän man vet\r\natt de behövs.</pre><pre>Rehabiliteringsersättning skall enligt förslaget\r\nkunna utges fram till 65 års ålder. I en\r\ncenterreservation anförs att det knappast kan\r\nupplevas som meningsfullt med\r\nrehabiliteringsåtgärder när man är nära\r\npensionsåldern. Reservanterna föreslår -- som\r\nKarin Israelsson nyss sade -- att\r\nrehabiliteringsersättning inte skall utgå längre än\r\ntills den försäkrade fyller 60 år. Vi förutsätter att\r\nförsäkringskassan även väger in åldersaspekten när\r\nrehabiliteringsplanen godkänns. Vi anser inte att\r\ndet behövs någon lägre åldersgräns.</pre><pre>I samband med behandlingen av proposition 141\r\nhar också väckts -- eller snarare återuppväckts -- ett\r\nantal krav som vi har behandlat många gånger här i\r\nkammaren. Dit hör allmän obligatorisk\r\nsjukförsäkring, obligatorisk arbetsgivarförsäkring\r\noch ersättning från AMF till försäkringskassorna.\r\nFör att vinna tid, och därför att något nytt inte\r\ntillkommit sedan vi senast behandlade dessa frågor,\r\nhänvisar jag till protokollen från dessa intressanta\r\noch spännande debatter.</pre><pre>I två reservationer tas frågor kring\r\narbetsskadeförsäkringen upp. Där krävs dels att\r\nden s.k. samordningstiden förlängs från 90 till 180\r\ndagar -- för övrigt ett gammalt borgerligt krav --,\r\ndels att arbetsskadebegreppet ses över. En\r\nskyndsam utredning krävs. Regeringen har aviserat\r\natt en samordning av sjuk- och\r\narbetsskadeförsäkringen bör ske. Utgångspunkten\r\när att den enskilde som skadar sig i sitt arbete skall\r\nhållas skadeslös. Detta stämmer för övrigt med vad\r\nett enigt utskott uttryckte för ett år sedan. Det är\r\ni dagsläget inte utklarat hur kostnadsfördelningen\r\nskall vara mellan arbetsmarknadens parter och\r\nsamhället. En utredning av frågan pågår. Innan den\r\när klar anser utskottsmajoriteten att\r\nsamordningstiden skall vara oförändrad.</pre><pre>När det gäller arbetsskadebegreppet har också\r\nutredningen i uppdrag att följa upp\r\nförsäkringsöverdomstolens praxis i syfte att få\r\nklarlagt om utvecklingen på olika områden\r\nförändrat domstolens bedömningar.\r\nReservanternas krav på utredning borde med detta\r\nvara tillgodosett.</pre><pre>Före statsrådets ankomst frågade Gullan Lindblad\r\nmig när regeringen skulle fatta mod och komma\r\nmed ett beslut när det gäller\r\narbetsskadeförsäkringen. Jag upprepar detta nu så\r\natt statsrådet uppfattar frågan.</pre><pre>Jag skall slutligen beröra frågan om differentierade\r\narbetsgivaravgifter. Arbetsmiljökommissionen\r\nansåg att ett system med ekonomiska styrmedel för\r\natt åstadkomma arbetsmiljöförbättringar borde\r\nprövas. Ett flertal här aktuella motioner kräver\r\ndifferentierad arbetsgivaravgifter. En\r\nutskottsmajoritet, där socialdemokraterna inte är\r\nmed, kräver att regeringen skall komma till\r\nriksdagen med förslag om differentierade avgifter.\r\nVi socialdemokrater har reserverat oss mot detta.\r\nMotivet till detta är att vi inte anser det tillräckligt\r\nbelyst vilka konsekvenser på olika områden ett\r\nsådant system kan få. Nu aviserar regeringen att en\r\nutredning skall tillsättas med uppgift att se på\r\nmöjligheterna för ett differentierat avgiftssystem\r\noch dess konsekvenser. Enligt departementschefen\r\nbör utredningen särskilt uppmärksamma de\r\nadministrativa konsekvenserna av ett sådant system\r\noch beakta att det inte får leda till ökad utslagning\r\nav arbetskraft. Det kan finnas sådana risker, och\r\ndet är viktigt att man noga undersöker och\r\növerväger dessa aspekter innan man bestämmer sig\r\nför det ena eller det andra.</pre><pre>Till sist vill jag kommentera den bistra kritik som\r\nriktats mot vissa inslag av propositionen. Det är\r\nriktigt att utskottet har riktat kritik mot vissa\r\nförslag -- eller brist på förslag -- i propositionen.\r\nDet kan erkännas att den socialdemokratiska\r\ngruppen i utskottet inför hotet av att hela\r\npropositionen skulle återförvisas gick med på\r\nfränare skrivningar än den annars skulle ha gjort.\r\nVi tyckte nämligen att det var mycket viktigt att\r\ndenna proposition nu får behandlas och att beslut\r\nnu fattas. Det var viktigare, och jag tror nog att\r\nregeringen överlever viss kritik.</pre><pre>Jag tycker det skulle vara nog någon gång.\r\nUtskottet har nu framfört en viss kritik, och det är\r\nfel ändå. Det är kanske litet långsökt, men det\r\npåminner mig om en brandchef uppe från mina\r\ntrakter. Han var helt enkelt ute och slarvade och\r\nhängde inte med när brandlarmet gick. Man släckte\r\ndock snabbt, effektivt och bra. Så småningom kom\r\nbrandchefen. Han muttrade, svor och sparkade i\r\ndet som låg där. Någon i brandkåren frågade: Vad\r\när det för fel nu då? Vi har ju släckt. Svaret blev:\r\nDet är fel släckt.</pre><pre>Det påminner om detta. Här har vi framfört en\r\nallvarlig kritik emot regeringen. Men ni ger er inte,\r\ndet är fel lika fullt.</pre><pre>Fru talman! Med det jag nu har sagt yrkar jag avslag\r\npå reservationerna nr 1--16 och nr 18--21 samt i\r\növrigt bifall till hemställan i utskottsbetänkandet\r\nmed undantag av hemställans punkt nr 29 där jag i\r\nstället yrkar bifall till reservation nr 17.</pre><pre>Anf. 40 SIGGE GODIN (fp) replik:</pre><pre>Fru talman! Det var i och för sig inte fel släckt,\r\nNils-Olof Gustafsson. Det fanns skäl till att vi från\r\noppositionen ändå skrev någonting mer, eftersom\r\nni känner er så betryckta av att ni har måst skriva\r\ndenna kritik mot regeringen. Det var väl en\r\nbekännelse om någon att säga att om vi inte hade\r\nvarit pressade så skulle vi naturligtvis inte ha varit\r\nkritiska. Tycker ni att förslaget var bra så säg det,\r\noch tycker ni att det fanns skäl att kritisera\r\nregeringen så stå fast vid det. Det skulle vara\r\nklädsamt.</pre><pre>Nils-Olof Gustafsson är en förnuftig man, och han\r\nhar helt rätt i att mycket måste göras i dessa frågor,\r\nframför allt för de enskilda människornas skull.\r\nDetta försökte jag också säga i min inledning. Men\r\ndär slutar tydligen vår gemensamma uppfattning,\r\neftersom Nils-Olof Gustafsson inte tycker att de\r\nenskilda människorna eller de enskilda anställda i\r\nde allra minsta företagen skall ha samma rätt,\r\ntrygghet och förutsättningar att bli behandlade på\r\nett bra sätt om de får behov av rehabilitering. Jag\r\när ganska engagerad i dessa frågor av det enkla\r\nskälet att jag har jobbat en del med dessa frågor.\r\nJag kan deklarera till protokollet att\r\nförsäkringskassans tjänstemän som är förnuftiga\r\noch rationella kommer att hjälpa många små\r\narbetsgivare med dessa frågor eftersom de inser att\r\ndet är mest rationellt och bäst för den enskilda lilla\r\nmänniskan. Dessutom är det bäst för dem själva.\r\nDe får detta snabbt och effektivt uträttat. Som\r\npraktiska människor borde vi också kunna inse att\r\nman skall se till realiteten och inte bara föra ett\r\nsådant resonemang som Margó Ingvardsson\r\ngjorde här. Det tycks vara bra bara det är lika och\r\nkorrekt, om det sedan drabbar enskilda människor\r\nspelar mindre roll. Det viktiga är tydligen att det är\r\nlika för alla så att alla drabbas lika oskäligt, om det\r\när så illa. Jag har en annan människosyn och tycker\r\natt man skall se till den enskilda människan.</pre><pre>Vi har det stora bekymret, Nils-Olof Gustafsson,\r\nmed att arbetsskadeförsäkringen inte är med i det\r\nhär paketet. Det har funnits en total enighet under\r\nden senaste tiden mellan oss politiker och även\r\nandra företrädare om att någonting måste göras.\r\nJag tycker då inte att det bara går att skjuta på detta\r\närende och säga att det får komma någon gång när\r\nparterna möjligen är intresserade. Vi har ett stort\r\nansvar för att det skall bli en rehabilitering som är\r\nvärd namnet. Det får då inte finnas konstruktioner\r\nsom gör att människor drar sig för att ställa upp på\r\nden ena eller andra åtgärden. Då är lagen inte\r\neffektiv, och då har vi bekymret kvar. Det är detta\r\nsom oroar mig.</pre><pre>Anf. 41 KARIN ISRAELSSON (c) replik:</pre><pre>Fru talman! Nils-Olof Gustafsson fick litet\r\nbekymmer med att få ihop det på slutet där han\r\nbeskyllde oppositionen för att inte var nöjd när man\r\nnu hade lyckats så bra eftersom\r\nsocialdemokraterna har gått med på en hel del av\r\nförslagen. Om vi skall kunna bli fullständigt nöjda\r\nskulle för det första den levererade produkten vara\r\ni betydligt bättre skick och för det andra skulle den\r\nsamordning av sjukförsäkringen och\r\narbetsskadeförsäkringen som vi har beställt varit\r\nmed. Det känns litet fel att vi tar bit efter bit i ett\r\nsystem och inte vet hur helheten blir. Mycket av det\r\nsom vi i morgon kommer att fatta beslut om i\r\nvoteringen kommer att träda i kraft halvfärdigt\r\neftersom arbetsskadeförsäkringen, som betyder så\r\noerhört mycket i dessa sammanhang, inte finns\r\nmed. Vi kommer fortfarande att få slitas med\r\narbetsskadan om det är den som avgör att man vill\r\nvänta på att rehabiliteringen skall sättas in,\r\neftersom det kan vara motiverat av olika skäl att\r\nman får ersättning i högre grad. I beslutande stund\r\när vi nog inte riktigt på det klara med hur dessa\r\nproblem kommer att lösas. Det finns många\r\nfrågetecken kring detta. Vi tycker därför inte att ni\r\nhar släckt elden helt. Det pyr på några ställen, och\r\nsläckningen kanske kan göras på ett bättre sätt.</pre><pre>Tack och lov -- får vi nog säga eftersom ni inte går\r\nmed på vårt förslag -- har de små arbetsgivarna\r\nbetydligt lägre frånvarotal när det gäller\r\nsjukfrånvaron bland de anställda. Därför kanske de\r\nkan räddas. I de fall man har en person anställd där\r\nman behöver hjälp med att få en\r\nrehabiliteringsplan, tycker vi inte att det är oskäligt\r\natt myndigheterna träder in och tar över det\r\nansvaret. Vi kommer att följa hur detta utvecklar\r\nsig med stort intresse. Det är av stor vikt att detta\r\nsker. Småföretagare kan inte heller lika lätt\r\nomplacera personal på arbetsplatsen som stora\r\nföretag kan. Därför krävs också att man får hjälp\r\nmed dessa saker.</pre><pre>Jag står fast vid att primärvården,\r\nföretagshälsovården och andra instanser hade\r\nkunnat klara den samordnande delen på ett bättre\r\nsätt än såsom nu föreslås med försäkringkassans\r\nhjälp.</pre><pre>Det är bra att man återkommer om det visar sig att\r\ndet sker överkompensation. Det är mycket viktigt\r\natt vi får strikta gränser när det gäller\r\nersättningarna så att man inte lockas av vissa förslag\r\noch vinner på att gå kvar i rehabilitering i stället för\r\natt gå ut i arbete. Det krävs mycket uppföljning av\r\nett så här stort och vittomfattande förslag.</pre><pre>Anf. 42 GULLAN LINDBLAD (m) replik:</pre><pre>Fru talman! Jag vill börja med att fråga Nils-Olof\r\nGustafsson om han står fast vid kritiken i\r\nbetänkandet eller om han är på väg att krypa ur.\r\nOm man har skrivit under ett betänkande får man\r\nväl stå för det sedan. Det hör till god ton. Att vi nu\r\nfrån oppositionens sida har preciserat oss\r\nytterligare på en punkt, nämligen när vi bekymrar\r\noss över att arbetsskadeförsäkringen över huvud\r\ntaget inte finns med i betänkandet, tycker jag nog\r\natt det finns alla skäl till. Propositionen är\r\nbristfällig, men betänkandet kan vi alla i dag stå för.</pre><pre>Nils-Olof Gustafsson sade att vi tidigare har varit\r\ndåliga på att rehabilitera människor eftersom vi har\r\nhaft oklara ansvarsförhållanden. Jag vill erinra om\r\nvad jag sade i första meningen i mitt inlägg,\r\nnämligen att redan år 1982 lade vi moderater i\r\nutskottet fram ett förslag som i huvuddrag är det\r\nsom vi nu behandlar. Regeringen har haft\r\nsynnerligen god tid på sig för att förverkliga detta.\r\nDet är därför något förvånande att det har blivit ett\r\nså dåligt resultat. Vi hoppas dock att vi med\r\nförenade krafter har gjort det hela litet bättre.</pre><pre>Det finns skäl för kritik, och jag skall nämna några\r\npunkter. Det finns en del oklarheter. Vi begär ett\r\nförslag på hur vi i fortsättningen skall agera när den\r\nförsäkrade vägrar att underkasta sig medicinsk\r\nbehandling eller rehabilitering. Vi vill ha samma\r\nmöjlighet som tidigare att minska ersättningen. Vi\r\nvill veta hur man skall beräkna sjukpenning vid\r\navbrott i rehabiliteringen. Vi vill att förhållandena\r\nmellan medicinsk och arbetslivsinriktad\r\nrehabilitering skall framställas något klarare. Det\r\nuttrycks mycket svävande i propositionen. Och\r\nregeringen har fått ett fullständigt underkännande\r\nnär det gäller den här schablonregeln om\r\nförtidspensionering. Är vi överens om att det här är\r\nriktigt eller inte?</pre><pre>När det gäller de små företagen vill jag erinra om\r\natt det är fyra partier som uttrycker bekymmer över\r\nde små företagens möjligheter att klara detta. Och\r\nalla är överens om att arbetsgivaren har ett ansvar,\r\nmen vi anser att försäkringskassan i vissa fall bör gå\r\nin och göra dessa utredningar. Och detta gäller\r\nalltså de små företagen. Vi vill också, vilket anges i\r\nen reservation, att de skall betala lägre\r\narbetsgivaravgifter, osv. Om företagen skall klara\r\ndetta är det nämligen viktigt att de också har\r\nekonomiska resurser till det. I fråga om detta skulle\r\nvi kunna ha en allmän näringspolitisk debatt, men\r\ndetta hör inte till detta utskottsområde.</pre><pre>Anf. 43 MARGÓ INGVARDSSON (v)\r\nreplik:</pre><pre>Fru talman! Nils-Olof Gustafsson och jag är\r\növerens om det mesta i det här betänkandet. Det är\r\negentligen bara på två punkter som vi har något\r\nolika uppfattningar.</pre><pre>Jag skulle vilja fråga Nils-Olof Gustafsson hur man\r\negentligen resonerar när man menar att\r\ndifferentierade arbetsgivaravgifter skulle innebära\r\nen risk för ökad utslagning och utestängning av\r\narbetskraft. Varför har man inte fört detta\r\nresonemang när man har beslutat sig för att införa\r\nt.ex. ett arbetsgivarinträde i sjukförsäkringen?\r\nMåste inte en reform av det slaget, och i och för sig\r\nockså förslaget om arbetsgivarens ökade ansvar för\r\nrehabiliteringsutredning -- bägge dessa förslag är ju\r\nkopplade direkt till individer, för att arbetsgivaren\r\nomedelbart skall kunna se sambandet mellan den\r\nsjuka individen och företagets ökade kostnader --\r\nmedföra en större risk för att arbetsgivaren börjar\r\nsortera vilka han anställer och att man därmed får\r\nen större utslagning än ett genomförande av\r\nförslaget att införa differentierade\r\narbetsgivaravgifter skulle medföra, avgifter som\r\ninte är riktade mot individer utan som är riktade\r\nmot den dåliga arbetsmiljön? Jag kan faktiskt inte\r\nförstå hur socialdemokraterna har resonerat för att\r\nkomma till denna slutsats.</pre><pre>Jag vill åter säga att jag visst är orolig för hur det\r\nskall gå för de små företagen. Men jag kan inte inse\r\natt det skulle vara någon större rättvisa att sätta en\r\ngräns som är baserad på antalet anställda då\r\narbetsgivarna skall slippa ansvar. Hur bedömer\r\nman t.ex. en arbetsplats som har få anställda, men\r\nsom i stället satsar på tekniska hjälpmedel, t.ex. ett\r\nföretag som i stor utsträckning är datoriserat? Och\r\nhur gör man om man, vilket t.ex. folkpartiet vill,\r\nnämligen sätta gränsen vid femton anställda, med\r\nett företag som har sexton anställda och visar att det\r\ninte alls har bättre resurser än företaget med\r\nfemton anställda? Jag tror alltså inte att det går att\r\nskapa en större rättvisa genom att sätta en sådan\r\ngräns. Och då har jag vid mina överväganden inte\r\nkunnat finna annat än att det då är bättre att ha en\r\ngenerell gräns som gäller för alla arbetsgivare.\r\nMöjligen kan man om de små företagen säga att de\r\ngenerellt sätt har en bättre arbetsmiljö och en\r\nbättre trivsel och därmed får lägre kostnader.</pre><pre></pre><pre>Anf. 44 NILS-OLOF GUSTAFSSON (s)\r\nreplik:</pre><pre>Fru talman! Frågorna angående varför\r\narbetsskadeförsäkringen inte tas upp i denna\r\nproposition överlåter jag med varm hand till\r\nstatsrådet att svara på.</pre><pre>Jag tror att jag i mitt inledningsanförande sade att\r\ndet kan finnas skäl till viss oro när det gäller hur de\r\nsmå företagen skall klara detta nya ansvar. Men\r\ndärifrån och till att ta ifrån dem deras ansvar för att\r\ndenna rehabiliteringsutredning görs är steget lågt.\r\nDe behöver inte själva göra den. Om företagen inte\r\nhar resurser kommer det att bli mycket vanligt att\r\nföretagshälsovården gör denna. Men de kan\r\nnaturligtvis även kontakta försäkringskassan. Men\r\nnär det gäller ansvaret vore det fel att dra en gräns\r\nvid företagens storlek. Detta är och skall vara\r\narbetsgivarens ansvar.</pre><pre>Det är egentligen ingenting nytt som ni tar upp. Det\r\när sådant som jag tycker att vi är mycket överens\r\nom i utskottet, t.ex. kvinnornas, de kroniskt sjukas,\r\nde handikappades och drogmissbrukarnas\r\nsituation. Det som tas upp är nästan exakt det som\r\nstår i utskottsmajoritetens skrivning.</pre><pre>Beträffande förtidspensionering av ungdomar\r\nsäger vi också att det skall undvikas så långt som\r\nmöjligt. Och vi pekar också på att förslag om detta\r\nbereds i regeringskansliet och att vi bör avvakta\r\ndet.</pre><pre>Till Margó Ingvardsson vill jag säga att man\r\nnaturligtvis kan se en viss risk för de kroniskt sjuka\r\noch de handikappade såväl när det gäller\r\narbetsgivarperioden som differentierade\r\narbetsgivaravgifter. Vi säger att regeringen noga får\r\nse över detta och följa upp det, och därest det skulle\r\nvisa sig att det får negativa verkningar får man\r\nsjälvfallet åtgärda dem. Men vi ser inte några stora\r\nrisker med detta, åtminstone inte så stora risker\r\nsom Margó Ingvardsson ser.</pre><pre>Självklart står vi för den kritik som vi har framfört\r\nmot regeringen för brister i propositionen. Man får\r\nstå för det man säger. Men jag tycker att det skall\r\nfinnas någon gräns. När huvuddelen av den här\r\ndebatten går åt till att återupprepa vad vi har sagt i\r\nutskottet tycker jag att det går för långt.</pre><pre>Anf. 45 SIGGE GODIN (fp) replik:</pre><pre>Fru talman! Det är bra om Nils-Olof Gustafsson\r\nkänner oro för de små företagen och deras\r\nanställda. Men det är ytterligare en bit till innan\r\nman, Nils-Olof Gustafsson, kommer fram till hur\r\nman skall lösa detta praktiskt, rationellt och enkelt,\r\nså att dessa små företag verkligen har en möjlighet\r\natt lösa dessa problem. Många av dem kommer inte\r\natt vara anslutna till företagshälsovården. Och då\r\nhar de många gånger kanske inte någon uppfattning\r\nom varför en anställd är frånvarande, vilka\r\nmedicinska orsaker det handlar om. Om man är\r\nansluten till företagshälsovården är det alldeles\r\nutmärkt, då går det bra att via den handskas med\r\ndenna fråga, men om man inte är det klarar man\r\ninte detta.</pre><pre>Dessa små företag kanske inte heller alltid har\r\nekonomiska möjligheter och inte heller\r\nadministrativa förutsättningar att sköta detta exakt\r\npå dagen när det skall skötas. I dessa fall borde det\r\ndärför vara rimligt att försäkringskassan sköter\r\ndetta. Då löser man problemen på ett enkelt och\r\nrationellt sätt. Det finns dessutom, Nils-Olof\r\nGustafsson, många exempel på då arbetsgivaren\r\nstår sida vid sida med arbetstagaren och jobbar hela\r\ndagarna och har försökt lösa sådana problem, men\r\ndet har varit omöjligt.</pre><pre>Jag tycker att man skall se praktiskt på dessa frågor\r\noch inte bara använda teorier och säga att det går\r\nbra om alla behandlas lika på det ena sättet. Då\r\ndrabbas kanske den anställde.</pre><pre>När det gäller skälen till kritiken, Nils-Olof\r\nGustafsson, tycker jag ändå att vi har redovisat\r\nvarför vi ytterligare har skärpt kritiken. Det helt\r\navgörande för om dessa angelägna insatser skall\r\nlyckas är om arbetsskadeförsäkringen reformeras,\r\nmen den finns inte ens med. Jag tycker att detta\r\nborde vara ett skäl att tänka efter vad som är\r\nanledningen till att det kan gå snett. Då har vi\r\nkanske misslyckats med något angeläget. Vi har\r\nsläppt igenom förslaget, trots den kritik som från\r\nalla håll har framförts. Jag tycker att det finns\r\nanledning att fundera över hur det skall bli med\r\narbetsskadeförsäkringen. Men vi får kanske besked\r\nom en stund.</pre><pre>Anf. 46 GULLAN LINDBLAD (m) replik:</pre><pre>Fru talman! När det gäller de små företagen vill jag\r\nunderstryka en sak. Jag tror att Margó\r\nIngvardsson sade någonting om att de små\r\nföretagen ofta är bäst på att ta hänsyn till\r\nmänniskor med vissa arbetshinder och handikapp.\r\nMin erfarenhet av många års rehabiliteringsarbete i\r\nen försäkringskassa är också -- och det blev samfällt\r\nomvittnat av länsarbetsnämnden i mitt hemlän -- att\r\nde små företagen alltid var mycket öppna och ville\r\nhjälpa till då det gällde att ta emot människor i och\r\nför arbetslivspraktik och praktik i ett arbete som\r\ndet eventuellt skulle skaffas utbildning för.</pre><pre>Som lagstiftare gäller det ju för oss att njuta av\r\nfrukterna samtidigt som vi är rädda om trädet. Vi\r\nfår inte lägga så stora bördor på de små företagen\r\natt dessa inte klarar sig. Nu har i alla fall företagens\r\nansvar fastslagits. I våra reservationer vill vi\r\nunderstryka att det finns alla skäl för regeringen\r\noch Nils-Olof Gustafsson och hans\r\nutskottskamrater att tänka vidare: Vad kan vi göra\r\nför att inte lägga på för stora bördor?</pre><pre>När det gäller arbetsskadeförsäkringen och den\r\nytterligare precisering som vi har gjort i vårt\r\nyttrande noterar jag att jag inte har fått något som\r\nhelst besked. Naturligtvis hoppas jag att senare få\r\nett klart besked av socialministern.</pre><pre>Nils-Olof Gustafsson sade att han inte har mycket\r\nmer att säga, eftersom frågan har behandlats\r\ntidigare i utskottet. Det är ju ett mycket dåligt\r\nargument, eftersom det inte är säkert att utskottet\r\nhar gjort bra yttranden tidigare. Beträffande den\r\nallmänna obligatoriska sjukvårdsförsäkringen vill\r\njag säga att vi moderater har skrivit bl.a. i\r\nreservationen följande: ''Med en sådan\r\nsjukvårdsförsäkring skulle försäkringskassorna få\r\nanledning se till att de försäkrade i tid får\r\nbehandling och förebyggande åtgärder eftersom\r\nkassorna också svarar för betalning av sjukvård,\r\nsjukpenning och förtidspension.'' Därför skulle\r\nkassorna också ha stort intresse av rehabilitering.\r\nDetta överensstämmer för övrigt med\r\nbetänkandets andemening. Dessutom tycker jag att\r\nNils-Olof Gustafsson skulle ta ytterligare kontakter\r\nmed tjänstemännen i departementen.\r\nDepartementsrådet i finansdepartementet Gunnar\r\nWetterberg som nu sysslar med\r\nlångtidsutredningen har faktiskt föreslagit ett\r\nsystem som liknar vårt. Vem vet -- kanske ligger ett\r\nsådant förslag på bordet tidigare än Nils-Olof\r\nGustafsson tror!</pre><pre>Anf. 47 KARIN ISRAELSSON (c) replik:</pre><pre>Fru talman! Nils-Olof Gustafsson övervältrar en\r\ndel frågor till statsrådet, och det är väl alldeles\r\nriktigt, eftersom beslutet om att inte framlägga\r\nförslaget om arbetsskadeförsäkring ändå kommer\r\nfrån regeringen. Då hoppas jag att vi får besked om\r\nvarför man inte vågar förlänga samordningstiderna,\r\ntills man har bestämt sig för att\r\narbetsskadeförsäkringen skall ändras. Under ett\r\ninledningsskede hade man kunnat komma till rätta\r\nmed problemen, om man gått med på vårt förslag.</pre><pre>De små arbetsgivarnas problem är inte så\r\nmärkvärdiga, vilket vi också har skrivit i\r\nreservationen. Vi tycker att försäkringskassorna\r\nbör kunna få den här möjligheten. Naturligtvis\r\nlåser vi oss inte till en enda modell. Vi anser att\r\nregeringen kan lägga fram förslag och kanske\r\nkomma med någonting extra. Det kan kanske\r\nfinnas skäl att mot särskild avgift låta någon ansluta\r\nsig. På så sätt skulle någon kunna ta över ansvaret\r\nför en rehabiliteringsutredning. Det finns kanske\r\nolika modeller att välja på.</pre><pre>Vad som saknas och som inte har efterlysts i någon\r\nmotion är uppföljning och information. När\r\nÄDEL-förslaget diskuterades anslogs 1 miljard\r\nkronor för uppföljning och information. Det var\r\nnaturligtvis ett vittomfattande förslag. Det\r\nföreliggande förslaget är också mycket stort och\r\nkommer att betyda mycket för alla arbetsgivare\r\noch, såvitt jag förstår, för hela\r\nförsäkringskassevärlden. Därför borde det väl i\r\nnågon av de förväntade följdpropositionerna finnas\r\nmed en summa pengar som räcker för information.\r\nHär krävs det ju verkligen mycket information.\r\nSystemet är inte speciellt lätthanterligt ens för\r\nriksdag och regering. Då kan man föreställa sig vad\r\nsom kommer att hända när det hela skall omsättas\r\ni praktiken. Det behövs alltså stora\r\ninformationsinsatser för att det skall bli till någon\r\nnytta.</pre><pre>Anf. 48 NILS-OLOF GUSTAFSSON (s)\r\nreplik:</pre><pre>Fru talman! Jag uttryckte mig kanske oklart. Det\r\nvar inte de anställda som jag kände oro för, då jag\r\ntalade om att de små företagen kanske har\r\nsvårigheter att klara rehabiliteringsutredningen.\r\nDe anställda skall ju inte lämnas i sticket om inte\r\narbetsgivaren klarar det hela.</pre><pre>Jag är inte så säker, Sigge Godin, att gränsen för\r\nviljan och förmågan att intressera sig för frågorna i\r\nsamband med rehabiliteringen går mellan stora och\r\nsmå företag. Jag har ändå i tolv år arbetat fackligt i\r\nen bransch där det finns många småföretag, och jag\r\nvet att de små företagen minsann har lika stort\r\nintresse för sådana här problem som stora företag.\r\nJag känner mig alltså inte orolig för de anställda,\r\nmen inser att små företag ibland kan sakna resurser.\r\nI utskottsbetänkandet står det bl.a. följande på\r\ns. 19: ''Även om arbetsgivarens ansvar är klart\r\ndefinierat måste man räkna med att en arbetsgivare\r\ninte alltid kommer att fullgöra sina åligganden. Det\r\nkan också förekomma fall då arbetsgivaren, t.ex.\r\npå grund av att han inte får tillgång till uppgifter om\r\nvad som förorsakar den anställdes arbetsoförmåga,\r\ninte kan göra en fullständig\r\nrehabiliteringsutredning. I dessa fall blir det\r\nförsäkringskassan som får ta över ansvaret för att\r\nrehabiliteringsbehovet utreds och\r\nrehabiliteringsåtgärder vidtas resp. att utredningen\r\nkompletteras.''</pre><pre>Det måste finnas någon orsak till att man inte klarar\r\nutredningen, om man nu vill göra en sådan. Lyckas\r\nman inte skall försäkringskassan gå in. Jag tycker\r\natt det står ganska klart och tydligt i betänkandet.</pre><pre>Anf. 49 FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 50 Socialminister INGELA THALÉN\r\n(s):</pre><pre>Fru talman! Jag skall börja med att säga att\r\nregeringen nog överlever en viss kritik. Under det\r\når som har förflutit har naturligtvis regeringen i\r\nolika sammanhang fått kritik för både det ena och\r\ndet andra. Jag skall återkomma till de mera\r\nkonkreta synpunkter som sammanhänger med\r\nförslaget om rehabilitering. Till att börja med vill\r\njag säga att den socialdemokratiska regeringen med\r\nlitet olika initiativ har angett färdriktningen för 90-\r\ntalets arbete för ett bättre arbetsliv för alla.\r\nUtslagningen måste förhindras och ökningarna av\r\nantalet nybeviljade förtidspensioner måste hejdas.\r\nRehabiliteringen tillbaka till arbetslivet är en av de\r\nstora utmaningarna.</pre><pre>Ser man på politikområden kan man säga att\r\narbetsmarknadspolitiken sedan länge har varit\r\ninriktad på just arbetslinjen. Den bygger på\r\ninsikten om att arbetslöshetens konsekvenser för\r\nden enskilde är utomordentligt besvärande. Arbete\r\nskapar självförtroende och självkänsla och\r\narbetslöshet skapar det motsatta. Samma synsätt\r\nvill vi skall prägla och genomsyra\r\nsocialförsäkringssystemet. Socialförsäkringen\r\nmåste få samma självklara, aktiva utformning som\r\narbetsmarknadspolitiken. Detta är vår\r\nutgångspunkt.</pre><pre>Sverige har under en lång följd av år bedrivit en\r\nframgångsrik arbetsmarknadspolitik och ett\r\neffektivt arbetsmiljöarbete. I ett internationellt\r\nperspektiv har vi all anledning att vara stolta över\r\noch tacksamma för resultaten av detta arbete.</pre><pre>För närvarande pågår ett antal debatter och\r\ndiskussioner med anledning av SNS,\r\nStudieförbundet Näringsliv och Samhälle,\r\nforskningsprojekt om sjukvård. De har i dagarna\r\nsamlat ett antal internationella forskare, som skall\r\ntitta på och belysa Sverige litet utifrån. De är\r\nutomordentligt intresserade av våra diskussioner\r\nkring rehabilitering. De har haft seminarium här i\r\ndag och konstaterar att vår diskussion på det här\r\nområdet är mycket framåtsyftande. De säger detta\r\ndärför att man ute i andra länder har ett starkt\r\nväxande problem med just långtidsarbetslöshet och\r\nlångtidssjuka.</pre><pre>Allt sedan arbetsmiljökommissionens diskussioner\r\nstartade och inte minst arbetslivsfondernas arbete\r\nsatte i gång, kan vi notera hur både initiativlust och\r\nutvecklingsarbete har skjutit fart. Inte minst\r\nsocialförsäkringssektorn har varit mycket aktiv. Vi\r\nhar i mitten av maj haft en konferens tillsammans\r\nmed företrädare för sjukvården. Där presenterades\r\nett antal mycket intressanta förslag till projekt.\r\nMan beskrev också nya arbetsformer och nya\r\norganisationsformer, byggda på att föra resurser\r\nfrån socialförsäkringen till sjukvården. Själva\r\nanslaget var: Hur skall man göra socialförsäkringen\r\nmer aktiv och hur skall man komma åt just\r\nlångtidssjukdom och långvarig arbetslöshet?</pre><pre>Genom förändringar i lagen om allmän försäkring\r\nanger vi förutsättningarna för en aktiv\r\nrehabilitering. Vi vill etablera ett nytt synsätt.\r\nGenom dessa förändringar vill vi också klarlägga\r\nskiljelinjerna mellan sjukdom och rehabilitering.\r\nGenom de nya bestämmelserna får både\r\narbetsplatserna och försäkringskassorna ett\r\nkraftfullt stöd för att agera betydligt tidigare i den\r\nprocess som i dag alltför ofta leder till\r\nförtidspension. Förslaget bygger på en mycket\r\nstark tilltro till arbetsplatsens möjligheter, en aktiv\r\nsocialförsäkring och en starkare ställning för\r\nförsäkringskassorna. Förslaget förstärker\r\narbetslinjen i välfärdspolitiken.</pre><pre>I detta förslag införs begreppet rehabilitering för\r\nförsta gången i lagen om allmän försäkring. Detta\r\npåpekar utskottet, som samtidigt redovisar\r\nåtminstone tre sätt att definiera rehabilitering;\r\nmedicinsk, social och yrkesinriktad rehabilitering.\r\nUtskottet menar att man med det nu föreliggande\r\nförslaget inte kommer att undanröja olikheterna\r\nmellan myndigheterna och andra inblandade vid\r\nbedömningen av behovet av rehabilitering. Men till\r\ndetta kan jag säga att rehabiliteringsersättning blir\r\nen ny ersättningsform i lagen om allmän försäkring.\r\nPå visst sätt kan sägas att vi nu naturligtvis beträder\r\noprövad mark. Genom sin konstruktion kommer\r\nförslaget att innebära en aktiv ersättning vid\r\narbetslivsinriktad rehabilitering. Fortfarande skall\r\ndet gälla, att den som får medicinsk rehabilitering\r\nskall ha sjukpenning. För att göra detta klart har en\r\nny paragraf, 37 b, införts. Här har emellertid\r\nutskottet gjort en något annorlunda tolkning. På\r\nden punkten får regeringen återkomma till\r\nriksdagen med ett klarläggande av denna innebörd.</pre><pre>Praxis beträffande sjukpenningrätten har flutit ut,\r\noch förklaringen är att lagstiftningen inte haft något\r\nannat instrument. Det har blivit alltmer oklart vad\r\nsom är sjukdom och vad som är rehabilitering.\r\nSjukpenningen ersätter i dag all frånvaro, såväl ren\r\nsjukdom som medicinsk rehabilitering och\r\nrehabilitering ute i arbetslivet. Förslaget innebär\r\nförvisso en uppstramning jämfört med gällande\r\nregler. Uppstramningen gäller dock inte en\r\nbegränsning av de grupper som är berättigade till\r\nolika ersättningsformer, utan fastmer ett\r\nklargörande av när olika ersättningsformer skall\r\nanvändas.</pre><pre>Rehabilitering är en expansiv sektor. Nya metoder\r\netableras, nya aktörer dyker upp och man arbetar\r\nmed nya grupper av sjuka, som man tidigare inte\r\nvisste hur man skulle hjälpa. Jag var häromdagen\r\npå riksförsäkringsverkets sjukhus i Nynäshamn och\r\nfick då klart för mig vilken förändringskraft det\r\nfinns i de etablerade systemen, för att få fram\r\nmetoder, tankar och system för en effektivare\r\nrehabilitering.</pre><pre>Jag skall nu kommentera litet av det som har sagts.\r\nJag skall be att få återkomma om det övriga i den\r\nsenare debatten.</pre><pre>Först skall jag säga någonting om\r\narbetsskadeförsäkringen. Utvecklingen av praxis\r\ninom arbetsskadeförsäkringen skall ses över i\r\nsamverkan med parterna på arbetsmarknaden. Jag\r\nfår väl säga att ingenting är modigare i dagens\r\ndebatt än att hålla fast vid att vi måste se till\r\nhelheten. Jag får också säga här, att Svenska\r\narbetsgivareföreningens inställning till denna\r\nhantering har konstaterats vid ett personligt samtal\r\ntill mig från Göran Tunhammar. Det är också detta\r\nsom ligger bakom den diskussion som fördes här för\r\nett antal månader sedan.</pre><pre>Jag vill också säga någonting om den kritik som har\r\nförts fram. Jag kan väl bara få konstatera att\r\nlagrådet inte har haft några erinringar beträffande\r\nlagtexten. Men självfallet skall regeringen ta de\r\nsynpunkter och de erinringar som utskottet har lyft\r\nfram i sitt betänkande på djupaste allvar. Men litet\r\ngrand handlar diskussionen om att vi är på väg mot\r\nen förändring i vårt sätt att se på ett tidigare\r\nsocialförsäkringssystem och ett kommande\r\nsocialförsäkringssystem. Vi får förmodligen\r\nkomma tillbaka båede en och två gånger under de\r\nkommande 10--15 åren när det gäller sättet att se på\r\nen aktiv socialförsäkring.</pre><pre>Jag skulle också vilja säga någonting om\r\nförsäkringskassans roll. Den är viktig och den\r\nkommer att bli allt viktigare. Här har jag en rakt\r\nmotsatt uppfattning mot Karin Israelssons. Jag\r\nanser att det är både naturligt och riktigt att\r\nförsäkringskassan får denna roll.\r\nFörsäkringskassan skall inte själv rehabilitera.\r\nPrimärvården, företagshälsovården,\r\nsjukgymnaster, hälsocentraler och olika typer av\r\norganisationer, som nu växer fram och har\r\nkunskap, kommer att ha sina roller. Men\r\nförsäkringskassan kommer, med hjälp av både\r\nkunskap och resurser, att kunna samordna det som\r\nblir arbetsgivarens, den enskilde personens och\r\nrehabiliteringsaktörernas roller. Det tror jag också\r\natt försäkringskassan kommer att klara på ett\r\nutomordentligt bra sätt.</pre><pre>Får jag sedan också kommentera schabloniseringen\r\nav synsättet på förtidspension. I 16 kap. 1 § står det\r\ni dagens lagstiftning att: Åtnjuter försäkrad\r\nsjukpenning eller ersättning för sjukhusvård enligt\r\ndenna lag, må allmän försäkringskassa tillerkänna\r\nhonom förtidspension utan hinder av att han icke\r\ngjort ansökan därom. Man har i praktiken använt\r\nsig av en ettårsregel. Därmed inte sagt att man\r\nfattar beslut om en förtidspension, men man vill i\r\nalla fall få den prövad. Det är detta synsätt och\r\narbetssätt som ligger bakom det förslag som\r\nregeringen lade fram för utskottet och som man nu\r\nkommer att ta ställning till här.</pre><pre>Fru talman! Med nu föreslagna regler ges vårt\r\nsocialförsäkringssystem ett nytt instrument, som\r\nskall vända utslagningen från arbetsmarknaden till\r\nen aktiv medverkan på arbetsmarknaden. Det blir\r\nett viktigt verktyg för att bryta den process som i\r\ndag i många fall synes vara ounviklig, den från\r\naktivt liv i arbete till passivt liv i sjukdom och med\r\npension. Vårt syfte med rehabiliteringen och det\r\ngoda arbetslivet är att vända riktningen från arbete\r\ntill en väg tillbaka till arbete.</pre><pre></pre><pre>Anf. 51 KARIN ISRAELSSON (c):</pre><pre>Fru talman! Jag får tacka statsrådet för den litet\r\nutförligare beskrivningen av varför\r\narbetsskadeförsäkringen för närvarande inte kan\r\nvara med i det här förslaget.</pre><pre>Men jag fick inget svar på min fråga om varför\r\nförlängningen av samordningstiden inte var möjlig\r\ni väntan på att arbetsskadeförsäkringen förändras.\r\nDet hade varit ett bra drag, om man vågat vidta den\r\nåtgärden, när man nu vill se till att rehabilitering\r\nblir arbetslinjen och att det goda arbetslivet är det\r\nman skall sträva efter. Vi har så pass allvarliga\r\nerfarenheter av arbetsskadeförsäkringen då det\r\ngällt att förhindra rehabilitering, att jag tycker att\r\ndet hade varit skäl nog att försöka åstadkomma\r\nnågonting.</pre><pre>Vi kan inte riktigt kontrollera vad parterna säger i\r\nsamtal med regeringen. Men om regeringen hade\r\ntagit våra förslag på allvar långt tidigare, skulle man\r\nockså i god tid ha kunnat arbeta fram en förändring\r\nav arbetsskadeförsäkringen.</pre><pre>Det handlar inte om något nytt krav från vår sida.\r\nDet handlar alltså inte om något krav som vi har\r\nkommit med i år eller ens i fjol, utan det är\r\nåtskilliga år sedan vi började påtala dessa\r\nförhållanden. Tydligen har läget inte varit\r\ntillräckligt allvarligt för att man skulle uppfatta\r\ndetta på avsett vis.</pre><pre>Inom socialförsäkringssektorn är man, det är\r\nalldeles riktigt, mycket aktiv. På sina håll är denna\r\nsektor överaktiverad, skulle jag vilja påstå, med\r\ntanke på alla förslag som så att säga kommer och\r\ngår och de förändringar som hela tiden är på gång.\r\nJag antar att det inte är särskilt lätt för\r\nförsäkringskassans personal att hänga med i alla\r\nsvängar. Naturligtivs hade det varit bra om det hade\r\nvarit ett mera konsekvent handlande tidigare. Då\r\nhade det kunnat bli en lugnare arbetstakt för\r\nförsäkringskassans personal. Det handlar ju om\r\narbetsmiljön och om ett bra arbetsliv även för den\r\npersonalgruppen.</pre><pre>Jag framför alltså kritik mot\r\narbetsskadeförsäkringen. Men kritik kan även vara\r\nberättigad när det gäller sjukvården och\r\nsocialförsäkringspengarna. Redan för åtskilliga år\r\nsedan ville man inom en del landstingsområden\r\ngärna pröva möjigheten att samordna\r\nersättningarna. Man ville skapa ''morötter'' i\r\nsystemet. Sådana saknas ju i dag. Men man har inte\r\nfått den möjligheten. Det är först nu, när ekonomin\r\när så pass ansträngd som den är, som det här har\r\nblivit intressant. Men jag tror att det hade varit\r\nmöjligt att tjäna mycket pengar långt tidigare om\r\nåtgärder hade vidtagits i det avseendet.</pre><pre>Anf. 52 SIGGE GODIN (fp):</pre><pre>Fru talman! Socialministern säger att regeringen\r\nhar angett färdriktningen. Men jag tvivlar faktiskt i\r\ndet avseendet. I varje fall är det mycket vingligt när\r\ndet gäller denna färdriktning. Jag återkommer\r\nsenare med några exempel.</pre><pre>Vi i folkpartiet liberalerna har tagit ett mycket stort\r\nansvar för den ekonomiska politiken i vårt land. Vi\r\nhar ju tillsammans med er i regeringen medverkat\r\ntill ett nytt skattesystem. Men nu springer ni ifrån\r\ndetta med en fast enhetlig moms. Ni vill inte vara\r\nmed längre. Antagligen beror det på att vi står inför\r\nen ny valrörelse, och då gäller det att komma med\r\ndunkla löften.</pre><pre>Vidare har vi i färskt minne hur det blev med\r\nsjuklönen. Här kan jag också peka på detta med\r\nfärdriktningen. Först skulle ni ju införa sjuklön. På\r\nden punkten var vi överens. Men sedan ändrade ni\r\ner -- någon sjuklön skulle inte införas. Nu skall ni\r\nkanske införa sjuklön. Vi får se senare i år hur det\r\nblir med den saken. Jag undrar alltså verkligen vart\r\ndet bär hän.</pre><pre>Ni har infört timsjukpenning. Därefter har ni infört\r\nen lägre ersättningsnivå. Men människor ute i\r\nlandet som studerar förhållandena måste undra\r\nvart regeringen är på väg. Jag kan inte riktigt se\r\nnågon speciell färdriktning.</pre><pre>Vi har varit överens om att\r\narbetsskadeförsäkringen skall reformeras. Men\r\nnågot sådant skall tydligen inte ske nu. Ni är\r\növerens med berörda parter om att frågan skall\r\nskjutas på framtiden. Det återstår alltså att se när\r\nen eventuell samordning kommer till stånd.</pre><pre>Arbetsskadeförsäkringen, och det har jag flera\r\ngånger försökt klargöra för Nils-Olof Gustafsson,\r\när helt avgörande när det gäller att klara\r\nrehabiliteringen. Riksdagens revisorer har\r\nverkligen beskrivit förhållandena. Man säger att\r\narbetsskadeförsäkringen, som det nu är, är\r\nrehabiliteringshindrande, att försäkringen har en\r\nväldigt marginell betydelse i förebyggande syfte\r\noch att den inte utgör någon grund för en\r\ntillfredsställande arbetsskadestatistik.\r\nKompensationsnivån i andra system är någorlunda\r\ntillfredsställande, säger man också. Vidare säger\r\nman att arbetsskadeförsäkringen måste utformas\r\nsom ett ekonomiskt styrmedel för att underlätta\r\nrehabiliteringen.</pre><pre>Men nu säger socialministern: Praxis skall vi titta på\r\ntillsammans med parterna. Jag måste då återigen\r\nfråga: När skall detta ske, och hur skall det gå till?\r\nVi måste faktiskt få besked före den 1 januari, då\r\nrehabiliteringsprojektet sätts i sjön. Då måste\r\nockså arbetsskadebiten finnas med. Det är alltså\r\nhög tid, socialministern, att ge ett besked om när\r\ndetta kommer att ske. Eller skall detta, precis som\r\nnär det gäller momsen, avgöras efter valet?</pre><pre>Anf. 53 MARGÓ INGVARDSSON (v):</pre><pre>Fru talman! Rehabiliteringsberedningen, vars\r\narbete ligger till grund för regeringes proposition,\r\nhar berört områden och konsekvenser i samband\r\nmed sin utredning av en aktiv rehabilitering som\r\nregeringen inte ens nämner i sitt förslag. I\r\nutredningen tar man t.ex. upp frågan om behovet\r\nav resursförstärkningar inom vården. Det gäller då\r\nfrämst rehabiliteringspersonal, sjukgymnaster och\r\narbetsterapeuter.</pre><pre>När det gäller detta med en förbättrad\r\nrehabilitering handlar det inte bara om\r\nadministrativa åtgärder -- exempelvis att en\r\nutredning eller planering skall göras -- utan också\r\nom ett konkret arbete ute på fältet. En hel del av\r\ndet arbetet utgörs faktiskt av det praktiska\r\nvårdarbetet.</pre><pre>Som alla i dag vet är det inte fråga om att en\r\nutbyggnad är på gång inom sjukvården. Tvärtom\r\nrör det sig om besparingar. I stort sett finns det bara\r\nutrymme för prioriteringar av akuta insatser.</pre><pre>Mot den bakgrunden undrar jag om regeringen har\r\nresonerat om dessa saker. Kommer det att bli ett\r\nstörre behov av rehabiliteringspersonal? Framför\r\nallt skulle jag vilja veta om regeringen har några\r\ntankar om hur ett sådant behov skall tillgodoses.\r\nJag tror nämligen inte att vi får mera\r\nrehabiliteringspersonal på köpet bara därför att\r\nriksdagen beslutar att en bättre och aktivare\r\nrehabilitering skall genomföras.</pre><pre>Jag har också en fråga beträffande uppföljningen av\r\nden här reformen. I propositionen anges det att\r\nregeringen efter tre år skall göra en uppföljning.\r\nMed anledning av vänsterpartiets motion om\r\nriskerna för handikappade och kroniskt sjuka\r\nförutsätter utskottet, och det framgår av vår\r\nskrivning, att regeringen gör en översyn av\r\neffekterna på handikappades möjligheter på\r\narbetsmarknaden. Om det skulle visa sig att det blir\r\nsvårare för de handikappade på arbetsmarknaden\r\nän det är i dag, är då regeringen beredd att vidta de\r\nåtgärder som behövs för att främjandelagen skall\r\nbli en lag som faktiskt spelar en roll och som det går\r\natt använda?</pre><pre>Anf. 54 GULLAN LINDBLAD (m):</pre><pre>Fru talman! Vi har angett färdriktningen, säger\r\nsocialministern. Men det är länge sedan, och jag är\r\nledsen att behöva säga det, socialdemokraterna\r\nkunde visa på en färdriktning -- åtminstone i\r\nsocialförsäkringsfrågor. Där är ni i total avsaknad\r\nav en kompass. Det går än hit, än dit.</pre><pre>Låt mig erinra om vad vi i\r\nsocialförsäkringsutskottet har upplevt bara under\r\nde senaste månaderna: Förslag om en\r\nföräldraförsäkring var färdigberett. Det var bara\r\natt fatta beslut. Men förslaget drogs tillbaka.\r\nVidare gäller det en sjuklöneproposition. Ni har ju\r\nträffat en överenskommelse med folkpartiet, precis\r\nsom Sigge Godin nyss sade. Men också det förslaget\r\nhar dragits tillbaka. Ett färdigutrett förslag till\r\narbetsskadeförsäkring var på väg. Men fortfarande\r\nvet vi inte någonting om denna. Slutsatsen blir\r\nalltså att ni nog har tagit till litet i överkant.</pre><pre>Det är viktigt, fru talman, att socialförsäkringarna\r\nreformeras. Därför har vi moderater enats om att\r\nnågonting måste göras. Vi har därför snickrat ihop\r\nett förslag om en ändrad kompensationsnivå inom\r\nsjukförsäkringen gäller fr.o.m. den 1 mars 1991.\r\nDet var dock inte ett bra beslut. Men vi har i alla\r\nfall kommit en bit på vägen. Vi har också sett att\r\ndet här har fått fantastiska effekter. Plötsligt har ju\r\nsvenska folket drabbats av en epidemi av friskhet,\r\nsom det stod att läsa i Expressen i för en tid sedan.\r\nDet här beslutet blev emellertid en besvikelse för\r\npersonalen vid kassorna. Man hade nämligen varit\r\ninställd på ett helt annat sätt att arbeta på. Därför\r\nhar vi nu med förenade krafter kommit överens om\r\natt den aktuella propositionen måste antas, så att\r\npersonalen vid kassorna kan börja ägna sina krafter\r\nåt rehabiliteringsarbete i stället för passivt\r\nsjukskrivningsarbete.</pre><pre>Om regeringen hade lyssnat på oss redan 1982,\r\nskulle man alltså ha haft nio år på sig att i stora delar\r\nförverkliga det beslut som vi är beredda att fatta i\r\ndag. Då lämnade vi vår första motion i ärendet. Där\r\nsade vi att Försäkringskassan skall ha det\r\növergripande ansvaret. Försäkringskassan är den\r\nbetalande instansen, och därför bör den också vara\r\nden som har ansvaret för rehabilitering. På den\r\npunkten är vi överens. Men när man sedan börjar\r\nblanda in arbetslinjen i det här och dessutom har\r\nsamma synsätt som inom\r\narbetsmarknadslagstiftningen, då är faktiskt\r\nregeringen ute och cyklar. För det är olika\r\nbedömningar i de olika lagkomplexen. Därför har\r\ndet varit svårt för utskottet att ta ställning i dessa\r\nfrågor.</pre><pre>Det är också viktigt med medicinsk rehabilitering\r\nav människor. Det måste finnas med som en viktig\r\ningrediens i ett socialförsäkringssystem.</pre><pre>Nej, fru talman, det är nog så att det här passar nu,\r\ndärför att den stora innegrejen inom\r\nsocialdemokratin nu är att ordna till de\r\narbetsmiljöer som jag vill påstå kanske är de bästa\r\ni världen. Nu har man fått godkänt av LO och är\r\nalltså beredd att acceptera även ett stycke om de\r\nrehabiliterande åtgärderna.</pre><pre></pre><pre>Anf. 55 Socialminister INGELA THALÉN\r\n(s):</pre><pre>Fru talman! Nej, Gullan Lindblad, det finns\r\ningenting som är så ute som ett arbetsskadat\r\nsjukvårdsbiträde. Det finns ingen människa som\r\nkänner sig så ute som en utsliten ung\r\nmetallarbeterska, 24 år, nyopererad i sina händer.\r\nDet är sådana människor socialdemokraterna\r\ntänker på när vi arbetar med arbetsmiljöfrågor,\r\nrehabiliteringsfrågor och när vi lägger fram olika\r\nförslag om att på olika sätt bygga upp en\r\nsamhällsorganisation och andra organisationer som\r\nskall vara till stöd för just dessa människor.</pre><pre>När det gäller arbetsskadeförsäkringen får jag säga\r\natt det inte finns någon försäkring, beroende på\r\nriksdagens beslut och på det sätt varpå denna har\r\nbyggts upp tidigare, som är så beroende av\r\ntrepartssamarbete. Det går inte ens i Sveriges\r\nriksdag att bortse från att om man skulle ha drivit\r\nfrågan vidare i vintras, hade tre miljoner löntagare\r\nstått utan avtalsförsäkringar på\r\narbetsskadeområdet, därför att arbetsgivarna\r\nvägrade att förhandla om en rimlig ersättning i avtal\r\nsom skulle ha täckt in skadeersättning för dessa\r\nlöntagare. Inför sådana hot viker också en\r\nsocialminister.</pre><pre>Nu är vi på samtalsfot. Vi kommer att gå fram med\r\nen samordning av sjuk- och\r\narbetsskadeförsäkringen. Men vi skall börja med\r\natt titta på praxisutvecklingen. Det har jag tidigare\r\nredovisat. Vi kommer att tillsätta en arbetsgrupp\r\nunder ledning av en välrenommerad ordförande,\r\nför att vi skall kunna gå vidare med det här arbetet.\r\nDet kommer förslag också på det här området. Och\r\ndet är inte alls så att arbetsskadeförsäkringen är\r\navgörande för hur detta rehabiliteringsarbete skall\r\nutvecklas. Den är av mycket stor betydelse, det är\r\ninget tvivel om det. Det är därför som vi också\r\nkommer att gå vidare på detta område.</pre><pre>Om man nu skall tala om att göra mode av saker\r\noch ting, är det plötsligt arbetsskadeförsäkringens\r\nelände det enda elände som finns. Men det råder\r\nolika uppfattningar inte minst på arbetsmarknaden\r\nom arbetsskadeförsäkringen.</pre><pre>Får jag sedan till Margó Ingvardsson när det gäller\r\nde förbättrade resurserna till vården säga att i det\r\nbeslut som riksdagen fattade på regeringens förslag\r\n1989/90 avsattes 500 milj.kr. för yrkesinriktad\r\nrehabilitering. Ytterligare 400 miljoner avsattes i\r\nbeslutet 1990/91. Dessa pengar, vet jag, har haft\r\nstor effekt när det gäller att sätta in resurser i de\r\nolika lanstingen för både medicinsk rehabilitering\r\noch insatser på övriga sektorer när det gäller den\r\nyrkesinriktade rehabiliteringen. Vid den kongress\r\nsom jag nämnde tidigare och som genomfördes i\r\nGöteborg presenterades en lång rad projekt där\r\nresurser till sjukvård och andra instanser för just\r\nmedicinsk och yrkesinriktad rehabilitering skulle\r\nkunna samordnas så, att det ger nytta för dem som\r\när försäkrade.</pre><pre>Margó Ingvardsson var också inne på detta med\r\nfrämjandelagen. Vi har ju nu en hel del\r\nerfarenheter av nyttjande av främjandelagen. Den\r\nborde i några fall ha kunnat användas mycket mera\r\noffensivt. Men vi vet att i de fall den har använts\r\nmycket offensivt har de berörda inte kunnat gå\r\ntillbaka till sina företag efter det att man har\r\nutnyttjat främjandelagen. Det är naturligtvis ett av\r\nde problem som gör att man kanske inte har varit\r\nså offensiv med den som man skulle ha kunnat vara\r\nenligt lagen.</pre><pre>Gullan Lindblad säger -- om jag avslutningsvis får\r\nkommentera detta -- att föräldraförsäkringen drogs\r\ntillbaka. Ja, tacka för det! Det fanns ju inte\r\nekonomiskt utrymme för det. Jag tycker att Gullan\r\nLindblad tvärtom borde ha sagt: Vad bra att man\r\ninte drev vidare ett förslag som det inte fanns\r\nekonomiskt utrymme för. Vi valde att prioritera\r\nden ekonomiska balansen för att kunna driva\r\nvidare denna reform.</pre><pre>När det gäller sjuklönen vill jag säga att den\r\nförsämring som vi har gjort i\r\nsjukförsäkringssystemet och som Gullan Lindblad\r\nhurrade för gick det inte att kombinera med en\r\nlagfäst sjuklön utan att veta om vi var tillförsäkrade\r\navtal på arbetsmarknaden för lika behandling av\r\nolika grupper. Det anser jag nu att vi har fått.</pre><pre>Får jag allra sist säga till både Gullan Lindblad och\r\nSigge Godin att det är upp till riksdagen nu, som\r\nhar fått ett förslag om lagfäst sjuklön, att bestämma\r\nhuruvida förslaget skall behandlas eller inte. Jag\r\nförutsätter att det blir behandlat och att beslut\r\nfattas, förhoppningsvis så som regeringen har\r\nföreslagit.</pre><pre>Anf. 56 GULLAN LINDBLAD (m):</pre><pre>Fru talman! Föräldraförsäkringen var det stora\r\nvallöftet 1988. Enligt socialministern själv skulle vi\r\nha det som mål att arbeta för. Nu vet jag inte ens\r\nom det är en målsättning. Men vi behöver inte\r\ndiskutera detta nu, jag ville bara erinra om den\r\nfärdriktning som socialdemokraterna tidigare har\r\ntalat om.</pre><pre>När det gäller arbetsskadeförsäkringen, fru\r\nsocialminister, behöver jag ingen som helst\r\nundervisning. Jag har sysslat med\r\narbetsskadeförsäkringsfrågor i tolv år innan jag\r\nkom till riksdagen. Jag vet också att det är väldigt\r\nsvårt för ett arbetsskadat vårdbiträde, som ju\r\nrepresenterar den del av den offentliga sektorn som\r\nsannerligen inte har haft särskilt goda\r\narbetsmiljöer. Jag har själv arbetat som\r\nvårdbiträde, så jag vet verkligen vad jag talar om.\r\nJag känner till situationen för de människor som\r\ntvingas förtidspensioneras, eftersom det också är\r\nfrågor som jag arbetat med i många år. Att vi värnar\r\nom dessa människor tror jag vi alla kan säga från\r\nsamtliga de partier som i dag är representerade i\r\nriksdagen.</pre><pre>Beträffande arbetsskadeförsäkringen är jag litet\r\nbesviken. Nu fick jag visserligen höra att ni talar\r\nmed varandra, och det är ju bra. Det var inte precis\r\nnågon fin dialog som vi fick vara vittnen till före jul\r\ni socialförsäkringsutskottet när representanter för\r\nfacket var där och talade med statssekreteraren i\r\ndessa frågor, utan den var mycket aggressiv. Så det\r\när en bit på vägen. Men ni har faktiskt haft tio år på\r\ner att tala. Jag vet åtminstone att vi moderater har\r\nhaft motioner i säkert nio års tid om att vi skall göra\r\nen förändring, för det går inte att fortsätta så här. Vi\r\nvet att vi i dag ligger back i arbetsskadeförsäkringen\r\nmed 14 miljarder. Som Sigge Godin sade blir det 75\r\nmiljarder år 1995, om ingenting görs.</pre><pre>Det är inte bara arbetsskadeförsäkringen som är\r\neländes elände, fru socialminister! Det är väldigt\r\nmycket som är eländigt i Sverige, men det skall vi\r\ntala om i annat sammanhang.</pre><pre>Eftersom det är så viktigt med rehabilitering vill jag\r\ntill sist fråga: Varför kom det ett förslag om en\r\nschablonartad förtidspensionering efter ett år? Som\r\nskrivningarna i propositionen var gjorda var det\r\nfaktiskt ett konkret förslag att efter ett år skulle alla\r\npensioneras -- detta i en proposition som handlade\r\nom rehabilitering av människor! Jag vet mycket väl\r\nvad 16:1, 2 a AFL innebär. Men som propositionen\r\nvar skriven var det ingen pardon, alla skulle\r\npensioneras. Det stämmer inte enligt min\r\nuppfattning med strävan efter att rehabilitera\r\nmänniskor.</pre><pre>Anf. 57 KARIN ISRAELSSON (c):</pre><pre>Fru talman! Jag hälsar med tillfredsställelse att\r\nsamtal om arbetsskadeförsäkringen är på gång,\r\nmen det hindrar ju inte att samordningstiden skulle\r\nha kunnat förlängas i syfte att spara resurser.</pre><pre>Statsrådet sade att det finns olika uppfattningar om\r\narbetsskadeförsäkringen. Det är förvisso sant, men\r\ndet är ingen som har kunnat påstå att\r\narbetsskadeförsäkringen med nuvarande\r\nutformning ger någon information om arbetsmiljö,\r\nsom man kan ha nytta av. Det är inte heller någon\r\nsom kan säga att man påskyndar rehabilitering med\r\nnuvarande arbetsskadeförsäkring. Tvärtom, har\r\nalla vittnesmål gått i motsatt riktning.\r\nRehabilitering förhindras med nuvarande\r\narbetsskadeförsäkring, och kostnaden skall vi bara\r\ninte tala om. Det hade varit värt att pröva med att\r\nförlänga samordningstiderna i avvaktan på att\r\nsamtalen skall ge resultat. Då hade vi kanske\r\nkunnat komma till rätta med\r\narbetsskadeförsäkringen, så att vi hade sluppit det\r\nhär hindret.</pre><pre>I motsats till statsrådet tror jag att\r\narbetsskadeförsäkringen reser hinder i vägen för\r\nrehabilitering, även när det införs\r\nrehabiliteringspenning.</pre><pre>Frågan om den lagfästa sjuklönen skall ju, om jag\r\nhar förstått det hela rätt, behandlas den 11 juni i\r\ndenna kammare. Utskottet arbetar med förslaget,\r\noch såvitt jag kan se finns det inget som förhindrar\r\nett genomförande. Det är enda hotet som finns är\r\nstatsrådets egen skrivning i propositionsförslaget.\r\nJag hoppas att detta hot om att propositionen skall\r\ndras tillbaka om man inte får en lika -- behandling\r\ninte skall förverkligas.</pre><pre>Det finns som vanligt anledning att säga att det som\r\ngörs kommer för sent och att det är för litet. Många\r\ngoda tillfällen till att förändra hela\r\nsjukförsäkringssystemet och\r\narbetsskadeförsäkringen har försuttits. Det hade\r\nkunnat göras betydligt tidigare, om man hade velat\r\nta detta initiativ, men viljan har ju saknats till för\r\nnågra år sedan. Det är synd att det har dragit ut på\r\ntiden så mycket.</pre><pre>Arbetslinjen är naturligtvis att föredra, men i en\r\nlågkonjunktur är det mer bekymmersamt att\r\nrehabilitera till ett arbete när läget på\r\narbetsmarknaden är mycket ansträngt.\r\nSocialdemokraterna får ta på sig ansvaret för att\r\nman inte har lyckats att klara arbetsmarknaden när\r\ndet gäller antalet arbetstillfällen. Det kommer\r\nnaturligtvis också att påverka möjligheterna att\r\ngöra rehabiliteringsersättningen effektiv.</pre><pre>Anf. 58 SIGGE GODIN (fp):</pre><pre>Fru talman! Jag håller med Karin Israelsson om att\r\ndet hade varit bra med en samordning av sjuk- och\r\narbetsskadeförsäkringen från 90 till 180 dagar. Det\r\nhade i varje fall löst ett litet problem.</pre><pre>Vi har en viss erfarenhet av dessa frågor,\r\nsocialministern, och inte bara Gullan Lindblad utan\r\näven jag. Jag har mött regler som har gjort att\r\nmycket unga människor, t.ex. metallarbetare, inte\r\nhar velat rehabilitera sig och gå över till ett nytt\r\narbete, därför att reglerna har rest hinder i vägen.\r\nDet är beklämmande, framför allt när dessa\r\nmänniskor kommer underfund med vart åt det bär\r\nför dem. Jag är helt övertygad om att\r\nrehabiliteringsarbetet kommer att påverkas mycket\r\nstarkt av att det inte har blivit någon ordning på\r\narbetsskadeförsäkringen.</pre><pre>Socialministern talade om eländet med\r\narbetsskadeförsäkringen. Det är faktiskt\r\nriksdagens revisorer -- där alla partier finns\r\nföreträdda -- som talar om rehabiliteringshinder,\r\nom att rehabilitering har marginell betydelse i\r\ndenna försäkring och om att försäkringen måste\r\nomformas så att den blir ett ekonomiskt styrmedel.\r\nDet är ingenting som jag eller folkpartiet har hittat\r\npå, utan det är ett uttalande från riksdagens\r\nrevisorer.</pre><pre>Jag ställde en enda fråga till socialministern om när\r\npraxis sedan skall behandlas tillsammans med\r\nparterna, men jag är inte ett dugg intresserad av\r\nvilken välrenommerad ordförande som skall ta itu\r\nmed detta, utan jag är intresserad av när denna\r\ngrupp skall sätta i gång att arbeta. Jag litar inte på\r\nden socialdemokratiska regeringen. Ni har lurat\r\nbåde mig och folkpartiet tillräckligt många gånger,\r\nså det får räcka med det. Men jag kan kanske få ett\r\nbesked. Den verkligt intressanta frågan i dag är:\r\nNär blir detta av?</pre><pre>Jag vill sedan återkomma till en fråga som\r\nsocialministern kan svara på i slutvarvet och passa\r\npå att undervisa oss litet grand. Socialministern\r\nsade att arbetslivsfonderna har skjutit fart på\r\narbetsmiljöarbetet. Om jag inte hörde fel,\r\nuttryckte arbetsmarknadsministern någonting om\r\natt hon inte hade något statistik att ge över vart åt\r\ndet bär och vad som sker. Har socialministern\r\ntillgång till någon annan statistik, vore det ju\r\nalldeles utmärkt. Då kanske vi kunde få veta det.\r\nDet är intressant med arbetsmiljöarbetet, eftersom\r\ndet är så oerhört viktigt och det, som Nils-Olof\r\nGustafsson påpekade, berör ju oss alla.</pre><pre>Kan vi få veta om arbetsmiljöarbetet går framåt och\r\nvad det är som händer och sker? Det tror jag att\r\nkammaren skulle vara tacksam för. Dessutom vill\r\njag gärna ha svar på min fråga.</pre><pre>Anf. 59 MARGÓ INGVARDSSON (v):</pre><pre>Fru talman! Om jag uppfattade det hela rätt, sade\r\nsocialministern att de handikappade hade vissa\r\nnegativa erfarenheter av främjandelagen. Hon sade\r\nnågonting om att de inte kunde komma tillbaka\r\nefteråt. Jag missade kanske något led, för jag\r\nförstod inte riktigt.</pre><pre>Mina erfarenheter av främjandelagen, som jag tror\r\nstämmer överens med\r\narbetsmarknadsmyndigheternas och de\r\nhandikappades erfarenheter, är att främjandelagen\r\ninte används alls, eftersom det inte går att använda\r\nden lagen. Anledningen är att det saknas\r\ntillämpningsföreskrifter och sanktionsmöjligheter.\r\nDessutom saknar AMS resurser för att se till att\r\nlagen följs upp och används. Min fråga löd: Är\r\nregeringen villig att ändra på främjandelagen, så att\r\nden går att anpassa om det visar sig att förslaget om\r\natt ge arbetsgivaren ansvar för rehabilitering skulle\r\nfå negativa effekter för människor med\r\nfunktionshinder och deras möjligheter att komma\r\nut på arbetsmarknaden?</pre><pre>Jag tänker inte här avkräva ett löfte om en ändring\r\nav främjandelagen, men jag vore nöjd om\r\nsocialministern uttalade att det är regeringens\r\nmening att noga följa utvecklingen på\r\narbetsmarknaden när det gäller de handikappade,\r\nså att de inte påverkas negativt av denna lag.</pre><pre>När jag ställde mina frågor om pengar till\r\nsjukvården och till rehabiliteringen, ville jag inte ha\r\nde allmänna svepande svaren om att man skall satsa\r\npengar på en aktiv yrkesrehabilitering. Jag är\r\nintresserad av hur det blir med de berörda\r\nyrkesgrupperna, som direkt skall arbeta med de\r\nmänniskor som skall rehabiliteras, dvs.\r\nsjukgymnaster och arbetsterapeuter. Vi vet att\r\ndessa områden inte prioriteras i dag inom\r\nsjukvården just för att sjukvården har ont om\r\npengar och därför prioriterar andra mera akuta\r\nområden. Jag vill alltså veta om regeringen har\r\nfunderat något på om det kanske behövs ökade\r\nresurser till dessa områden inom sjukvården.</pre><pre>Rehabiliteringsberedningen pekar direkt ut dessa\r\nområden. Därutöver nämner man primärvårdens\r\nbehov av resurser för att man skall kunna lyckas\r\nmed en aktiv rehabilitering.</pre><pre>Anf. 60 Socialminister INGELA THALÉN\r\n(s):</pre><pre>Fru talman! Jag hade tillfälle att diskutera med fru\r\ntalmannen vid en debatt häromdagen, då jag fick\r\nanledning att använda uttrycket ''löfte, målsättning\r\noch ambitioner''. Denna formulering förföljde mig\r\nsom om jag hade gjort årets tavla, och jag har fått\r\näta upp det jag sade ett hundratal gånger av vänner,\r\nbekanta, barn och deras bekanta. Jag bjuder på den\r\ntavlan -- med ram, om det skulle behövas. Jag skall\r\nvara mycket försiktig när det gäller formuleringar\r\nav liknande slag. Det lovade jag mig själv under de\r\nefterföljande veckorna.</pre><pre>När det gäller övergång från sjukpenning till\r\nförtidspension, Gullan Lindblad, tycker jag inte att\r\nman har fog att göra den hårdragna tolkning som\r\nman gör av texten i denna proposition, s. 71, p. 4.1.</pre><pre>Gullan Lindblad sade att det är mycket som är\r\neländigt i Sverige. Om det nu finns saker som inte\r\nfungerar bra i Sverige, har moderaterna med en\r\nosviklig precision lyckats sammanställa dessa. Men\r\nman ger inte det som är ljust, optimistiskt eller\r\nmöjligt en chans när det gäller att arbeta för den\r\nsvenska välfärden, oavsett om det har rört sig om\r\narbetsskador, rehabilitering, socialförsäkring eller\r\nvilket annat område som det än må vara fråga om.</pre><pre>Sigge Godin säger att han har mött unga som inte\r\nvill rehabiliteras. Jag har frågat varje\r\nförsäkringskassa som jag har varit på, jag har frågat\r\ninom fackföreningsrörelsen och jag har frågat\r\narbetsgivare: Visa mig denna person som inte vill\r\ngå i rehabilitering när sådan erbjuds, därför att\r\narbetsskadeförsäkringen lägger hinder i vägen! Jag\r\nhar faktiskt bett om det just för att få konkreta\r\nexempel -- det är lättare att se problemet om man\r\nhar sådana. Jag har ännu inte fått ett enda sådant\r\nexempel. Sigge Godin! Jag är ledsen, inte över att\r\ndet inte finns några exempel, men därför att det i så\r\nfall hade varit lättare att göra någonting.</pre><pre>Nu skall vi göra någonting ändå, och vi håller på att\r\ngå igenom hur arbetsgruppen skall se ut. Jag kan\r\ninte säga något datum, och efter den tidigare\r\ndebatten med Sigge Godin är jag försiktig med att\r\nange något sådant, men jag kan försäkra att det\r\npågår ett arbete för fullt, både med parterna och\r\növriga med att studera praxis och gå igenom övriga\r\nfrågor inom arbetsskadeförsäkringen.</pre><pre>Till Margó Ingvardsson vill jag säga att de resurser\r\nsom jag anvisade är till för att peka ut flaskhalsar\r\ninom sjukvård och socialförsäkring. De\r\növerenskommelser som har gjorts mellan\r\nlandstingen och försäkringskassorna i länen har\r\nsyftat till att klargöra vad som utgjort hinder för att\r\nfå ned ohälsotalen i resp. län. Jag är inte insatt i\r\növerenskommelserna i samtliga län, men de\r\nkonkreta insatser som har gjorts har varierat\r\nmycket, alltifrån operationsinsatser till\r\nprimärvårdinsatser.</pre><pre>Vad gäller främjandelagen talar erfarenheterna för\r\natt alla andra insatser har gett bättre effekt. De två\r\nkonkreta fall som jag spontant kunde dra mig till\r\nminnes hade just som effekt att arbetsförmedlingen\r\nefter de tillfällena inte kunde komma tillbaka till de\r\ntvå utpekade arbetsplatserna.</pre><pre>Allt talar alltså för att positiva insatser, samtal med\r\nfolk på arbetsplatserna, medarbete och stöd på\r\narbetsplatserna ger en mycket bättre effekt för\r\nunga handikappade och för sådana som tidigare har\r\nvarit utslagna från arbetsmarknaden, dvs.\r\nhandikappade som behöver komma tillbaka till\r\narbetslivet.</pre><pre>På den konkreta frågan om jag är beredd att\r\nmycket nogrant följa detta, så att handikappade\r\ninte hamnar utanför arbetsmarknaden, är svaret ja.</pre><pre>Anf. 61 GULLAN LINDBLAD (m):</pre><pre>Herr talman! Jag vill bara säga apropå talet om\r\nelände att det var fru socialministern själv som\r\nförde in det begreppet i debatten. Men vi kan gärna\r\nkalla det bekymmer i stället, och jag är bekymrad\r\növer de olika socialförsäkringarnas utveckling. En\r\ndel system har helt klappat ihop. Vi har diskuterat\r\nett av dem i dag, nämligen\r\narbetsskadeförsäkringen, med en arbetsskadefond\r\nsom för närvarande har ett underskott på 14\r\nmiljarder kronor. Vi tar i dag medel direkt från våra\r\nplånböcker till denna försäkring, som ger\r\nkompensation i övermått -- 90 % av skadorna blir\r\ngodkända. Jag är fortfarande besviken för att vi inte\r\nfick uppgift om när vi kan vänta besked i frågan,\r\nmen nu vet vi i alla fall att ni talar med varandra,\r\noch det är vackert så.</pre><pre>Vad gäller den hårdragna tolkningen i frågan om\r\npensionering efter ett år vill jag erinra om att\r\nsamtliga partier i utskottet står bakom det\r\nunderkännande av skrivningarna som vi har talat\r\nom. Jag tycker att det klart visar att det var en\r\nmycket hård skrivning. Nåväl, jag hoppas att vi är\r\növerens om att det blir så som utskottet har sagt,\r\ndvs. ett nej till detta.</pre><pre>Jag vill sedan fråga om socialministern står fast vid\r\natt det var en riktig åtgärd att vi minskade\r\nkompensationen i sjukförsäkringen.\r\nSocialministern insinuerade att jag skulle glädja\r\nmig åt de sänkta kompensationsnivåerna. Jag\r\ngläder mig åt att vi får hyfs på en försäkring som\r\nsvämmar över alla breddar och som ger mer\r\nersättning till människor som sjukskriver sig än till\r\ndem som går till jobbet. Det är väl en offentlig\r\nhemlighet att så har varit fallet.</pre><pre>Skall vi behålla respekten för socialförsäkringarna,\r\nså att alla ställer upp för dem, är det viktigt att vi\r\ninte överkompenserar, inte har timsjukpenningar\r\nsom ger denna effekt osv.</pre><pre>Jag vill till sist fråga om socialministern är beredd\r\natt allvarligt överväga ett förslag om tre fjärdedels\r\nförtidspension eller sjukbidrag. Det kan inte vara\r\nrimligt att en person som har tre fjärdedels\r\narbetsförmåga måste pensionera sig till hälften. Låt\r\nmig ge två konkreta exempel.</pre><pre>En gynekolog i Arvika, som inget hellre vill än\r\njobba på sin 3/4-delstid, tvingas nu vara\r\nförtidspensionär till hälften, vilket kostar\r\nlandstinget dyra slantar och ger henne en mycket\r\ntråkig tillvaro.</pre><pre>En ung man i södra Sverige som är vad man tidigare\r\nkallade dvärg, alltså en mycket liten person, orkar\r\njobba till tre fjärdedelar, men inte helt. Med den\r\nersättning som han får hamnar han mellan stolarna\r\npå socialbyrån. Han får inte ordentlig\r\nkompensation någonstans. Vad svarar\r\nsocialministern denne lille man, som ingenting\r\nhellre vill än klara sig på det som han kan tjäna\r\nihop?</pre><pre></pre><pre>Anf. 62 SIGGE GODIN (fp):</pre><pre>Herr talman! Den person som jag hänvisat till\r\nvägrade på grund av regelsystemet,\r\nsocialministern -- icke enbart på grund av\r\narbetsskadeförsäkringen utan på grund av alla de\r\nregler som vi har på området -- att gå med på\r\nrehabilitering och att återgå i arbete. Av\r\nsekretesskäl kan jag självfallet inte peka ut\r\npersonen, men vi kan talas vid i annat sammanhang\r\nom vederbörande. Jag har varit fem år här i\r\nriksdagen, och det gäller ett ganska gammalt\r\närende, i varje fall fyra och ett halvt år. Andra har\r\nhandlagt det efter mig.</pre><pre>Vi får inte ha sådana regler när sådana här frågor\r\npraktiskt skall handläggas. Bekymret är att om\r\notaliga regleringar omöjliggör saker och ting,\r\nkommer man ingen vart. Jag tror vidare att\r\nsocialministern skall tala med flera handläggare.\r\nDet finns fler exempel.</pre><pre>Tillbaka till frågan om datumet. Vi skulle inte få\r\nnågot exakt datum för när praxisdiskussionen\r\nskulle sätta i gång. Det spelar inte så stor roll för\r\nmin del, för jag litar ändå inte på ett sådant datum,\r\nmen kanske kan vi ändå få ett ungefärligt besked.\r\nEn någorlunda hygglig tidsangivelse skulle kunna\r\nvara före eller efter valet -- låt mig säga det utan att\r\nvara alltför elak.</pre><pre>Tillbaka till arbetsmiljöarbetet. Vad har\r\narbetslivsfonden betytt? Arbetsmarknadsministern\r\nhade ingen statistik, sade hon för någon timme\r\nsedan. Har socialministern något annat intressant\r\natt delge oss, så kan det bli en positiv avslutning på\r\ndenna debatt.</pre><pre>Anf. 63 Socialminister INGELA THALÉN\r\n(s):</pre><pre>Herr talman! Gullan Lindblad frågade om jag står\r\nfast vid minskningen av sjukpenningen. Ja,\r\nsjälvfallet gör jag det. Men jag har varit ute på\r\nmånga försäkringskassor sedan den genomfördes,\r\noch jag vill säga några saker i anslutning till det.</pre><pre>För det första: Det har definitivt inte inträffat något\r\nkaos i sjukförsäkringssystemet på grund av den\r\nändringen.</pre><pre>För det andra: Det finns en begynnande signal om\r\natt personer går till jobbet fastän de borde ha\r\nstannat hemma. För dem som har de lägsta lönerna\r\noch som har få kronor på marginalen är detta\r\navgörande för att de inte skall anse sig ha råd att\r\nvara hemma. Detta måste vi följa upp.</pre><pre>För det tredje: Vad beträffar fusk är det naturligtvis\r\nbra att sådant beivras, oavsett var det förekommer.</pre><pre>Sedan konstaterade jag att utskottet i sin skrivning\r\nnär det gäller förtidspensioneringen säger att\r\nregeringen inte föreslår någon ändring. På den\r\npunkten borde vi alltså rimligen vara överens.</pre><pre>Till Sigge Godin vill jag säga att datumet självfallet\r\nligger före valet. Det blir några dagar före detta,\r\nmen jag vill ändå inte ange något bestämt datum.</pre><pre>Beträffande arbetslivsfonderna har jag inte någon\r\nstatistik, men här handlar det om genomgångar\r\ndirekt på stället, på de arbetsplatser där man har\r\nfått pengar till arbetsmiljöinsatser. Det rör sig för\r\nmin personliga del om ett femtontal genomgångar.\r\nJag fick ett antal redovisningar i anslutning till\r\ngenomgång av den offentliga sektorn, där man fått\r\nfram mycket intressanta projekt med medel från\r\narbetslivsfonden för pilotarbete på\r\narbetsmiljöområdet.</pre><pre>Detta är kopplat till en hel del som gjorts med nya\r\naktörer på rehabiliteringens område. Sammantaget\r\nger det i varje fall mig en alldeles klar fingervisning\r\nom att det definitivt gäller ett både konkret och\r\nseriöst arbete, som kommer att leda till ordentliga\r\noch positiva resultat för folkhälsan i Sverige. Det\r\ntycker jag är mycket positivt.</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre>6 § Privat arbetsförmedling och uthyrning av\r\narbetskraft, m.m.</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU20 Privat arbetsförmedling och\r\nuthyrning av arbetskraft, m.m. (prop.\r\n1990/91:124).</pre><pre></pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 64 ERIK HOLMKVIST (m):</pre><pre>Herr talman! Det finns i dag i vårt samhälle inget\r\nområde där vi anser att verksamheten befrämjas av\r\nmonopollagstiftning. Vi kan se detta i vårt eget\r\nland, men också utomlands. Med monopol\r\nstagnerar produktionen av såväl tjänster som varor,\r\noch förmågan att hävda sig på marknaderna\r\nförloras. Verksamheten blir dyr, stelbent,\r\nbyråkratisk och ineffektiv.</pre><pre>Min första fråga till Sten Östlund är: Delar Sten\r\nÖstlund denna min mening?</pre><pre>Avsaknad av konkurrens som drivkraft och\r\nstimulans konserverar verksamheten och\r\nförhindrar därigenom en offensiv utveckling. Detta\r\ngäller i allra högsta grad även vår\r\narbetsförmedlingsverksamhet, som alltsedan 1935\r\nstyrts av monopollagstiftning.</pre><pre>Regeringens förslag till ny arbetsförmedlingslag\r\nföljer i stort sett den gamla lagen. Det är ett\r\nhårdnackat försvar för en fortsättning på den gamla\r\nmonopollagstiftningen.</pre><pre>Som jag ser det fyller arbetsförmedlingsmonopolet\r\ningen annan funktion än att skydda AMS från\r\nkonkurrens. Samtidigt tillfredsställer den\r\nsocialdemokratins djupt liggande motvilja mot\r\nprivat företagsamhet. Något annat skäl finns inte\r\nför att bibehålla en i vissa avseenden ineffektiv\r\nverksamhetsform, som alltfort konserverar en\r\ngammal och sämre fungerande arbetsmarknad som\r\nsaknar mycket av den virilitet som måste\r\nkänneteckna en ny tids ansträngningar att nå bättre\r\nresultat.</pre><pre>Regeringens förslag som vi nu debatterar bortser\r\nfrån att 1935 års Sverige ligger ljusår från 1991 års\r\noffensiva, högteknologiska och mångfasetterade\r\nSverige. Mer än ett halvt sekel -- så länge sedan är\r\ndet vi fick den nu gällande arbetsförmedlingslagen.\r\nRegeringens förslag tar inte tillräcklig hänsyn till att\r\nså lång tid har förflutit sedan vi fick den lag om\r\narbetsförmedling utan vinstsyfte som fortfarande\r\ngäller.</pre><pre>I propositionen förs ett tämligen ingående\r\nresonemang om för- och nackdelar med monopol.\r\nI det resonemanget kommer regeringen fram till att\r\narbetsförmedlingens tre funktioner -- information,\r\nförmedling, marknadspåverkan -- skulle försämras\r\nom monopolet avskaffades. Detta, herr talman, är\r\nju helt befängt.</pre><pre>I stället är det ju så, att genom den utveckling inom\r\ndataområdet som vi haft är det ju möjligt och\r\nnaturligt enkelt att förmedla dessa tre funktioners\r\ntjänster från ett otal även privata förmedlingar. Vi\r\nbehöver bara se vad som åstadkommits inom\r\nreseförmedlingsområdet de senaste åren för att\r\nförstå att argumentet inte är hållbart. Utbud och\r\nefterfrågan av lediga platser kan utan problem\r\nsamlas i en gemensam databank -- även om\r\nförmedlingen av lediga arbeten också sker på ett\r\nstort antal privata förmedlingar. Även nödvändiga\r\nbedömningar av verksamheten om den bedrivs av\r\nsåväl offentliga som privata förmedlingar kan utan\r\nsvårigheter ske på basis av den gemensamma\r\ndatabankens redovisning.</pre><pre>Regeringens lagförslag är inte baserat på eller\r\nanpassat till dagens situation och möjligheter. Det\r\nfinns helt enkelt i regeringens resonemang i\r\npropositionen inte skäl att upprätthålla förbudet\r\nmot privata arbetsförmedlingar. Ett avskaffande av\r\nmonopolet, som t.ex. i Danmark, innebär att\r\nprivata förmedlingar kommer att kunna verka som\r\nkomplement till den offentliga delen. 90-talets\r\nalltmer specialiserade arbetsmarknad, där även\r\nEG-marknaden kommer in, kräver en flexibilitet\r\noch en mångfald av förmedlingstjänster. Dessa\r\ntjänster blir bäst och billigast om de erbjuds under\r\nkonkurrens. Regeringens och nu också utskottets\r\nnej till fristående förmedlingar innebär ett hinder\r\nför en effektivisering i arbetet att sammankoppla\r\ndem som söker arbete med dem som erbjuder\r\narbete.</pre><pre>En ofta förekommande uppfattning bland\r\narbetsmarknads- och förmedlingsfolk är att\r\nfristående/privata förmedlingar kunde bli bra\r\nkomplement till de offentliga. ''Vi räds inte\r\nkonkurrens, vi behöver ingen lagstiftning som\r\nskyddar oss.'' säger de. ''Regeringen borde ha\r\nkunnat gå längre i sitt förslag till ny\r\narbetsförmedlingslag,'' är en annan uppfattning\r\nsom kommit till uttryck bland länsarbetsdirektörer.</pre><pre>Jag yrkar därför avslag på regeringens förslag till ny\r\narbetsförmedlingslag.</pre><pre>För att arbetsförmedlingsmonopolet skall kunna\r\navskaffas krävs att Sverige säger upp den s.k. ILO-\r\nkonventionen nr 96. Eftersom denna konvention\r\nkan sägas upp endast vart tionde år -- senast den 17\r\njuli 1992 -- måste riksdagen fatta sådant beslut -- för\r\natt tid skall vinnas -- redan nu.</pre><pre>Utöver detta bör den nu gällande lagen om\r\narbetsförmedlingar ändras så att den inte längre\r\nomfattar uthyrning av arbetskraft. Vi menar i en av\r\nvåra reservationer att det är stötande för den\r\nallmänna rättskänslan att sådan uthyrning\r\nförekommer och accepteras trots att detta är\r\nolagligt. Regeringens förslag till ändringar är här\r\nalldeles för luddiga och omgärdade med en mängd\r\nregler, hinder och undantag som omöjliggör en väl\r\nfungerande verksamhet i dessa företag. Den\r\nutökade skyldigheten till MBL-förhandling utgör\r\nsåledes ett hinder, eftersom det avses krävas vid\r\nvarje enskilt anställningsärende av tillfällig\r\npersonal.</pre><pre>I enlighet med vårt yrkande om avslag på\r\nregeringens proposition ligger även att lagen om\r\nskyldighet för arbetsgivaren att anmäla ledig plats\r\ntill den offentliga arbetsförmedlingen upphävs. Vi\r\nanser därför i en annan av våra reservationer att\r\nregeringen snarast bör återkomma till riksdagen\r\nmed förslag härom.</pre><pre>I ytterligare en reservation tar vi upp\r\nnödvändigheten av att få till stånd väl fungerande\r\narbetsförmedlingar för kulturarbetare. Dessa\r\noffentliga kulturarbetsförmedlingar har inte löst\r\nproblemen. I vår reservation visar vi på att\r\nfristående förmedlingar skulle kunna bli effektivare\r\nän de offentliga. I samma reservation visar vi också\r\natt den erfarenhet och kunskap som\r\ncentrumbildningarna besitter skulle kunna nyttjas\r\npå ett bättre sätt.</pre><pre>Vetorättsreglerna tar vi upp i den sista av våra\r\nreservationer. Dessa regler används ibland av de\r\nfackliga organisationerna för att hindra även\r\nseriösa företag. Dessa åtgärder har ofta drabbat\r\nenmansföretag och har därigenom kommit att bli\r\nett hot mot etableringsmöjligheterna. Det krävs\r\ndärför ändringar i 39 § i MBL som undanröjer dessa\r\npåtalade missförhållanden. Avsaknaden av avtal --\r\nkollektivavtal -- kan inte i sig innebära grund för ett\r\nveto. Alltför många enmansföretag har kommit att\r\ndrabbas av fackets orimliga och orättmätiga krav.\r\nDärför bör regeringen lägga fram förslag om\r\nändringar i den ovan anvisade riktningen.</pre><pre>Vi har i ett särskilt yttrande -- om regeringens\r\nförslag bifalles av kammaren -- pekat på hur de nya\r\nuthyrningsbestämmelserna kommer att slå.\r\nTidsgränsen 4 månader innebär att företaget inte\r\nkan lösa problemen genom att 4-månadersregeln\r\ninte räcker till för att klara t.ex. en barnledighet,\r\nhur MBL-förhandling skall ske enligt 38 § även vid\r\nkorta inhyrningsperioder och med korta varsel, om\r\nen chaufför, kontorist eller telefonist behöver\r\nersättas för kortare eller längre tid. Ofta rör sådana\r\ninhyrningar enstaka dagar. Varken företaget som\r\nbehöver personal eller uthyrningsföretaget\r\nkommer att kunna arbeta rationellt.</pre><pre>Sammanfattningsvis anser jag därför att\r\nregeringens förslag till lag om privata\r\narbetsförmedlingar, uthyrning av arbetskraft samt\r\nändringar i MBL-lagen skall avvisas. Jag avvaktar i\r\ndet här skedet med yrkandet om bifall till vår första\r\nreservation i det här betänkandet. Det kommer\r\nsenare i debatten.</pre><pre>Anf. 65 ELVER JONSSON (fp):</pre><pre>Herr talman! Innan vi fattar beslut om en ny\r\narbetsförmedlingslag borde vi mera grundligt sätta\r\noss in i hur arbetsmarknaden fungerar i dag och vad\r\nvi tror om framtiden. Det råder inget tvivel om att\r\nbehovet av en flexibel och serviceinriktad\r\narbetsförmedling är större än någonsin. Får vi då en\r\nny lag som främjar utvecklingen i en sådan\r\nsituation? Tyvärr måste svaret, herr talman, bli nej.</pre><pre>Stora tekniska och funktionella förändringar har\r\nägt rum på dagens arbetsmarknad. Ändå har vi en\r\nlagstiftning som på det här området är 56 år\r\ngammal. Det är viktigt att slå fast att en reform\r\nändock är angelägen.</pre><pre>Det förslag som i dag ligger på riksdagens bord för\r\navgörande och beslut har rubriken Privat\r\narbetsförmedling och uthyrning av arbetskraft\r\nm.m. Detta är en missvisande varudeklaration.\r\nSocialdemokraterna vill behålla det principiella\r\nförbudet att bedriva arbetsförmedling i\r\nförvärvssyfte. Visserligen föreslår man en formell\r\nutvidgad möjlighet att efter tillstånd av\r\narbetsmarknadsverket bedriva alternativ\r\narbetsförmedling, s.k. head-hunter-verksamhet.\r\nDärtill skall s.k. uthyrning av arbetskraft\r\nlegaliseras. Man tar ett steg framåt, men genast ett\r\nlika stort steg tillbaka. Regelsystemet som hängs på\r\när byråkratiskt, svårtillgängligt och torde knappast\r\nbli användbart. Till saken hör att regeringens\r\nmycket snäva förslag har ytterligare komplicerats\r\ngenom att utskottets socialdemokrater går på en\r\nannan -- och snävare -- linje än vad\r\narbetsmarknadsministern har tänkt sig.</pre><pre>Herr talman! Regeringen har ju under denna\r\nmandatperiod blivit kritiserad för att förhala och\r\nskjuta upp besvärliga ställningstaganden.\r\nReformering av arbetsförmedlingslagen är ett\r\nskolexempel på detta. När den s.k. AMS-\r\nkommittén 1985, alltså för sex år sedan, förordade\r\natt arbetsförmedlingslagen borde ses över för att\r\nman skulle kunna vinna ökad klarhet och få den\r\nbättre utformad, pågick redan en s.k. teknisk\r\növersyn inom regeringens kansli. Kravet var\r\nnärmast att ge den en förutsättningslös inriktning\r\ndärför att lagen är svår att tolka och tillämpa.\r\nVidare uppmanades regeringen att beakta en rad\r\nfrågor i sitt översynsarbete, bl.a. frågor om vad som\r\när olaglig arbetsförmedling och vad som är laglig\r\nnäringsverksamhet. Andra frågor som borde\r\nbeaktas enligt kommittén var sanktionssystemet.\r\nAMS samrådsgrupp kom till den slutsatsen att det\r\nbehövdes en mer genomgripande översyn än vad\r\nregeringen hade tänkt sig.</pre><pre>Under hela 1980-talet har den gammalmodiga,\r\nmonumentala och svårbegripliga\r\narbetsförmedlingslagen från 1935 fortsatt att gälla.\r\nDe flesta instanser, inkl. regeringen, erkänner att\r\nden är svår, för att inte säga näst intill omöjlig, att\r\nhantera. Men icke förty har man i den byråkratiska\r\ndelen låtit kvarnen mala på. Seriösa skrivbyråer har\r\nav nitiska AMS-tjänstemän anmälts för olaga\r\narbetsförmedling. De har också fällts i domstol.\r\nDetta trots att man har haft både kollektivavtal som\r\ntillgodosett alla arbetsrättsliga krav och i övrigt en\r\nseriös verksamhet. Som lök på laxen kan nämnas\r\natt både regeringen, statliga myndigheter och\r\nfackliga organisationer har varit dessa byråers\r\nkunder. Allt detta har visat på hur omöjlig\r\nsituationen varit.</pre><pre>Ett par år senare, efter den här kommitténs\r\nframstöt, i december 1987 fick jag i ett\r\ninterpellationssvar av arbetsmarknadsministern\r\nbeskedet att man höll på med vad hon kallade för\r\növersynsarbete. Hon var dock inte beredd att ge\r\nbesked om vad det skulle kunna utmynna i och inte\r\nheller när det skulle kunna tänkas vara klart. Svaret\r\ndå gav ett tydligt besked om att det var en s.k. het\r\npotatis.</pre><pre>Vad var det då som gjorde att denna föråldrade lag\r\nvar så seglivad? I den politiska delen har\r\nsocialdemokraterna, trogna sin socialistiska\r\növertygelse om att de samhälleliga monopolen\r\nalltid är bäst skickade, gjort att förändringsarbetet\r\ni den här typen av frågor har suttit mycket fast. På\r\nden fackliga sidan har LO, och för övrigt också\r\nTCO, förkastat det ena förslaget efter det andra.\r\nRegeringen har suttit förlamad eller handfallen.\r\nMan har för övrigt varit så passiv, herr talman, att\r\nman lät LO vara med och diktera ett förslag som\r\npresenterades i departementen ytterligare en tid\r\nsenare.</pre><pre>När ansvarigt statsråd, 18 månader efter min förra\r\ninterpellation, svarade på en interpellation\r\nredovisade hon vad LO och TCO ansåg att man\r\nborde föreskriva de arbetsgivare som vill anlita\r\nuthyrningsföretag. Vid denna tidpunkt, i maj 1989,\r\nvar regeringens uppfattning den att det behövdes\r\nytterligare överväganden. De skulle kunna leda\r\nfram till en form av promemoria. Regeringens\r\nambition på våren 1989 var att lägga fram ett förslag\r\nsamma höst. Jag citerar för tydlighetens skull ur\r\nstatsrådets interpellationssvar i denna del: ''Det är\r\nemellertid min avsikt att en proposition skall kunna\r\navges till riksdagen under hösten i år.'' Året var\r\n1989.</pre><pre>Herr talman! Det tog nästan två hela år för\r\nregeringen att samla sig kring ett reformförslag.\r\nTrycket att åstadkomma en förändring har ju\r\nhårdnat enormt. Förändringarna på\r\narbetsmarknaden har accelererat. Det var\r\negentligen bara socialdemokraterna, LO och till en\r\ndel TCO som envetet och krampaktigt höll fast vid\r\nen gammal lagstiftning, oförmögna att se de behov\r\nsom en ny tid kräver. Därför är resultatet att vi har\r\nett halvhjärtat förslag från regeringen.\r\nPropositionen är en halvmessyr. Ändå tar\r\nsocialdemokraterna i arbetsmarknadsutskottet ett\r\nsteg tillbaka. När det gäller reformer och\r\nförändringsarbete på svensk arbetsmarknad har ju\r\ninte den största fackliga centralorganisationen varit\r\npådrivande. Det måste jag tyvärr säga. Det enda\r\nden lyckats med är att skrämma regeringen till att\r\nantingen vara overksam eller till att komma med\r\nförslag som inte fyller tidens krav. Medan kraven\r\npå förändring från arbetstagare, företag och\r\norganisationer blivit allt starkare har inte minst LO\r\nenbart hävdat ett krampaktigt och konservativt\r\nmotstånd mot progressiva förändringar.\r\nRegeringen har å sin sida inte kraft och förmåga att\r\ngöra de förändringar som är av nöden. Inte ens det\r\nlilla gläntande på dörren som propositionen\r\nmedger har funnit nåd inför LOs centrala\r\nremisskrivare.</pre><pre>I detta korsdrag har socialdemokraterna i utskottet\r\ngått ifrån regeringens uppläggning i lagförslaget. I\r\n10 § har man gjort förändringar som innebär att det\r\nblir nästintill omöjligt att anlita hyrd arbetskraft.\r\nAvsikten har tydligen inte varit, varken från\r\nregeringen eller än mindre från socialdemokraterna\r\ni utskottet, att vi skulle få en väl fungerande och\r\nkompletterande arbetsförmedling. Vi har uttryckt\r\ndet i en reservationsskrivning från den borgerliga\r\noppositionen. Där har vi hävdat att den föreslagna\r\nlagen har så fundamentala brister och är så snäv att\r\nden bör avvisas.</pre><pre>I kravet att arbetsförmedlingsmonopolet skall tas\r\nbort ligger inte att den offentliga\r\narbetsförmedlingen skall inskränkas eller minska\r\nsina ansträngningar att ge en väl utbyggd offentlig\r\narbetsförmedling. Tvärtom kommer den offentliga\r\narbetsförmedlingens insatser att bli ännu viktigare\r\npå grund av den stigande arbetslösheten som nu är\r\npå gång. Kompletterande fristående\r\narbetsförmedlingar har flera fördelar. Service till\r\nsåväl arbetssökande som arbetsgivare kan\r\nförbättras och därvid också stimulera de offentliga\r\narbetsförmedlingarna i deras arbete. Vi får en ökad\r\nmångfald, och det blir en större valfrihet för den\r\nenskilde. Samtidigt får de anställda i\r\nförmedlingsverksamheten utlopp för sin\r\nkreativitet.</pre><pre>Beträffande arbetsförmedlingsmonopolet och vårt\r\nkrav att det bör avskaffas, skall noteras att det är\r\ntankegångar som också fått stöd hos den högste\r\nansvarige inom arbetsmarknadsverket.\r\nGeneraldirektör Bernhardsson har flera gånger\r\nuttalat att förmedlingsmonopolet mycket väl kan\r\navskaffas. Vi är också angelägna om att slå fast att\r\nen god och kostnadsfri service skall tillhandahållas\r\ni hela landet. Det är alltså staten som skall svara för\r\nen effektiv och offentlig arbetsförmedling.</pre><pre>Herr talman! Regeringen har alltså inte lyckats\r\npresentera ett reformförslag som skulle kunna vara\r\nbärande in i 90-talet trots sex års\r\nförberedelsearbete. Min inledande fråga var om\r\ndetta var en lag som främjar en god och sund\r\nutveckling på den svenska arbetsmarknaden. Mitt\r\nsvar blir nej. Därför blir det faktiskt en uppgift för\r\nen ny regering att utgå från de behov som\r\narbetsmarknaden kräver. Skall vi få ett flexibelt och\r\nblomstrande näringsliv med hög sysselsättning och\r\nlåg arbetslöshet, måste vårt regelsystem främja en\r\nsådan utveckling. Regeringens förslag fyller inte\r\ndessa anspråk. Det är därför angeläget att\r\nriksdagen avvisar regeringens förslag.</pre><pre></pre><pre>Anf. 66 GÖRAN ENGSTRÖM (c):</pre><pre>Herr talman! Det skulle gå att göra detta inlägg\r\nmycket kort och yrka avslag på propositionen i dess\r\nhelhet. Den vore faktiskt värd detta öde. Men den\r\nsamhällsproblematik som den behandlar är för\r\nviktig för att man skall kunna lämna den utan en\r\nganska ingående debatt.</pre><pre>Debatten om förslaget till en ny\r\narbetsförmedlingslag är i grunden djupt ideologisk.\r\nDen följer på ett nästan ödesbestämt sätt den\r\nskiljelinje som blivit allt klarare under 80-talet och\r\ninledningen av 90-talet. Den går mellan en\r\nsocialdemokrati som med näbbar och klor vill slå\r\nvakt om det man skapat en gång i tiden -- i det här\r\nfallet för nästan 50 år sedan -- och oss andra. Det är\r\nen socialdemokrati som stretar emot en utveckling\r\nsom man innerst inne inte tycker om, inte\r\nbehärskar och därför måste ge efter för litet grand\r\nför att tillfälligt tysta opinioner eller ta bort de\r\nvärsta systemfelen.</pre><pre>Vi andra, den borgerliga oppositionen i det här\r\nfallet, står öppna för de möjligheter som den\r\ndynamiska utveckling bjuder, ser de initiativ som\r\nidérika människor tar, som en tillgång i politiken\r\noch drar av detta slutsatsen att det är dessa krafter\r\nför skapande och förnyelse som vi vill ge utrymme\r\nför. Därför vill vi avreglera där monopolen härskar,\r\nskapa mångfald där monoliterna finns och öka\r\nvalfriheten för den enskilde.</pre><pre>I grunden handlar debatten om just detta hur vi\r\nbäst kan styra komplicerade ekonomier via plan\r\neller marknad. Det handlar också om vi skall gå\r\nframåt och tillåta även enskilda inslag på en\r\nmarknad som helt dominerats av offentliga\r\ninstitutioner eller om vi skall anta en lag som redan\r\ni dess utgångsläge är hopplöst föråldrad.</pre><pre>Jag tycker att socialdemokraternas inställning i den\r\nhär frågan är förvånande. Inte minst mot bakgrund\r\nav den insikt om den ideologiska dimensionens\r\nhandikapp som förvisso finns hos f.d. tongivande\r\nstatsråd. Även nuvarande statsråd har en insikt om\r\nsammanhangen. Så måste man rimligen tolka\r\nexempelvis bil. 12 till budgetpropositionen i år. Där\r\nbetonas ju med kraft den ändrade inriktningen eller\r\nviktningen som skett i och med att det nu är de\r\nutbudsstimulerande åtgärderna som betonas\r\nsärskilt kraftigt. Man inriktar sig på\r\nutbudsstimulans oavsett omfattningen av andra\r\ninsatser i arbetsmarknadspolitiken. I en effektiv\r\nutbudspolitik ingår att förkorta söktiden för den\r\nenskilde när man skaffar nytt arbete. Det nya\r\njobbet skall gå att få på kortare tid. Det gynnar den\r\nenskilde, företaget och ytterst samhällsekonomin.</pre><pre>En kärnpunkt i det sammanhanget är att\r\nplatsförmedlingen fungerar bra. Detta är\r\nnödvändigt inte minst i dagens konjunkturläge med\r\nen mycket snabb ökning av arbetslösheten. Men\r\ndet är faktiskt lika viktigt i högkonjunkturer. En väl\r\nfungerande arbetsmarknad motverkar också\r\növerhettningstendenser och s.k. flaskhalsproblem.\r\nDen blir då ett led även i stabiliseringspolitiken.</pre><pre>Regeringen för ungefär dessa resonemang i\r\nnämnda propositionsbilaga. Men hur stämmer\r\ndenna utgångspunkt med det i lagförslag vars öde\r\nvi nu skall avgöra här i kammaren? Inte alls, enligt\r\nmin mening. Såvida det inte av socialdemokraterna\r\nkan göras troligt att ett fortsatt de facto-monopol är\r\ndet effektivaste sättet att förmedla arbete även på\r\n1990-talet.</pre><pre>Enligt vår mening -- centerpartiet, folkpartiet,\r\nmoderaterna -- såsom den kommer till uttryck i vår\r\ntrepartimotion, som jag härmed yrkar bifall till, är\r\ndet en fördel om det parallellt med en väl\r\nfungerande kostnadsfri offentlig arbetsförmedling\r\nkan finnas en enskild arbetsförmedling som\r\nkomplement. Här som på andra håll inom den\r\noffentliga sektorn tror vi att det är en fördel att det\r\nuppstår ett inslag av konkurrens genom fler\r\nproducenter och genom att den enskilde ges tillfälle\r\natt välja.</pre><pre>1990-talets ekonomi och samhällsstruktur kan\r\nknappast vara betjänt av ett regelverk --\r\npropositionen ändrar ingenting i detta avseende --\r\nsom skrevs mot bakgrund av ett annat samhälle än\r\ndagens, nämligen 1930-talets.</pre><pre>Kännetecknande för dagens och morgondagens\r\nekonomi är att det sker en övergång till fler tjänste-\r\noch serviceföretag, varav många är rena\r\nkunskapsföretag. Dessa är specialiserade på sina\r\nsektorer, och det finns därför en\r\nsamhällsekonomisk vinst i om de kan ägna sig åt det\r\nde är bra på under hela arbetstiden. Dagens\r\nlagstiftning är ett hinder för framväxten av sådana\r\nföretag, trots att allt fler inser att de fyller en viktig\r\nfunktion i vårt samhälle. Detta anges t.o.m. i\r\npropositionen med förslag till en ny\r\narbetsförmedlingslag, jag tror att det står på s. 47.</pre><pre>Dessa specialiserade företag ger näringslivet och\r\nförvaltningarna den specialisthjälp de behöver vid\r\naktuellt tillfälle utan att dessa behöver binda upp\r\nsig med fast anställda medarbetare, vilka kanske är\r\nsvårt att hålla fullt sysselsatta i fortsättningen.\r\nDetta sagt om den del av lagförslaget som handlar\r\nom s.k. head hunting.</pre><pre>Enligt propositionens förslag vill man tillåta denna\r\nverksamhet, men bara via tillstånd och för ett år i\r\ntaget. Dessutom skall detta endast gälla\r\nföretagsledare, verksledare och därmed jämställd\r\npersonal, eller, enligt utskottets skrivning, de som\r\n''skall ha'' denna position på arbetsmarknaden.</pre><pre>Jag vill gärna fråga socialdemokraternas\r\nföreträdare i denna debatt: Finns det något rimligt\r\nmotiv till varför just detta skall vara tillåtet? Vad\r\nfinns det för principiell skillnad i\r\nrekryteringshänseende mellan en VD och andra\r\nnyckelpersoner i ett företag? Varför skall just\r\nrekryteringskonsulter vara beroende av ettåriga\r\nAMS-tillstånd men andra typer av serviceföretag?</pre><pre>Vilken osäkerhet skapas inte hos banker och\r\nkreditgivare om man i utgångsläget när ett nytt\r\nföretag skall etableras vet att det bara har tillstånd\r\nför sin verksamhet ett år i sänder? Hur hinner ett\r\nföretag på ett år etablera sig i en bransch som\r\ndenna, som rimligen bygger på många kontakter,\r\nförtroende och nätverksbyggande? Man vill\r\nrimligen kunna återkomma till sin kund, vilket\r\nförutsätter att verksamheten kan garanteras för en\r\nlängre tid än ett år, dvs. så länge man kan garantera\r\nen verksamhet på en fri marknad. Det krävs\r\ndessutom av en ny lag att den skall kunna\r\nefterlevas. Det tror jag knappast är fallet med\r\ndenna del av den föreslagna lagen.</pre><pre>Låt oss se på några andra delar av den föreslagna\r\nlagtexten, t.ex. beträffande uthyrning av\r\narbetskraft, som varit ett tvisteämne under lång tid.\r\nVi anser först och främst att det är stötande för den\r\nallmänna rättskänslan att en verksamhet som\r\nbedrivs i ökande omfattning och fyller ett behov,\r\nvilket t.o.m. erkänns i propositionen, skall vara\r\nolaglig eller befinna sig i en gråzon. Nu legaliseras\r\ndenna verksamhet, men omgärdas av så många\r\nregler att det inte kommer att fungera utan att det\r\nuppstår en myckenhet av problem av byråkratisk\r\nart.</pre><pre>Den s.k. fyramånadersregeln är en sådan regel.\r\nDen kan komma att förhindra en del av de\r\nverksamheter som nu växt fram sprungna ur ett\r\nbehov på arbetsmarknaden och inom näringslivet.\r\nDet gäller t.ex. den utveckling från rena\r\nskrivbyråer som är på gång. Dessa s.k.\r\nuthyrningsföretag erbjuder alltmer avancerade\r\ntjänster. Exportrådet har t.ex. fört en kampanj om\r\n''exportchef att hyra''. Man börjar också kunna\r\nförmedla ekonomichefer till mindre företag. Denna\r\nverksamhet är på framväxt. Dessa grupper behöver\r\narbeta mer än fyra månader i det företag dit de\r\nkommer. Detsamma gäller kategorin\r\ndataprogrammerare.</pre><pre>Varför vill ni socialdemokrater förhindra eller\r\nförsvåra framväxten av sådana företag på\r\narbetsmarknaden? Ge oss ett svar på detta, Sten\r\nÖstlund.</pre><pre>Vad sker med denna tidsbegränsning vid\r\nföräldraledighet, militärtjänstgöring eller\r\nstudieledigheter, vilka ofta varar mer än fyra\r\nmånader? Tänk er in i vilket administrativt krångel\r\nsom skapas i ett läge när man egentligen borde\r\nskapa det motsatta, nämligen förenklingar, fasta\r\nregler och smidiga regelsystem.</pre><pre>Herr talman! Jag skall också kommentera den s.k.\r\nsexmånadersregeln. Debattörerna här i kammaren\r\nvet vad jag syftar på utan att jag behöver beskriva\r\ndetta närmare. Denna problematik aktualiserar\r\nfrågan om vem som egentligen är arbetsgivare i\r\nstörre företag, t.ex. en koncern som Ericsson. Är\r\ndet koncernen, divisionen, affärsområdet eller\r\nnågot annat? Vem definieras som arbetsgivare i den\r\nsituationen. Också här är vi nyfikna på ett svar.</pre><pre>Jag inledde med att påstå att den nuvarande\r\nordningen hindrar goda idéer att förverkligas. Ett\r\nexempel på detta är den i flera motioner nämnda\r\nFosie industriby och personalförmedling i Malmö.\r\nDet företaget bedriver, populärt uttryckt,\r\n''personalavdelning att hyra''. Det är lokaliserat i\r\nindustriby i Malmö och sköter personalfrågor för\r\nett för ett femtontal mindre företag i denna\r\nindustriby.</pre><pre>Jag har haft tillfälle att besöka företaget. Dess\r\nverksamhet är just ett uttryck för det nytänkande i\r\nseriösa former som bidrar till förnyelse av\r\nnäringslivet. Dessa företagare är akademiker och\r\nf.d. arbetsförmedlare med lång erfarenhet på\r\nområdet. Det är inget tvivel om att deras\r\nverksamhet är uppskattad av de företag som de ger\r\nservice åt.</pre><pre>Men för annan verksamhet i nära anslutning till\r\nfunktionen som personalavdelning, såsom\r\nexempelvis rekrytering eller förmedling, finns det\r\nlagliga hinder, eftersom AMS har monopol när det\r\ngäller den verksamheten. Det måste ges tillstånd,\r\noch hittills har sådant tillstånd inte givits. Här finns\r\nannars en naturlig nisch för företaget. Just detta\r\nföretag, med sin ingående känndom om företagen i\r\ndenna industriby, skulle vara särskilt väl skickat att\r\nfå rätt person till rätt arbete på kortast tänkbara tid.</pre><pre>Detta är ett exempel, som numera är ganska\r\nvälkänt, som börjar följas av andra företag på annat\r\nhåll i landet. Min fråga är: Varför skall man hela\r\ntiden hålla tillbaka dessa idéer? Vem gagnas\r\negentligen av det? Jag har i min kammare försökt\r\natt finna ett svar på den frågan, men det har jag inte\r\nfunnit. Det överstiger min förmåga att finna ett\r\nrationellt svar.</pre><pre>Jag inledde mitt anförande med att föra ett\r\nprincipiellt resonemang kring frågan om den\r\nmonopolsituation som finns för de offentliga\r\nförmedlingarna skall bevaras eller inte. Den\r\nnuvarande AMS-chefen Göte Bernhardsson har i\r\nklartänkta ögonblick uttryckt ungefär följande: Vi\r\när världens bästa arbetsförmedling. Vi har\r\nsjälvförtroende nog att stå på egna ben utan att ha\r\nen lagstiftning som ger oss monopolstatus och kan\r\nutan vidare tänka oss privata komplement och\r\nalternativ vid sidan av en väl fungerande offentlig\r\narbetsförmedling.</pre><pre>Jag har hört detsamma av en länsarbetsdirektör.\r\nJag tog kontakt med en chef på en av de större\r\narbetsförmedlingarna hemma i Dalarna i slutet av\r\nförra veckan. Han har precis samma inställning.\r\nHan står politiskt till vänster, åsiktsmässigt, i\r\nförhållande till socialdemokraterna.</pre><pre>De direkt ansvariga för denna verksamhet har alltså\r\nsjälvförtroendet att möta en situation med extern\r\nkonkurrens, medan ansvarig minister och\r\ndrabanterna i arbetsmarknadsutskottet inte har\r\ndetta. Varför? Även för de anställda i den offentliga\r\narbetsförmedlingen skulle det vara mer\r\ntillfredsställande att så att säga kunna legitimera sin\r\nverksamhet genom duglighet och kvalitet på\r\ntjänsterna än att genom lagstiftning ha monopolets\r\nstatus. Det skulle ge större arbetstillfredsställelse\r\noch sporra till bättre insatser, även inom den\r\noffentliga arbetsförmedlingen.</pre><pre>Jag tror att detta behövs. Enligt AMS egna\r\nrapporter är effektiviteten inte särskilt bra. År 1989\r\nfick endast 89 000 av en miljon arbetssökande\r\narbete via de offentliga förmedlingarna. Enligt\r\nstatliga SIPUs undersökning i mars detta år, var\r\nmindre än 30 % nöjda med förmedlingens insatser.\r\nJag tror inte att denna attityd hos medborgarna\r\nförbättras genom att man slår vakt om monopolet,\r\ntvärtom.</pre><pre>Två argument brukar anföras mot privata\r\nkomplement, och så också i utskottets betänkande.\r\nDet ena är de stordriftsfördelar som skulle finnas\r\nmed endast en offentlig förmedling. Men enligt min\r\nmening är det lätt att denna modell präglas av\r\nmassmarknadsinformation och standardlösningar.\r\nDet är också den erfarenhet vi har. Rekrytering av\r\nmer kvalificerade medarbetare till företag och\r\nförvaltningar sker redan nu i andra former. Det är\r\nvi alla underkunniga om.</pre><pre>Specialister hämtas i dag inte bara från Europa utan\r\nockså från USA, för att ta ett exempel. Vi känner\r\ntill detta. Rekryteringen blir mer och mer\r\nindividuellt utformad för att den skall fungera\r\ntillfredsställande för inblandade parter, dvs. även i\r\nden offentliga sektorn, där tillvägagångssättet\r\nknappast i något avseende skiljer sig från det inom\r\nnäringslivet.</pre><pre>Samma svar som jag har gett på argumentet om\r\nstordriftsfördelar kan ges på det ''plocka russinen\r\nur kakan''-argument som brukar anföras emot\r\nalternativ.</pre><pre>Om man ger utrymme för privata förmedlingar att\r\nspecialisera sig på olika områden, skulle den\r\noffentliga förmedlingen kunna koncentrers och bli\r\neffektivare när det gäller grupper med\r\nrekryteringsproblem, såsom ungdomar,\r\ninvandrare, handikappade m.fl. Det ser jag inget\r\nnegativt i.</pre><pre>För att möjliggöra den förnyelse som jag själv,\r\nElver Jonsson och Erik Holmkvist har pläderat för\r\nhär, måste vi säga upp ILO-konventionen från juli\r\noch ett år framåt. Vi föreslår det i den\r\ntrepartimotion som jag har nämnt. Förslaget\r\nåterfinns i reservation 1, till vilken jag yrkar bifall.\r\nDen innebär ett avslag på propositionen.</pre><pre>Den parlamentariska situationen i denna fråga är\r\nden att de borgerliga yrkar avslag på propositionen\r\nfrån de utgångspunkter som vi har angett i våra\r\nanföranden och vänstern yrkar avslag från motsatt\r\nutgångspunkt. Men var står miljöpartiet i denna\r\nfråga? Jag nöjer mig med att formulera frågan på\r\ndet sättet så länge.</pre><pre>Ett stöd för avslagslinjen kan fälla\r\nregeringspropositionen. Det innebär att en ny\r\nregering kan utforma en modern\r\narbetsförmedlingslag, som passar 90-talets krav.\r\nDagens debatt kan ge dem möjligheten.</pre><pre>Anf. 67 KARL-ERIK PERSSON (v):</pre><pre>Herr talman! Varför regeringen har lagt fram\r\ndenna proposition är för mig omöjligt att förstå.\r\nFrån socialdemokratiskt håll säger man att man\r\nvärnar om de grupper som har svarat på remissen\r\nav propositionen, även de grupper som har avvisat\r\npropositionen. Frågan är då: Varför fullfölja\r\nframläggandet av propositionen, när man har fått\r\nen förödande kritik från de grupper man säger sig\r\nvärna om?</pre><pre>Från vänsterpartiets sida motsätter vi oss de\r\nföreslagna reglerna om uthyrning av arbetskraft.</pre><pre>Enligt förslaget skall AMS utöva tillsyn över\r\nuthyrning av arbetskraft. AMS har inte klarat att\r\nbevaka denna företeelse när den har varit\r\nkriminaliserad. Det är självfallet uteslutet att AMS\r\nkan övervaka verksamheten om den blir helt\r\noreglerad bortsett från en luddig tidsgräns och en\r\nregel att uthyrning bara skall få ske för tillfälliga\r\narbetskraftsbehov.</pre><pre>De fackliga organisationerna kommer inte heller\r\natt ha möjligheter att kontrollera att verksamheten\r\nbedrivs i socialt och arbetsrättsligt acceptabla\r\nformer. Den föreslagna utvidgningen av\r\narbetsgivarens förhandlings- och\r\ninformationsskyldighet enligt 38 §\r\nmedbestämmandelagen kan endast ytterst\r\nmarginellt motverka dessa förhållanden.</pre><pre>En grundprincip för medinflytandet på\r\narbetsplatsen har varit att det arbetsrättsliga\r\nansvaret har legat på den plats där arbetet har\r\nutförts. Nu flyttas det till det uthyrande företaget,\r\nsom kan vara ett managementföretag i en annan del\r\nav landet. Den fackliga organisationen på den plats\r\ndär arbetet utförs saknar rätt att företräda den\r\ninhyrda arbetskraften gentemot det inhyrande\r\nföretaget. Inhyraren kan förändra arbetsuppgifter\r\noch villkor för inhyrd personal utan att behöva\r\nförhandla med sin fackliga motpart, vilket hade\r\nvarit nödvändigt om det hade gällt egen anställd\r\npersonal.</pre><pre>Den svenska arbetsrättsliga modellen för\r\nmedinflytande kommer att successivt bli kraftigt\r\nuppluckrad, allteftersom uthyrning av arbetskraft\r\nblir vanligen förekommande på arbetsmarknaden,\r\nom den i propositionen föreslagna regleringen\r\ngenomförs.</pre><pre>Även anställningsskyddet kommer att\r\nundermineras genom att arbetsgivarna får\r\nmöjlighet att hyra ut arbetskraft till varandra. En\r\narbetstagare måste i fortsättningen räkna med att\r\nkunna bli uthyrd till andra arbetsgivare än sin egen.</pre><pre>Tryggheten som det innebär att ha vetskap om att\r\nbara den egna arbetsgivaren kan göra anspråk på\r\nens arbetskraft försvinner. De förhållanden som i\r\ndag råder hos kontorsserviceföretag och\r\nskrivbyrårer kommer sannolikt att vinna insteg på\r\nstora sektorer av arbetsmarknaden. Arbetskraften\r\nreduceras till en insatsvara som köps vid behov och\r\nsom man sedan gör sig av med.</pre><pre>En legalisering av uthyrningsverksamhet kommer\r\nsannolikt att leda till att det bildas en mängd\r\noseriösa uthyrningsföretag. Välrenommerade\r\nstorföretag kommer att anlita oseriösa\r\nuthyrningsföretag som tillhandahåller arbetskraft\r\nför vilken vare sig skatt eller sociala avgifter\r\nbetalas. Exempel på denna företeelse finns redan\r\ninom vissa områden.</pre><pre>Det finns en uppenbar risk att uthyrningsföretagen\r\nkommer att orsaka dumpning av löner och\r\nanställningsvillkor. I synnerhet om och när ett EES-\r\navtal eller ett EG-medlemskap blir aktuellt\r\nkommer detta att bli ett mycket stort problem.</pre><pre>De motiv som åberopas i propositionen för\r\navkriminalisering av uthyrningsverksamhet\r\nbeträffande arbetskraft saknar egentlig bärkraft.\r\nDessutom är, som påpekas i propositionen, frågan\r\nom den föreslagna lagstiftningens förenlighet med\r\nILOs konvention nr 96 kontroversiell och\r\nsvårbedömd. Det är olämpligt med tanke på\r\nSveriges anseende som en stat som värnar den\r\ninternationella rätten att dess riksdag antar en lag\r\nsom bedöms kunna strida mot ett åtagande som\r\ngjorts i en internationell konvention.</pre><pre>Med detta bedömande bör utskottets hemställan\r\navslås i sin helhet.</pre><pre>Fru talman! De borgerligas agerande när det gäller\r\ndet internationella arbetet angående bl.a. ILO-\r\nkonventionen är märkligt. Vissa konventioner skall\r\nvi följa. När det gäller andra konventioner skall vi\r\nvänta och se vilket innehåll de får. I vissa fall skall\r\nvi gå före exempelvis Europa. Nu tycks\r\nsocialdemokraterna ansluta sig till dessa\r\ntankegångar.</pre><pre>I propositionen om ny arbetsförmedlingslag står\r\nbl.a. ''Det är av stor vikt för Sverige i det pågående\r\nintegrationsarbetet, att förslaget om ny\r\narbetsförmedlingslag så långt som möjligt kan\r\nanpassas till kommande EG-rätt.'' Det finns alltså\r\ninte ännu någon EG-rätt på detta område, men vi\r\nskall gå före.</pre><pre>Förvånande är också miljöpartiets inställning.\r\nMiljöpartiet är ju kritiskt till att vi går före EG när\r\ndet gäller lagstiftning på andra områden.\r\nMiljöpartiet har bl.a. varit kritiskt när det gäller\r\njordbrukspolitik, utrikespolitik och\r\ntransportpolitik. Varför skall man då gå före på\r\ndetta område, när det slår direkt mot den svenska\r\narbetarrörelsen? För mig är det en obegriplig\r\nsituation. Jag beklagar verkligen att det ser ut som\r\nom denna proposition skall gå igenom, med\r\nmiljöpartiets hjälp. Denna proposition hör hemma\r\nlångt borta i någon papperskorg. Jag hoppas att det\r\nsom föreslås i den aldrig kommer till stånd.</pre><pre>Herr talman! Därmed yrkar jag avslag på\r\narbetsmarknadsutskottets hemställan i betänkande\r\n20 i dess helhet.</pre><pre>(forts.)</pre><pre>Ajournering</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>\r\n6 § (forts.) Privat arbetsförmedling och\r\nuthyrning av arbetskraft, m.m. (forts. AU20)</pre><pre>Anf. 68 STEN ÖSTLUND (s):</pre><pre>Herr talman! När den arbetsförmedlingslag som i\r\nhuvudsak gäller än i dag för 56 år sedan\r\ndebatterades i riksdagen gällde debatten bl.a. om\r\ndet var den offentliga förmedlingen eller de privata\r\nplatsbyråer som då fanns som var bäst på att hjälpa\r\ntill med rekrytering av, som någon uttryckte det,\r\nraska karlar och pålitliga drängar. Det är inte svårt,\r\nherr talman, att finna de historiska banden mellan\r\ndebattörerna då och i dag och i vilka läger de\r\nåterfinns.</pre><pre>Tiderna förändras, och 56 år är en lång tid. Men\r\ntrots de smärre förändringar som gjorts av lagen är\r\ndet i huvudsak samma lag som gäller än i dag. Det\r\nvar inte heller någon dålig produkt. Och det arbete\r\nsom nu förhoppningsvis slutförs i och med\r\nföreliggande förslag till beslut visar att många av de\r\nprinciper som då antogs håller än i dag, om vi inte\r\när beredda att överge det som då fastslogs baserat\r\npå erfarenheter av hur den privata verksamheten\r\nhade urartat.</pre><pre>Namnet på propositionen och det betänkande som\r\nvi nu debatterar är mot den bakgrunden egentligen\r\nnågot missvisande. Det är kanske det enda som jag\r\nkan vara överens med Elver Jonsson om i dag.\r\nRubriken är nämligen Privat arbetsförmedling och\r\nuthyrning av arbetskraft.</pre><pre>Det principiella förbudet att bedriva privat\r\narbetsförmedling i förvärvssyfte föreslås vara kvar.\r\nDet har ett direkt samband med att vi anser att ett\r\nav de viktigaste instrumenten i\r\narbetsmarknadspolitiken som vi har till vårt\r\nförfogande är arbetsförmedlingens\r\nplatsförmedling. En effektiv platsförmedling är det\r\nförsta instrumentet för att motverka arbetslöshet.\r\nInom AMS har det länge pågått ett arbete med\r\nomfördelning av resurser till\r\nplatsförmedlingsverksamheten. Och genom beslut\r\ni riksdagen har medel ställts till förfogande för\r\nförstärkta personalresurser och utveckling av de\r\nadministrativa systemen på datasidan.</pre><pre>De studier som andra gjort och de som vi själva i\r\narbetsmarknadsutskottet har kunnat göra vid våra\r\nutlandsresor av förhållanden i länder där privat\r\narbetsförmedling tillåts i förvärvssyfte har inte gett\r\noss anledning att inta någon annan uppfattning än\r\natt landets arbetsförmedling bör vara\r\nsammanhållen och bedrivas i samhällets regi. De\r\nflesta av de exempel som vi har kunnat ta del av\r\nvisar att alternativen kan förstärka en segregerad\r\narbetsmarknad i ett A- och ett B-lag.</pre><pre>Herr talman! I inledningen av denna debatt har vi\r\nlyssnat till de borgerliga företrädarna. Jag tycker att\r\nde har staplat alla modeord på varandra om nyttan\r\nav privat verksamhet, om flexibilitet, m.m. De vill\r\nmed detta att vi skall påverkas för att ta ställning för\r\natt införa även detta på detta reglerade område.</pre><pre>Kan dagens borgerliga debattörer ge några\r\nkonkreta exempel? Det vore i så fall bra. Har vi\r\nlånga köer vid arbetsförmedlingarna? Har vi\r\nmänniskor som inte blir betjänade? Har vi en hög\r\narbetslöshet, och har vi några indikationer på att vi\r\nhar längre tider av arbetslöshet än vi skulle behöva\r\nha om vi hade privata arbetsförmedlingar?\r\nFörmodligen är det på det sättet att det inte finns\r\nnågon som helst grund för att av dessa skäl\r\nförespråka privata förmedlingar.</pre><pre>Om den ordning som vi har rådde det ganska länge\r\nstor enighet mellan de flesta av partierna, och det\r\nkan exemplifieras av att det var folkpartiet och\r\ncentern som ville tillskriva sig äran av att den\r\nobligatoriska platsanmälan till arbetsförmedlingen\r\ninfördes 1972.</pre><pre>I och med den reservation som de borgerliga\r\npartierna nu har fogat till betänkandet kan vi bara\r\nbeklaga att den enighet som vi en gång har haft i\r\nfråga om detta är bruten på ett mer definitivt sätt.\r\nI reservationen krävs att privat arbetsförmedling i\r\nvinstsyfte skall tillåtas. Och det är en självklarhet\r\natt vi yrkar avslag på denna reservation.</pre><pre>Det förbud som finns och som vi föreslår skall\r\nkvarstå är dock inte helt absolut. Undantag kan\r\nmedges, och det har förekommit tidigare på ett\r\nområde, nämligen för musiker och scenartister till\r\noch från utlandet.</pre><pre>En verksamhet som har växt fram under de senaste\r\ndecennierna är de s.k. head hunting-företagen. Det\r\när företag som medverkar till rekrytering av\r\narbetstagare som skall ha företagsledande och\r\ndärmed jämförlig ställning. I den utsträckning det\r\nhar gällt enbart rekrytering i enskilda fall torde det\r\nknappast vara fråga om arbetsförmedling, men det\r\nhar, vilket har omvittnats även inför utskottet,\r\nutvecklats till att omfatta en viss form av\r\narbetsförmedling.</pre><pre>Vi anser nu, när förslag till ny lag efter 56 år\r\nföreläggs riksdagen, att det finns anledning att ta\r\nställning till även denna verksamhet. Det innebär\r\natt vi föreslår att den skall tillåtas och att tillstånd\r\ntill verksamheten skall kunna lämnas av AMS. Det\r\nbör sägas att den ILO-konvention som vi har\r\nanslutit oss till klart anger att om verksamhet i\r\nförvärvssyste skall tillåtas på grund av att den fyller\r\nett behov som inte kan tillgodoses inom den\r\noffentliga förmedlingens ram skall det vara på klart\r\ndefinierade områden och efter tillstånd och under\r\ntillsyn av landets arbetsmarknadsmyndigheter.</pre><pre>En annan form av arbetsförmedling som till vissa\r\ndelar var tillåten efter tillstånd från AMS är\r\nförmedling utan förvärvssyften men mot avgift.\r\nHittills har tillstånd givits främst inom tre områden,\r\npå kulturområdet, på kontorsmarknaden och för\r\nmannekänger. En vidgning föreslås nu som innebär\r\natt om parterna inom ett avtalsområde så avtalar\r\nskall det vara ett tillräckligt skäl för att anse att det\r\nföreligger ett behov av en sådan förmedling. De\r\nvillkor som ställs är att en sådan förmedling arbetar\r\nefter samma riktlinjer som gäller för\r\narbetsmarknadspolitiken, t.ex. att den skall främja\r\njämställdhet, motverka utslagning, m.m. Förbud\r\nskall gälla för att ta ut avgifter av de arbetssökande.</pre><pre>Slutligen är, liksom tidigare, arbetsförmedling som\r\ndrivs utan att ersättning tas ut i princip tillåten.\r\nTidigare har det räckt med anmälan om\r\nverksamheten till AMS efter tre månader. Men\r\ndenna tidsfrist föreslås nu upphävas, och utskottet\r\nhar för sin del markerat att anmälan till AMS skall\r\nske vid verksamhetens början.</pre><pre>De former av arbetsförmedling vid sidan av den\r\noffentliga förmedlingen som jag här har redovisat\r\nskall stå under tillsyn av AMS. Tillstånd som\r\nlämnas kan återkallas i två situationer, dels om de\r\nförutsättningar som gällde när tillståndet lämnades\r\ninte längre föreligger, dels om verksamheten inte\r\nbedrivs enligt lagen eller enligt de villkor som\r\ntillståndet förenats med.</pre><pre>Utskottet understryker vad som sägs i\r\npropositionen, nämligen att det är viktigt att på\r\nfrivillig väg försöka åstadkomma de ändringar som\r\nbedöms nödvändiga. Om förhållandena ändå är\r\nsådana att en återkallellse bedöms som nödvändig,\r\nbör skälig tid medges för avveckling av\r\nverksamheten med beaktande av konsekvenserna\r\nför de anställda i dessa företag.</pre><pre>Det finns skäl att understryka att de ändringar som\r\nnu föreslås innebär en vidgning av möjligheterna\r\natt vid sidan av den allmänna arbetsförmedlingen\r\nbedriva viss verksamhet inom området. Det gäller\r\natt den s.k. head hunting-verksamheten legaliseras,\r\noch det gäller om parterna på ett avtalsområde\r\nkommer överens om att bedriva\r\nförmedlingsverksamhet.</pre><pre>Till dem som nu menar att den nya lagen lägger\r\nhinder i vägen för deras verksamhet kan kort sägas\r\natt det som är olagligt på området efter det att den\r\nnya lagen har trätt i kraft är redan med nu gällande\r\nlag olagligt.</pre><pre>Jag skall sedan gå över till frågan om uthyrning av\r\narbetskraft, vilket enligt nu gällande lag inte är\r\ntillåtet. Inom detta område, särskilt i gränsskiktet\r\nmellan vad som kan anses som entreprenader och\r\nuthyrning, finns de mest svårbedömda\r\nfrågeställningarna i den praktiska verkligheten. Av\r\navgjorda rättsfall framgår att det inte är möjligt att\r\ndra någon klar och entydig gräns mellan dessa\r\nformer. Avgörandet måste ske efter en värdering av\r\nsamtliga faktorer och med ledning av\r\nomständigheterna från fall till fall.</pre><pre>I detta gränsskikt mellan entreprenadverksamhet\r\noch nuvarande definition av arbetsförmedling och\r\nolaglig sådan hör uthyrning av arbetskraft. Med\r\nnuvarande lag har vi under lång tid fått notera\r\nframväxten av olika former av tjänsteföretag, och\r\ndå särskilt den s.k. skrivbyråverksamheten, där det\r\negentligen inte har rått något tvivel om att\r\nverksamheten varit i strid mot nu gällande\r\nlagstiftning. I de fall som prövats av högsta\r\ndomstolen sedan 1962 har det fastslagits att det\r\nenligt lagen har rört sig om olaga arbetsförmedling.</pre><pre>Trots detta har verksamheten fortsatt, och som det\r\nsägs i propositionen torde detta ha sin grund i att\r\nverksamheten uppfattas som nyttig och värdefull\r\noch att risken för ett bötesstraff har kunnat tas som\r\nen obetydlig kostnad i verksamheten, och det har\r\ndå varit fråga om dagsböter. Men\r\nuthyrningsverksamhet bedrivs också inom många\r\nandra områden. Verksamheten förekommer i\r\nmånga former från entreprenadverksamhet, som är\r\ntillåten, till uthyrning, som är olaglig enligt nu\r\ngällande arbetsförmedlingslag, och vidare till\r\nuppenbart svart verksamhet.</pre><pre>På s. 14--18 i propositionen ges en närmare\r\nbeskrivning av problemen med vissa\r\nuthyrningsföretags verksamhet. Behovet av att få\r\ntill stånd en bättre tingens ordning än den som nu\r\nråder är påtaglig, detta inte minst för de anställda i\r\nuthyrningsföretagen, och de är numera ganska\r\nmånga.</pre><pre>Det som nu föreslås är att uthyrning av arbetskraft\r\ninte längre skall regleras som arbetsförmedling. I\r\nstället definieras uthyrning av arbetskraft i en egen\r\ndel av lagen och blir tillåten inom vissa givna regler\r\nsom skall skapa garantier för att de anställda i\r\nuthyrningsföretagen tillförsäkras samma\r\nrättigheter som övriga arbetstagare på den svenska\r\narbetsmarknaden, där otillfredställande\r\nförhållanden nu i många fall förekommer.\r\nUthyrning/inhyrning av arbetskraft blir därmed\r\ntillåten för upp till fyra månader när det uppstått ett\r\ntillfälligt behov av extra arbetskraft i ett\r\ninhyrarföretag. I lagen kommer också att regleras\r\nvilka anställningsformer som får förekomma. Det\r\nskall finnas skriftliga anställningsavtal mellan\r\narbetsgivaren i uthyrningsföretaget och den\r\nanställde. Avvikelser från vissa delar av det nu\r\nframlagda lagförslaget kan göras genom\r\nkollektivavtal på central nivå.</pre><pre>Till detta kommer en förstärkning av\r\nmedbestämmandelagens 38 §. De förändringar som\r\nutskottet föreslår i medbestämmandelagens 38 § --\r\nden inledande vetorättsparagrafen -- innebär att en\r\narbetsgivare som vill hyra in arbetskraft alltid på\r\neget initiativ skall uppta förhandling därom.\r\nDessutom skärps arbetsgivarens\r\ninformationsskyldighet, vilket för övrigt skall gälla\r\näven vid förhandling som gäller andra former av\r\narbetskraft som en arbetsgivare vill anlita i sin\r\nverksamhet, utan att den arbetskraften skall vara\r\nanställd hos honom.</pre><pre>Herr talman! Med dessa förslag tillgodoses det\r\nbehov av legalisering av en verksamhet som\r\nuppfattas som nyttig, samtidigt som de anställda i\r\nuthyrningsföretagen får ett rejält och lagfäst skydd,\r\nsom ger dem samma villkor i anställningen som\r\növriga arbetstagare på den svenska\r\narbetsmarknaden har. I nuvarande läge föreligger\r\nuppenbarligen stora brister. Tillsynen skall utövas\r\nav AMS och för att förstärka AMS möjligheter att\r\npåverka företeelser som inte håller sig till reglerna\r\ninförs rätt till vitesföreläggande mot verksamheter\r\nsom inte håller måttet.</pre><pre>De ändringar i förhållande till propositionens\r\nförslag som utskottet föreslår riksdagen att anta\r\nförtydligar möjligheterna, rättigheterna och\r\nskyldigheterna för dem som verkar eller är\r\nanställda inom den verksamhet som blir möjlig\r\nenligt den nya lagen om arbetsförmedling och\r\nuthyrning av arbetskraft. Förstärkningen av\r\ninformationsplikten enligt MBLs 38 § ingår som en\r\nviktig del däri och bör ge de fackliga\r\norganisationerna på inhyrarföretagen de\r\nmöjligheter som behövs för att tillse att\r\narbetsgivare inte undandrar sig sina förpliktelser\r\ngenom inhyrning av arbetskraft.</pre><pre>Jag skulle vilja säga till Karl-Erik Persson att de\r\nstarka ord han använde när han yrkade avslag på\r\npropositionen borde ha kunnat mildras litet grand.\r\nI och med den här förstärkningen och med de här\r\nföreslagna reglerna för inhyrning/uthyrning\r\nkommer de anställda på resp. sida att i framtiden\r\nges en helt annan ställning än i dag.</pre><pre>I två reservationer till betänkandet har det yrkats\r\navslag på propositionen och på utskottets förslag.</pre><pre>I reservation nr 1 yrkar de tre borgerliga partierna\r\navslag på propositionen. Deras synpunkter på\r\narbetsförmedlingsområdet har jag redan berört. De\r\nvill säga upp ILO-konventionen, som vi är anslutna\r\ntill, i likhet med de flesta länder i Europa. De har\r\nåberopat att Danmark skulle vara ett\r\nefterföljansvärt exempel, men Danmark är ganska\r\nunikt i det fallet. Uthyrning av arbetskraft anser de\r\nborgerliga inte skall regleras. Visserligen anser\r\näven de att det fortfarande skall finnas en offentlig\r\nförmedling, men i huvudsak bör deras förslag ändå\r\nkunna sammanfattas med: Släpp\r\nmarknadskrafterna loss! Att de anställda i\r\nuthyrarföretag skulle behöva det skydd vi nu vill ge\r\ndem är dessa partier främmande.</pre><pre>Vpk å sin sida yrkar avslag främst på de förslag som\r\nutskottet nu förelägger för att legalisera\r\nuthyrningsverksamheten, och så vitt jag förstår\r\nanser de egentligen att någon ändring i förhållande\r\ntill 1935 års lag inte behövs. Om inte annat borde\r\nväl också vänstern ha ett intresse av att medverka\r\ntill en tryggare anställning för de anställda i\r\nuthyrarföretagen, vilket nu åstadkoms genom\r\nföreliggande förslag.</pre><pre>I reservation 7 tar vänstern upp ett yrkande om att\r\nuthyrning av arbetskraft i princip skall vara\r\nförbjuden, men tillåtas efter fackligt samtycke med\r\nstöd av centralt kollektivavtal. Konstruktionen har\r\nprövats i förarbetet till propositionen, men inte\r\nkunnat godtas då det i stort sett skulle innebära att\r\nen form av myndighetsutövning skulle läggas på de\r\nfackliga organisationerna.</pre><pre>Beträffande övriga reservationer till betänkandet\r\nhänvisar jag till utskottets behandling av de\r\nmotioner varpå reservationerna grundas.</pre><pre>Herr talman! Med det som anförts yrkar jag bifall\r\ntill utskottets hemställan och avslag på därtill\r\nhörande reservationer.</pre><pre>Anf. 69 ELVER JONSSON (fp) replik:</pre><pre>Herr talman! Utskottets talesman börjar i\r\nallmänna ordalag att tala om värdet av en bra\r\nplatsförmedling. Självfallet. Det märkliga är att det\r\negentligen inte finns någon motståndare till en\r\nsådan tes. Det är, vad jag förstår, alla partier inne\r\npå att kräva.</pre><pre>Plötsligt blir Sten Östlund bekymrad över det han\r\nkallar alla modeord. Men har inte min käre\r\nriksdagskollega observerat att vi lever i en ny tid,\r\nmed nya krav? Här är minsann socialdemokratin\r\natt lita på. Här är det inga modeord. Vad värre är,\r\nman saknar också visionerna. Monopol, prövning,\r\nsärskilt tillstånd, tidsbegränsat, veto, dagsböter,\r\nvite, ja, de socialdemokratiska beskeden ekar tungt\r\növer kammaren.</pre><pre>Sedan säger Sten Östlund något uppfordrande: Har\r\nni några exempel på att det inte fungerar väl?</pre><pre>Jag slog häromdagen upp i tidningen ett besked\r\nfrån Malmö. Där står det: I Malmö har\r\nsocialförvaltningen anställt en egen\r\narbetsförmedlare. Skälet till beslutet är, enligt den\r\nsocialdemokratiske ordföranden i socialnämnden i\r\nMalmö, ''att den offentliga arbetsförmedlingen inte\r\nklarar att möta socialförvaltningens behov.'' Han\r\nsäger med tungt hjärta till tidningen Arbetet: ''Det\r\när en stor skandal att vi ska behöva göra det här, --\r\n-- -- När inte arbetsförmedlingen kan ställa upp\r\nmed folk måste vi lösa det på något sätt.''</pre><pre>Visst finns det behov av kompletteringar. Därför är\r\ninte allt så gott och väl. Som jag sade i mitt\r\ninledningsanförande har t.o.m. departement och\r\nmyndigheter varit tvugna att använda sig av\r\nokonventionella metoder för att lösa sina problem.</pre><pre>Sedan nämner Sten Östlund skrivbyråernas\r\nverksamhet och att den klart står i strid med\r\ngällande lag. Det är säkert riktigt. Det är det som\r\när skälet till att vi behöver ändra på lagen. Men det\r\nhyckleri som har funnits i den här frågan har varit\r\nnärmast genant. Regeringens kanslier, fackliga\r\norganisationer och en rad företag har utnyttjat\r\ndenna verksamhet för att det, för att använda Sten\r\nÖstlunds egna ord, har visat sig vara nyttiga saker.\r\nMen att ändra på lagstiftning och inställning det har\r\nvarit omöjligt. Således har man slagit till mot en\r\nverksamhet, och det drabbar framför allt\r\nkvinnorna. Men det är ju ett mönster i den\r\nsocialdemokratiska politiken. När det gäller\r\n''kritstreckspojkar'' är man beredd till snabba\r\nförändringar, men omsorgen om kvinnor i en svag\r\nställning på arbetsmarknaden är betydligt mindre.\r\nDet tycker jag är ett skäl till att vi får en\r\nreformering som är värd namnet. Men regeringens\r\nproposition lever inte upp till det kravet.</pre><pre></pre><pre>Anf. 70 KARL-ERIK PERSSON (v) replik:</pre><pre>Herr talman! Yrkandet blev litet tokigt i mitt förra\r\nanförande, jag yrkar därför nu avslag på\r\npropositionen. Skulle detta inte vinna kammarens\r\ngehör yrkar jag bifall till de reservationer som\r\nvänsterpartiet medverkat till.</pre><pre>Sten Östlund var inne på att man skulle rädda\r\nskrivbyråernas personal. Jag ser inte varför man\r\nskulle ändra i arbetsförmedlingslagen för att rädda\r\nskrivbyråernas personal. En liknande situation var\r\nnär byggnadsarbetarna var projektanställda. När\r\nde hade gjort färdigt sitt jobb på ett bygge, var de\r\ninte längre anställda. De fick söka nytt jobb. Det\r\nändrade man så att alla byggnadsarbetare nu är\r\nanställda. Inte ändrade man lagen om uthyrning av\r\narbetskraft för att komma till rätta med detta. Man\r\nändrade i LAS och så var det klart. Motiveringen\r\natt man räddar skrivbyråernas personal med detta\r\nhar ingenting med det här förslaget att göra. I så fall\r\nhade man varit tvungen att göra samma sak för att\r\nkunna anställa byggnadsarbetare, vilka är fast\r\nanställda i dag när de får ett jobb.</pre><pre>Sten Östlund talade om svart arbetskraft. Genom\r\natt ändra den här lagen legaliserar man mer eller\r\nmindre den svarta arbetskraften. LO, TCO och\r\nframför allt AMS har varit emot detta. Det är klart\r\natt vi kan gå tillbaka till den vita slavhandeln. Det\r\när inte främmande, sådant har vi haft förr.</pre><pre>Sten Östlund kom också in på andrahandsyrkandet\r\ni vår motion. Han sade att det inte går att\r\ngenomföra vad vi kräver. Frågan är varför det inte\r\ngår att göra det. Handlar det om en rädsla för att\r\nfacket skall få ett större inflytande över\r\narbetsplatserna? Om det är så, framstår det för mig\r\nsom historiskt att en socialdemokratisk företrädare\r\nmed facklig bakgrund är rädd för att facket skall få\r\nett större inflytande. Detta är, herr talman,\r\nnästintill sensationellt.</pre><pre>Anf. 71 ERIK HOLMKVIST (m) replik:</pre><pre>Herr talman! Jag ställde en fråga till Sten Östlund,\r\noch jag vill påminna om denna.</pre><pre>Det finns inte något område i vårt samhälle i dag\r\ndär en verksamhet enligt vår åsikt befrämjas av en\r\nmonopollagstiftning. Det gäller såväl privat som\r\nsamhällelig verksamhet. Det framgår om man\r\nstuderar förhållandena, både i vårt eget land och\r\nutomlands. Med monopol stagnerar nämligen\r\nproduktionen av tjänster och varor. Förmågan att\r\nhävda sig på marknaderna går förlorad. Dessutom\r\nblir verksamheten dyr, stelbent, byråkratisk och\r\nineffektiv. Jag frågade om Sten Östlund delar\r\ndenna uppfattning, och jag vill understryka att jag\r\ngärna vill ha ett svar på den frågan. Det är faktiskt\r\nden enda fråga som jag avsåg att ställa i samband\r\nmed den här debatten. Ett svar på denna fråga\r\ntäcker nämligen in nästan alla frågor som det finns\r\nanledning att ställa i anledning av den här debatten.</pre><pre>Sten Östlund frågar: Har vi behov av annat än\r\nmonopol? Jag kan förstå att en socialdemokrat inte\r\nkan tänka sig att det finns behov av någonting annat\r\nän monopol. Men så är det inte i verkligheten.</pre><pre>Vidare säger Sten Östlund att vi möjliggör\r\nuthyrning, något som egentligen inte har varit\r\ntillåtet tidigare men som ändå har förekommit.\r\nMen den här möjligheten regleras bl.a. med hjälp\r\nav en fyramånadersregel. Genom denna blir det\r\npraktiskt taget omöjligt att anställa folk vid vad som\r\ni dag kan anses vara ganska normal frånvaro på\r\narbetsmarknaden. Dessutom begränsas de här\r\nföretagens verksamhet till ett år. Det gör att detta\r\nmed den tillåtna uthyrningen är en chimär.</pre><pre>Sten Östlund påstår också att vi staplar inneord på\r\nvarandra, och Elver Jonsson var inne på ett svar i\r\ndet sammanhanget. Sten Östlund jämför tydligen\r\ndet språk som användes i arbetsförmedlingslagen\r\n1935 med dagens språk. Och det är klart att man då\r\nkan tycka att det är fråga om inneord. Men vi måste\r\nväl ändå tackla sådana här problem på modern\r\nsvenska.</pre><pre>Till sist, herr talman, yrkar jag dels avslag på\r\nproposition 124, dels bifall till reservation 1 i de\r\ndelar som avser andra frågor än yrkandet om avslag\r\npå propositionen.</pre><pre>Anf. 72 GÖRAN ENGSTRÖM (c) replik:</pre><pre>Herr talman! De frågor som jag ställde till Sten\r\nÖstlund och som gällde olika regler beträffande\r\nförslaget till ny arbetsförmedlingslag är fortfarande\r\nobesvarade. Om svar inte ges nu, kommer det alltså\r\natt framgå av protokollet från den här debatten.\r\nDet är emellertid nödvändigt att vi får svar\r\nbeträffande fyramånaders- resp.\r\nsexmånadersregeln. Bl.a. handlar det om vem det\r\när som skall definieras som arbetsgivare.</pre><pre>Jag skall kommentera några av de punkter där Sten\r\nÖstlund försökte angripa oss i oppositionen. Om\r\nenskilda komplement till den offentliga\r\narbetsförmedlingen skulle tillåtas, finns risken att\r\nvi får en segregerad arbetsmarknad. Men hur har\r\ndet varit? Är det inte precis den situationen som vi\r\nhar upplevt -- dvs. att rekryteringskonsulter har\r\nvarit i aktion för företagsledare och med dem\r\njämställda, medan det här har varit klart olagligt\r\noch icke tolerabelt när det gäller vanliga arbetare\r\noch tjänstemän på lägre nivåer i företagen? Detta\r\nom något har väl, sett till funktionen, varit en\r\nklasslag -- eller hur, Sten Östlund?</pre><pre>Vidare beklagar Sten Östlund att den enighet som\r\ntidigare fanns -- om det nu har funnits någon\r\nsådan -- inte längre finns. Jag tror att det hela\r\nbottnar i att vi har utvecklats -- om inte över en\r\nnatt, som Erik Åsbrink sade häromdagen, så\r\nåtminstone över tiden. Det har skett en förändring\r\npå arbetsmarknaden när det gäller arbetslivet. Vi\r\nser, och försöker möta, de nya behov som utan\r\ntvivel finns på arbetsmarknaden. Vi vill inte tvingas\r\natt steg för steg anpassa oss till en ofrånkomlig\r\nutveckling. Det gäller t.ex. mannekängerna och en\r\ndel andra grupper. I stället måste vi redan från\r\nbörjan försöka göra det möjligt att möta nya behov\r\nvia t.ex. enskilda specialister på detta område. I\r\nden delen måste jag hålla med Elver Jonsson när\r\nhan säger att socialdemokraterna staplar förbud,\r\nregler och tillstånd på varandra då de hanterar\r\nverkligheten. Det är vad jag ville ha sagt om detta\r\nmed inneord.</pre><pre>Sedan vill jag citera vad som står i proposition 124\r\npå s. 47:</pre><pre>''Sett ur samhällets synpunkt torde det emellertid\r\nstå helt klart att den av mig föreslagna\r\nuppmjukningen av dagens restriktiva lagstiftning\r\nkan bidra till att effektivisera arbetsmarknadens\r\nfunktionssätt genom en ökad rörlighet och\r\nflexibilitet.'' Här har vi alltså ett av inneorden. ''En\r\njämnare löneutveckling och rationaliseringsvinster\r\nav skilda slag är exempel på sådana positiva\r\neffekter som på sikt kommer hela arbetsmarknaden\r\ntill godo, -- -- --.''</pre><pre>Så säger alltså arbetsmarknadsministern Mona\r\nSahlin. Det är möjligt att hon är mera inne i den här\r\ndebatten än vad socialdemokraternas företrädare i\r\nutskottet är.</pre><pre>Anf. 73 STEN ÖSTLUND (s) replik:</pre><pre>Herr talman! Göran Engström må ursäkta mig.\r\nMen jag måste återkomma till frågan om\r\nsexmånadersregeln. Jag undrar vad Göran\r\nEngström menar i det sammanhanget.\r\nFyramånadersregeln kan jag ganska bra. Huruvida\r\njag behärskar t.ex. propositionen kan vi\r\nnaturligtvis diskutera. Jag kan i alla fall säga att jag\r\nhar varit med i det arbetet alltsedan vi hade ett PM\r\ntill dess att vi hade ett utkast till proposition. Jag\r\nhar således tröskat igenom dessa frågor några\r\ngånger.</pre><pre>De borgerliga föreslår nu att vi skall tillåta fri\r\nuthyrning, dvs. uthyrning utan någon som helst\r\nkontroll. Då vill jag fråga åtminstone Elver\r\nJonsson: Ser ändå inte folkpartiets arbetsrättslige\r\nexpert någon risk med att man just genom att\r\nsläppa hela marknaden på det här området fri\r\nkommer att öppna slussarna för alla dem som vill\r\nkringgå den arbetsrättsliga lagstiftningen i fråga om\r\ndet egna företaget? Det är vad det definitivt\r\nkommer att handla om i en sådan situation. Vi är\r\ninte villiga att medverka på den punkten. Vi har\r\ngjort bedömningen att fyra månader kan vara en\r\nlämplig tid att tillåta när det gäller att tillgodose\r\ntillfälligt behov av extra arbetskraft.</pre><pre>Vidare pekar Elver Jonsson på förhållandena i\r\nMalmö kommun, där man i ett fall tydligen har fått\r\nanställa en egen förmedlare. Jag känner inte till det\r\nfallet. Jag har haft möjlighet att ta del av vissa\r\nutvärderingar, publicerade bl.a. i -- väl att märka --\r\nSAF-tidningen. Arbetsförmedlingen får bra betyg\r\nav de flesta som besöker den och i regel också av\r\narbetsgivarna. Men i Malmö har man kanske\r\nförväntat sig att arbetsförmedlingen också skall\r\nsköta rekryteringsarbetet -- jag vet inte om det\r\nhandlade om kommunen. Men det är definitivt inte\r\nmeningen med den offentliga arbetsförmedlingen.\r\nArbetet med rekrytering av folk till företag måste\r\nföretagen, naturligtvis, själva sköta. Självfallet är\r\ndet inte förbjudet på något sätt att göra det. I så fall\r\nskulle det ju inte behövas någon personalavdelning\r\növer huvud taget på företagen. Men den\r\nverksamheten skall inte ersättas av den offentliga\r\narbetsförmedlingen. Det är möjligt att man i det\r\navseendet har problem med detta med definitioner.</pre><pre>Erik Holmkvist frågar om vi är försvarare av\r\nmonopolen. Ja, jag är försvarare av\r\nmarknadskrafterna. Men jag anser att dessa skall\r\ntyglas. Det finns vissa områden där privat\r\nverksamhet inte skall släppas loss. Elver Jonsson\r\nviskade förstulet till mig, som ett litet tips, något\r\nom Systembolaget. Det ligger ju honom varmt om\r\nhjärtat. Men arbetsförmedlingen ligger mig varmt\r\nom hjärtat. Vi skall inte släppa loss de privata\r\nkrafterna på detta område.</pre><pre>Anf. 74 ELVER JONSSON (fp) replik:</pre><pre>Herr talman! Tips eller inte, men som den gode\r\nsociala hyllare av marknadsekonomin som jag är\r\nhar jag uppfattningen att vi skall undvika monopol.\r\nMen på ett område behövs det monopol. Sten\r\nÖstlund nämnde vad det handlar om. Just för att\r\nmarknadsekonomin är vida överlägsen andra\r\nformer bör den utnyttjas i alla goda verksamheter.\r\nEn bra platsförmedling menar jag hör hemma inom\r\nområdet god verksamhet.</pre><pre>Sten Östlund är rädd för att jag skulle öppna\r\nslussarna för allt som är bekymmersamt i och med\r\nen ändring av lagstiftningen. Men lagstiftningen\r\nskall väl ändå inte frikopplas i övrigt. Vi har ju en\r\nmängd bestämmelser som säger hur en seriös\r\nverksamhet också på ett område som detta skall\r\nske.</pre><pre>Så något om Malmö socialförvaltning, som hade\r\nsynpunkter på detta med bristerna i\r\nförmedlingsarbetet. Sten Östlund säger att man\r\nkan få ett intryck av att förmedlingen också skall ta\r\npå sig ansvaret för rekryteringsarbetet och att det\r\nväl inte är meningen. Jag vill då framhålla att det\r\nnog inte finns någon riktig knivskarp gräns i det här\r\navseendet. En aktiv platsförmedling som kan\r\nhänvisa många arbetssökande och hjälpa dem att\r\nfinna den rätta arbetsuppgiften innebär naturligtvis\r\natt rekryteringsarbetet underlättas oerhört mycket,\r\noch det är något av vitsen med arbetsförmedlingen\r\nsom sådan.</pre><pre>Jag har egentligen bara en fråga. Sten Östlund ger\r\nsig inte bara på oppositionen -- den må vara liberal,\r\nborgerlig eller kommunistisk -- utan han ger sig\r\nockså på regeringen genom sitt förslag i\r\narbetsmarknadsutskottet. Han underkänner\r\nregeringens förslag. Min fråga blir då: Varför har\r\nsocialdemokraterna gått ifrån regeringsförslaget på\r\nvitala punkter? Min slutsats, herr talman, är att det\r\nförslag som föreligger är omöjligt för att kunna\r\nutgöra ett tillräckligt konstruktivt verktyg in på 90-\r\ntalet. Det har för många brister, och därför måste\r\ndet avvisas.</pre><pre>Anf. 75 KARL-ERIK PERSSON (v) replik:</pre><pre>Herr talman! Sten Östlund säger att han vill skydda\r\narbetsförmedlingsmonopolet. Frågan är: Skyddar\r\nman det med den föreslagna lagstiftningen? Jag\r\nanser att man luckrar upp det, och det är jag inte\r\nensam om. Nu är frågan vem som har rätt i denna\r\ntvist.</pre><pre>Jag är nästan benägen att tro att regeringskansliet\r\nkör över Sten Östlunds LO-kamrater. Frågan är\r\negentligen varför. Är det så att den kommande EG-\r\nanpassningen, som det faktiskt står tydligt och klart\r\ni propositionen, är argumentet för att öppna privata\r\narbetsförmedlingar och faktiskt springa före övriga\r\nEuropa? Det står också tydligt och klart i\r\npropositionen. Man talar nämligen om att f.d.\r\nVästtyskland har en offentlig lagstiftning som i vissa\r\navseenden är mera restriktiv till uthyrning av\r\narbetskraft än den i propositionen föreslagna.\r\nÄndå skriver man att man skall gå före andra\r\nländer. Är det grunden för att man nu vill göra så\r\nhär? Det skulle vara intressant att få veta det. Att\r\nmotivera detta med att det är ett försök att\r\nåstadkomma sådana förhållanden att folk lättare\r\nkommer ut på arbetsmarknaden är avancerat\r\nstruntprat.</pre><pre>Anf. 76 ERIK HOLMKVIST (m) replik:</pre><pre>Herr talman! Sten Östlund visade verkligen prov\r\npå kluvenhet i den högre skolan, när han sade att\r\nhan ansluter sig till marknadsekonomin men, sade\r\nhan, det finns ett område där marknadsekonomin\r\ninte skall få slå igenom, nämligen\r\narbetsförmedlingsområdet. Detta är en ganska\r\negendomlig syn på marknadsekonomin, måste jag\r\nsäga. Men så är det när det gäller\r\nsocialdemokraterna och marknadsekonomin. När\r\nman blir tillräckligt trängd måste man erkänna att\r\nmarknadsekonomin ändå är det som vi måste ha\r\ninom alla områden för att vi skall kunna hävda oss.\r\nJag behöver bara ta det senaste exemplet som visar,\r\nSten Östlund, hur nödvändigt det är med\r\nmarknadsekonomin -- postbefordran. Det visar sig\r\ndär nu att när posten får konkurrens då ropar man\r\ndärifrån högljutt på hjälp för att slå vakt om\r\nmonopolet, för man klarar inte konkurrensen.</pre><pre>Jag tror att det är på samma sätt när det gäller\r\narbetsförmedlingsområdet. De tjänster som\r\narbetsförmedlingarna ger och skall ge är viktiga.\r\nDe kommer att finnas kvar också i offentlig regi i\r\nmycket stor omfattning, men jag tror att ett\r\nkomplement till den offentliga arbetsförmedlingen\r\nmed privata förmedlingar av olika slag kommer att\r\ngöra hela hanteringen av förmedlingar av jobb både\r\neffektivare, billigare och bättre. Jag tycker, Sten\r\nÖstlund, att vi kan vara överens om att med\r\nmonopolet stagnerar produktionen av tjänster i det\r\nhär fallet. Verksamheten blir dyr, stelbent,\r\nbyråkratisk och ineffektiv. Jag tycker att det finns\r\nskäl att se till att arbetsförmedlingsmonopolet, och\r\nde sista monopolen, skall luckras upp.</pre><pre>Till sist: Jag tror inte på monopol när det gäller vin\r\noch sprit heller. Jag tror att där kommer inte minst\r\nungdomen att förstå att man inte köper mer sprit\r\ndärför att monopolet luckras upp. Det problemet\r\nskall man nalkas på ett annat sätt och med andra\r\nmetoder.</pre><pre>Anf. 77 GÖRAN ENGSTRÖM (c) replik:</pre><pre>Herr talman! Den sexmånadersregel som jag har\r\ntalat om finns i 9 §, punkt 4 om Sten Östlund vill\r\nbegrunda det närmare. Frågan är närmast vem,\r\nmed en sådan regel i tillämpningen, som är\r\narbetsgivaren vid exempelvis statlig anställning\r\neller i stora koncerner, typ Ericsson.</pre><pre>Jag skall fortsätta där jag slutade i min förra replik,\r\ndär jag citerade ur Mona Sahlins proposition. Hon\r\npekar på de positiva effekter som rimligen kommer\r\narbetsmarknaden och samhällsekonomin till del,\r\nbåde nu och i framtiden, med de uppmjukningar i\r\narbetsförmedlingslagen som föreslås. Då är min\r\nfråga till Sten Östlund: Är det konsekvent att tro\r\natt dessa uppmjukningars positiva effekter stannar\r\nexakt vid den gräns som anges i propositionen?\r\nVore det inte konsekvent i stället att gå vidare på\r\ndet sätt som vi har föreslagit i vår trepartimotion,\r\natt tillåta enskilda alternativ som komplement till\r\nden offentliga arbetsförmedlingen? Skulle inte de\r\npositiva effekterna snarast förstärkas med en större\r\nfrihet för idérika människor och företag på det här\r\nområdet? Jag är alldeles övertygad om att så skulle\r\nbli fallet om vi fick möjlighet att forma en ny lag\r\npå det här området och med våra intentioner. Det\r\ninnebär inte att marknaden släpps loss i ett något\r\nslags laissez-faire-samhälle. Det tror jag inte\r\nkommer att existera på 90-talet.</pre><pre>Visst är det märkligt att den här hotbilden dyker\r\nupp hos arbetsmarknadsutskottets\r\nsocialdemokrater, medan länsarbetsdirektör efter\r\nlänsarbetsdirektör plus AMS-chefen själv säger,\r\nsom jag sade i mitt anförande: ''Vi är världens bästa\r\narbetsförmedling. Vi tror att vi kan stå på egna ben\r\nutan monopolets status.'' Men det tror alltså inte\r\nSten Östlund.</pre><pre>Summan av debatten är att socialdemokraterna i\r\nriksdagen snart sagt är de enda som tror att\r\nmonopol skapar effektivitet, valfrihet, flexibilitet.\r\nVi tror det inte.</pre><pre>Herr talman! Jag har samma yrkande som Erik\r\nHolmkvist, och jag tror inte att jag behöver\r\nupprepa den exakta ordalydelsen.</pre><pre>Anf. 78 STEN ÖSTLUND (s) replik:</pre><pre>Herr talman! Jag skall börja den här gången med\r\natt bemöta Karl-Erik Persson. I sitt förra inlägg\r\ngjorde Karl-Erik Persson en jämförelse mellan\r\nskrivbyråanställdas och byggnadsarbetarnas\r\nanställningsförhållanden innan avtal tecknades på\r\nden arbetsmarknaden. Jag kan inte finna något som\r\nhelst samband mellan dessa två. För\r\nbyggnadsarbetarna var det genom avtal, och delvis\r\nockså genom lag, tillåtet att ha sina\r\nanställningsnormer. Men de kom överens om\r\nannat, och vi ändrade dem. Det går inte alls att\r\njämföra dem med skrivbyråanställdas\r\nförhållanden. Skrivbyråerna har sin personal\r\nanställd, ofta under mycket egendomliga\r\narbetsförhållanden -- jobb för jobb. Många gånger\r\nanvänds arbetslöshetskassan som utfyllnad mellan\r\nde uppdrag som man får av skrivbyråerna.</pre><pre>Medan jag är inne på skrivbyråerna: Elver Jonsson\r\nhar påpekat att även regeringen och\r\ndepartementen anlitar skrivbyråerna. Såvitt jag vet\r\nanlitar även domstolarna dem. Jag utgår från att\r\nman anlitar de skrivbyråer som har tillstånd. Men\r\nnu behöver vi inte bekymra oss för dem, om vi får\r\nigenom lagförslaget. Jag utgår från att man har\r\nbedömt vilka behov som finns på detta område, så\r\natt det skall passa in i fyramånadersregeln.</pre><pre>När det gäller rekryteringsarbete, som Elver\r\nJonsson var inne på, har jag inte mer att säga där.\r\nElver Jonsson undrade varför vi har skärpt\r\nlagstiftningen ytterligare i förhållande till\r\nregeringens förslag. Vi har efter diskussioner med\r\ndepartementet funnit att det finns skäl att i någon\r\nmån förtydliga och skärpa skrivningarna. Men vi\r\nhar också utvidgat dem på ett område.</pre><pre>Elver Jonsson påstod i sitt förra inlägg att vi\r\nmissgynnar kvinnorna och gynnar de\r\nkritstrecksrandiga. Vi har inte gått med på någon\r\nuthyrning av kritstrecksrandiga, Elver Jonsson,\r\nnågon längre tid än vad som gäller för kvinnor.\r\nDäremot finns det en arbetsförmedling där\r\nkritstrecksrandiga kan hanteras på annat sätt -- om\r\nman nu med kritstrecksrandiga menar personer i\r\nföretagsledande ställning.</pre><pre>Det finns många områden, Erik Holmkvist, där jag\r\ninte anser att man skall låta marknadskrafterna\r\nverka fritt. Att vi socialdemokrater är för\r\nmarknadsekonomi är väl ställt utom allt tvivel, det\r\nhar vi alltid varit. Vi är för företagsamhet också,\r\nmen det måste regleras med ett starkt samhälle.</pre><pre>Till postbefordran: Det kanske inte dröjer så länge,\r\nErik Holmkvist, innan man får börja betala vad\r\nbefordran kostar i Erik Holmkvists hemtrakter. Då\r\nkanske det blir ett annat ljud i skällan även hos Erik\r\nHolmkvist. Det finns områden där det kostar\r\nuppemot 100 kr. att förmedla per brev.</pre><pre>Tredje vice talmannen anmälde att Elver Jonsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 79 ANNA HORN AF RANTZIEN\r\n(mp):</pre><pre>Herr talman! Erik Holmkvist fällde ett ord som jag\r\nkan se bevingat fladdra här i salen över oss alla.\r\nHan sade att det finns prov på kluvenhet av den\r\nhögre skolan här inne, och det tycker jag verkligen\r\nkännetecknar hela denna diskussion.</pre><pre>Det här är det svåraste ärende jag har haft ansvar\r\nför under hela min korta period som politiker på\r\nriksnivå. Det här anförandet är också det sista här\r\nunder plenum under denna samma min korta tid\r\nsom politiker på riksnivå, med undantag för ett\r\nsnabbinhopp om inlandsbanan senare i kväll.</pre><pre>Jag frågar mig: Är ett dåligt beslut bättre än ett\r\nuppskjutet beslut? Vilket beslut av flera dåliga skall\r\nstödjas? Vilket beslut är sämst när alla är så\r\noöverskådliga att ingen människa av kvinna född\r\nkan avgöra vad som är bra eller dåligt, eftersom\r\nvartenda beslut har två sidor? Vilka är de nya reella\r\nbehoven som det talas om? Har människor\r\nförändrats på 56 år? Är det inte längre risk för\r\nutnyttjande av de socialt svaga?</pre><pre>En liten suck: Kunde jag inte ha sluppit det här\r\nsista-minuten-bekymret? Men arbetet med den här\r\npropositionen har i alla fall i högsta grad bidragit till\r\nmin självkännedom. Jag har fått en påminnelse om\r\natt jag är en dålig politiker, eftersom jag inte vet\r\nvad jag skall göra när jag under arbetets gång\r\nupptäcker att den ställning jag har intagit blir\r\nalltmer ohållbar, att inget alternativ finns som är\r\ntrovärdigt. Skall jag visa mig ståndaktig och påstå\r\natt det fattade beslutet är rätt? Alla eller ingen har\r\nju rätt.</pre><pre>Så invecklat har samhället blivit, så grundat på\r\nkonkurrens och ekonomisk vinning, att vi aldrig\r\nkan hitta svar på de svåra frågorna, de svar som\r\nförverkligade kan stödja de grundläggande\r\nvillkoren för alla människor, för natur och framtid.\r\nEgentligen är det mycket roligare och viktigare att\r\nhandla i stället för att tala. Jag skall under resten av\r\nmitt liv försöka göra det.</pre><pre>Jag vill inte påstå att det är fel att tala. Det måste till\r\növerläggningar för att komma så nära samhälleliga\r\nsanningar som möjligt, men jag gläder mig åt att\r\nkunna ägna mig åt enklare sammanhang, där det är\r\nlättare att avgöra om ens handlingar för framåt eller\r\nbakåt.</pre><pre>Nu till det svåra ärendet.</pre><pre>I propositionen om privat arbetsförmedling och\r\nuthyrning av arbetskraft föreslås en ny lag, vari det\r\nprincipiella förbudet att bedriva arbetsförmedling i\r\nförvärvssyfte bibehålls. För s.k. head-hunters\r\nförelås lättnader. De kan efter tillstånd av AMS\r\nägna sig åt sin verksamhet utan att klassas som\r\nlagbrytare. Likaså bryts verksamheter som gäller\r\nuthyrning av arbetskraft ur begreppet\r\narbetsförmedling och legaliseras -- nota bene med\r\nvissa inskränkningar för att skydda arbetstagarna\r\nfrån att hamna i svårigheter. Vissa ändringar i MBL\r\nförelås för att stärka fackens inflytande i dessa\r\nfrågor.</pre><pre>Utskottet stödjer propositionen men föreslår att\r\nmöjligheter för ett företag att anlita uthyrd\r\narbetskraft skall begränsas ytterligare. Företaget\r\nkan hyra enbart extra arbetskraft. Detta är en viktig\r\ninskränkning jämfört med propositionens förslag,\r\nen inskränkning som verkligen förändrar innehållet\r\ni den proposition som vi ursprungligen hade att ta\r\nställning till.</pre><pre>För att propositionen skall kunna avslås har de\r\nborgerliga och vänstern ingått en ohelig allians.\r\nModeraterna, folkpartiet och centern yrkar avslag\r\npå propositionen i dess helhet och lägger i motioner\r\nfram förslag om en betydligt friare\r\narbetsförmedling och ett uppbrutet monopol,\r\nmedan vänstern vill att propositionen skall avslås\r\nför att den enligt deras mening har lossat för mycket\r\npå den samhälleliga kontrollen. Vänstern ser i de\r\nföreslagna lättnaderna en fara för att den svenska\r\narbetsrättsliga modellen för medinflytande kan\r\nkomma att luckras upp allteftersom uthyrning av\r\narbetskraft blir vanligt förekommande på\r\narbetsmarknaden.</pre><pre>Eftersom vi i miljöpartiet ansåg att propositionens\r\nförslag var ett steg på vägen mot en friare\r\narbetsförmedling, hade vi tänkt stödja den, men\r\nmed tanke på all den kritik som propositionen har\r\nfått, också från socialdemokrater, anser vi att det är\r\nbättre att i första hand begära återremiss, så att ett\r\nmer genomarbetat lagförslag kan föreläggas\r\nriksdagen. Framför allt är det svårigheten med att\r\njuridiskt tolka det oklara förslaget som har fått oss\r\natt ändra mening. Vi yrkar alltså på återremiss.</pre><pre>Anf. 80 ELVER JONSSON (fp):</pre><pre>Herr talman! Som en kommentar till Anna Horn\r\naf Rantziens inlägg vill jag säga att hon förvisso inte\r\när någon dålig politiker. Jag skall försöka mig på en\r\nbetygssättning i dessa sista skälvande dagar av den\r\nmandatperiod som är Anna Horns sista. Om\r\nhennes parti hade varit besjälat av samma\r\narbetsintensitet och goda omdöme som Anna Horn\r\noftast har visat, hade bekymren varit mindre.</pre><pre>Det är inte bara Anna Horn af Rantzien som tycker\r\natt detta ändå är svårt. Regeringen har tydligen\r\nvacklat i sina ståndpunkter, trots att man har\r\ntillgång till en hel rad kompetenta tjänstemän här\r\ni dag och ännu fler inom departementen. Man har\r\narbetat i sex år och inte kommit särskilt långt. Som\r\njag sade är det ett halvhjärtat förslag som\r\nregeringen har lagt fram. Vill man se en regering\r\nsom åker slalomturer, kan man se på nästa ärende\r\nsom skall behandlas här i kväll. Där finns alla\r\nbesked från samma statsråd, Anna Horn af\r\nRantzien behöver inte vara alltför nedslagen.</pre><pre>För min del anser jag att det finns anledning att\r\ngenomarbeta detta förslag ytterligare. Därför bör\r\närendet skickas tillbaka till kanslihuset.\r\nFörhoppningsvis kan en ny regering ta sig an\r\nförslaget och anpassa det till den 90-talets\r\narbetsmarknadspolitik som vi behöver. Det vore\r\ndärför inte klokt att låta ett yrkande om återremiss\r\nvinna bifall, eftersom arbetsmarknadsutskottet\r\nknappast har vare sig den ork, den kapacitet eller\r\nden politiska sammansättning som gör det möjligt\r\natt komma längre än vad vi hittills har gjort.</pre><pre>Jag instämmer i det yrkande som här har framställts\r\nav Erik Holmkvist, Karl-Erik Persson och Göran\r\nEngström.</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre></pre><pre>7 § Vissa fredspliktsregler, ''Lex Britannia''</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU12 Vissa fredspliktsregler, ''Lex\r\nBritannia'' (prop. 1990/91:162).</pre><pre>Anf. 81 ERIK HOLMKVIST (m):</pre><pre>Herr talman! Reaktionen i vårt eget land och\r\nutomlands på regeringens förslag med anledning av\r\ndet s.k. Britanniamålet är mycket stark. Förslaget\r\nfår ett underkännande från praktiskt taget alla håll.\r\nDet är egentligen bara beställaren, facket, som\r\napplåderar.</pre><pre>Herr talman! Jag vill allra först redovisa några\r\nmycket korta sammandrag av de remissyttranden\r\nsom har lämnats och som borde ha legat till grund\r\nför regeringens ställningstagande vid utformningen\r\nav denna proposition, men enligt min mening har\r\ninte remissyttrandena satt några sådana spår efter\r\nsig.</pre><pre>Näringslivets huvudorganisation i Norge säger i sin\r\nskrivelse: ''Det nordiska samarbetet på\r\narbetsmarknaden hotas''.</pre><pre>Juridikprofessor Michael Bogdan i Lund, som har\r\nett särskilt intresse för dessa frågor säger: ''De\r\nföreslagna ändringarna i medbestämmandelagen\r\nkommer att uppfattas som ett nytt diskriminerande\r\nhandelshinder av vår omvärld och ökar\r\nrättsosäkerheten för utländska konkurrenter''.</pre><pre>En av EG-kommissionens topptjänstemän säger\r\nföljande i ett nummer av EG-magazin nr 11/90:\r\n''Om en spansk firma sänder sina arbetare först till\r\nMadrid under tre månader, sedan till Frankrike för\r\ntvå månader, till Tyskland för sex veckor och\r\nslutligen till Danmark, är det knappast realistiskt\r\natt förvänta sig att anställningsvillkoren ska behöva\r\nförändras återkommande med bara några veckors\r\nmellanrum. I så fall skulle de administrativa\r\nkostnaderna för att kontinuerligt omkalkylera\r\nlöner, helgdags- eller övertidsersättningar etc. bli så\r\nhöga att möjligheterna att utnyttja fördelarna av\r\nden inre marknaden i praktiken skulle försvinna för\r\nmånga företag''.</pre><pre>Kungliga norska ambassaden skriver följande i en\r\nanmärkningsvärt yttrande till\r\narbetsmarknadsutskottet -- det är ju inte så vanligt\r\natt ambassader skriver till utskottet: ''Norske\r\nmyndigheter er alvorlig bekymret for at en endring\r\ni medbestemmelsesloven som foreslått vil kunne\r\nskape uheldige konflikter og u nsket irritasjon på\r\nbegge sider''.</pre><pre>Advokat Lars Boman med inriktning på sjö- och\r\ntransporträtt säger följande: ''Enligt min\r\nuppfattning strider lagförslaget bland annat mot\r\nILO konvetionerna 87 och 98 om föreningsfrihet\r\noch kollektiv förhandlingsrätt. Det måste stå varje\r\narbetstagare fritt att organisera sig och låta den\r\negna organisationen sluta avtal utan att tvingas till\r\nkollektivavtalsreglering genom annan\r\norganisation''.</pre><pre>SAF säger i sammandrag följande i sitt svar i det här\r\närendet:</pre><pre>''att förslaget står i strid med EGs\r\ndiskrimineringsförbud</pre><pre>att förslaget även i övrigt bryter mot folkrättsliga\r\nprinciper och Sveriges internationella åtaganden</pre><pre>att Sverige inte nu kan föregripa det arbete som\r\npågår inom EG när det gäller regler för tillfälligt\r\narbete i annat landa</pre><pre>att ett genomförande av förslaget kan komma att\r\nmötas av internationella motåtgärder''.</pre><pre>Med anledning av AD-domen i Britannia-målet\r\nkan jag hänvisa till följande uttalande av professor\r\nTore Sigeman:</pre><pre>''Domen är kort sagt att uppfatta så, att fackliga\r\nstridsåtgärder i syfte att undantränga existerande\r\nkollektivavtal är otillåtna, oavsett om den angripne\r\narbetsgivaren är svensk eller utländsk och även om\r\nangriparen inte är avtalsbunden.''</pre><pre>Statens pris- och konkurrensverk skriver:</pre><pre>''Med hänvisning till de starka invändningar som\r\nfrån olika utgångspunkter kan riktas mot det här\r\naktuella lagändringsförslaget, anser SPK att det\r\ninte bör genomföras.''</pre><pre>Svea hovrätt är ytterst tveksam och menar att om\r\nförslaget ändå skall genomföras, skall det ske i\r\nbegränsad form och under vissa förutsättningar.</pre><pre>Sjöfartsverket skriver: ''Ett fartyg i internationell\r\ntrafik, som anlöper svensk hamn, är inte jämförbart\r\nmed en utländsk arbetsplats, ordet använt i sin\r\ngängse betydelse, i Sverige. Mot bakgrund av den\r\nallmänna utvecklingen mot en ökad integration\r\nmellan länder kan man inte utesluta risken av att\r\nsvenska fartyg med svenska avtal kan utsättas för\r\naktioner utomlands i syfte att ersätta de svenska\r\navtalen med andra avtal.''</pre><pre>Kommerskollegium skriver i sitt svar: ''Det vore\r\nsynnerligen olyckligt om Sverige införde regler som\r\nstår i uppenbar strid med de principer som EES-\r\navtalet skall grundas på och som strider mot\r\növerenskommelser som uppnås i de pågående\r\nintegrationsarbetet.''</pre><pre>Arbetsdomstolen skriver:</pre><pre>''Som har framgått i det föregående är det\r\narbetsdomstolens mening att det remitterade\r\nförslaget bör överarbetas och fullständigas i\r\nåtskilliga avseenden innan det ägnar sig som\r\nunderlag för ett beslut i lagstiftningsärendet.''</pre><pre>Stockholms universitet skriver:</pre><pre>''Fakultetsnämnden avstyrker förslaget till\r\nlagändring i nu föreliggande utformning, eftersom\r\nförslagets innebörd och verkningar är svåra att\r\növerblicka och förslaget vidare kan tänkas komma\r\natt stå i strid med EG-rättens regler om fri rörlighet\r\nför tjänster och dess förbud mot diskriminering av\r\nnationalitetsskäl.''</pre><pre>Svenska kommunförbundet skriver:</pre><pre>''En grundläggande rättsgrundsats i såväl Sverige\r\nsom de flesta andra länder är att ingångna avtal\r\nskall gälla. Rent principiellt är det ingen skillnad på\r\nkollektivavtal ingångna i Sverige eller utomlands.\r\nVid en tidpunkt när Sverige alltmer\r\ninternationaliseras är det viktigt att man i\r\nnormalfall tillerkänner utländska avtal samma\r\nstatus och respekt som svenska avtal.''</pre><pre>Kommunförbundet avslutar på följande sätt: ''För\r\nnärvarande är den svenska ekonomin på många sätt\r\nytterst ansträngd. Att i en sådan situation vidga\r\nmöjligheterna till stridsåtgärder är oansvarigt.''</pre><pre>Landstingsförbundet skriver kort:</pre><pre>''Internationella integrationssträvanden på olika\r\nsektorer inklusive arbetsmarknadssektorn talar för\r\natt länder bör respektera varandras lagstiftning och\r\ncivilrättsliga avtal såvitt inte mycket starka skäl\r\ntalar i annan riktning.'' Några sådana skäl hade\r\nLandstingsförbundet inte enligt vad som framgår av\r\ndess skrivning funnit.</pre><pre>Statens arbetsgivarverk avstyrker:</pre><pre>''SAV anser att den föreslagna regeln ger allt för\r\nstora möjligheter till stridsåtgärder mot\r\narbetsgivare som redan har kollektivavtal. SAV\r\navstyrker därför den föreslagna lagregeln.''</pre><pre>Till sist, herr talman, skriver Sveriges\r\nredareförening:</pre><pre>''Ett land med internationella ambitioner som\r\nstiftar lag med vars hjälp man sätter sig till doms\r\növer rättsordningen i andra länder och hänsynslöst\r\nkör över gällande avtal kan inte påräkna annat än\r\nfördömanden från omvärlden.''</pre><pre>Man säger fortsättningsvis:</pre><pre>''Det görs inga egentliga försök i förslaget att\r\ndefiniera begreppet arbetsplats i Sverige. Det är\r\nemellertid klart att förslaget -- och det bekräftades\r\nför övrigt under presskonferensen -- blir tillämpligt\r\npå följande typer av arbetsplatser som inte bara är\r\nganska olika utan som dessutom i många avseenden\r\nstyrs av skilda rättsregler:</pre><pre>En byggarbetsplats i en svensk stad; en fransk\r\nregistrerad lastbil på väg genom Sverige från Paris\r\ntill Helsingfors; en Aeroflot-maskin med sovjetisk\r\nbesättning, som landat på Arlanda flygplats; en\r\npolsk besättning på ett norsk-registrerat fartyg som\r\ngör en enstaka resa till en svensk hamn för att lasta\r\neller lossa där.''</pre><pre>Alltså en förödande kritik av förslaget. Som\r\nledamot av denna kammare men även som vanlig\r\nSvensson i vårt land vill jag säga att den möda som\r\ndessa remissorgan har lagt ned borde ha satt spår i\r\nresultatet, men så är icke fallet.</pre><pre>Remissinstanserna är således nästan undantagslöst\r\nförödande och starkt kritiska till lagförslaget om\r\nändring i MBL -- den s.k. Lex Britannia. Det är i\r\nprincip bara beställarna -- facket som är positiva.\r\nDe ändringar som regeringen gjort efter\r\nremissrundan är att anse som enbart kosmetiska.</pre><pre>Regeringen tar här en internationellt stor risk och --\r\nsom också visas i remissvaren -- repressalier och\r\nmotåtgärder kan komma som ett brev på posten.</pre><pre>Moderata samlingspartiet anser att regeringens\r\nförslag är illa genomtänkt och skadligt för Sveriges\r\nrelationer med framför allt EG. Genom förslaget\r\nblir det möjligt för svenska fackliga organisationer\r\natt genom stridsåtgärder påtvinga svenska\r\nkollektivavtal och tillämpning av svenska lagar och\r\nrättspraxis på utländska arbetsgivare och\r\narbetstagare verksamma -- kortare tid eller mer\r\nlångvarigt -- i Sverige.</pre><pre>Dessutom ges fackliga organisationer obegränsade\r\nmöjligheter till internationella solidaritetsaktioner\r\nriktade mot arbetsgivare utanför vårt eget lands\r\ngränser.</pre><pre>En grundläggande princip i det internationella\r\nsamarbetet måste vara att avtal ömsesidigt\r\nrespekteras oberoende av i vilket land de träffats,\r\nunder förutsättning av att de inte är uppenbarligen\r\norimliga eller grundar sig på regler som inte är\r\nallmänt erkända i den internationella\r\nrättstillämpningen.</pre><pre>I Sverige är det av tradition i första hand starka\r\nfackliga organisationer som har att tillvarata\r\narbetstagarnas intressen. Lagstiftningen har\r\nskrivits utifrån förutsättningen att praktiskt taget\r\nhela arbetsmarknaden täcks av kollektivavtal.\r\nFörekomsten av kollektivavtal innebär också i det\r\nnärmaste total fredsplikt parterna emellan.</pre><pre>Andra utvecklade demokratiska\r\nmarknadsekonomier har en arbetsrättslig\r\nlagstiftning som grundas på andra principer. I\r\nmånga fall har man valt att i lag införa olika\r\nminimibestämmelser som reglerar\r\nanställningsvillkor o.d.</pre><pre>Det är anmärkningsvärt att regeringen i ett läge då\r\nSverige ligger i förhandlingar om ett utvidgat\r\nsamarbete med Europeiska gemenskapen inom\r\nramen för EES, då riksdagen har beslutat om en\r\nsvensk medlemskaps ansökan och då vårt\r\ninternationella beroende också i övrigt ökar\r\nföreslår en lag som är avsedd att skydda svensk\r\narbetskraft från europeisk konkurrens.</pre><pre>Artikel 7 i Romfördraget förbjuder all\r\ndiskriminering grundad på nationalitet i frågor som\r\ntäcks av fördraget. Artiklarna 59--60 anger att inga\r\nhinder får finnas mot att företag i ett EG-land\r\ntillhandahåller tjänster i ett annat land EG-land.</pre><pre>Fri rörlighet för tjänster innebär att svenska företag\r\nfår rätt att åtaga sig utförande av tjänster inom\r\nandra EES- resp. EG-länder utan att utsättas för\r\ndiskriminering i jämförelse med företag i\r\nvärdländerna. I gengäld får utländska företag som\r\nutför tjänster i Sverige inte heller diskrimineras.\r\nEG-rätten kräver likabehandling.</pre><pre>Även från GATT-synpunkt medför förslaget\r\nimplikationer för förhandlingarna om liberalisering\r\nav tjänstehandeln. Lagförslaget utgår från ADs\r\ndom i det s.k. Britannia-fallet, som avsåg den\r\neventuella lovligheten för en facklig organisation\r\natt vidta blockad mot ett i utlandet registrerat fartyg\r\ni syfte att undanröja det på fartyget gällande\r\nutländska avtalet och ersätta det med ITFs\r\nstandardavtal. ADs dom innebar att blockaden\r\nansågs olovlig. Regeringen reagerade omedelbart\r\noch inte med hjärnan, minsann.</pre><pre>En reglering som avser att ge svenska fackliga\r\norganisationer rätt att genom konflikt tilltvinga sig\r\nsvenska avtal, som dessutom äger företräde\r\nframför de kollektivavtal som eventuellt redan kan\r\nfinnas för den berörda besättningen, medför\r\nsjälvfallet risker för att svenska fartyg utsätts för\r\nrepressalieråtgärder i främmande hamnar.</pre><pre>Alldeles särskilt känslig är den situation som\r\nuppstår då det gäller fartyg som registreras i de\r\nnordiska internationella registren, där andra\r\nfackliga organisationer inom Norden har godkänt\r\navtalen. Därav kan ses den reaktion som redan nått\r\noss i Sverige, från bl.a. Norge.</pre><pre>Ett annat exempel: Vad anser polacker om att det\r\nsvenska facket tar ifrån dem deras\r\nförhandlingsresultat genom fackliga aktioner,\r\nförhandlingsresultat som de tillkämpat sig under\r\nhård möda? Samtidigt kanske de dessutom på litet\r\nsikt berövas sina arbetsmöjligheter.</pre><pre>Lagändringen innebär att svenska fackliga\r\nintressen tillförsäkras en möjlighet att hindra en\r\nskärpning av importkonkurrensen som har sin\r\ngrund i skillnader mellan svenskt och utländskt\r\nlöneläge. Den svenska tjänstesektorn skulle också\r\nfortsättningsvis skyddas från utländsk konkurrens.\r\nDetta står i strid med de frihandelssträvanden som\r\nSverige i andra sammanhang ställer sig bakom. För\r\natt åstadkomma den effektivare resursanvändning\r\nsom är nödvändig för att skapa balans i såväl den\r\nsvenska som internationella ekonomin, är det i\r\nstället nödvändigt att stimulera konkurrensen och\r\navlägsna handelshindren.</pre><pre>Vi får till sist inte glömma att vi kan komma att\r\ndrabbas av motåtgärder. Sverige bygger utomlands\r\nför ca 6 miljarder kronor årligen. 80 % av våra\r\ntransporter sker på utländska kölar. Visst finns det\r\nmöjligheter för andra länder att vidta motåtgärder.</pre><pre>Det talas i propositionen om att andra länder\r\ndumpar sina sociala problem på oss. Är det de\r\nnordiska länderna som avses med denna sociala\r\ndumpning, eftersom dessa länder drabbas av våra\r\nåtgärder?</pre><pre>Det är mycket som är oklart i den arbetsrättsliga\r\nlagstiftningen nu när vi går in i EG. Därför anser vi\r\natt det skall tillsättas en parlamentarisk utredning i\r\nfrågan.</pre><pre>Med vad jag här har anfört yrkar jag bifall till\r\nreservation nr 1 till detta betänkande.</pre><pre>Anf. 82 ELVER JONSSON (fp):</pre><pre>Herr talman! Om vi i det förra betänkandet\r\nbeträffande ny arbetsförmedlingslag hade\r\nsynpunkten att rubriken var oegentlig, gäller det i\r\nännu högre grad detta betänkande. De\r\nfredspliktsregler som föreslås är mycket\r\nlångtgående och sträcker sig i princip över hela\r\narbetsmarknaden och inte, som man kan förledas\r\ntro av rubriken, enbart till frågor som rör\r\nverksamhet i hamnar kring utländska båtar.</pre><pre>Från liberalt håll har vi i en gemensam motion\r\ntillsammans med centerpartiet yrkat avslag på\r\npropositionen. Motiven är flera. För det första\r\ngäller det en utomordentligt svår juridisk och\r\narbetsmarknadspolitisk materia. De tvärsäkra\r\nsvaren tål inte att exponeras i sammanhanget. Trots\r\nförsök till försiktighet kan de lätt leda till\r\nlångtgående komplikationer. Vi har för övrigt en\r\nlång tradition på den svenska arbetsmarknaden\r\nmed kollektivavtal där arbetsmarknadens parter\r\nhar långtgående inflytande.</pre><pre>För det andra har vi arbetsmarknadsverkets aktiva\r\nengagemang som myndighet. För det tredje har vi\r\nen specialdomstol som avgör tvister på\r\narbetsmarknaden. Denna tradition står i bjärt\r\nkontrast till vad många andra länder har, där man\r\ninte har avtalsreglering utan där oftast lagstiftning\r\ngäller.</pre><pre>Den fråga som måste resas är: Hur skall vi förhålla\r\noss till ett utvidgat samarbete med andra länder --\r\nländer som inte har en svensk eller nordisk\r\narbetsmarknadstradition? Det är här, herr talman,\r\nsom vårt yrkande om en särskild arbetsrättslig\r\nutredning kommer in. Det här är en stor fråga. Den\r\när juridiskt och arbetsrättsligt komplicerad, och det\r\när lätt att man inte överblickar konsekvenserna\r\nutan får oförutsedda effekter.</pre><pre>Nu är det inte bara oppositionen som har sett det\r\nså. Regeringen har haft mer än vanlig vånda inför\r\nfrågan. Arbetsmarknadsministern var i ett tidigt\r\nskede positiv till en lagförändring som liknar det vi\r\nnu har fått. Vid ett senare tillfälle satte hon tummen\r\nner och sade nej till förändring, för att sedan litet\r\nhastigt, för att inte säga hafsigt, snickra ihop en\r\nproposition som presenterats för riksdagen under\r\nvåren. Det förslag som departementet framförde i\r\nen promemoria stötte ju på oväntat hård patrull.\r\nJag tror att det, herr talman, var orsaken till att\r\nstatsrådet Sahlin ändå har tvekat in i det sista. Det\r\nråder inget tvivel om att man i så här komplicerade\r\nfrågor tar en stor risk då man yxar till en helt annan\r\nkonstruktion ''i sista minuten'' och slänger fram för\r\nden lagstiftande församlingen.</pre><pre>Vad är skälet till att vi från oppositionens sida\r\nföreslår riksdagen att säga nej till regeringens\r\nförslag och i stället låta en stor parlamentarisk\r\narbetsrättslig utredning se över hela frågan i dess\r\ndjup och bredd?</pre><pre>Självfallet finns det risker för s.k. social dumpning\r\npå arbetsmarknaden. Men det är inte det som\r\nproblemet primärt handlar om. I det korta\r\nperspektivet kan det hanteras -- som hittills --\r\ngenom att de arbetstillstånd som ges sköts av\r\nansvarigt ämbetsverk. I ett längre perspektiv kan\r\nde här frågorna bli något mer närgångna. Det är\r\ndärför som vi vill ha denna mycket breda\r\ngenomlysning och ett väl genomtänkt och utarbetat\r\nlagförslag. Det råder inget tvivel om att den önskan\r\nsom Sverige samtidigt har att också engagera\r\nutländska entreprenörer -- precis som svenska\r\nbyggentreprenörer och andra företag skall få chans\r\natt verka utomlands -- med nödvändighet kräver en\r\ngenomtänkt lagstiftning på det här området. Vi\r\neftersträvar ju i andra sammanhang -- genom att\r\nsöka medlemskap i EG m.m. -- att öppna oss och\r\nutvidga våra marknader på valutaområdet, på\r\ntjänstesektorn, på industrimarknader, men framför\r\nallt för utbyte av varor och tjänster.\r\nHandelsmarknaden och arbetsmarknaden blir\r\nutomordentligt viktiga plattformar för ett sådant\r\nutvidgat samarbete i Europa. Att i det läget störta i\r\nväg med en osäkerhet som egentligen ingen\r\nbetvivlar vore oklokt.</pre><pre>Till svensk tradition på arbetsmarknaden hör också\r\natt de förändringar som har skett genom årtionden\r\nav reformarbete har tillkommit stabila grunder och\r\nunder en betydande värdgemenskap. Den har i hög\r\ngrad kunnat upprätthållas på politiskt håll, men\r\nockså bland arbetsmarknadens parter.\r\nGenomgående har det varit ett gediget\r\nberedningsarbete, det har haft gott stöd i\r\nremissopinionen och det har förväntats kunna\r\nfungera väl i den praktiska tillämpningen.\r\nPropositionen har inte levt upp till traditionerna\r\nnär det gäller något av dessa kriterier. Detta, herr\r\ntalman, borde leda till eftertanke och besinning.</pre><pre>Jag yrkar bifall till reservation 2 innebärande avslag\r\npå proposition 162.</pre><pre>Anf. 83 BÖRJE HÖRNLUND (c):</pre><pre>Herr talman! Erik Holmkvist har från denna\r\ntalarstol gjort en utmärkt remissammanställning.\r\nElver Jonsson har tillfört frågan ett antal\r\nsaksynpunkter. Därför kan jag för egen del vara\r\nrätt kortfattad. Jag vill bara understryka att i det\r\nhär skedet, där medlemskap eller kvalificerad\r\nsamverkan diskuteras med EG och för all del med\r\nstörre delen av Europa, kommer gränserna att\r\nöppnas för arbete och öppna offerter företag\r\nemellan. Detta torde leda till att vi förr eller senare,\r\ntroligen förr, får enhetliga regler i Europa och EG\r\nför hur vi skall förfara i sådana sammanhang.</pre><pre>Jag tror därför att det är fel att vi i kväll står här och\r\ndiskuterar detta lagförslag. Det vore mycket bättre\r\nom parterna tog till sig litet av gammal\r\nSaltsjöbadsanda och diskuterade praktiska\r\nförhållningsregler, dvs. hur man skall förhålla sig\r\ntill varandra när denna typ av situationer uppstår.\r\nDärför är det inte bra med en svensk lagstiftning\r\nnu. Jag yrkar bifall till den reservation som centern\r\noch folkpartiet har fogat till betänkandet.</pre><pre></pre><pre>Anf. 84 LARS ULANDER (s):</pre><pre>Herr talman! Det ärende som behandlas gäller\r\nutskottets betänkande 21 och har rubriken Vissa\r\nfredspliktsregler. För att vi skall veta vad det\r\nhandlar om har även rubriken Lex Britannia lagts\r\ntill.</pre><pre>Få lagstiftningsärenden har enligt min mening blivit\r\nså missförstådda som detta förslag. Men jag vill\r\nmed en gång säga att jag har en viss förståelse för\r\ndet. Frågan är svårhanterlig. Arbetsrätten kan\r\nibland vara ganska svårtillgänglig. Men när man\r\nlyssnar på Erik Holmkvist och hans genomgång blir\r\nman litet förskräckt. Har man arbetat så pass länge\r\nsom vi ändå har gjort med denna fråga och ändå\r\ninte begriper mer, är det litet grand för mycket även\r\nför en moderat.</pre><pre>Jag vill börja med att berätta litet om vad\r\nlagförslaget egentligen syftar till. Vi tänker oss att\r\nett utländskt företag skall bedriva verksamhet här i\r\nlandet. Om företagaren har med sig utländsk\r\narbetskraft, krävs det arbetstillstånd enligt\r\nutlänningslagen. Detta gäller naturligtvis inte\r\nnordiska medborgare. I Norden har vi sedan länge\r\nen gemensam arbetsmarknad. AMS skall besluta\r\nom riktlinjer för bedömningar av sådana här\r\närenden om arbetstillstånd. Arbetsmarknadens\r\nparter skall få tillfälle att yttra sig innan riktlinjer\r\nbestäms. Parterna får också yttra sig i principiellt\r\nviktiga enskilda ärenden om arbetstillstånd.</pre><pre>Detta har i praktiken inneburit att de fackliga\r\norganisationerna har avstyrkt ansökningar om\r\narbetstillstånd om inte lön och andra villkor\r\nmotsvarat vad som gäller på den svenska\r\narbetsmarknaden. Anställningsvillkoren har i sig\r\nvarit en av de faktorer som man har beaktat i\r\nsamband med tillståndsgivningen. Det har därför\r\ninte varit möjligt för utländska arbetsgivare att\r\nbedriva verksamhet på villkor som alltför mycket\r\nhar avvikit från vad som är normalt här i landet. Jag\r\nvill betona att det inte har rått någon oenighet om\r\ndet systemet. Man har varit överens om att när\r\narbete utförs här i landet skall vi inte acceptera att\r\ndet sker under villkor som inte överensstämmer\r\nmed vad som allmänt gäller på den svenska\r\narbetsmarknaden.</pre><pre>Med ett närmande till Europa kommer saken i ett\r\nannorlunda läge. Den fria rörligheten för såväl\r\nföretag som arbetskraft kommer att medföra att vi\r\ninte längre kan upprätthålla kravet på\r\narbetstillstånd för utländsk arbetskraft.\r\nMyndigheterna kommer inte längre att i samma\r\nutsträckning kunna kontrollera att arbete utförs på\r\nvillkor som vi anser vara någorlunda godtagbara.\r\nDen fria rörligheten kan därmed få oönskade\r\nsociala effekter. Det uppstår en risk för det som\r\nkallas social dumpning. Den ökade välfärden som\r\nvi på de flesta håll strävar efter kan motverkas.</pre><pre>Det här är ett problem inte bara för oss i Sverige.\r\nÄven inom Europeiska gemenskapen förs\r\ndiskussioner om hur man skall kunna skapa regler\r\nsom stärker arbetstagarnas ställning. De här\r\ndiskussionerna inom EG är ännu så länge i ett\r\ninledande skede. I bakgrunden ligger att sådana\r\nfrågor som arbetstid, ledighet osv. skall komma\r\näven den utländska arbetskraften till del om\r\nrättigheterna grundar sig på lagstiftning eller\r\nkollektivavtal.</pre><pre>När det gäller lönen förs diskussionen mot\r\nbakgrund av att t.ex. minimilön, som följer av lag\r\neller avtal, skall gälla även för de ditresta --\r\nåtminstone om arbetet inte är högst tillfälligt.</pre><pre>Jag sade att social dumpning inte var ett problem\r\nbara för oss i Sverige. Men i ett sammanhang kan\r\ndet bli mer problematiskt för oss. Det har samband\r\nmed våra djupt rotade traditioner på\r\narbetsmarknaden.</pre><pre>I alla demokratiska länder anser man att det är\r\nnödvändigt med sociala skyddsregler av olika slag\r\nför att värna om arbetstagarnas intressen. I vissa\r\nländer använder man sig huvudsakligen av\r\nlagregler. I andra länder -- som i Sverige -- är det i\r\nstor utsträckning genom avtal som frågorna\r\nregleras.</pre><pre>På den svenska arbetsmarknaden finns starka\r\norganisationer, som organiserar en mycket stor del\r\nav arbetsmarknaden, både på arbetsgivar- och\r\narbetstagarsidan. Den svenska arbetsrätten bygger\r\npå tanken att det är de fackliga organisationerna\r\nsom i första hand skall ta tillvara arbetstagarnas\r\nintressen. Lagstiftningen syftar till att skapa goda\r\nförutsättningar för det.</pre><pre>På den absolut största delen av arbetsmarknaden\r\nhar parterna träffat kollektivavtal. Arbetsgivaren\r\när skyldig att tillämpa avtalets regler även gentemot\r\nsådana arbetstagare som inte är medlemmar i\r\nfacket. På den del av arbetsmarknaden där avtal\r\ninte finns, utgör kollektivavtalen ändå norm för vad\r\nsom skall gälla mellan arbetsgivaren och de\r\nanställda. På det sättet kan man säga att\r\nkollektivavtalen i praktiken täcker hela\r\narbetsmarknaden. Kollektivavtalen är alltså det\r\ndominerande instrumentet för att ta till vara de\r\nenskilda arbetstagarnas intressen. Vi anser att\r\ndenna modell i praktiken ger arbetstagarna ett\r\nskydd som är svårt att åstadkomma på annat sätt.\r\nHärigenom skiljer vi oss från många andra länder\r\nsom har andra traditioner och andra\r\nförutsättningar.</pre><pre>Det innebär att det skulle vara väldigt främmande\r\nför oss att i en lag reglera t.ex. minimilöner. Det\r\nhade naturligtvis annars kunnat vara ett sätt att\r\nmotverka social dumpning. Det gäller då att finna\r\nen annan väg. Vi måste skapa förutsättningar för de\r\nfackliga organisationerna att även i ett mer\r\nintegrerat Sverige fullgöra sin uppgift att ta till vara\r\narbetstagarnas intressen.</pre><pre>Rätten att vidta fackliga stridsåtgärder är\r\ngrundlagsskyddad. Varje arbetsgivare här i landet\r\nriskerar att bli utsatt för stridsåtgärder när en\r\nfacklig organisation vill få till stånd ett avtal om de\r\nvillkor som bör gälla i verksamheten.</pre><pre>När ett avtal har träffats blir läget annorlunda. Då\r\ninträder i stället fredsplikt. Kollektivavtalet ses som\r\nett fredsdokument. Genom avtalet ersätts den fria\r\nstridsrätten av en fredsplikt. Man får inte ta till\r\nstridsåtgärder för att man vill upphäva eller ändra i\r\navtalet. Detta är väl en rimlig ordning om vi tänker\r\noss kollektivavtalet som resultatet av en\r\nkraftmätning i fria förhandlingar mellan starka\r\norganisationer på den svenska arbetsmarknaden.</pre><pre>Den situation som skulle kunna göra det särskilt\r\nproblematiskt för Sverige uppstår när ett företag\r\nfrån utlandet kommer hit för att utföra arbete. Om\r\ndet företaget är bundet av ett kollektivavtal med en\r\nutländsk facklig organisation kan avtalet vara\r\nskyddat mot stridsåtgärder -- trots att avtalet\r\nkanske på intet sätt svarar mot det som vi här i\r\nSverige anser rimligt i fråga om anställningsvillkor.</pre><pre>Stridsåtgärder får alltså inte sättas i gång av de\r\nsvenska fackliga organisationerna för att ändra\r\neller upphäva detta avtal. Man skulle kunna\r\nuttrycka det så, att det här företaget drar nytta av\r\nde långtgående fredspliktsregler som vi i själva\r\nverket har här i landet. Jag vill då påpeka att på\r\nmånga håll i Europa medför ett kollektivavtal inte\r\nnågon fredsplikt i sig. Vi har ganska nära till sådana\r\nländer. Det gäller Danmark, Tyskland och\r\nNederländerna, och det finns flera.</pre><pre>Fredsplikten gäller inte bara dem som själva deltar\r\ni en konflikt. I Sverige ställer vi också krav på de\r\norganisationer som verkar på arbetsmarknaden.\r\nÄven om organisationen inte själv är bunden av ett\r\nkollektivavtal är den förhindrad att anordna eller\r\npå något annat sätt föranleda en olovlig\r\nstridsåtgärd. Organisationen får inte heller lämna\r\nstöd till eller medverka vid en sådan stridsåtgärd.\r\nMan kan uttrycka det så att organisationerna på\r\nden svenska arbetsmarknaden har ett allmänt\r\nansvar för att fredsplikten upprätthålls.</pre><pre>Herr talman! Upphovet till de lagändringar som\r\nbehandlas i betänkandet är den numera välkända\r\ns.k. Britannia-domen.</pre><pre>I domen fastställer arbetsdomstolen att regeln om\r\norganisationernas allmänna ansvar för\r\nfredsplikten -- det är alltså 42 § i\r\nmedbestämmandelagen -- gäller även om det är\r\nfråga om stridsåtgärder i Sverige för att undanröja\r\neller få till stånd ändring i ett kollektivavtal mellan\r\nutländska parter för en utländsk arbetsplats,\r\nstridsåtgärder som enligt tillämplig utländsk lag är\r\nolovliga mellan parterna. Domen innebär att 42 §\r\nMBL skall gälla även om anknytningen till svenska\r\nförhållanden är så svag att lagens regler i övrigt inte\r\nskall tillämpas.</pre><pre>Den annars gällande principen är att MBL är\r\ntillämplig på varje arbetsplats med dominerande\r\nanknytning till Sverige. Sådan anknytning finns om\r\narbetet skall vara stadigvarande förlagt hit. MBL\r\nkan också vara tillämplig på arbete som utförs\r\nutomlands, t.ex. om både arbetsgivare och\r\narbetstagare är svenskar. Man följer de sedvanliga\r\nnormerna vid s.k. lagkonflikter.</pre><pre>Det förslag som vi nu behandlar går ut på att\r\nbegränsa den svenska lagens tillämpningsområde i\r\nförhållande till vad som gäller enligt Britannia-\r\ndomen, inte tvärtom, som många tycks tro.\r\nFörslaget innebär att bestämmelserna om\r\norganisationernas ansvar för fredsplikten skall gälla\r\nendast om de arbetsförhållanden som\r\nstridsåtgärderna riktas mot har en dominerande\r\nanknytning till Sverige. Om anknytningen är svag\r\nså skall medbestämmandelagen inte alls vara\r\ntillämplig. Förslaget innebär inget annat än att det\r\nklart utsägs i lagen att denna 42 § inte heller skall\r\ntillämpas i sådant fall.</pre><pre>En utländsk arbetsgivare som t.ex. skall utföra en\r\nentreprenad här i landet under sådana\r\nomständigheter att medbestämmandelagen inte är\r\ntillämplig, kommer alltså i fortsättningen inte att\r\nvara skyddad av lagens långtgående\r\nfredspliktsregler. Genom detta förslag skapar vi\r\nförutsättningar för en sund konkurrens på lika\r\nvillkor mellan svenska företag och näringsidkare\r\nfrån andra länder. Det är detta som förslaget i första\r\nhand handlar om. Genom förslaget får de fackliga\r\norganisationerna också bättre möjligheter att delta\r\ni internationella solidaritetsaktioner.</pre><pre>Herr talman! Jag måste säga att jag har litet svårt\r\natt förstå den uppståndelse och den kritik som\r\nriktats mot förslaget. Är det så att kritikerna inte\r\nhar förstått förslagets innebörd -- alltså att vi\r\nbegränsar och inte utvidgar den svenska lagens\r\ntillämpningsområde? Eller är det möjligen så att\r\nman inte anser syftet bakom förslaget vara\r\ngodtagbart? Menar man att vi skall godta att arbete\r\nutförs här i landet på vilka villkor som helst? Att vi\r\nalltså skall acceptera social dumpning?</pre><pre>I så fall är det något nytt. Hitintills har det ju rått\r\nenighet om att vi som villkor för arbetstillstånd skall\r\nkräva rimliga och anständiga arbetsvillkor för\r\nhitresta arbetstagare. Eller är det möjligt så att man\r\nmisstror svenska fackföreningars omdöme och\r\nansvar när det gäller att sätta i gång stridsåtgärder?</pre><pre>Herr talman! Det skulle vara mycket intressant att\r\nfå svar på dessa två enkla frågor. Med detta ber jag\r\natt få yrka bifall till hemställan i\r\narbetsmarknadsutskottets betänkande AU21.</pre><pre>Anf. 85 ERIK HOLMKVIST (m) replik:</pre><pre>Herr talman! Jag vill vända mig direkt till Lars\r\nUlander. För ca 18 månader sedan anslöt sig den\r\nsvenska regeringen, tillsammans med tolv andra\r\nnationer och EG-kommissionen i en demarsch, till\r\nUSAs regering och dess utrikesdepartement i deras\r\nprotester mot kongressens lagförslag ''som skulle\r\nha utvidgat Förenta Staternas federala\r\narbetsmarknadslagar gentemot utländsk sjöfart''\r\noch deklarerade att ''våra regeringar är oroade av\r\ndetta förslag. Det skulle upphäva nuvarande\r\ninternationella lagar och praxis, enligt vilka länder\r\när ansvariga för att arbetsmarknadslagar efterföljs\r\npå fartygen. Regeringarna fortsätter att starkt\r\nbetona vikten av dessa principer.'' Det är arton\r\nmånader sedan.</pre><pre>Bush-administrationen informerade då kongressen\r\nom vad som framförts av Sverige och andra länder\r\noch förklarade sitt eget motstånd mot lagförslaget.\r\nMan ansåg ''att gamla principer i internationella\r\nlagar och i de internationella umgänget skall gälla,\r\natt ett fartygs nationalitet fastställs av dess flagga\r\neller registrering och att flaggstaten har enväldig\r\njuristdiktion beträffande interna bestämmelser och\r\nfartygens ekonomi''.</pre><pre>Beslutet av den svenska regeringen för 18 månader\r\nsedan att stödja ett lagförslag som skulle inskränka\r\nflaggstatens juristdiktion när det gäller\r\narbetsförhållanden på utländska fartyg i svenska\r\nhamnar, skulle mötas med motstånd från andra\r\nländer och från internationell sjöfart på samma sätt\r\nsom hände i USA. Kongressen gick emot det här\r\nförslaget.</pre><pre>Lars Ulander. Det är 18 månader sedan den här\r\nregeringen hade diametralt motsatt uppfattning\r\nmot den som man redovisar i dag i lagförslaget.\r\nVilket lappkast! Då säger Lars Ulander: ''Jag har\r\nsvårt att förstå kritiken mot förslaget.'' Han säger\r\nockså att den genomgång som jag gjorde från\r\ntalarstolen i mitt förra inlägg förskräcker honom.\r\nMen, Lars Ulander, om genomgången förskräcker\r\när det ju remissinstansernas svar som förskräcker,\r\ninte mitt inlägg här. Jag är ju bara budbäraren.</pre><pre>Det finns mycket mer att säga, Lars Ulander. Jag\r\nhoppas att jag har möjlighet att återkomma ännu\r\nen gång.</pre><pre>Jag vill till sist fråga Lars Ulander: Hur kan det\r\nkomma sig att regeringen efter 18 månader så\r\ndiametralt har bytt fot? Förklara för oss som sitter\r\nhär hur det kan komma sig!</pre><pre>Anf. 86 ELVER JONSSON (fp) replik:</pre><pre>Herr talman! Lars Ulander sade flera saker som jag\r\nhade väntat mig. Men han överraskade med en sak,\r\noch det var med att påminna om, som han sade,\r\n''den lagfästa rätten att vidta stridsåtgärder''. Men,\r\nherr Ulander, den rätten ville ju den\r\nsocialdemokratiska regeringen frånta svensk\r\nfackföreningsrörelse.</pre><pre>Reaktionen blev mycket häftig. Jag tror att det\r\nberodde på att detta var en rätt som man inte hade\r\nfått, utan en rätt som man hade tagit sig genom en\r\nlång facklig kamp. Riksdagen vidtog också\r\nstridsåtgärden att avsätta regeringen.</pre><pre>Lars Ulander säger att få saker har blivit så\r\nmissförstådda. Det är säkert riktigt. Det handlar\r\nom en svår materia, och dessutom har det dragits\r\nnågra felaktiga slutsatser.</pre><pre>Lars Ulander förklarar sedan hur det hela hänger\r\nihop, och det låter enkelt och klart. Han kan inte\r\nförstå att oppositionen inte tar detta för gott. Lars\r\nUlander måste tydligen ha missat den förkrossande\r\nremissopinion som avvisar dessa tankar och glömt\r\nav att arbetsmarknadsministern haft flera åsikter i\r\nfrågan. Utrikeshandelsministern har bekämpat det\r\nförslag som nu presenterats, och att regeringens\r\nvånda har varit stor, därom är ingen i tvivelsmål.</pre><pre>Lars Ulander säger att Sverige har blivit mer\r\ninternationellt integrerat och är bekymrad över hur\r\nvi skall kunna upprätthålla kravet på\r\narbetstillstånd. Jag tror inte att det är något\r\nbekymmer de närmsta åren. I ett längre perspektiv\r\nkan det bli komplikationer, som jag tidigare sade,\r\nsom kan leda till att vi behöver vidta åtgärder. Men\r\ndet bör ske efter en mycket grundlig beredning.</pre><pre>Lars Ulander ställde en fråga, och jag skall vara\r\nkorrekt och svara på den; Accepterar ni social\r\ndumpning? Mitt svar är nej. Min uppfattning är att\r\nvi har instrument för att hantera detta, framför allt\r\ni det korta perspektivet. Men frågan är så\r\nkomplicerad att vårt krav om en genomlysning och\r\nen utredning på parlamentarisk grund kvarstår. Jag\r\nyrkar än en gång bifall till reservation nr 2.</pre><pre>Anf. 87 LARS ULANDER (s) replik:</pre><pre>Herr talman! Erik Holmkvist gör en jämförelse\r\nmellan den amerikanska lagstiftningen och den\r\nsvenska. Det visar kanske litet grand hållfastheten\r\ni Erik Holmkvists argumentation. Det man\r\nprotesterade emot i den amerikanska lagstiftningen\r\nvar att arbetsmarknadslagarnas räckvidd\r\nutsträcktes. Vi inskränker för vår del i stället dessa\r\nlagar. Dessa saker har inte ett dugg med varandra\r\natt göra. Det skulle kanske vara bra om man\r\nkontrollerade fakta bakom denna typ av\r\npåståenden.</pre><pre>Herr talman! Jag har en känsla av att en stor del av\r\nden diskussion vi genomlevt med anledning av\r\nfallet Britannia har legat på det planet att man hävt\r\nur sig påståenden som man sedan låtit virvla runt i\r\nförhoppningen att de skall landa någonstans och att\r\nnågon skall ta dem till sitt hjärta.</pre><pre>Samma sak gäller egentligen Erik Holmkvists\r\ngenomgång av åsikterna hos den ena professorn\r\nefter den andra. Han tog dessutom upp frågan om\r\nden norska ambassaden, något som jag trodde att\r\nhan inte skulle göra av hänsyn till Norges ambassad\r\nhär i Stockholm. Att man på detta sätt i ett\r\nparlament lägger sig i andra länders lagstiftningar\r\när naturligtvis oerhört ovanligt, men nog om det.\r\nJag tror att detta kan räcka som svar till Erik\r\nHolmkvist.</pre><pre>Elver Jonsson säger att arbetet med denna fråga har\r\nskett under vånda, att arbetsmarknadsministern\r\nhar tagit tillbaka vad hon sagt och att det har funnits\r\nproblem. Det är inte alls på detta sätt. Här har skett\r\nen sedvanlig hantering av ett lagstiftningsärende\r\nsom i sig är svårt. Det är alla lagstiftningsärenden\r\ninom arbetsrättens område. Jag vill påstå att det\r\ninte varit något stort problem att klara av detta.</pre><pre>Om man tillåter företag att komma hit och dumpa\r\nlöner, innebär detta helt klart en social dumpning.\r\nJag ställde en fråga om detta, men jag måste\r\ntydligen formulera frågan till Elver Jonsson på ett\r\nannorlunda sätt. Om företag kommer hit och\r\ndumpar lönerna, är det en acceptabel situation för\r\nElver Jonsson?</pre><pre>Anf. 88 ERIK HOLMKVIST (m) replik:</pre><pre>Herr talman! Lars Ulander medgav omedelbart att\r\njag hade rätt. Det han berättade om var precis det\r\nvi varnade för, nämligen att andra länder med\r\nannan lagstiftning kommer att sätta sig på oss när\r\nvåra fartyg anlöper deras hamnar. Det är detta som\r\nvi varnar för och som remissinstanserna varnat för\r\ngång på gång. Det har inte gått upp för Lars\r\nUlander förrän i kväll, när vi är mogna att fatta\r\nbeslut! Det borde Lars Ulander ha insett långt\r\ndessförinnan, kanske redan innan propositionen\r\nskrevs. Detta är avslöjande om något.</pre><pre>Lars Ulander säger också i ett av sina inlägg att\r\nvillkor som avviker alltför mycket skall ändras när\r\nbåtarna kommer till Sverige. Detta är\r\nkonkurrenshämmande, och det säger också\r\nremissinstanserna. Det är ett sätt att slå vakt om\r\nden egna produkten och den egna\r\nkonkurrensförmågan. Detta menar Lars Ulander\r\natt vi inte skall godkänna.</pre><pre>Lars Ulander kom några gånger tillbaka till frågan\r\nom social dumpning. Är det norrmännen som gör\r\nsig skyldiga till en social dumpning i Sverige, eller\r\när det en social dumpning som också EG-staterna\r\nkommer att göra sig skyldiga till i framtiden? Vi är\r\nsnart där, medan Sverige skyndar sig att införa en\r\nlagstiftning som kommer att diskriminera våra\r\nsamarbetspartner inom EG.</pre><pre>Vi har, Lars Ulander, inte rätt att sätta oss på andra\r\nländers lagstiftning och förhandlingsordning för\r\navtal. Britannia-målet var ett försök från fackets\r\nsida att göra detta, och arbetsdomstolen sade nej.\r\nLars Ulander säger att det inte är meningen att man\r\nskall sätta sig över andra länders lagstiftning, men\r\ndet blir effekten.</pre><pre>Lars Ulander säger att det skall vara fråga om\r\nfartyg eller verksamhet som har en dominerande\r\nanknytning till Sverige. Men fartyget Britannia\r\nhade ju inte en sådan dominerande anknytning till\r\nSverige som motiverade det ingrepp man avsåg att\r\ngöra och som den nya lagstiftningen ger möjligheter\r\ntill.</pre><pre>Uppvaknandet är för sent, Lars Ulander. Jag\r\nbeklagar detta. Rösta för vår reservation i morgon,\r\ndå blir allt bra.</pre><pre>Anf. 89 ELVER JONSSON (fp):</pre><pre>Herr talman! Lars Ulander antydde att arbetet\r\nkanske ändå skett under en viss vånda, men att\r\ndetta är ganska sedvanligt för sådant arbete. Det är\r\nmöjligt att det förhåller sig så. Det finns ju så\r\nmånga exempel på att regeringen haft många olika\r\nuppfattningar och intagit nya ståndpunkter även i\r\nmycket stora frågor och svängt 180 grader på några\r\nmånader. Det räcker med att nämna frågan om EG,\r\nenergifrågan, frågor om reklam och vad det nu kan\r\nvara. Det kan bli så för en regering i upplösning\r\nsom känner en viss stress inför ett förestående val.</pre><pre>Åter till själva sakfrågan, nämligen social\r\ndumpning. Självfallet skulle inte någon av de\r\nåtgärder som vi från liberalt håll förespråkar kunna\r\nbefrämja detta. Vår inställning har varit att man i\r\ndet kortare perspektivet, t.ex. under ett antal år,\r\nskall ha verktyg för att hantera detta. Om vi nu\r\ntvingas att vidta andra åtgärder genom\r\nlagstiftningen, måste detta genomlysas mycket\r\nnoga.</pre><pre>Lars Ulander hade inte någon åsikt om varför det,\r\nsom jag uttryckt det, fanns en förkrossande\r\nremissopinion mot lagförslaget. Den borde väl\r\nändå gjort intryck på utskottets ordförande, även\r\nom inte vi andra ledamöter har lyckats med detta.</pre><pre>Herr talman! Jag tror att vi först och främst bör vara\r\nangelägna om att slå vakt om\r\nfackföreningsrörelsen, och en stark sådan, men vi\r\nskall ge den de uppgifter som den rätteligen bör ha\r\noch inte överlåta myndighetsfunktioner till den.\r\nDen rågången är värdefull att hålla, och i\r\nförlängningen, i det långa loppet, har både\r\narbetstagare och svensk fackföreningsrörelse\r\nglädje av en sådan policy.</pre><pre>Anf. 90 LARS ULANDER (s):</pre><pre>Herr talman! Både Elver Jonsson och Erik\r\nHolmkvist talar om att regeringen struntar i\r\nremissomgången. Det har den naturligtvis inte\r\ngjort. Den har tagit till sig delar av det som\r\nframförts vid remissomgången och sett till att lagen\r\nutformats i enlighet med detta.</pre><pre>Detta är en myt som moderaterna vid alla tillfällen\r\nframför i ett försök att på något sätt smutskasta\r\ndetta mycket fina land.</pre><pre>Moderaterna säger att andra länder kommer att\r\ndiskriminera Sverige om vi gör på detta sätt, därför\r\natt vi har gått ut på ett orimligt sätt gentemot andra\r\nländer. Så är det naturligtvis inte alls. Denna\r\nlagstiftning är en inskränkning jämfört med den\r\ntidigare lagstiftningen. Vad som hände vid\r\nBritannia-domen var att arbetsdomstolen tolkade\r\nen lagstiftning som vi i det här huset var ansvariga\r\nför. Arbetsdomstolen tolkade den på sitt sätt, och\r\nnaturligtvis också riktigt. Men den tolkades alltså\r\ninte på det sätt som var tänkt. Därför måste man\r\ngöra korrigeringar i lagstiftningen. Detta är alltså\r\nett felaktigt resonemang från Erik Holmkvists sida.\r\nEfter den uppräkning av professorer och\r\narbetsgivarorganisationer som han gjorde kan jag\r\nmycket väl förstå varför han använde så mycket tid\r\nför att försöka förklara detta.</pre><pre>Elver Jonsson talar om ett parti som har problem i\r\nen stressituation. Jag trodde faktiskt att det var\r\nfolkpartiet som Elver Jonsson berättade om. Jag\r\nvet inte vilken anledning folkpartiet har att känna\r\nnågon ofantlig glädje med den ena SIFO-\r\nundersökningen efter den andra som klipper till\r\nganska hårt. Vad det här är fråga om är ett beslut\r\nsom vi kommer att fatta, ett beslut som är berett på\r\nvanligt sätt. Det kommer att bli en lagstiftning som\r\nkommer att vara till nytta för dem som behöver\r\nden, nämligen de svenska löntagarna.</pre><pre>Tredje vice talmannen anmälde att Elver Jonsson\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 91 VIOLA CLAESSON (v):</pre><pre>Herr talman! När vi skrev vår motion om Lex\r\nBritannia och den fackliga stridsrätten var det bl.a.\r\nför att i likhet med fackliga debattörer försöka ge\r\nregeringen mer råg i ryggen i relationerna med EG.\r\nPå samma sätt gäller den här debatten i lika hög\r\ngrad det framtida EG och ett eventuellt svenskt\r\nmedlemskap som det gäller en förstärkning av\r\nmedbestämmandelagen, MBL.</pre><pre>Vänsterpartiet ser det som en mycket viktig seger\r\nför hela arbetarrörelsen att regeringen äntligen har\r\nlagt fram ett förslag som förstärker MBL så som vi\r\nföreslog i vår motion i januari.\r\nArbetsmarknadsutskottets majoritet har stått emot\r\nde hätska attackerna från redargarnityret och\r\növriga antifackliga aktörer här i Sverige och i\r\nNorge, som särskilt har nämnts.</pre><pre>Erik Holmkvist har i sina debattinlägg men framför\r\nallt i sitt första anförande understrukit att det\r\nfungerar på det sätt som jag har nämnt när det\r\ngäller synen på EG. Han radar upp och citerar en\r\nrad remissinstanser som enhälligt, mer eller mindre\r\nhätskt, cyniskt och aggressivt har agerat för att\r\nstoppa regeringens förslag. I ett av citaten sade Erik\r\nHolmkvist att remissinstansen hade sagt att\r\nfördelarna för den inre marknaden skulle försvinna\r\ni ett enda slag, om detta går igenom i riksdagen. I\r\nett annat handlade det om att facket får alltför stora\r\nmöjligheter till stridsåtgärder, i ett tredje om att det\r\nskulle innebära att fackliga solidaritetsåtgärder blir\r\nobegränsade. Till sist klämmer Erik Holmkvist till\r\nmed Norges reaktion, som inte bara kan ha varit en\r\ngod sak ens i Erik Holmkvists smak, utan som\r\nockså måste ha varit något obehagligt, såsom\r\nmånga andra har tyckt.</pre><pre>Herr talman! Jag tycker att det är bra att de\r\nborgerliga partierna så tydligt visar vilka\r\nambitioner de har med Sveriges anpassning till EG.\r\nDe skiljer sig inte ett uns från övriga nationella och\r\ninternationella högerkrafter, som utan skrupler\r\nerkänner att EG-modellen är det nyliberala\r\nredskap som de vill använda för att försöka krossa\r\nden fackliga rörelsen här i Sverige.</pre><pre>Moderaterna och folkpartiet men också centern\r\nhoppas att EG kommer att stoppa alla försök till en\r\nmer progressiv lagstiftning på arbetsrättens område\r\ni Sverige. Socialdemokraterna å sin sida hoppas att\r\nEG-domstolen inte skall komma att ingripa mot en\r\nförstärkt svensk lagstiftning som den vi diskuterar,\r\ntyp Lex Britannia, som riksdagen med all säkerhet\r\nkommer att rösta igenom i morgon. Det säger mer\r\nom EG-domstolen och EG-propagandisternas\r\nmotstridiga budskap än om Lex Britannia. För om\r\nfackets möjligheter att ingripa mot slavkontrakt\r\nkommer att utnämnas till ett handelshinder av EG-\r\njuridiken, då är det självfallet fel på EG och inte på\r\nden svenska arbetsrätten. Det är vår uppfattning.\r\nHär går en klar skiljelinje mellan bl.a.\r\nvänsterpartiet och de tre borgerliga partierna.</pre><pre>Diskussionen om Lex Britannia blottlägger vems\r\n''friheter'' och vilka ''friheter'' som är EGs\r\nkännemärken. En av de dominanta hökarna på\r\nområdet, advokaten Claes Palme -- jag uppfattade\r\ninte om han fanns med i den citatsamling som Erik\r\nHolmkvist föredrog från talarstolen --, uttrycker sig\r\nklart. Han anser att arbetskraften skall finnas och\r\narbeta där den ekonomiskt bäst kan utnyttjas. Det\r\när alltså så de omtalade EG-friheterna skall tolkas!\r\nDet tycker jag att också socialdemokraterna borde\r\ntänka på mycket noga inför framtiden. Men för den\r\narbetsköpare som pressar och hotar redan fattiga\r\narbetare till att acceptera en halvering av lönen\r\nskall det enligt denna ideologi inte finnas några som\r\nhelst hinder. Där arbetslösheten är som störst och\r\nunderkastelsen ligger närmast, dit skall företagen\r\nröra sig fritt, eller därifrån hämtar arbetsköparna\r\nunder stor frihet sin arbetskraft för arbete över\r\ngränserna inom det nya EG-området.</pre><pre>Men jag tycker att herrar talare skall tänka på att\r\nSverige faktiskt inte ännu är medlem i EG. De\r\nborgerliga partierna agerar redan nu som om\r\nSveriges riksdag har sålt ut all förmåga att tänka\r\noch agera självständigt. Det har vi inte -- inte än.</pre><pre>Kritiken mot EG växer. Den kommer att öka med\r\nvarje avslöjande om vilka antifackliga ambitioner\r\noch aktiviteter för att rusta ner Sverige på det\r\nsociala området som ligger bakom allt vackert tal\r\nom det nya Europa. Jag är övertygad om att denna\r\ndebatt i riksdagen, om den nu skulle föras ut via\r\nmassmedia, när den förs i denna sena timme, skulle\r\nfå ännu fler som är misstänksamma mot EG att inse\r\natt det handlar om social dumpning.</pre><pre>Argumenten mot Lex Britannia och mot fackets\r\nrätt till stridsåtgärder visar med all önskvärd\r\ntydlighet vad en eventuell borgerlig regering efter\r\nhöstens val tänker göra för att facket skall bli så\r\ntandlöst som varje nyliberal kan önska. Eftersom\r\nLex Britannia framför allt handlar om sjöfolkets\r\nfackliga kamp, även om den i sig handlar om alla\r\narbetstagare här i landet, vill jag i detta\r\nsammanhang påminna om att man kommer att\r\ninföra det förhatliga SIS, alltså ett svenskt\r\ninternationellt sjöfartsregister. Men det jag inte\r\nförstår är varför ni borgerliga debattörer låtsas som\r\nom ni inte känner till upprinnelsen till det s.k.\r\nBritannia-målet. Jag måste ändå berömma er för\r\nett visst klarspråk. Är det för att s.k. gula\r\nfackföreningar och lönesänkningar på 30--40 %\r\ningår i era kalkyler? Är det en självklarhet?</pre><pre>Principen om att arbete utfört i Sverige skall\r\nomfattas av svenska kollektivavtal har varit något\r\nav grundbult i den svenska arbetarrörelsens arbete\r\nför anständiga löne- och anställningsvillkor. De\r\nborgerliga vill upphäva principen, och de ser med\r\nförhoppningar på att ett EG-medlemskap skulle\r\nförsämra läget ytterligare för facket. Det är alltså\r\nfel på grundkonstruktionen i både EG och de\r\nborgerliga partierna.</pre><pre>Till sist, herr talman, vill jag ha sagt några ord om\r\nsjöfolkets fackliga kamp i dessa frågor. Tyvärr var\r\ndet under lång tid sjöfolket som fick försöka att\r\nförklara och föra ut information om vad Britannia-\r\nmålet och Britannia-domen egentligen handlade\r\nom. Trots att vi kan fatta ett bra beslut här i\r\nkammaren i morgon, menar jag att det dröjde\r\nalltför länge innan övriga LO-fackförbund insåg att\r\ndet berörde allesammans och allas medlemmar.</pre><pre>Herr talman! Jag ber att få yrka bifall till hemställan\r\ni arbetsmarknadsutskottets betänkande nr 21 och\r\nLex Britannia.</pre><pre>Anf. 92 ERIK HOLMKVIST (m) replik:</pre><pre>Herr talman! Jag hade tänkt att debatten i detta\r\närende skulle vara slut efter min omgång med Lars\r\nUlander. Men detta var ett mycket grovt påhopp på\r\nborgerliga partier och på mig personligen.</pre><pre>När Viola Claesson talar om att jag och vi vill\r\nkrossa den fackliga rörelsen och göra den tandlös\r\nvill jag bara påminna henne om att i så fall är hela\r\nremissomgången av samma kaliber. I så fall är\r\nnorska ambassaden, statens pris- och\r\nkonkurrensverk, Svea hovrätt och sjöfartsverket\r\nmed, och det är inte bara dem utan även\r\nkommerskollegium och arbetsdomstolen hade\r\nsamma uppfattning som vi, liksom Stockholms\r\nuniversitet, Svenska kommunförbundet,\r\nLandstingsförbundet och Statens arbetsgivarverk,\r\nViola Claesson. Att Sveriges redareförening har\r\ndenna uppfattning kanske vi inte skall förvånas\r\növer när dessa andra remissorgan har denna\r\nuppfattning.</pre><pre>Nej, det gäller inte att krossa facket eller att föra\r\nfacket tandlöst, utan det gäller att vara klok vid\r\nbedömningen när vi mycket väl kan ana oss till att\r\nreaktionen utomlands kan bli den som\r\nremissorganen och jag har gett uttryck för. Det är\r\ndetta som det är fråga om. Facket är bra. Det\r\nkommer många krafter att slå vakt om. Jag kan\r\nockså tillhöra dem. Men facket får inte tillåtas att\r\nföra en regering framför sig som en snöboll, så att\r\nden, när den når krönet, bara rullar iväg utan chans\r\natt lotsa och styra. Det är det som sker nu. Facket\r\nhar tvingat denna regering till dessa åtgärder, vilket\r\nvar oklokt av regeringen och av facket. Detta\r\nkommer med all säkerhet att visa sig i framtiden.\r\nNej, Viola Claesson, det är inte fråga om att krossa\r\nfacket eller att göra det tandlöst, utan det är fråga\r\nom värnet om den svenska nationen, och inte minst\r\nom svenska sjömän.</pre><pre>Anf. 93 VIOLA CLAESSON (v) replik:</pre><pre>Fru talman! Jag skall be att få börja med att för\r\nErik Holmkvist påpeka att jag inte har angripit\r\nhonom personligen, men däremot tycker jag att\r\nErik Holmkvist och övriga moderater och tyvärr\r\näven samtliga borgerliga partier har uppfattningar i\r\ndenna fråga som måste angripas. Försök att lyssna\r\nnoga för att se skillnaden på det ena och det andra.\r\nDet tror jag att debatten skulle tjäna på.</pre><pre>I denna replik tar Erik Holmkvist i ordentligt. Nu\r\nhandlar det om hela den svenska nationen. Jag\r\ntycker att det är jättebra att få höra detta, och det\r\nkommer att stå i protokollet. Jag hoppas att det\r\nkommer att handla om hela den svenska nationen\r\näven när det så småningom blir dags att ta ställning\r\ntill ett svenskt EG-medlemskap, då EG, som nu är\r\ni omdaning, kommer att visa vad det går för. Då får\r\nErik Holmkvist ta ställning till om det är i Bryssel\r\neller här i den svenska riksdagen som en mängd\r\nlagar skall stiftas. Då skall jag återkomma, men\r\nutanför den här kammaren i olika debattinlägg, så\r\nfort jag någonsin hinner för att stoppa\r\nhögerpolitikernas försök att driva Sverige in i EG\r\noch störta den svenska nationen i fördärvet,\r\neftersom det faktiskt är vad det kommer att handla\r\nom. Den här debatten, de här inläggen och de\r\nmotioner som har väckts från de borgerliga\r\npartierna visar detta så tydligt.</pre><pre>Jag skulle vilja ha några konkreta besked från Erik\r\nHolmkvist om vad moderaterna här i riksdagen\r\nunder årens lopp har gjort för att stärka fackets\r\nmöjligheter och skydda facket. Jag skulle kunna\r\nräkna upp en mängd åtgärder som moderaterna har\r\nföreslagit i rakt motsatt riktning. Jag minns ett\r\nnummer av Pockettidningen R som hette Blå\r\ndunster. Jag kan skaffa fram den igen för att visa\r\nden uppräkning som fanns där. Sedan har man\r\nbackat på detta med ytterligare antifackliga förslag\r\nflera gånger.</pre><pre>Jag tycker även att det är något anmärkningsvärt att\r\npeka på att den norska ambassaden har varit en av\r\ndem som har störtat in i denna svenska debatt. Jag\r\nanser att det som den norska ambassaden har gjort\r\när anmärkningsvärt, och jag trodde att det var\r\npinsamt för fler av dem som står på samma sida som\r\ndem som har riktat dessa angepp mot regeringen,\r\narbetsmarknadsutskottets förslag och det beslut\r\nsom vi skall fatta.</pre><pre>Anf. 94 TOM HEYMAN (m):</pre><pre>Fru talman! Syftet med den föreslagna\r\nförändringen av medbestämmandelagen sägs vara\r\natt motverka social dumpning. Men vad är det?\r\nBegreppet är långtifrån entydigt.</pre><pre>ITF har under många år bedrivit kampanjer mot\r\nsocial dumpning under s.k. bekvämlighetsflagg.</pre><pre>Jag befann mig själv i Antwerpen 1958, när den\r\nförsta aktionen genomfördes. Jämte oss låg en\r\namerikansk bulkbåt under Panamaflagg som\r\ngenom aktionen blev två dagar försenad med sin\r\nlossning. Men troligen hade besättningen på den\r\namerikanska båten högre löner än vad vi hade i den\r\nsvenska. Var det ett exempel på social dumpning?</pre><pre>På den tiden var begreppet bekvämlighetsflagg\r\nockså ganska enkelt. Det gällde Liberia, Panama,\r\nCosta Rica och Honduras. I dag ser världen\r\nannorlunda ut. Det är inte längre lika enkelt att\r\nnationalitetsbestämma rederier, och talet om social\r\ndumpning leder därför till fler frågor än man kan\r\nbesvara.</pre><pre>Är en rysk båt, med en besättning som har\r\nutomordentligt låga löner, exempel på social\r\ndumpning? Det har inte ITF ansett. Men om\r\nsamma ryska båt går under cypriotisk flagg med\r\ngrekiskt befäl, är det då ett exempel på social\r\ndumpning? Det borde det vara, men det har inte\r\nITF ansett.</pre><pre>Är en brittisk båt, registrerad i Hongkong,\r\nbekvämlighetsflaggad? Om båten säljs till Kina\r\nmed bibehållet register i Hongkong, är den då\r\nbekvämlighetsflaggad? Är en kinesisk båt under\r\nSomaliaflagg bekvämlighetsflaggad?</pre><pre>Det finns inga entydiga svar på dessa frågor, och\r\ndärmed går det inte heller att på ett entydigt sätt\r\ndefiniera begreppet social dumpning.</pre><pre>Sverige har också en gång varit ett lågkostnadsland.\r\nDe svenska sjömän som på 20-talet fick anställning\r\ni internationella rederier, som av kostnadsskäl då\r\nseglade under svensk flagg, var nog tacksamma\r\növer den möjligheten.</pre><pre>Den omfattande kryssningsverksamhet som vi\r\nbedrev från amerikanska hamnar har också varit en\r\nform av lågkostnadstrafik. Men Svenska Amerika\r\nLinien och Clipper Line representerade då det\r\nfinaste som fanns i den svenska handelsflottan,\r\näven om de med sina relativt sett låga löner hjälpte\r\ntill att konkurrera ut den amerikanska\r\nkryssningsflottan.</pre><pre>Med den ändring av medbestämmandelagen som\r\nnu föreslås blir svensk avtalsrätt tillämplig även för\r\nutländska företag, oavsett redan gällande avtal. De\r\nsvenska fackförbunden får rätt att själva avgöra om\r\nsvenskt avtal skall gälla i stället för ett tidigare\r\ntecknat utländskt. De svenska fackförbunden får\r\ndärmed en maktposition som är främmande för\r\nsvensk avtalsrätt, och de utländska företagen blir\r\nhelt utlämnade till svenskt fackligt godtycke.</pre><pre>Lagförslaget är framtvingat av Sjöfolksförbundet. I\r\nSjömannen framgår klart hur man har gjort.\r\nLagförslaget får genom sin utformning tillämpning\r\növer hela transportsektorn och delvis även över\r\nbygg- och anläggningssektorn.</pre><pre>Polska lastbilschaufförer -- med efter svenska mått\r\nmycket blygsamma löner -- kan bli offer för svensk\r\nförhandlingsinsats, och ryska flygplan som landar\r\npå Arlanda kan tvingas teckna svenska pilotavtal\r\nom de skall få möjlighet att lyfta igen. Det är\r\nfaktiskt konsekvenserna av lagstiftningen.</pre><pre>Ur svensk facklig synpunkt är dessa konsekvenser\r\nnaturligtvis fullständigt ointressanta. Men det som\r\ndäremot är intressant är att den konflikt som då kan\r\nskapas med ett utländskt företag mycket lätt kan\r\nflyttas in på svenskt område, därför att kraven på\r\nanknytning till svensk verksamhet i en aktuell\r\nutländsk konflikt har fått en mycket vid tolkning\r\ngenom ett par domar i arbetsdomstolen. Genom att\r\nkonstruera en konflikt med en polsk åkare som kör\r\nen transport för ASG kan man i princip utlösa\r\nsympatistrejker inom hela SJs affärsområde.\r\nFrestelsen kommer naturligtvis att bli stor att\r\nanvända utländska konflikter som draghjälp även\r\nför svenska förhandlingar och därigenom komma\r\nrunt fredsplikten på det sätt som Sjöfolksförbundet\r\nnyligen vid ett flertal tillfällen visat prov på.</pre><pre>Detta har uppenbarligen undgått\r\nutskottsmajoriteten, som litet troskyldigt uttalar att\r\ndet inte finns anledning att misstro de svenska\r\nfackförbunden. Det är, fru talman, precis vad\r\nerfarenheterna visar att det finns.</pre><pre>Sverige har ivrigt protesterat när andra länder, t.ex.\r\nUSA, har kommit med liknande generella\r\nlagförslag. Vi har då med skärpa hävdat vår rätt\r\nsom suverän nation att själva bestämma över våra\r\nförhållanden, något som vi nu inte anser gäller för\r\nandra. Vi vill nu försöka påtvinga resten av världen\r\nvår lagstiftning. Vi skapar därmed problem i våra\r\nrelationer med andra länder, och vår trovärdighet\r\nsom internationell samarbetspartner blir ifrågasatt.</pre><pre>Lagförslaget är skadligt för Sverige, och det är\r\nskadligt för svensk sjöfartsnäring. Det bör därför\r\navslås av riksdagen. I likhet med Erik Holmkvist\r\nyrkar jag därför bifall till reservation 1.</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre>8 § Ändringar i lagen om\r\narbetslöshetsförsäkring m.m.</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU24 Ändringar i lagen om\r\narbetslöshetsförsäkring, m.m. (prop. 1990/91:160).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 28 maj.)</pre><pre>9 § Tilläggsbudget II till statsbudgeten för\r\nbudgetåret 1990/91</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU23 Tilläggsbudget II till statsbudgeten\r\nför budgetåret 1990/91 (prop. 1990/91:125 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 28 maj.)</pre><pre></pre><pre>10 § Visst regionalpolitiskt stöd</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU26 Visst regionalpolitiskt stöd.</pre><pre></pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 95 LARS ULANDER (s):</pre><pre>Fru talman! Den 14 februari 1991 ingick staten --\r\ntransportrådet -- och trafikhuvudmännen i\r\nKopparbergs, Jämtlands, Västerbottens och\r\nNorrbottens län ett avtal, som innebär att staten\r\nunder en tioårsperiod lämnar trafikhuvudmännen\r\nen årlig ersättning på 36 milj.kr. om de övertar\r\nansvaret för persontrafiken på inlandsbanan\r\nfr.o.m. den 10 juni 1991.</pre><pre>När riksdagen tidigare i vår tog beslut om\r\ninlandsbanan ansåg riksdagen att ansvaret för\r\npersontrafiken längs inlandsbanan i första hand\r\nborde överlåtas på berörda trafikhuvudmän. Ett\r\nsådant beslut ansåg riksdagen ligga i linje med\r\ntidigare riksdagsbeslut om att flytta ansvaret för\r\ntrafiken så nära de berörda som möjligt.\r\nHuvudmännen får på så sätt ett samlat ansvar för\r\nkollektivtrafiken i sina län och förutsättningar\r\nskapas för att bygga upp en väsentligt bättre\r\npersontrafik till rimliga kostnader.</pre><pre>Godstrafiken skall fortfarande gå på inlandsbanan,\r\noch betydande satsningar görs för att göra det\r\nmöjligt att upprätthålla en sådan trafik.</pre><pre>Beträffande persontrafiken borde i första hand\r\nprövas om trafikhuvudmännen inom den angivna\r\nbidragsramen -- 36 milj.kr. -- skulle kunna\r\nupprätthålla järnvägstrafik på banan. Skulle\r\ntrafikhuvudmännen emellertid finna att de inte i\r\negen regi skulle kunna driva järnvägstrafik, borde\r\nregeringen eller myndighet som regeringen\r\nbestämmer undersöka om Inlandskommunerna\r\nEkonomisk Förening -- på samma villkor som\r\ngällde för trafikhuvudmännen -- var beredd att ta\r\növer ansvaret för järnvägstrafiken fr.o.m. den 10\r\njuni 1991.</pre><pre>Sedan det visat sig att inte något av alternativen till\r\nfortsatt persontrafik på inlandsbanan kunnat\r\ngenomföras, godkände regeringen den 18 april\r\navtalet mellan transportrådet och\r\ntrafikhuvudmännen -- helt i enlighet med\r\nriksdagens bemyndigande. Konsekvensen av\r\nbeslutet blir att persontrafiken på inlandsbanan\r\nläggs ned och att datum för nedläggningen skall\r\nvara den 10 juni om riksdagen inte beslutar i\r\nenlighet med arbetsmarknadsutskottets förslag.\r\nPersonbefordran skulle därefter ske med buss.</pre><pre>Fru talman! Arbetsmarknadsutskottet har\r\nbegagnat sig av sin initiativrätt enligt\r\nriksdagsordningen och -- av skäl som jag skall\r\nredovisa -- föreslagit att persontrafiken på\r\ninlandsbanan skall få bedrivas under sommaren\r\n1991.</pre><pre>Låt mig emellertid allra först understryka att\r\nutskottets agerande inte har skett av trafikpolitiska\r\nskäl. Frågor som rör trafikpolitiken bereds av\r\ntrafikutskottet, som beträffande den långsiktiga\r\nlösningen av persontrafiken på inlandsbanan berett\r\nett förslag som riksdagen har fattat beslut om och\r\nsom jag inledningsvis har berört.</pre><pre>Jag vill dessutom betona att det självfallet inte är\r\nmeningen att regionalpolitiska medel skall\r\nanvändas för att ersätta ordinarie statlig\r\nfinansiering eller reguljära driftstöd. Det\r\nankommer på varje samhällssektor, som en\r\nintegrerad del av sektorspolitiken, att utforma\r\nverksamheten så att de regionalpolitiska målen\r\nuppfylls. Likaledes: Om statsmakterna finner att en\r\nverksamhet av vissa skäl skall upphöra, är det inte\r\nheller acceptabelt att verksamheten utan vidare\r\nhelt eller delvis fortsätter med stöd av\r\nregionalpolitiska medel.</pre><pre>Åter till arbetsmarknadsutskottets förslag. Det\r\narbetsmarknadsutskottet har föreslagit är stöd till\r\nett turistprojekt, Sommartrafik -- 91 på\r\ninlandsbanan, ett projekt som enligt utskottets\r\nbedömning kan få betydelse för turismen i de\r\nberörda områdena under de annalkande\r\nsommarmånaderna. När riksdagen förra året\r\nbehandlade regionalpolitiken för 90-talet framhölls\r\nbl.a. turismens stora regionalpolitiska betydelse,\r\nsärskilt i norra Sveriges inland. Turistpolitiken\r\nsamverkar med regionalpolitiken när det gäller att\r\nförbättra den regionala balansen. Det är av denna\r\nanledning som utskottet ansett det rimligt att\r\nbefintliga regionalpolitiska medel ställs till\r\nförfogande för det nu aktuella projektet.</pre><pre>Jag vill med detta, fru talman, yrka bifall till\r\narbetsmarknadsutskottets hemställan i betänkande\r\nnr 26.</pre><pre>Anf. 96 ERIK HOLMKVIST (m):</pre><pre>Fru talman! Utskottets ordförande har på ett\r\nmycket förtjänstfullt sätt redovisat vad utskottet\r\nhar att säga i detta betänkande. Därför lämnar jag\r\ndet åt sidan helt.</pre><pre>Jag tycker att Sveriges riksdag visar prov på stor\r\nklokskap i det här ärendet. Det är ett litet ärende.\r\nFörslaget kostar inte mycket pengar, men ärendet\r\nhar rivit upp känslorna hos så många människor att\r\ndet var mycket klokt att försöka genomföra detta\r\nprojekt. Detta initiativ var värdefullt för människor\r\ni allmänhet, men naturligtvis för inlandet i\r\nsynnerhet. Där kommer turismen även den här\r\nsommaren att kunna skötas på ett hyggligt sätt,\r\nliksom den vanliga nyttotrafiken givetvis.</pre><pre>Jag hoppas att regeringen effektuerar riksdagens\r\nbeslut utan dröjsmål eller hinder.</pre><pre>Fru talman! Jag yrkar därför bifall till hemställan i\r\narbetsmarknadsutskottets betänkande nr 26.</pre><pre>Anf. 97 ULLA ORRING (fp):</pre><pre>Fru talman! Nu skall vi fatta beslut om den\r\nfortsatta trafiken på inlandsbanan för denna\r\nsommar. Det skall ske enligt\r\narbetsmarknadsutskottets förslag.\r\nSammanfattningen av arbetsmarknadsutskottets\r\nuttalande är att det finns skäl att bistå projektet\r\nmed befintliga regionalpolitiska medel. Vidare\r\nföreslår man att det får ankomma på regeringen att\r\npröva hur berörda länsstyrelser -- i Kopparbergs,\r\nJämtlands, Västerbottens och Norrbottens län --\r\nskall kunna lämna stöd till det aktuella projektet.</pre><pre>Med anledning av detta vill jag ställa några frågor.\r\nOm statsrådet Molin hade varit närvarande hade\r\njag ställt dem till honom, men nu vänder jag mig till\r\nsocialdemokraternas företrädare för utskottet,\r\nLars Ulander.</pre><pre>1. Kan vi lita på att regeringen kommer att stå fast\r\nvid det beslut om sommartrafik som vi kommer att\r\nfatta, och att planeringen för turistsäsongen\r\ndärmed kan fullföljas, så att trafiken på sträckan\r\nMora--Gällivare kan fortsätta enligt kommunernas\r\nplanering?</pre><pre>2. Kommer regeringen att göra allt för att\r\nåstadkomma en smidig hantering, så att inte någon\r\noklarhet kan råda om detta beslut?</pre><pre>3. Här måste påpekas att 200 miljoner av de i\r\nbetänkandet omnämnda regionalpolitiska medlen\r\npå 330 miljoner är avsedda för förstärkt\r\ninfrastruktur. Jag vill särskilt framhålla att de 200\r\nmiljonerna enbart avser stödområde 1 och således\r\ninte omfattar Kopparbergs län. Vilket anslag\r\nkommer pengarna att anvisas ifrån?</pre><pre>Inlandsbanekommunernas förening har beräknat\r\natt det enbart för sträckan Östersund--Gällivare\r\nkrävs 7 milj.kr. Hur kommer beloppets storlek att\r\nberäknas? Kommer det att gälla hela sträckan\r\nMora--Gällivare eller finns det andra förslag?\r\nDessutom krävs rejäla resurser för\r\nmarknadsföringen, eftersom beslutet om att\r\nbibehålla sommartrafiken kommer så sent.\r\nNedläggningen var ju i verkligheten beslutad redan\r\ni mars och sedan bekräftad i april.</pre><pre>Frågorna måste besvaras, eftersom\r\nutskottsbetänkandet i och för sig öppnar dörren för\r\nolika lösningar. Det får bara inte hända att de olika\r\nberörda länsstyrelserna inte behandlar frågan om\r\ninlandsbanan förrän deras ordinarie sammanträden\r\ninträffar. För Västerbottens del torde det inte råda\r\nnågon oklarhet, eftersom man sammanträder i dag,\r\noch man även kommer att delegera beslutandet.\r\nMen efter vad som försports mig träffas inte\r\nlänsstyrelsena i Jämtland och Norrbotten förrän\r\nefter detta magiska datum, den 10 juni.</pre><pre>Till denna oklarhet måste också läggas den\r\nvilsenhet som råder i inlandskommunerna samt den\r\nbrist på tilltro till den socialdemokratiska\r\nregeringen och dess uppriktiga vilja att medverka\r\ntill att i första hand sommartrafiken på\r\ninlandsbanan kommer att upprätthållas, att det\r\nmed andra ord blir grönt ljus för Sommartrafik -91\r\npå inlandsbanan.</pre><pre>Fru talman! I och med detta förslag om\r\nsommartrafik har vi, på initiativ av folkpartiet\r\nliberalerna tillsammans med centern och\r\nmiljöpartiet, nu brutit ned det motstånd som\r\nsocialdemokraterna och moderaterna\r\nmanifesterade i beslutet i riksdagen den 21 mars.\r\nNu säger Erik Holmkvist att förslaget var mycket\r\nklokt. För min del anser jag att det skulle ha varit\r\nmycket klokt av moderaterna att ställa upp på det\r\nförslag som folkpartiet och centern lade fram.</pre><pre>Den 21 mars förkunnades dödsdomen över\r\ninlandsbanan. Hela inlandet reste sig. Det blev en\r\nmanifestation, en rörelse över alla partigränser,\r\növer alla klassgränser. Tänk om\r\nriksdagsmajoriteten varit så klok att den ställt upp\r\npå vårt förslag om fortsatt uppdrag till SJ att driva\r\ntrafiken under ytterligare ett år, för att låta\r\ninlandskommunerna få planera ett övertagande.\r\nTänk så mycken kraft och tid som skulle ha sparats!\r\nTänk så mycken kraft som i stället kunnat användas\r\ni positiv anda!</pre><pre>Mycket har gått snett i beslutsprocessen kring\r\ninlandsbanan. Majoriteten i kammaren den 21\r\nmars, bestående av socialdemokrater och\r\nmoderater, bär ett tungt ansvar inför de berörda;\r\nkommuner, turister och alla människor som bor\r\nefter banan. Hur kunde ni missbedöma\r\nfolkflertalets vilja?</pre><pre>Många turer har föregått dagens förslag om fortsatt\r\ndrift på inlandsbanan. Men det var folkpartiet\r\nliberalerna, med Torsten Gavelin i Vilhelmina i\r\nspetsen, som tog initiativ till att länsstyrelsen i\r\nVästerbotten skulle söka samarbete med de tre\r\növriga länsstyrelser som berörs av bantrafiken för\r\natt fortsätta driften.</pre><pre>Det blev startskottet, och så fick vi den\r\nsnöbollseffekt som vi i dag ser resultatet av. Det\r\nhandlar om massiva insatser från landshövding\r\nSven Johanssons sida. Han har satsat nära nog hela\r\nsin prestige för att rädda inlandsbanan. Men jag vill\r\nockså ge Börje Hörnlund en eloge för dennes\r\ninitiativ i arbetsmarknadsutskottet, som har lett till\r\natt vi liberaler och andra i andra partier nu kan se\r\nfram emot en lösning beträffande sommartrafiken\r\npå inlandsbanan. Inte bara människor i hela\r\ninlandet utan även människor långt i syd, t.o.m.\r\nskolklasser på Tjörn, har engagerat sig till stöd för\r\nden här banan. Men domen över regeringens\r\npolitik är hård. Det visar sig nu också att\r\nkommunikationsminister Georg Anderssons\r\nuttalande i samband med att avtalet med\r\nlänstrafikbolagen träffades den 18 april har kommit\r\npå skam.</pre><pre>Georg Andersson sade då: Med dagens beslut är\r\ndiskussionerna om persontrafiken på inlandsbanan\r\nslutförda. Vidare lovordade han länstrafiken, som\r\nenligt hans förmenande skulle erbjuda fler\r\nresemöjligheter än den nuvarande trafiken kunde\r\ngöra. Tyvärr måste jag konstatera att\r\nkommunikationsminister Georg Andersson helt\r\nsaknar insikt i fråga om inlandsbanans betydelse\r\nbåde för de människor som bor utefter banan och\r\nför den turism som vi ser kan utvecklas. Det är bara\r\natt djupt beklaga att denne bygdens son inte har\r\nnågon känsla för inlandet.</pre><pre>I riksdagen har det ofta gjorts uttalanden om\r\nturismens stora regionalpolitiska betydelse. Det är\r\ndärför en gåta att en socialdemokratisk regering\r\ninte -- som man, och då inte minst i valmanifest,\r\nsäger sig vilja göra -- för en politik som syftar till full\r\nsysselsättning, skapar det goda arbetet eller bygger\r\nför framtiden. I stället gör man tvärtom, dvs.:</pre><pre>A. Man lägger ned inlandsbanan.</pre><pre>B. Man rycker undan förutsättningarna för det\r\ngoda arbetet.</pre><pre>C. Man raserar för framtiden.</pre><pre>Men så illa gick det inte. Det fanns nämligen en\r\nsamlad opinion för en utveckling, till förmån för\r\ninlandet och turismen.</pre><pre>Men ytterligare frågor tränger sig på. Enligt mitt\r\nförmenande måste svar ges här i dag. Nu är det dags\r\nför regeringen och trafikmyndigheterna att inför\r\nnästa säsong planera för inlandsbanans trafikering.\r\nDet är inte mänskligt att hantera människor och\r\nkapital så vårdslöst som här har skett. Givna\r\nspelregler måste beaktas, med siktet inställt på en\r\nlångsiktig trafikförsörjning utefter inlandsbanan.</pre><pre>Europas sista vildmark står ju till förfogande.\r\nTyskar, engelsmän och andra européer vill se och\r\nuppleva det exklusiva som vildmarken erbjuder:\r\nfrisk luft, rent vatten och -- inte att förglömma --\r\nrenar. Allt detta finns långt borta från storstädernas\r\navgaser. Dessa turister kräver inte höga hastigheter\r\npå banan eller särskilt korta restider. Nej, de vill\r\nresa i ordets bästa bemärkelse, uppleva saker och\r\nting, fotografera och möta människor. Men frågan\r\nblir då: Vad vill landets socialdemokratiska\r\nregering och kommunikationsminister Georg\r\nAndersson? Vill man ha en avveckling eller en\r\nutveckling?</pre><pre>På folkpartiet liberalernas vägnar yrkar jag bifall\r\ntill utskottets hemställan i betänkandet.</pre><pre>Avslutningsvis upprepar jag de frågor som jag har\r\nställt. Självfallet är vi i folkpartiet liberalerna glada\r\növer att inlandskommunerna nu, tack vare\r\noppositionen och folkpartiet liberalernas initiativ\r\noch samlade insatser, får se Sommartrafik 91 på\r\ninlandsbanan. Så till mina frågor:</pre><pre>-- Kan planerna för turistsäsongen fullföljas?</pre><pre>-- Blir det en smidig hantering av riksdagens beslut?</pre><pre>-- Hur kommer de ekonomiska medlen att\r\nfördelas?</pre><pre>-- Hur blir framtiden?</pre><pre>Anf. 98 BÖRJE HÖRNLUND (c):</pre><pre>Fru talman! Jag vill inleda mitt anförande med en\r\nvädjan till regeringen om en generös inställning till\r\nsommartrafiken på inlandsbanan och om ett beslut\r\nkommande torsdag. Varför? Jo, för det första skall\r\nden nya sommartrafiken vara i gång redan om 14\r\ndagar. För det andra har berörda områden det\r\nekonomiskt jobbigt. Man har rätt stora bekymmer\r\nnär det gäller arbetstillfällena.</pre><pre>Berörda kommuner tillhör landets\r\nhögskattekommuner. 33 kr. och litet därutöver är\r\nen icke ovanlig kommunalskatt i kommunerna\r\nlängs den här banan.</pre><pre>Dessutom kan jag säga att länsanslagen till berörda\r\nlän börjar vara rätt så intecknade. Därför vädjar jag\r\ntill regeringen att denna ser till att det blir en\r\ngenerös lösning i den här frågan. Regeringen\r\nförfogar ju över vissa länsövergripande medel. Jag\r\nber alltså regeringen att använda dessa medel så, att\r\nde delas ut till berörda länsstyrelser. Vidare hoppas\r\njag att man gör detta på ett sådant sätt att berörda\r\nlandshövdingar därefter inte skall behöva fara\r\nomkring som tiggare hos berörda kommuner för att\r\nfå det hela att gå ihop på ett hyggligt sätt.</pre><pre>Jag vill också beröra banverket, som ju haft med\r\ninlandsbanan i sitt äskande. Det blir väl\r\nförhandlingar mellan dem som skall driva trafiken\r\noch banverket. I så fall anser jag inte att banverket\r\nhar anledning att pressa på alltför hårt, utan även\r\nbanverket måste ta ett visst ansvar.</pre><pre>Denna sena timme -- och då tänker jag också på\r\ninlandsbanans sommartrafik -- kommer det att\r\nbehövas vissa marknadsföringsmedel. Det har ju\r\ngjorts klart för väldigt många människor att det inte\r\nskall vara någon inlandsbanetrafik i år. Även det\r\nmåste regeringen beakta när den tänker igenom\r\nvad den här notan får uppgå till.</pre><pre>Avslutningsvis: Ta kostnaden själv, snälla\r\nregeringen! Dela ut medlen till länen och låt dessa\r\nsköta handläggningen! Handlägg det hela så, att\r\ninlandsbanan och turismen längs banan får uppleva\r\nen riktig succé i sommar! Se dessutom gärna till --\r\njag vet att det pågår ett arbete med vissa\r\nbanförbättringar -- att några turer går hela den här\r\nlånga vägen! Jag hoppas att regeringen skall visa sin\r\ngoda vilja i det här sammanhanget. Jag är\r\növertygad om att regeringen, och framför allt det\r\nberörda området, har allt att vinna på ett sådant\r\nagerande.</pre><pre>Ministern är inte närvarande just nu. Men,\r\nvärderade herr utskottsordförande Lars Ulander --\r\nsom står regeringen mycket nära -- jag hoppas att\r\nLars Ulander delar min uppfattning och att han är\r\nberedd att ta en liten promenad över till\r\ndepartementet för att klargöra för departementet\r\natt en enhällig riksdag önskar att regeringen skall\r\nsköta detta på ett generöst och bra sätt, till\r\ninlandets fromma.</pre><pre>Anf. 99 VIOLA CLAESSON (v):</pre><pre>Fru talman! Jag vet inte om det är en lustig\r\ntillfällighet eller inte, men det är andra gången som\r\nUlla Orring i en inlandsbanedebatt här i kammaren\r\nglömmer att vi i vänsterpartiet faktiskt tillhör\r\nförkämparna när det gäller inlandsbanan.\r\nDessutom kan jag tala om att vi har varit förkämpar\r\nför denna i väldigt många år. Det handlar alltså inte\r\nbara om nya initiativ utan också om tiotals år av\r\nkamp för inlandsbanan. Varken förra gången denna\r\nfråga debatterades eller i dag har det nämnts. Men\r\ndet går inte att låtsas som om vi inte fanns.\r\nDessutom vill jag säga att vi tänker fortsätta att\r\nkämpa, om det skulle behövas.</pre><pre>Vad jag hade tänkt beröra här har att göra med just\r\nde debatter som vi har haft tidigare. Förra tisdagen\r\nhade vi här i riksdagen en frågedebatt om\r\ninlandsbanan. Vissa av de inslag i debatten som\r\nGeorg Andersson presterade väcker faktiskt vissa\r\nfarhågor.</pre><pre>Jag är lika glad som alla andra som har kämpat och\r\nsom fortfarande kämpar för inlandsbanan över\r\narbetsmarknadsutskottets enhälliga betänkande.\r\nMen för att inte den här glädjen skall saboteras och\r\nför att inte alla förhoppningar skall gå i kras är det\r\ndesto viktigare att fortsättningen på det här\r\nbetänkandet och på det riksdagsbeslut som\r\nkommer att fattas i morgon präglas av samma anda.</pre><pre>Kommunikationsministern gjorde några märkliga\r\nuttalanden i den frågedebatt som vi hade när vi\r\nvisste att arbetsmarknadsutskottets betänkande om\r\ninlandsbanan var på gång. Han sade då bl.a. att han\r\nvisst hade varit ärlig när det gällde inlandsbanan\r\noch att han hade fått mycket kritik för det. Då\r\nberättade han om, såvitt jag förstår, den interna\r\nkritiken inom regeringspartiet och\r\nsocialdemokratin. Man hade sagt så här enligt\r\nkommunikationsministern: ''Varför lägga det här\r\nförslaget före valet?'' -- Det gäller beslut om\r\nnedläggning av persontrafiken på inlandsbanan. --\r\n''Vi inser att man inte kan fortsätta att driva\r\ninlandsbanan i det långa loppet. Den är inte i det\r\nskicket att det går att motivera de stora\r\nkostnaderna för detta. Men varför har du lagt fram\r\ndet här förslaget före valet? Kunde du inte ha\r\nväntat till efter valet?</pre><pre>Jag tycker faktiskt att det är värt ett\r\nhedersomnämnade någon gång att jag har haft den\r\närligheten att redovisa det före valet, med allt det\r\nobehag som det har medfört.''</pre><pre>Då måste jag säga att om alla de som under alla år\r\nhar kämpat för att inlandsbanan skall utvecklas\r\nhade fått igenom sina förslag och om all den starka\r\nopinion som har gjort det möjligt att få åtminstone\r\ndet här arbetsmarknadsutskottets betänkande i\r\npositiv riktning också hade lyckats driva igenom\r\nförslag om ökade anslag till banverket för\r\nbanunderhåll, hade det inte varit tal om saken. Då\r\nhade det funnits en upprustad inlandsbana, och\r\nman hade inte behövt tala om att trafiken har\r\nminskat, att det är så bedrövligt ställt med för litet\r\nfolk som reser, för höga kostnader och\r\nsubventioner för varje resenär. Allt detta hänger\r\nihop, det kan man inte komma ifrån.</pre><pre>När Georg Andersson pressades i frågedebatten\r\nsade han -- detta är kärnpunkten i det hela som jag\r\nvill att Lars Ulander skall lyssna väldigt noga på:\r\nJag försäkrar att regeringen självklart kommer att\r\neffektuera även de nya beslut som riksdagen\r\nkommer att fatta.-- -- -- Det gäller alltså även det\r\nbeslut som vi skall fatta i morgon. -- -- --Så fortsatte\r\nhan: Jag kan inom parentes säga att om jag har\r\nförstått arbetsmarknadsutskottets förslag rätt\r\ninnebär det ingen särskilt stor generositet mot\r\nberörda län. De erbjuds att använda egna pengar\r\nför sommartrafik. Då är det upp till länen i fråga att\r\ngöra den prioriteringen.</pre><pre>Jag hoppas att de närvarande socialdemokraterna\r\nförstår att detta är en tolkning på förhand, som inte\r\nalls stämmer med intentionerna i utskottet, eller\r\nhur, ni som sitter i utskottet? Är det inte så att -- jag\r\nvill rikta samma uppmaning som Börje Hörnlund --\r\ndet kanske behövs flera promenader till\r\nregeringskansliet, flera promenader som så\r\nsmåningom mynnar ut i kanske litet tuffare krav på\r\nregeringen att verkligen göra någonting med de\r\npengar som finns i stället för att än en gång pressa\r\nde berörda länen att ta ur egen kassa om det över\r\nhuvud taget skall bli någon sommartrafik? Det tror\r\njag vore förödande inte bara för inlandsbanan utan\r\nfaktiskt även för både demokratin och regeringen\r\ninför höstens val. Det hoppas jag att\r\nsocialdemokraterna inser.</pre><pre>Jag ber att få yrka bifall till utskottets hemställan i\r\nbetänkande AU26 om inlandsbanan.</pre><pre>Anf. 100 ANNA HORN AF RANTZIEN\r\n(mp):</pre><pre>Fru talman! Kvällen är sen, så jag tänker inte alls\r\nbli långrandig. Jag vill bara framföra miljöpartiets\r\nglädje över att centerns förslag om fristen för\r\npersontrafiken på inlandsbanan över sommaren får\r\nett enhälligt stöd i arbetsmarknadsutskottet. Jag\r\nhoppas att inlandsbanans överlevnad kan\r\nfinansieras på längre sikt. Järnvägarna kommer\r\nmed största sannolikhet att spela en allt viktigare\r\nroll i framtiden. De spelar en viktig roll naturligtvis\r\ni synnerhet sådana glesbebyggda områden som\r\nområdena längs banan i Sveriges inland.</pre><pre>Jag yrkar naturligtvis bifall till förslag om\r\ninlandsbanans sommarliv och\r\narbetsmarknadsutskottets hemställan i betänkande\r\n26.</pre><pre>Anf. 101 LARS ULANDER (s):</pre><pre>Fru talman! Utskottet har varit mycket noga med\r\natt understryka att det beslut som vi kommer att\r\nfatta icke är ett trafikpolitiskt beslut, utan ett\r\nregionalpolitiskt beslut. Det får vi stryka under\r\nmed mycket tjocka streck, därför att\r\narbetsmarknadsutskottet inte har trafikpolitisk\r\nkompetens så som trafikutskottet har.</pre><pre>Får jag då säga att vad vi har gjort är att vi har gett\r\nförutsättningarna för Sommartrafik 91, exakt så\r\nsom det står i betänkandet, varken mer eller\r\nmindre. Det innebär naturligtvis att vi ger\r\nregeringen till känna vad som står i\r\nutskottsbetänkandet. Jag kan säga till Ulla Orring\r\nsom frågar om vi kan lita på att detta fullföljs: Det\r\när klart att vi kan lita på att regeringen naturligtvis\r\nfullföljer riksdagens beslut. Det skulle vara mycket\r\nuppseendeväckande om man inte skulle göra det.</pre><pre>Sedan efterlyser Ulla Orring en smidig hantering.\r\nJag kan inte svara för regeringen men alldeles klart\r\när att vi nu är inne i slutet av maj, och den 10 juni\r\nåterupptas rullandet av vagnarna. Då kommer det\r\natt krävas en oerhört smidig hantering för att klara\r\nut det hela.</pre><pre>Slutligen vill jag göra en liten kommentar till detta\r\nmed marknadsföring. Genom det som har hänt i\r\narbetsmarknadsutskottet -- det är en ganska skojig\r\nbiprodukt -- har vi nog hjälpt till ganska ordentligt\r\nmed marknadsföringen. Det finns väl inte en\r\nmänniska i detta land som inte fått klart för sig att\r\ninlandsbanan kommer att fungera som en stor\r\nturisttransportör under sommarmånaderna. Sedan\r\när det naturligtvis regeringens sak att klara ut den\r\nandra delen.</pre><pre>Börje Hörnlund tyckte att jag skall ta en promenad\r\ntill regeringskansliet och ge regeringen en del goda\r\nråd. Det är väl klart att med den fart som vi har\r\nbehandlat det här ärendet har vi haft en hel del\r\nkontakter med nämnda kansli och att man där är i\r\ngång med att klara jobbet. Det är få ärenden som\r\nhar fått sådan uppmärksamhet som det här ärendet\r\nhar fått. Jag tycker också att vi hanterat ärendet i\r\narbetsmarknadsutskottet på ett mycket fint sätt.\r\nJag är glad över att vi har kommit överens.</pre><pre>Anf. 102 ULLA ORRING (fp):</pre><pre>Fru talman! Vi i folkpartiet liberalerna är också\r\nglada att sommartrafiken kommer i gång och att\r\ninlandskommunernas ekonomiska förening får\r\nförslaget genomfört så som man tänkt sig. Man är i\r\nstartgroparna för marknadsföring och för\r\nannonsering, man är färdig med att ta över\r\nhuvudmannaskapet för trafiken i sommar. Tågen\r\npå sträckan mellan Östersund och Arvidsjaur skall\r\ngå med en tur per dag i vardera riktningen och\r\nunder högsäsongen förmodligen med dubbla turer.</pre><pre>Det är bra att Lars Ulander säger att\r\nsocialdemokraterna står för det här. Det tolkar jag\r\nsom kungs- eller i varje fall regeringsord som jag är\r\nmycket glad över.</pre><pre>\r\nDet återstår ändå frågor om finansieringen. Jag vill\r\nän en gång påpeka att 200 miljoner av anslaget som\r\nsammanlagt är 330 miljoner är avsedda för de län\r\nsom finns i stödområde 1 -- Norrbotten,\r\nVästerbotten och Jämtland. De pengarna är, som\r\ntidigare framförts, till stor del intecknade. Det finns\r\nförberedda projekt för andra ändamål än just för\r\ninlandsbanan. De berörda kommunerna är ju\r\nfattiga kommuner, men de är inte fattiga på\r\nidealister, på människor med framtidstro. Men det\r\nbehövs ändå pengar för att driva en inlandsbana.\r\nAtt Lars Ulander inte kan säga någonting om\r\nframtiden, eftersom det är trafikutskottets bord,\r\nkan jag förstå. Samtidigt finns framtidsfrågan för\r\ninlandsbanan och Norrlands inland med i bilden.\r\nJag tackar ändå för det besked som Lars Ulander\r\nhar gett.</pre><pre>Anf. 103 LARS ULANDER (s):</pre><pre>Fru talman! Jag vill bara göra den kommentaren\r\natt vi i arbetsmarknadsutskottet inte har gett oss in\r\npå finansieringen i detalj. De 200 miljoner som Ulla\r\nOrring talar om är specialdestinerade till\r\nstödområde 1, medan de resterande 130 miljonerna\r\nkan användas även i stödområde 2. Men vilka\r\npengar som skall användas för det här projektet\r\nkanske det inte finns anledning att diskutera här i\r\ndag.</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre>11 § Bordläggning</pre><pre>Anmäldes och bordlades</pre><pre>Skatteutskottets betänkanden</pre><pre>1990/91:SkU28 Ny folkbokföringslag</pre><pre>1990/91:SkU33 Särskild inkomstskatt för\r\nutomlands bosatta artister, m.m.</pre><pre>Justitieutskottets betänkanden</pre><pre>1990/91:JuU31 Säkerhetspolisen</pre><pre>1990/91:JuU32 Narkotikabrottslighet</pre><pre>1990/91:JuU35 Uppskov med behandlingen av\r\nvissa ärenden</pre><pre>1990/91:JuU36 Ingripande av polis</pre><pre>Socialförsäkringsutskottets betänkande</pre><pre>1990/91:SfU17 Uppskov med behandlingen av vissa\r\närenden till riksmötet 1991/92</pre><pre>Trafikutskottets betänkanden</pre><pre>1990/91:TU25 Järnvägstrafik</pre><pre>1990/91:TU26 Vägväsende m.m.</pre><pre>1990/91:TU32 Tilläggsbudget II inom\r\nkommunikationsdepartementets område</pre><pre>Näringsutskottets betänkanden</pre><pre>1990/91:NU31 Kollektiv sakförsäkring</pre><pre>1990/91:NU35 Näringspolitik</pre><pre>1990/91:NU38 Statliga företag</pre><pre>1990/91:NU47 Export av alkoholdrycker och\r\ntobaksvaror</pre><pre>Arbetsmarknadsutskottets betänkande</pre><pre>1990/91:AU25 Uppskov med behandlingen av vissa\r\närenden</pre><pre>12 § Kammaren åtskildes kl. 21.47.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 23 (delvis),</pre><pre>av tredje vice talmannen därefter t.o.m. 5 § anf. 25\r\n(delvis),</pre><pre>av förste vice talmannen därefter t.o.m. anf. 60\r\n(delvis),</pre><pre>av tredje vice talmannen därefter t.o.m. 7 § anf. 92\r\n(delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}