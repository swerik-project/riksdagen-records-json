{"dokumentstatus":{"dokument":{"hangar_id":"2349160","dok_id":"GI0916","rm":"1994/95","beteckning":"16","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"16","slutnummer":"0","datum":"1994-10-27 00:00:00","systemdatum":"2005-10-27 13:36:27","publicerad":"1994-10-27 00:00:00","titel":"Riksdagens snabbprotokoll 1994/95:16 Torsdagen den 27 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{1037AFBE-8446-412C-87E3-F6A7025835D1}","dokument_url_text":"http://data.riksdagen.se/dokument/GI0916/text","dokument_url_html":"http://data.riksdagen.se/dokument/GI0916","dokumentstatus_url_xml":"http://data.riksdagen.se/dokumentstatus/GI0916","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:16</div>\r\n<div class=\"sidhuvud_datum\">Torsdagen den 27 oktober</div>\r\n<div class=\"sidhuvud_klockslag\">Kl. 12.00 16.06</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor\r\n_______________________________________________________________________________</pre><pre>\r\n1 §  Justering av protokoll\r\nJusterades protokollet för den 21 oktober.</pre><pre>2 §  Anmälan om kompletteringsval till vissa\r\nutskott, m.m.\r\nTalmannen meddelade\r\natt Miljöpartiets riksdagsgrupp på grund av\r\nuppkomna vakanser\r\nefter Claes Roxbergh anmält Per Lager som\r\nledamot i valberedningen och Kia Andreasson som\r\nledamot i justitieutskottet och som suppleant i\r\nutbildningsutskottet\r\nefter Krister Skånberg anmält Eva Goës som\r\nledamot i näringsutskottet och som suppleant i\r\nskatteutskottet samt Peter Eriksson som suppleant i\r\nden svenska delegationen till dels Europeiska\r\nekonomiska samarbetsområdets (EES) gemensamma\r\nparlamentarikerkommitté, dels EFTA-staternas\r\nparlamentarikerkommitté.</pre><pre>Talmannen förklarade valda till</pre><pre>ledamot i valberedningen\r\nPer Lager (mp)</pre><pre>ledamot i justitieutskottet\r\nKia Andreasson (mp)</pre><pre>ledamot i näringsutskottet\r\nEva Goës (mp)</pre><pre>suppleant i skatteutskottet\r\nEva Goës (mp)</pre><pre>suppleant i utbildningsutskottet\r\nKia Andreasson (mp)</pre><pre>suppleant i den svenska delegationen till dels\r\nEuropeiska ekonomiska samarbetsområdets (EES)\r\ngemensamma parlamentarikerkommitté, dels EFTA-\r\nstaternas parlamentarikerkommitté\r\nPeter Eriksson (mp)</pre><pre>3 §  Svar på interpellation 1994/95:10 om\r\noffentlighetsprincipen vid ett svenskt EU-\r\nmedlemskap</pre><pre>Anf.  1  Justitieminister LAILA\r\nFREIVALDS (s):\r\nFru talman! Andreas Carlgren har frågat mig om\r\njag anser att offentlighetsprincipen kan fortsätta att\r\ngälla oinskränkt vid ett svenskt EU-medlemskap och,\r\nsom jag uppfattat frågan, vilka åtgärder som från\r\nsvensk sida bör vidtas för att få till stånd en ökad\r\nöppenhet inom EU och dess beslutsprocess.\r\nPå frågan om den svenska offentlighetsprincipen\r\nkommer att bestå vid ett svenskt medlemskap i EU\r\nsvarade jag med ett tveklöst ja i förra veckans\r\nfrågestund här i kammaren. Med tanke på frågans\r\nbetydelse och de missförstånd som rått angående våra\r\nmöjligheter att bevara den svenska\r\noffentlighetsprincipen vid ett inträde i EU är jag glad\r\natt jag här får tillfälle att förklara varför jag är så\r\nsäker på att den svenska öppenheten kommer att\r\nbestå.\r\nBeträffande Andreas Carlgrens första fråga, om\r\noffentlighetsprincipen kan fortsätta att gälla\r\noinskränkt vid ett svenskt EU-medlemskap, vill jag\r\nförst påminna om att vår svenska offentlighetsprincip\r\ningalunda är utan undantag. Det finns ett stort antal\r\ninskränkningar för fall där behovet av sekretess är\r\ntillräckligt starkt. Inskränkningarna i allmänhetens rätt\r\natt ta del av handlingar hos myndigheter finns i\r\nsekretesslagen och gäller till skydd för vissa intressen\r\nsom finns uppräknade i tryckfrihetsförordningen. Det\r\ngäller sådant som rikets säkerhet, den centrala finans-\r\noch penningpolitiken, brottsbekämpningen och\r\nskyddet för enskildas personliga integritet. Dessa\r\nundantag från den annars grundläggande\r\noffentlighetsprincipen måste finnas, och det gäller\r\noavsett om vi är med i EU eller inte.\r\nVarje EU-land har sina egna regler om\r\noffentlighet och sekretess. Danmark och\r\nNederländerna hör till de länder som är mest öppna,\r\nmedan Storbritannien och Irland kan sägas hålla till i\r\nandra änden av skalan. Däremellan befinner sig de\r\nandra medlemsländerna med varierande grad av\r\nöppenhet. Det finns alltså inte några EG-regler som\r\nharmoniserar medlemsländernas lagstiftning på detta\r\nområde. Det är i själva verket på det sättet, att EU:s\r\ngrundfördrag inte ger institutionerna någon behörighet\r\natt fatta beslut om generella regler om vad som skall\r\ngälla i fråga om offentlighet och sekretess i\r\nmedlemsländerna. Först måste i så fall\r\ngrundfördragen ändras, och det kan bara ske om\r\nsamtliga medlemsländer är eniga. Som medlem skulle\r\nSverige alltså få vetorätt mot varje framtida\r\nfördragsändring som skulle möjliggöra en\r\nharmonisering av offentlighetslagstiftningen inom\r\nhela EU.\r\nI Konstitutionsutskottets av riksdagen godkända\r\nbetänkande (bet. 1993/94:KU21) om\r\ngrundlagsändringar inför ett svenskt medlemskap i\r\nEU finns uttalanden som innebär att Sverige vid en\r\nanslutning till EU inte överlåter lagstiftningsmakten\r\npå detta område till EU:s institutioner. Om\r\ninstitutionerna mot all rimlig förmodan skulle börja\r\nharmonisera offentlighetslagstiftningen skulle svenska\r\nmyndigheter och domstolar därför inte behöva ta\r\nhänsyn till sådana rättsakter, utan våra svenska lagar\r\nfortsätter att gälla. Detta resonemang är inte något\r\nönsketänkande från min sida, utan det är grundat på\r\nrättsliga fakta. Det ligger också helt i linje med det\r\nsynsätt som bl.a. den tyska författningsdomstolen\r\ntidigare har utvecklat.\r\nSverige kommer som medlem inte att vika från\r\noffentlighetsprincipen i EU-samarbetet. Denna fasta\r\nföresats har manifesterats i två deklarationer som har\r\nfogats till det svenska anslutningsavtalet. I den\r\nsvenska deklarationen förklarar Sverige att vi\r\nvälkomnar utvecklingen mot ökad öppenhet inom EU\r\noch att offentlighetsprincipen, och då särskilt\r\nallmänhetens tillgång till allmänna handlingar och\r\nmeddelarfriheten, är och förblir grundläggande\r\nelement i Sveriges konstitutionella, politiska och\r\nkulturella arv. EU-sidan noterar i sin svarsdeklaration\r\ndet svenska uttalandet och förutsätter att Sverige\r\nföljer gemenskapsrätten i detta avseende.\r\nDe båda deklarationerna står inte i motsättning till\r\nvarandra. Den svenska deklarationen innebär att\r\nSverige har lagt fast sin linje och talat om vilka regler\r\nsom gäller här. Medlemsstaterna har å sin sida noterat\r\ndetta och inte sett det som något hinder för ett svenskt\r\nmedlemskap. Deklarationerna utgör tillsammans den\r\nrättsligt/politiska plattformen för Sveriges fortsatta\r\nagerande när det gäller att hävda öppenheten i vårt\r\nsystem.\r\nDärmed kommer jag över på Andreas Carlgrens\r\nandra fråga, som gäller hur Sverige skall kunna verka\r\nför ökad öppenhet vad gäller institutionerna inom EU.\r\nDetta är en stor och för oss viktig fråga, för även om\r\ndet under de senaste åren skett en förändring i synen\r\npå öppenheten inom EU:s institutioner så är vi från\r\nsvensk sida inte nöjda med situationen som den är i\r\ndag. Hur skall Sverige då som medlem kunna\r\nåstadkomma en förbättring av sakernas tillstånd inom\r\nEU, och vilken strategi skall vi använda oss av?\r\nFörst skall vi komma ihåg att Sverige har mycket\r\natt ge på just detta område. Vi har bl.a. en unikt\r\nlångvarig tradition på det tryckfrihetsrättsliga\r\nområdet. Vi har en offentlighetsprincip som saknar\r\negentlig motsvarighet i andra länder och som inte bara\r\när fastlagd utan också utvecklad i grundlag. De\r\nerfarenheter som detta har givit oss är vi angelägna\r\nom att få dela med oss av i det europeiska samarbetet.\r\nVi vet ockaså att EU:s medlemsstater och\r\ninstitutioner ser på de svenska lösningarna med både\r\nrespekt och intresse. Rådet och kommissionen har\r\nnyligen med den svenska tryckfrihetsförordningen\r\nsom uttrycklig förebild infört en slags\r\noffentlighetsprincip som omfattar sådana handlingar\r\nsom upprättas inom dessa institutioner. Vid\r\nEuropeiska rådets möte på Korfu, då\r\nanslutningsavtalet undertecknades, förklarade\r\nsamtliga EU-länders stats- och regeringschefer att\r\nman välkomnade den svenska öppenheten och att\r\ndenna kunde bidra till en ökad öppenhet inom EU.\r\nStats- och regeringscheferna gjorde samtidigt den\r\nsjälvkritiska iakttagelsen att öppenhet är ett viktigt\r\nbegreppp som måste utvecklas mera inom EU.\r\nFörutsättningarna för att Sverige skall få gehör för\r\nsina uppfattningar när det gäller offentlighet och\r\nöppenhet är alltså goda. I EU-samarbetet skall vi\r\nbegagna oss av denna på förhand positiva inställning\r\noch utnyttja varje tillfälle som ges till att få till stånd\r\nen ökad öppenhet och insyn i EU:s organ och\r\nbeslutsprocess. Vi vill driva en offensiv strategi, inte\r\nnöja oss med betraktarens roll, utan driva på\r\nutvecklingen i den riktning vi önskar. Våra\r\nmöjligheter till detta ökar naturligtvis om vi kan agera\r\ntillsammans med andra likasinnade medlemsländer.\r\nUtsikterna till detta är goda och förbättras ytterligare\r\ngenom att fler nordiska länder kan bli medlemmar i\r\nEU.Men för att en offensiv svensk strategi skall bli\r\ntrovärdig i EU-samarbetet måste den ha en stark\r\nförankring inom landets gränser. I en förestående\r\nproposition avser regeringen att föreslå förändringar\r\nav reglerna om utrikessekretess som syftar till ökad\r\nöppenhet.\r\nOffentlighetsprincipen måste sätta sin prägel på\r\noch genomsyra den svenska förvaltningen så att den\r\nverkligen tillämpas också i det praktiska vardagslivet.\r\nEgentligen borde varje svensk invånare själv känna att\r\noffentlighetsprincipen verkligen är \"en omistlig del av\r\nvårt konstitutionella, politiska och kulturella arv\",\r\nsom det sägs i deklarationen. Ett aktivt försvar för\r\noffentlighetsprincipen på den internationella nivån\r\nmåste nämligen bygga på att vi nationellt i handling\r\nlever upp till innehållet i tryckfrihetsförordningen.\r\nVår strävan mot en större öppenhet och insyn i EU-\r\nsamarbetet måste börja hos oss själva.</pre><pre>Då Andreas Carlgren, som framställt\r\ninterpellationen, anmält att han var förhindrad att\r\nnärvara vid sammanträdet, medgav talmannen att\r\nOlof Johansson i stället fick delta i överläggningen.</pre><pre>Anf.  2  OLOF JOHANSSON (c):\r\nFru talman! Jag tackar justitieministern för ett\r\nganska omfattande svar, även om det naturligtvis\r\nfinns mycket mer att tillägga i den här frågan, som\r\njuridiskt sett är ganska besvärlig att analysera.\r\nEftersom Andreas Carlgren befinner sig i EU:s\r\nhuvudstad Bryssel, tar jag emot svaret i hans ställe.\r\nJag hoppas att det går bra.\r\nSedan vi ställde den här interpellationen har Laila\r\nFreivalds svarat på en enkel fråga. Jag har tagit del av\r\nden debatten, så hon behöver inte repetera det hon\r\nsade då.\r\nFör Centern är frågan om offentlighetsprincipens\r\ntillämpning - det är mycket det det handlar om - vid\r\nett eventuellt svenskt medlemskap i EU\r\nutomordentligt viktig. Det tror jag gäller för alla\r\npartier. Därför krävs att vi här i riksdagen klart\r\ndeklarerar vår viljeinriktning, vår vilja att stå för våra\r\ngrundläggande värderingar i det här avseendet, även\r\nvid konflikter. Det går nämligen inte att förneka att\r\nkonflikter kan komma att uppstå. Jag återkommer till\r\ndet.\r\nAv denna anledning har vi framställt den här\r\ninterpellationen till den nya regeringen.\r\nOffentlighetsprincipen förutsätter också\r\nmeddelarfrihet, med dess förutsättningar av källskydd\r\nför medier, efterforskningsförbud och\r\nanonymitetsskydd. Därför är också meddelarfriheten\r\nen viktig del av den här debatten.\r\nSverige måste om vi blir medlemmar arbeta för ett\r\nöppnare EU - det är den andra aspekten, och därför\r\nfinns också den med i det här sammanhanget.\r\nÅtgärder bör initieras för att göra dokument\r\ntillgängliga för allmänheten och för media.\r\nEU har visserligen en betydande öppenhet för att\r\nvara en internationell samarbetsorganisation, men det\r\när ändå otillräckligt utifrån den ambitionsnivå vi\r\nhittills haft i Sverige. De ansatser till större öppenhet\r\ninom EU:s olika organ, såväl kommission som\r\nministerråd, som bl.a. Danmark har tagit initiativ till\r\nmåste med kraft föras vidare vid ett medlemskap. Jag\r\nutgår från att vi är helt ense på den punkten, vilket\r\nockså kan utläsas av svaret.\r\nEuropaparlamentet måste få en mer aktiv och\r\nkontrollerande roll, samtidigt som medlemsländernas\r\nkontroll över beslutsfattande står kvar. Centern anser\r\ndet vara självklart att vi skall bibehålla våra öppna\r\nbeslutsformer och vår offentlighet, även om det skulle\r\nskapa friktioner med EU-kommissionen och med\r\nmedlemsländer.\r\nDet vore mot den bakgrunden självfallet intressant\r\natt höra justitieministern utveckla det som i svaret\r\nförutskickas om förändringar vad avser\r\nutrikessekretessen, där en proposition är aviserad. En\r\ndel av detta framgick vid den frågedebatt som Laila\r\nFreivalds hade med Bengt Hurtig.\r\nJag förstår i vilket fall att s.k. rakt skaderekvisit\r\nför utrikessekretessen inom regering och\r\nutrikesrepresentation kommer att finnas med i en\r\nkommande proposition. Det betyder alltså att\r\nöppenhet skall vara ett prioriterat alternativ. Jag vill\r\ngärna få detta bekräftat. Det är naturligtvis ett\r\nnödvändigt steg i rätt riktning för att ytterligare\r\nunderstryka hur viktigt det här är.\r\nDet finns en annan fråga som ibland tangeras i\r\ndebatten men som egentligen har politiskt praktisk\r\ninnebörd. Det brukar sägas att mycket av\r\nutrikessekretessen tidigare har varit ren inrikespolitik,\r\nmen vad innebär det egentligen? Jo, det innebär att\r\ndet nu blir fråga om en förändring i volymer. Vi\r\nkommer på det här området att få en tröskeleffekt som\r\när betydande, dvs. väldigt mycket av det som har varit\r\nsvensk inrikespolitik kommer att bli utrikespolitik och\r\ndärmed falla in under ett nytt område och en ny\r\nhantering.\r\nDet problemet skall man inte underskatta, för det\r\nberör verkligen demokratins inre kärna. Det är här\r\ninte fråga om att så att säga vänja om svenska folket\r\ntill en lägre målsättning, utan den gamla\r\nmålsättningen för öppenhet och offentlig insyn skall\r\nbehållas samtidigt som vi skall kunna hantera dessa\r\nmycket större volymer. Det här kommer verkligen att\r\ni hög grad sätta myndigheter och regeringskansli på\r\nprov. Alla som har behandlat den här sortens frågor i\r\nförhållande till svenska journalister, alla som i\r\negenskap av statsråd har haft att bedöma\r\nmöjligheterna att lämna ut hemligstämplat material,\r\nvet att detta inte är något som är självklart från fall till\r\nfall.\r\nJag vill särskilt betona att vid ett svenskt\r\nmedlemskap kommer mycket större anspråk att ställas\r\npå regeringskansliets hantering - det kan jag säga mot\r\nbakgrund av mina egna erfarenheter av den här typen\r\nav ärenden - än vad vi förmodligen har klart för oss i\r\ndag. Jag utgår från - och i detta ligger en\r\nfrågeställning - att den nya regeringen är medveten\r\nom detta problem och är beredd att satsa de resurser\r\nsom behövs för att hantera problemet.</pre><pre>Anf.  3  EVA ZETTERBERG (v):\r\nFru talman! Först vill jag säga till Laila Freivalds\r\natt jag tycker att det är väldigt bra att den här frågan\r\nkommer upp till mer utförlig behandling i riksdagen,\r\neftersom ett frågesvar inte lämnar utrymme för så\r\nmycket diskussion och utförligare ställningstaganden.\r\nLaila Freivalds säger i sitt svar till Andreas\r\nCarlgren vad gäller offentlighetsprincipen och EU-rätt\r\natt vi i Sverige har en lång tradition på det här\r\nområdet men att vi också redan i dag har betydande\r\nundantag, och det är ju alldeles riktigt.\r\nI en hel del fall - det är vi helt överens om - är\r\nundantagen från offentlighetsprincipen, där det i\r\nstället är sekretess som gäller, mycket befogade när\r\ndet gäller enskilda människors förehavanden, men i\r\nandra fall finns det uppenbart alldeles för mycket av\r\nsekretess, även i Sverige. Det gäller vapenexport, det\r\ngäller ekonomiska förehavanden och en rad andra\r\nområden.\r\nJag och många andra svenskar som är angelägna\r\nom att bevara den svenska offentlighetsprincipen\r\nmenar att mycket mer säkert kan göras för att mer av\r\nde väsentliga politiska och ekonomiska frågor som\r\ndiskuteras i vårt land i större utsträckning skall\r\nkomma ut till människorna i landet. Frågan är nu om\r\nbesluten i större utsträckning skall flyttas till Bryssel\r\noch Strasbourg, men vi vet samtidigt att det redan i\r\ndag finns väldigt många människor i vårt land som\r\ninte känner sig delansvariga, som menar att\r\ninformationen i väsentliga politiska frågor redan nu,\r\ndå vi inte är medlemmar i EU, inte i tillräckligt stor\r\nutsträckning når ut i vårt eget land.\r\nI det svar som Laila Freivalds har lämnat framgår\r\nhur Sverige som ett enskilt land vid ett medlemskap\r\nliksom andra EU-medlemmar har rätt till en egen\r\nlagstiftning. Jag ifrågasätter inte den bedömningen, att\r\nvi som medlem i EU på en rad områden kommer att\r\nha rätt att fatta självständiga beslut utifrån vår egen\r\nlagstiftning.\r\nProblemen uppstår ju när det blir en konflikt, Laila\r\nFreivalds, när det finns EU-beslut som Sverige skall\r\nfölja och leva upp till och där det kan finnas konflikter\r\nmed vår egen lagstiftning. Det är först då som\r\nproblemen kommer i dagen.\r\nVi vet hur beslut i EU i mycket hög utsträckning\r\nfattas i slutna rum till skillnad mot vad som sker i vårt\r\neget land. Det är ministerrådet eller kommissionen\r\nsom fattar besluten i stället för parlamentet av valda\r\npolitiker genom en öppen debatt. Det är en avgörande\r\nskillnad.\r\nVi vet ju också, Laila Freivalds, i vilken hög\r\nutsträckning som olika lobbygrupper med starka\r\nfinansintressen bakom sig kan påverka utan att det på\r\nnågot sätt syns i de beslut som sedan fattas i de olika\r\nslutna rummen.\r\nOm Sverige blir medlem i Europeiska unionen är\r\ndet naturligtvis bra att vi skall påverka detta och verka\r\nför en ökad öppenhet inom Europaunionen. Men jag\r\nmenar ändå att förutsättningarna för detta är\r\nobetydliga, för att inte säga obefintliga. Jag uppfattar\r\ndetta som en from förhoppning från dem som för\r\nSveriges talan i de här sammanhangen. Det är ett sätt\r\natt få med Sverige i EU trots att vi fullt ut inser att det\r\nkommer att bli ökade begränsningar för vår\r\nyttrandefrihet och för offentlighetsprincipen i Sverige.\r\nI svaret tar Laila Freivalds upp att det i\r\npropositionen talas om fortsatta utredningar om hur\r\nobefogad sekretess skall kunna undvikas. Jag\r\ninstämmer naturligtvis i att det är bra att detta\r\nundersöks och att sekretessen minskas. Men\r\ngrundfrågan kvarstår ju. Vid ett medlemskap kommer\r\ninte Sverige på samma sätt som tidigare att kunna\r\nfullfölja principen om öppenhet i beslut där det finns\r\nen konflikt med EU och där beslut i EU inte\r\ntillgodoser Sveriges behov.\r\nI den proposition som nyligen har lagts fram om\r\nEU-medlemskapet framhävs Sveriges roll och svensk\r\noffentlighetsprincip mycket tydligt. Men det är långt\r\nifrån tillräckligt. Frågan om offenlighetsprincipen är\r\nju en av många frågor som hänger samman med EU-\r\nmedlemskapet. Men för många av oss svenskar är det\r\nen tung fråga. Jag menar att det svar som har lämnats\r\ninte är till fyllest. Problemen kommer att bli mycket\r\nuppenbara, och därför finns det bara ett sätt att bevara\r\nsvensk offentlighet och inte behöva styras av EU:s\r\nlagar och bestämmelser. Det är att inte gå med i\r\nEuropeiska unionen.</pre><pre>Anf.  4  PETER ERIKSSON (mp):\r\nFru talman! Frågan om den svenska\r\noffentlighetsprincipen är en av de allra viktigaste och\r\nallvarligaste frågorna inför ett eventuellt svenskt\r\nmedlemskap i den europeiska unionen.\r\nOffentlighetsprincipen är ett slags försäkring mot\r\nmygel och korruption som vi har i Sverige. Den gör\r\natt den svenska demokratin faktiskt är litet bättre än i\r\nde flesta andra länder i världen.\r\nJag tycker att statsrådet gör en skönmålning av\r\nmöjligheten att behålla den svenska\r\noffentlighetsprincipen. Det gör mig upprörd. Jag\r\ntycker inte att hon tar på allvar de uppenbara risker\r\noch problem som finns i konflikten mellan den\r\nsvenska lagstiftningen och EU:s. I sken av den debatt\r\nsom varit mycket utbredd under de senaste åren\r\ntycker jag att den här skönmålningen saknar all\r\ntrovärdighet.\r\nI praktiken är det redan i dag så att den svenska\r\noffentlighetsprincipen har fått grundskott. Strax före\r\nriksdagsvalet för en dryg månad sedan gick det ut en\r\nPM från Statsrådsberedningen om hur man inom\r\nregeringskansliet och svenska myndigheter skall\r\nhantera frågan om offentlighetsprincipen.\r\nTrots att man försökte se det ganska positivt och\r\nförsökte hävda offentlighetsprincipen i den allmänna\r\ntexten har denna PM lett till att man ökat\r\nanvändningen av paragrafen om utrikessekretess. I\r\nväldigt många fall i det inledandet arbetet mellan EU\r\noch Sverige är det redan så att man använder\r\nutrikessekretessen för handlingar som enligt svensk\r\nlag borde vara offentliga. Inom regeringskansliet har\r\nman redan hemligstämplat handlingar när svenska\r\njournalister har försökt att få reda på vad de har\r\nhandlat om.\r\nDet har t.ex. gällt ärenden där svenska tjänstemän\r\nfrån Naturvårdsverket har varit med på ett EU-möte\r\noch skrivit ner protokollsanteckningar och delgett\r\ndem till andra myndigheter. Den svenska regeringen\r\nhar förvägrat journalister att ta del av dessa.\r\nDetta är viktigt eftersom man kan anta att det\r\nfaktiskt handlar om huvuddelen av det utbyte som\r\nsker mellan Sverige och EU vid ett eventuellt\r\nmedlemskap. Det gäller just sådana här handlingar av\r\ninformell eller halvinformell karaktär, anteckningar\r\nsom görs av olika tjäntemän, som förs vidare till\r\nandra myndigheter och verk för behandling. Med den\r\npraxis som redan har börjat användas i Sverige\r\nkommer dessa att hamna utanför svensk offentlighet.\r\nDärmed hamnar de utanför en offentlig debatt som\r\nkan påverka den framtida hanteringen.\r\nDen enda reella möjligheten att hävda den svenska\r\noffentlighetsprincipen i den här konflikten är genom\r\nen lagändring som innebär att utrikessekretessen inte\r\ngäller för handlingar som berör EU-samarbetet. Att\r\ngöra EU-samarbetet och EU-handlingarna till ett slags\r\ninrikeshandlingar.\r\nDen avgörande frågan är då om Laila Freivalds\r\noch regeringen är beredda att gå med på en sådan\r\nändring. Det skulle åtminstone rädda en del av den\r\nsvenska offentlighetsprincipen kvar även vid ett\r\nmedlemskap. Så bedömer jag saken. Men vad jag\r\nförstår är det inte den lagändringen som Laila\r\nFreivalds syftar på i sitt anförande. Hon syftar snarare\r\npå det omvända bevisrekvisitet som har varit uppe i\r\ndiskussionen.\r\nDen ändringen är mer av kosmetisk karaktär. Den\r\ninnebär inte någon avgörande förändring av sakläget.\r\nDen innebär fortfarande att den svenska\r\noffentlighetsprincipen till mycket stor del offras vid\r\nett EU-samarbete.</pre><pre>Anf.  5  Justitieminister  LAILA\r\nFREIVALDS (s):\r\nFru talman!  Låt mig först säga till Olof Johansson\r\natt jag har noterat att det finns en stor enighet kring\r\nambitionen att bevara den svenska\r\noffentlighetsprincipen, utveckla den i det utvecklade\r\ninternationella samarbete som ett medlemskap i EU\r\ninnebär och iaktta att de principer den står för också\r\nbevaras. Jag tror att detta är en stor styrka när vi går\r\nin i det europeiska samarbetet som medlemmar.\r\nSom jag sade tidigare är det enda sättet för oss att\r\nhävda dessa för oss så viktiga principerna att vi visar\r\natt vi i Sverige tillmäter dem en oerhört stor\r\nbetydelse. Jag återkommer litet grand till ytterligare\r\npreciseringar av vissa förhållanden som har att göra\r\nmed situationen att vi blir medlemmar i EU. Men\r\nförst vill jag svara Eva Zetterberg och Peter Eriksson.\r\nNär jag lyssnar på er förstår jag hur svår den här\r\nfrågan är. Detta är ett mycket komplicerat ämne. Det\r\när mycket svårt att förklara innebörden av den något\r\nförändrade situation som ett medlemskap medför.\r\nAv Peter Erikssons inlägg förstår jag att\r\nokunnigheten, på grund av den svårigheten, är väldigt\r\nstor. Därför skall jag försöka utveckla det här litet\r\nnärmare och börjar med: Vad innebär den förändring i\r\nsekretesslagstiftningen som vi föreslår?\r\nPeter Eriksson anser det vara en kosmetisk\r\nändring och vill i stället att vi skall införa en lag som\r\ninnebär att vi avskaffar utrikessekretessen och gör alla\r\nhandlingar till inrikeshandlingar. Jag förstår ärligt\r\ntalat inte riktigt vilken tanke som finns bakom det.\r\nUtrikessekretessen innebär ju bara det att vi i\r\nSverige, när vi bedömer om en handling kan lämnas\r\nut eller inte, gör en bedömning av huruvida detta kan\r\nskada Sveriges intressen eller inte. Vad det är för\r\nhandling, var någonstans den har skrivits, har ingen\r\nbetydelse, utan det är fråga om bedömningen av\r\ninnehållet i handlingen och konsekvenserna av ett\r\noffentliggörande. Det är de regler som gäller i dag.\r\nDen förändring vi gör av reglerna om\r\nutrikessekretess är just den att vi nu vänder på\r\nskaderekvisitet, så att bedömningen av en handling\r\nsom har aspekten av utrikesintresse skall göras precis\r\npå samma sätt som i fråga om andra handlingar\r\nutifrån andra kriterier. Om jag har förstått Peter\r\nEriksson rätt, vilket jag i och för sig inte är säker på\r\natt jag har gjort, har vi tillgodosett Peter Erikssons\r\nkrav i det här avseendet.\r\nSedan vill jag komma till frågan: Vad innebär då\r\nden förändrade situationen? Vi kan ju i Sverige alltid\r\nagera så att vi öppet redovisar alla ställningstaganden\r\nsom vi gör i EU-sammanhang. Vi bör t.ex. ansluta oss\r\ntill Danmarks linje, som innebär att man konsekvent\r\ntalar om hur vi röstar inför beslut som tas i\r\nministerrådet. Vi kan alltså föregå med vårt exempel.\r\nDet kan däremot ligga i Sveriges intresse att inte\r\nmot andra medlemsstater vilja avslöja hur de agerar\r\noch hur de röstar. Det kan ju vara en fråga som just är\r\nav det slaget att det kan kan skada Sverige som\r\nnation. Vår uppgift är snarare att få dem att vilja vara\r\nmera öppna om sina ställningstaganden.\r\nFör att driva på utvecklingen mot en ökad\r\nöppenhet har Danmark i en del fall, efter noggrant\r\növervägande, offentliggjort dokument som EU:s\r\ninstitutioner och andra medlemsstater har betraktat\r\nsom hemliga. Danmark har tagit den här konflikten,\r\noch den metoden har fungerat. Det har aldrig hänt att\r\nDanmark på något sätt har bestraffats för sitt\r\nagerande.\r\nEn omdömesgill tillämpning av den danska\r\nmetoden att påverka utvecklingen kan vara ett sätt för\r\nSverige att ytterligare driva på utvecklingen.\r\nInom rådet och inom kommissionen finns det\r\ndessutom någonting som kallas för en uppförandekod,\r\nsom bl.a. innehåller ett slags ofullgången\r\noffentlighetsprincip. Den skall omprövas om ett år\r\ninom EU, och då har Sverige ett bra tillfälle att\r\npåverka utvecklingen.\r\nUppförandekoden har de facto lett till att en stor\r\nmängd handlingar som annars skulle vara hemliga\r\nfaktiskt har lämnats ut av EU:s institutioner. Varje\r\ngång frågor om utlämnande av handlingar kommit\r\nupp till avgörande har Sverige, så länge som vi har\r\nfått vara med, stött de medlemsstater som varit för ett\r\nutlämnande.\r\nKanske borde jag något erinra om vad det är för\r\nvärld vi lever i, när vi talar om handlingar i Sverige\r\noch i EU. Det gäller att minnas att det finns en intern\r\nEG-rätt, som reglerar EG:s institutioner, och så finns\r\ndet som vi kallar EG-rätten och som vi anpassar vår\r\nlagstiftning efter.\r\nDen lagstiftning som vi anpassar oss efter har\r\ningenting med offentligheten att göra. Den egentliga\r\nEG-rätten innehåller på de särskilda sakområdena\r\nnaturligtvis åtskilliga sekretessregler som\r\nmedlemsstaterna är skyldiga att följa - även vi, om\r\nSverige är medlem. Det är precis samma typ av regler\r\nsom vi har i dag och som vi måste följa, att ta hänsyn\r\ntill enskildas personliga ekonomiska förhållanden\r\nt.ex.</pre><pre>Anf.  6  OLOF JOHANSSON (c):\r\nFru talman! Jag skall gå direkt på det\r\nhuvudproblem som jag ville lyfta fram i mitt förra\r\ninlägg. Det är alltså volymproblemet inom ramen för\r\nutrikessekretessen, dvs. rikets förhållande till annan\r\nstat eller mellanfolkligt organ, t.ex. EU.\r\nDet kommer att bli mycket mer av den sortens\r\närenden, som vi i dag ibland hanterar som renodlade\r\ninrikesärenden. Där kvarstår min fråga, därför att det\r\nhär är det viktigt att vi kan hantera, klargöra,\r\ninformera om, så att människor får en riktig bild av\r\nvad det handlar om vid ett eventuellt medlemskap. I\r\nannat fall tappar vi bort en del av tilltron till den\r\nsvenska offentlighetsprincipen.\r\nAv det skälet att volymproblemet är så mycket\r\nstörre - så mycket mer kan sekretessbeläggas - blir\r\ndet naturligtvis intressant att diskutera den grupp av\r\närenden som redan har nämnts i debatten, där vi\r\nhamnar i en konfliktsituation, där vi gör olika\r\nbedömningar.\r\nDet är där, naturligtvis, som vi kommer att testas,\r\nför jag utgår ifrån att justitieministern delar min\r\nuppfattning att visst kommer det att finnas den typen\r\nav ärenden, där obalans inträffar, där EU säger en sak\r\noch vi, med utgångspunkt i vår praxis och tillämpning\r\nav offentlighetsprincipen, egentligen vill frisläppa, ha\r\nöppenhet.\r\nTror vi inte att det är ett problem, då är det klart\r\natt det här är enkelt, men faktum är att det är ett\r\nproblem. Initiativet, första steget, det som händer\r\nantingen enligt EU:s egna regler, alltså EU-rätten,\r\neller internt i dess institutioner, styr litet grand vad\r\nsom händer därefter. Det är nämligen om ärendet är\r\ninitierat där och inte här som konfliktsituationer kan\r\nuppstå, och det är den frågan som jag tycker har varit\r\nför litet diskuterad i Sverige, för det är en\r\ntillämpningsfråga.\r\nJag har alltså tillsammans med partikamrater,\r\nAndreas Carlgren i det här fallet, resonerat kring hur\r\nviktigt det är att svenska politiska partier bekänner\r\nfärg, bekänner sig till de här principerna, före\r\nfolkomröstningen, så att man vet att det finns en\r\nnationell hållning som har bred förankring.</pre><pre>Anf.  7  PETER ERIKSSON (mp):\r\nFru talman! Laila Freivalds, liksom den tidigare\r\njustitieministerns, godmodiga och aningslösa attityd\r\när kanske det som gör mig mest bekymrad. Att hålla\r\nfast vid inställningen att det inte finns några problem,\r\ntrots att problemen hopar sig omkring en och redan\r\nhar uppträtt och gått i dagen, gör ju att man så att säga\r\nkan gå rakt in i helvetet utan att känna att det bränns\r\ntill slut. Det tycker jag är en otäck attityd.\r\nT.ex. säger Laila Freivalds att Danmark har tagit\r\nkonflikten, och det kan väl vi också göra. Men\r\nSverige har ju inte tagit konflikten! Danmark väljer\r\natt släppa ut ett dokument som EU säger att man vill\r\nhålla hemligt, men från svensk sida gör vi inte det.\r\nDen svenska attityden i de här frågorna är ju att\r\ninte hävda offentlighetsprincipen i praxis, utan den är\r\nden gamla svenska tjänstemannaattityden att följa vad\r\növerordnade säger. Den attityden har vi till skillnad\r\nfrån många av EU-länderna, och den förvärrar\r\nsakproblemet, tycker jag.\r\nDen största frågan gäller naturligtvis\r\nanvändningen av utrikessekretessen. Man  hänvisar\r\nredan nu i många stycken till denna paragraf i\r\nsekretesslagen, och man kommer att göra det.\r\nOm man kan få fram en ordning där man inte\r\nanvänder utrikessekretessen skulle vi få en delvis\r\nannan situation. Genom utrikessekretessen får man\r\nständigt den i förhållande till normal svensk\r\noffentlighetslagstiftning omvända situationen. Vid\r\nvarje enskilt fall skall man avgöra om en handling är\r\noffentlig eller inte.\r\nOm man inför en ändring i lagstiftningen så att\r\nutrikessekretessen inte gäller för EU-handlingar\r\nslipper vi den konflikten. Då kan åtminstone en\r\nbetydande del av de handlingar som annars skulle ha\r\nvarit offentliga också fortsätta att vara det.</pre><pre>Anf.  8  Justitieminister  LAILA\r\nFREIVALDS (s):\r\nFru talman! Olof Johanssons påpekande om\r\nvolymproblemet - det faktum att så oerhört många\r\nfler handlingar kommer in i den svenska\r\nstatsförvaltningen och skall hanteras där - är\r\nnaturligtvis riktigt. Det kommer kanske att fattas fler\r\nbeslut än i dag vad gäller begäran om utlämnande,\r\noch då man får pröva handlingarna i förhållande till\r\nvåra regler om offentlighet och sekretess.\r\nVad gäller det material som kommer från EU:s\r\ninstitutioner och i hemligstämplat skick når Sverige -\r\ndet är ju det vanliga - har hemligstämpeln satts dit\r\nmed stöd av någon bestämmelse i en EG-rättsakt i\r\nendast ett litet antal fall. Som regel är handlingen\r\nhemlig endast därför att vederbörande EU-funktionär\r\nhar ansett att handlingen bör vara hemlig. Hur man\r\nser på offentlighet och sekretess påverkas av det\r\nbagage man har med sig från sitt land.\r\nOm det vid prövning enligt svensk lag befinns att\r\nen sådan handling inte skall vara hemlig skall den\r\nnaturligtvis lämnas ut. Man måste i det\r\nsammanhanget bl.a. överväga huruvida Sveriges\r\nintressen i förhållande till annat land skulle skadas vid\r\nutlämnandet.\r\nDet är denna tunga punkt som Peter Eriksson har\r\nså svårt att förstå. Han menar att vi plötsligt över\r\nhuvud taget inte skall ta hänsyn till huruvida Sveriges\r\nintressen i förhållande till annan stat kan skadas om vi\r\nlämnar ut en viss handling. Vi skall alltså sluta upp att\r\ngöra det som vi har gjort i årtionden hittills för att\r\nupprätthålla goda relationer med vår omvärld. Det går\r\nnästan inte att diskutera med Peter Eriksson i dessa\r\nfrågor på grund av våra grundläggande skillnader i\r\nsynsätt.\r\nJag vill till Peter Eriksson avslutningsvis säga att\r\nbeslutet i det fall som jag tror att han syftar på - ett\r\nfall då en viss handling inte blev utlämnad - fattades\r\ndå sekretessreglerna såg ut som de ser ut i dag. Det är\r\nbl.a. för att inte hamna i den typen av beslut som vi\r\nändrar sekretesslagen.\r\nVi kommer naturligtvis att hävda\r\noffentlighetsprincipen i praxis, men vi gör det utifrån\r\nde lagar vi har. Man släpper inte helt och hållet taget\r\nom lagstiftningen för att bygga vidare på praxis.\r\nDärför ändrar vi sekretesslagens regler. Utifrån dem\r\nbygger vi en ny praxis när det gäller att bedöma\r\nSveriges intressen i förhållande till andra stater.\r\nJag är övertygad om att den grundläggande\r\nmotsättningen i denna diskussion trots allt väldigt\r\nmycket bygger på huruvida man ser positivt på\r\nSveriges medlemskap i EU eller inte.</pre><pre>Anf.  9  OLOF JOHANSSON (c):\r\nFru talman! Jag är tacksam för vidareutvecklingen\r\nav svaret i den del som gäller volymen. Det är klart att\r\nalla frågor inte är av samma karaktär eller har samma\r\ngrund. Rent juridiskt måste det ske en mycket strikt\r\nsortering. Det måste finnas någon sorts fäste för\r\nhemligstämpeln i EU-rätten för att det skall kännas\r\nriktigt. Vi måste naturligtvis också göra vår egen\r\nprövning av om offentligheten skadar relationen.\r\nJag tror att en del av missförstånden i denna\r\ndebatt bygger på att vi inte alltid är så öppna som vi\r\nkanske själva inbillar oss att vi är. Det finns exempel\r\npå att man skulle kunna frisläppa betydligt mer inom\r\nUtrikesdepartementets ansvarsområde. Det tror jag att\r\nalla som har läst utrikespromemorior håller med om.\r\nHemligstämpeln sitter där för att man skall gardera\r\nsig mot att omdömen om andra citeras. Så enkelt är\r\ndet nog i allmänhet. Det är enklare att sätta på den\r\nröda stämpeln än att granska i sak.\r\nJag tycker att Utrikesdepartementet måste skärpa\r\nsig för att inte hamna i ett betydande volymproblem.\r\nHandlingarnas antal kommer annars att bli ett\r\nproblem. De har ofta uppfattats gälla inrikespolitik.\r\nDet är det jag vill varna för.\r\nDe kan också bli problem i de lägen då vi drar\r\nolika slutsatser och bedömningen av öppenheten\r\nhamnar på olika nivåer. EU är initiator och vi har att\r\nhantera en handling med den utgångspunkten. Då\r\nmåste vi kunna stå emot. Jag vill gärna ge en av de\r\ntidigare debattörerna rätt i påståendet att det finns en\r\nrisk i detta. Om det inte finns mycket starka,  tydliga\r\noch kraftiga signaler från central nivå - från ett\r\nregeringskansli t.ex. - ut till myndigheter, är det risk\r\natt man på grund av rädsla eller osäkerhet eller på\r\ngrund av att man är för dåligt påläst inte får någon\r\nstark barriär mot hemligstämplandet. Det har vi redan\r\nsett exempel på hos någon myndighet. Därför tycker\r\njag att det är viktigt att regeringen understryker detta.\r\nDen promemoria från den gamla regeringens tid\r\nsom nämndes var en tjänstemannapromemoria. Jag\r\ntror jag vet vilken som åsyftas. Den hade en något\r\nolycklig formulering i slutet, men den har ingen\r\npolitisk förankring.</pre><pre>Anf.  10  Justitieminister  LAILA\r\nFREIVALDS (s):\r\nFru talman! Jag delar Olof Johanssons uppfattning\r\natt Regeringskansliet har ett särskilt ansvar för att se\r\ntill att frågan om värnandet och utvecklandet av den\r\nsvenska offentlighetsprincipen sker på hög nivå -\r\nframför allt i den situationen att vi blir medlemmar i\r\nEU.</pre><pre>Överläggningen var härmed avslutad.</pre><pre>4 §  Svar på interpellation 1994/95:18 om\r\nåklagarväsendets organisation</pre><pre>Anf.  11  Justitieminister  LAILA\r\nFREIVALDS (s):\r\nFru talman! Christel Anderberg har frågat mig\r\nvilka åtgärder jag avser att vidta vad gäller\r\nåklagarväsendets organisation.\r\nBakgrunden till Christel Anderbergs fråga är det\r\nuppdrag som dåvarande regeringen i november 1993\r\ngav åt Riksåklagaren, vilket bl.a. innebar att se över\r\nindelningen i åklagardistrikt och de lokala\r\nåklagarmyndigheternas dimensionering. Syftet med\r\növersynen var att om möjligt åstadkomma en mer\r\neffektiv organisation och ett optimalt utnyttjande av\r\nresurserna. Uppdraget innefattade att genom en\r\nrikstäckande kartläggning utreda förutsättningarna för\r\noch konsekvenserna av sammanläggningar av\r\nåklagarmyndigheter, såväl lokalt som regionalt,\r\nliksom ändringar av existerande gränser mellan\r\nåklagardistrikt. Riksåklagaren skulle även utreda och\r\nredovisa principer för åklagarmyndigheternas\r\ndimensionering.\r\nRiksåklagaren har den 7 oktober i år redovisat sitt\r\nuppdrag till regeringen och föreslagit\r\nsammanläggningar av ett antal distrikt. Genom dessa\r\nsammanläggningar skulle antalet åklagarmyndigheter\r\nmed endast två respektive tre åklagare minska med\r\ntio. Förslaget skall ses mot bakgrund av att små\r\nåklagarmyndigheter av naturliga skäl är mycket\r\nsårbara. Om t.ex. en åklagare vid en\r\ntvååklagarmyndighet är sjuk och den andra är\r\nupptagen av domstolsförhandlingar finns det inte\r\nnågon åklagare tillgänglig vid myndigheten för att\r\nbesluta i sådana frågor som kräver omedelbara\r\nåtgärder. Jag tänker då närmast på frågor om\r\nanhållande och andra processuella tvångsmedel. De\r\nsmå myndigheterna är även svaga från administrativ\r\nsynpunkt.\r\nRiksåklagarens förslag till ändring i den lokala och\r\nregionala organisationen remissbehandlas för\r\nnärvarande. Jag kommer att avvakta\r\nremissbehandlingen innan jag tar ställning till\r\nRiksåklagarens förslag. Av detta skäl kan jag inte nu\r\nlämna något närmare besked i organisationsfrågan.\r\nDetta gäller givetvis också förslaget i den del som rör\r\nåklagarmyndigheterna i Avesta, Borlänge och Falun.\r\nRent allmänt vill jag dock framhålla vikten av att\r\nman inom all offentlig verksamhet verkligen tar till\r\nvara de möjligheter till effektiviseringar och\r\nkostnadsbesparingar som bjuds. Något \"fribrev\" i det\r\navseendet kan inte utfärdas till vare sig\r\nåklagarväsendet eller rättsväsendet i övrigt.\r\nRättssäkerheten och rättstryggheten får naturligtvis\r\ninte äventyras. Jag är också starkt medveten om de\r\nregionalpolitiska aspekterna på frågor av detta slag.\r\nMer varken kan eller vill jag säga i dag.</pre><pre>Anf.  12  CHRISTEL ANDERBERG (m):\r\nFru talman!  Jag ber att få tacka justitieministern\r\nför svaret, även om det tyvärr inte var särskilt\r\nklargörande.\r\nJag vet inte om justitieministern hunnit läsa\r\nRiksdagens revisorers rapport \"Den ekonomiska\r\nbrottsligheten och rättssamhället\". Om inte, skulle jag\r\nvarmt vilja rekommendera den till studium. Däri\r\ntecknas en bild av åklagarna som är, vill jag säga, näst\r\nintill ömsint - fram tonar bilden av en litet strävsam,\r\nluggsliten kår, som alltid har levt under knapphetens\r\nkalla stjärna, med brist på resurser, brist på tekniska\r\nhjälpmedel, stor arbetsbörda, utsatthet och ett\r\nlöneläge som i förhållande till andra, jämförbara\r\njuristkarriärers är katastrofalt dåligt.\r\nRevisorerna understryker också att en\r\nframgångsrik bekämpning av ekobrott är påtagligt\r\nberoende av att det finns eldsjälar. Min egen 20-åriga\r\nerfarenhet av åklagarverksamhet säger mig att\r\ndetsamma gäller bekämpning av alla sorters brott.\r\nDet finns emellertid en gräns även för vad\r\neldsjälar tål. Enligt Arbetsmiljöinstitutets rapport\r\n1993:25 Åklagares arbetsvillkor   överväger så många\r\nsom 40 % av åklagarna allvarligt att byta yrke, trots\r\nhög arbetsmotivation och stort intresse för\r\narbetsuppgifterna. För många av dem är inte frågan\r\nom utan när de skall byta arbete.\r\nDe organisatoriska förändringar som krävs är\r\nenligt AMI mera av kvantitativ än av kvalitativ art,\r\ndvs.. det handlar om att med olika insatser minska\r\narbetsbelastning, underbemanning och oacceptabel\r\ntidspress.\r\nFrågan är då om Riksåklagarens nu föreliggande\r\nförslag är ägnat att leda till en bättre tingens ordning.\r\nJag och många med mig anser inte det. Vi ser detta\r\nsom ännu ett bland många förslag där man med\r\nkosmetiska åtgärder försöker att skyla över bristen på\r\nresurser och organisera bort det faktum att Sverige är\r\nett avlångt och delvis glest befolkat land.\r\nRiksåklagarens förslag verkar dessutom vara en\r\nkraftig övertolkning av regeringens direktiv i vad\r\navser sammanläggning av åklagardistrikt.\r\nJag är inte bara oroad av en försämring av\r\nåklagarnas arbetsvillkor utan framför allt också av den\r\nnegativa inverkan som ett genomförande av\r\nRiksåklagarens sammanläggningsförslag skulle få på\r\nåklagarverksamheten, främst på åklagarens möjlighet\r\natt vara en drivande kraft såsom\r\nförundersökningsledare.\r\nI alla andra sammanhang har under senare år, inte\r\nminst i olika debatter i denna kammare, åklagarens\r\nnyckelposition betonats när det gäller vår kamp för att\r\nvända brottskurvan nedåt. Mer och mer börjar man\r\nockså att understryka vikten av ett nära samarbete\r\nmellan åklagarna och polisen. Detta har tagit sig flera\r\nuttryck. Bl.a. har chefsåklagaren numera rätt att\r\nnärvara och yttra sig vid polisstyrelsens\r\nsammanträden. Den sistnämnda möjligheten är till för\r\natt ge åklagarna ett ökat inflytande över hur polisen\r\nanvänder sina resurser.\r\nEtt sådant inflytande får åklagarna också genom\r\natt aktivt leda förundersökningar, så att\r\nde begränsas till sådana delar som är relevanta från\r\npåföljdssynpunkt och sådana delar som man bedömer\r\nsom framkomliga med hänsyn till bevisläget.\r\nEn aktiv åklagarinsats kräver närhet till polisen.\r\nOckså den lokala förankringen är viktig.\r\nJustitieministern anförde som ett exempel att den ena\r\nåklagaren på orten är sjuk och den andre upptagen av\r\ndomstolsförhandlingar. Det blir ju vid en eventuell\r\nindragning av en myndighet det normala tillståndet\r\nför polisen på den orten. Det kommer aldrig någonsin\r\natt finnas någon åklagare tillgänglig för att fatta beslut\r\ni frågor som kräver omedelbara åtgärder.\r\nLåt mig ta ett exempel från Dalarna. Där skulle\r\nåklagarna enligt förslaget sitta i Falun, 75 km från\r\nAvesta enkel väg. Ingen kan väl rimligen anse att det\r\nvore ett optimalt utnyttjande av resurserna om\r\nåklagarna skulle tillbringa större delen av sin arbetstid\r\ni bilen.\r\nKonsekvenserna av RÅ:s förslag lyser också med\r\nsin frånvaro. Dalarna blir enligt förslaget särskilt hårt\r\ndrabbat. Bl.a. föreslås att man skall dra in Borlänge\r\nåklagardistrikt, som med sina fyra fasta\r\nåklagartjänster är den, från RÅ:s egna\r\nutgångspunkter, enda myndighet i länet som är\r\nbärkraftig. Borlänge svarar för 34 % av länets totala\r\nbrottslighet och för mer än 40 % av de personella\r\ntvångsmedlen i länet. Förslaget synes bygga på att\r\nnärheten till domstolen skulle vara viktigare än\r\nnärheten till polisen. Det är en uppfattning som\r\nåklagarna i Borlänge tar bestämt avstånd ifrån. Vi\r\nuppträder i domstolen då och då, men vi samarbetar\r\nmed polisen dagligen och stundligen.</pre><pre>Anf.  13  BARBRO ANDERSSON (s):\r\nFru talman!  Vad som har sagts här om Avesta och\r\nBorlänge gäller även oss i Uppsala län, där Tierps\r\ntingsrätt är berörd av utredningsförslaget. Vi i\r\nNorduppland ser naturligtvis med oro på vad som\r\nskulle kunna hända.\r\nDet finns i dag polisdistrikt i Tierp, en tingsrätt\r\noch en åklagarmyndighet. Dessa tre myndigheter\r\nsamarbetar på ett sätt som är bra för oss som bor i de\r\nnorra länsdelarna. För några år sedan gjordes en\r\nutredning om tingsrätterna. Då levde Tierps tingsrätt\r\nlitet farligt, men sedan kom man fram till att det var\r\nbäst att den får vara kvar.\r\nDet fördes en diskussion om att det skulle finnas\r\nett polisdistrikt i Uppsala län och att de nuvarande tre\r\ndistrikten skulle slås ihop till ett. Vår polismästare\r\nvisade i sin utredning att det skulle bli betydligt\r\ndyrare att slå ihop dem till ett distrikt än att fortsätta\r\nmed nuvarande ordning. Skulle åklagarmyndigheten\r\nnu försvinna från Tierp, är vi rädda för att det skulle\r\nbli ett slags dominoeffekt: om en försvinner,\r\nförsvinner flera. Vi tror att det är viktigt att denna\r\nverksamhet finns ute i orten, att polischefen och\r\nåklagaren finns och visar sig ute i samhället.\r\nI Enköping, som också ligger i Uppsala län,\r\nföreslås att man skall utöka antalet åklagare till tre.\r\nDet bästa för länet vore att man gjorde detsamma\r\nockså för Tierp. Det är självklart att justitieministern\r\nvill avvakta den remissbehandling som nu genomförs,\r\nmen det är ändå viktigt att vi diskuterar frågan.\r\nJag noterar i svaret att justitieministern säger att\r\nhon också är starkt medveten om de regionalpolitiska\r\naspekterna på frågor av detta slag. Det inger oss trots\r\nallt ett visst hopp. Det är klart att man inom den\r\noffentliga verksamheten skall ta till vara de\r\nmöjligheter till effektiviseringar och\r\nkostnadsbesparingar som bjuds, som det anförs i\r\nsvaret.\r\nOm man kommer fram till samma slutsats för\r\nåklagaren som för polisen, nämligen att det är mycket\r\nbättre att det ser ut som det gör i dag än att slå\r\nsamman myndigheterna till en, så finns det väl ändå\r\nvissa möjligheter och visst hopp även för Tierps\r\ntingsrätt?</pre><pre>Anf.  14  IRÉNE VESTLUND (s):\r\nFru talman! Effektivisering inom givna ramar\r\nskall självfallet genomsyra våra förvaltningar. Där har\r\nvi inga delade meningar. Men hur effektiviseringen\r\nskall ske kan det däremot råda delade meningar om.\r\nAtt Riksåklagaren i det här fallet föreslår att man skall\r\nsammandra alla åklagarresurser i södra Dalarna till\r\nFalun har självfallet väckt mycket stor\r\nuppmärksamhet i våra kommuner. Det leder\r\nnaturligtvis till den oro som Barbro Andersson ger\r\nuttryck för, att om man drar in det ena så kanske man\r\nockså drar in det andra.\r\nFör kommuner av våra kommuners karaktär är den\r\nsammantagna kompetensen inom kommunerna och\r\ndess arbetsplatser av mycket stor strukturell betydelse.\r\nDen betyder också mycket för attraktiviteten för en\r\nkommun. Den faktiska grunden för det som vi nu talar\r\nom är också närhet och kunskap om befolkningen i\r\ndessa områden.\r\nVi har i denna kammare vid ett flertal tillfällen\r\ntalat om ökade resurser för bekämpandet av\r\nekobrottsligheten. Detta med bekämpande av\r\nekobrottslighet har vi upplevt också betyder att man\r\nmåste ha vissa kunskaper om de människor som finns\r\ni närheten. Jag har i alla fall den mycket bestämda\r\nuppfattningen att en del av en effektivisering är att\r\nanvända sig av en kunskap, en närhet, och att man\r\ndärmed kanske också ger möjligheter till snabbare\r\nbehandling.\r\nMan kan naturligtvis tycka att detta är en mindre\r\nfråga i de stora sammanhang som vi annars talar om.\r\nJag kan i dessa EU-debatternas dagar inse att våra\r\nåklagarmyndigheter kanske inte riktigt får den\r\nuppmärksamhet som just vi tycker att de borde ha.\r\nEffektivisering ställer jag naturligtvis upp på. Men\r\njag menar som Barbro Andersson att det finns\r\nanledning att göra en bedömning av om just detta\r\nförslag ger de besparingar som är åsyftade.</pre><pre>Anf.  15  URBAN AHLIN (s):\r\nFru talman! Det är allmänt känt att effektiviteten i\r\narbetet med att beivra brott är avhängig av ett nära\r\nsamarbete mellan polis och åklagare.\r\nSlagkraften i brottsbekämpningen är beroende av\r\ngod lokalkännedom vid såväl åklagare som polis.\r\nEffektiviteten i åklagarens arbete är beroende av att\r\ndet finns en domstol på orten. Det är också klarlagt\r\ngenom andra utredningar att storleken på en\r\nåklagarmyndighet inte har någon nämnvärd betydelse\r\nför en rationell åklagarverksamhet och att den\r\nteoretiska sårbarheten för mindre distrikt i realiteten\r\när försumbar.\r\nDet svar som Laila Freivalds gav om en åklagare\r\nsom är sjuk och den andre som är upptagen av\r\ndomstolsförhandlingar ter sig litet löjligt med tanke på\r\nförhållandet i min hemort Mariestad, där såväl\r\npolisen, åklagarväsendet som tingsrätten finns inom\r\nett mycket kort avstånd och t.o.m. i samma hus. Jag\r\ntror att man löser detta problem alldeles utmärkt.\r\nOm åklagarmyndigheten i Mariestad läggs ned\r\nkommer arbetet med brottsutredningar i stället att\r\nledas från Skövde. En sådan lösning inverkar mycket\r\nmenligt på samarbetet mellan åklagare och polis.\r\nÄven om arbetet måhända till viss del kan utföras\r\nmed hjälp av telefon och telefax kan det aldrig ersätta\r\ndet nära samarbetet mellan åklagare och polis som är\r\nmöjligt när åklagare och polis är på samma ort och,\r\nsom i Mariestad, också i samma hus. En förflyttning\r\ntill Skövde medför försämrad lokalkännedom för\r\nåklagarens vidkommande.\r\nMånga har här oroat sig för en dominoeffekt. När\r\ndet konkret gäller frågan om nedläggning av\r\nÅklagarmyndigheten i Mariestad vill jag säga  vi\r\nockså är oroliga över att detta inte bara riktar sig mot\r\nåklagarmyndigheten, utan att det i förlängningen även\r\nblir ett hot mot kriminalavdelningen vid polisen,\r\nlänshäktet och Mariestads tingsrätt. Om så skulle bli\r\nfallet, skulle flyttningskarusellen enligt min\r\nbedömning innebära ett nationalekonomiskt vansinne\r\nsom bara inte får ske. Omständigheten att\r\nkapitalförstöringen huvudsakligen är betingad av att\r\ndet är just offentliga myndigheter som flyttas från en\r\nort till en annan gör att situationen framstår som\r\ndirekt stötande. Det handlar om en kapitalförstöring i\r\nstorleksordningen miljontals kronor bara när det gäller\r\nMariestad.\r\nOm Åklagarmyndigheten i Mariestad läggs ned,\r\nkommer åklagarnas restid att öka markant. Detta\r\ngäller såväl för det fortlöpande utredningsarbetet som\r\ni samband med tingsrättsförhandlingarna i Mariestad.\r\nResorna medför ett helt onödigt resursbortfall under\r\nrestiden och genererar samtidigt helt onödiga\r\nkostnader.\r\nEn nedläggning medför även resursbortfall i\r\nsamband med inställda huvudförhandlingar i\r\ntingsrätten. Vi vet ju att det alltför ofta förekommer\r\nvid ting att någon inte kommer och att målet därmed\r\nblir inställt. Normalt kan åklagaren utnyttja sådan\r\nspilltid om åklagarmyndigheten finns på orten.\r\nOm Åklagarmyndigheten i Mariestad läggs ned,\r\nkommer arbetet i tingsrätten med stor sannolikhet att\r\npåverkas negativt med onödiga arbetsmoment samt\r\nlängre väntetider och förseningar, vilket bl.a. drabbar\r\nbrottsoffren.\r\nJag vill vädja till justitieministern att i sitt\r\nkommande förslag noga överväga de fördelar ett\r\nintensifierat samarbete mellan åklagare och polis ger\r\nför rättssäkerheten.</pre><pre>Anf.  16  Justitieminister  LAILA\r\nFREIVALDS (s):\r\nFru talman! En översyn av rättsväsendets olika\r\norganisationer - polis, åklagare och domstolar - har\r\npågått i ganska många år vid det här laget. Det har\r\ngjorts försök till en djupgående analys för att se på\r\nvilka sätt vi kan komma fram för att underlätta för\r\nvåra mycket arbetstyngda myndigheter på detta\r\nområde genom effektiviseringsåtgärder som i sin tur\r\nförutsätter förändringar i administrativt hänseende, i\r\norganisation, i arbetsmetoder och annat.\r\nI vissa avseenden har vi kommit en bit på väg. Vi\r\nhar faktiskt utvecklat samarbetet mellan t.ex. polis\r\noch åklagare på ett utomordentligt bra sätt på många\r\nhåll. Visserligen har de förändringar av polisens\r\norganisation som har genomförts under senare år\r\ninneburit vissa störningar i utvecklingen av\r\nsamarbetet. Men man kan också se att den nya\r\norganisationen har inneburit möjligheter till ett\r\nförbättrat samarbete på många håll.\r\nDet är naturligtvis viktigt när man gör\r\nförändringar av olika slag att man i samband med\r\nförändringarna just överväger vilken inverkan de har,\r\ninte bara på den egna myndighetens möjligheter att\r\nbedriva ett bättre arbete utan också hur ett samarbete\r\nmed de övriga man har att göra med kan förbättras.\r\nDetta är en av kärnpunkterna i ett förändringsarbete.\r\nProblemet när man försöker komma vidare med\r\ndiskussioner om bl.a. organisatoriska frågor är att man\r\nganska snabbt blir hämmad av diskussioner av olika\r\nslag som naturligtvis har att göra med ett värnande om\r\nden egna regionen, arbetstillfällen och annat. Det är\r\nnaturligtvis respektabelt. Men för min egen del vill\r\njag nog i den kommande diskussionen ändå hävda\r\nrättsmyndigheternas behov av att utvecklas och möta\r\nde nya krav som framtiden ställer med en modernare\r\nadministration, organisation och arbetsformer etc.  Jag\r\nblev mycket glad när jag såg att den förra regeringen\r\noch den moderata justitieministern hade givit\r\nRiksåklagaren i uppdrag att se över\r\nåklagarmyndigheternas indelning i åklagardistrikt.\r\nDetta var äntligen ett konkret steg, som togs efter en\r\nlång tid av svår diskussion, som aldrig har kommit\r\nfram till någon konkretion.\r\nJag är däremot förvånad över Christel Anderbergs\r\ndirekta påstående att Riksåklagaren på något vis\r\nskulle ha feltolkat direktiven. Vad gäller det uppgiften\r\ngick ut på, står det på detta sätt i direktiven:\r\nEn sådan rikstäckande kartläggning bör avse\r\nförutsättningarna att slå samman vissa lokala\r\nåklagarmyndigheter. Det kan även finnas skäl att på\r\nvissa håll ändra gränserna mellan existerande distrikt.\r\nDet är klara direktiv, och jag utgår från att RÅ har\r\nföljt dem. Jag har ännu inte i detalj tagit del av hans\r\nförslag. Jag har ännu mindre haft möjlighet att ta del\r\nav remissvaren. Det är först nu frågan har gått ut på\r\nremiss.\r\nNär vi får in svaren kommer jag att ta ställning till\r\ndetta förslag, som får ses som ett första steg, äntligen,\r\ntill att även försöka komma till rätta med de\r\nfrågeställningar som har att göra med organisationen.\r\nDet är mycket otillfredsställande, vill jag återigen\r\nsäga, att oavbrutet diskutera vilken svår situation\r\nåklagarna befinner sig i - för det gör de verkligen -\r\nutan att samtidigt vara villig att ta tag i de svåra\r\nfrågorna, som bl.a. handlar om organisationen och\r\ndistriktsindelningen.\r\nVi måste få effektivitet i hela rättskedjan. Det\r\nkräver förändringar, moderniseringar och\r\nanpassningar till de olika delarna.\r\nJag tar upp några av de mindre frågor som tidigare\r\ndebattörer har nämnt. Låt mig till Christel Anderberg\r\nsäga att ekobekämpning inte är någonting som sker\r\nsärskilt lokalt. Ekoåklagare har vi i Falun och i Gävle,\r\ninte i varje åklagardistrikt. En förändring och en\r\neffektivisering av åklagarväsendet kommer inte att\r\nförsämra möjligheterna att bekämpa den ekonomiska\r\nbrottsligheten.\r\nTill Urban Ahlin vill jag säga att jag inte alls\r\nförstår det löjliga i att påpeka att det blir problem vid\r\nen åklagarmyndighet som bara har två åklagare om en\r\nav dem är sjuk. Polis och åklagare sitter inte ens i\r\nMariestad i samma hus som domstolen. De sitter i\r\nolika hus, och det blir problem att ta hand om\r\nhäktningsförhandlingen när en av de två åklagarna\r\nligger sjuk.\r\nDet är så lätt att försöka raljera om de här\r\nproblemen, men det handlar om realiteter och\r\nmöjligheter att bedriva ett effektivt arbete. Jag skulle\r\ngärna vilja se att ni alla som här uttalar ert så starka\r\nstöd för åklagarnas arbetssituation och möjligheter på\r\nallvar också tar tag i den uppgift som vi har framför\r\noss, nämligen att modernisera vårt åklagarväsende.\r\nAlla säger sig vara för effektivitet, men alltid blir\r\nsvaret: Men inte detta förslag.</pre><pre>Anf.  17  CHRISTEL ANDERBERG (m):\r\nFru talman! Jag är den första att instämma i att\r\nrättsväsendet behöver utvecklas, men jag har svårt att\r\nse att en sådan utveckling kan starta genom\r\navveckling.\r\nVisst finns ekoåklagarna bara vid de 13\r\nregionåklagarmyndigheterna ute i landet. Skillnaden\r\nmellan ekobrott och vanlig brottslighet är emellertid\r\natt när man skall göra frihetsberövanden,\r\nhusrannsakningar eller vad det är fråga om vid\r\nekobrott, är det en planerad aktion. Alla vet en vecka\r\neller en månad i förväg att de just den dagen måste\r\nvara på plats. Den vanliga vardagsnära brottsligheten\r\nslår ned när man minst kan ana det. Därför måste det\r\nalltid finnas en lokal beredskap.\r\nSom jag sade har Borlänge mer än 40 % av alla\r\nfrihetsberövanden i länet. Där fattas mer än ett beslut\r\nper arbetsdag.\r\nJustitieministern har i flera olika sammanhang\r\ntalat om hur angeläget det är att vi ägnar oss mer åt\r\nbrottsförebyggande verksamhet. Jag tycker att\r\nkrafttag gentemot vardagsbrottsligheten är en viktig\r\nbrottsförebyggande åtgärd. Det understryker bl.a.\r\nBrottsförebyggande rådet i sin kriminalpolitiska\r\nframtids- och omvärldsanalys. Det är viktigt att\r\nuppdaga och beivra även lindrigare brott, därför att de\r\noftast utgör inkörsporten till allvarlig kriminalitet.\r\nRiksdagens revisorer påpekar i sin rapport att det\r\nresonemanget är tillämpligt också när det gäller\r\nekobrott. Det är sällan någon börjar sin kriminella\r\nkarriär med en La Reine-härva. Det börjar med\r\nlindrigare saker. Revisorerna säger att rättsväsendet\r\nmåste behålla sin förebyggande signalfunktion genom\r\nsnabba och tidiga åtgärder, även mot mindre\r\nallvarliga överträdelser. Det är just signalfunktionen\r\nsom det är så viktigt att åklagaren lokalt får möjlighet\r\natt bibehålla.\r\nÅklagarväsendet begär inte några fribrev,\r\njustitieministern. Det är bara det att åklagarväsendet\r\nnu har varit föremål för ständiga\r\norganisationsöversyner i 20 års tid. Vissa har lett till\r\nförändringar, andra har stannat vid skrämskott.\r\nÅklagarkåren begär inga fribrev, men den har en\r\nvädjan till justitieministern: Låt oss nu få arbetsro!</pre><pre>Anf.  18  URBAN AHLIN (s):\r\nFru talman! Jag vill instämma i det\r\njustitieministern säger. Det är klart att vi måste sträva\r\nefter rationaliseringar och effektiviseringar i hela den\r\noffentliga sektorn. Det gäller naturligtvis även det här\r\nområdet.\r\nJag ber om ursäkt om jag var så oklar att jag sade\r\natt tingsrätten, åklagarmyndigheten och polisen finns i\r\nsamma hus. Så är det inte i Mariestad. Polis och\r\nåklagare finns i samma hus. Det är gångavstånd till\r\ntingsrätten.\r\nJag vill ändå fråga justitieministern om hon menar\r\natt det är ett mer effektivt resursutnyttjande att\r\nåklagarna sitter i Skövde och reser till Mariestad för\r\nförhandlingar, som tyvärr i många fall blir inställa av\r\norsaker som är väl kända. Är det ett bättre\r\nresursutnyttjande än det vi har i dag?</pre><pre>Anf.  19  Justitieminister  LAILA\r\nFREIVALDS (s):\r\nFru talman! Vilket som är det bästa\r\nresursutnyttjandet när man lever i ett land som är så\r\nstort som Sverige och så glest befolkat är en knepig\r\nfråga. Det är bl.a. därför vi behöver utreda den frågan\r\nordentligt. Men varje gång vi försöker göra det möts\r\nvi av invändningen: Låt oss i stället få arbetsro!\r\nJag tycker att Christel Anderberg har gjort en\r\nförvånansvärt snabb ändring, från att vara en politiker\r\nsom arbetat under en borgerlig regering till att bli\r\noppositionspolitiker igen. Är det inte litet väl kort tid,\r\natt två veckor efter att den borgerliga regeringen har\r\navgått och den moderata justitieministerns uppdrag till\r\nRiksåklagaren föreligger omedelbart börja opponera\r\nmot det? Hade det inte varit bättre att opponera mot\r\nden politik som den borgerliga regeringen förde och\r\nmot den moderata justitieministerns åtgärd att ge detta\r\nuppdrag till Riksåklagaren? Det blir inte riktigt\r\ntrovärdigt att man gör den ena saken i\r\nregeringsställning och efter två veckor i opposition\r\nåterigen står här och opponerar mot det som gjordes\r\nunder den regeringsperiod då man själv hade ett\r\ninflytande.\r\nVisserligen är Christel Anderberg åklagare, men\r\nså är även riksåklagaren. Han har nu kommit med ett\r\nförslag, och jag tycker att vi på allvar skall granska\r\ndet förslaget och lyssna på vad remissinstanserna har\r\natt säga om det.</pre><pre>Anf.  20  CHRISTEL ANDERBERG (m):\r\nFru talman! Jag har inte bytt skepnad i så stor\r\nutsträckning och så snabbt som justitieministern tror.\r\nJag blev nämligen mycket oroad och litet upprörd\r\nredan när jag läste direktiven som Riksåklagaren fick\r\nav den förra regeringen. Det var just därför som vi\r\nbad förutvarande justitieministern besöka den\r\nmoderata justitiekommittén, vilket hon gjorde den 7\r\njuni 1994. Det framgår av interpellationen. Hon gav\r\noss då lugnande besked.\r\nHon sade att det uppdrag som hon hade lämnat till\r\nRÅ framför allt rörde möjligheten att föra över vissa\r\nkommuner från ett distrikt till ett annat och endast\r\nundantagsvis sammanläggning av distrikt. Sedan får\r\nman se resultatet som faktiskt innebär en storslakt av\r\nåklagardistrikt, om förslaget genomförs, i synnerhet i\r\nDalarna.\r\nOm vi dalmasar däremot tittar västerut kan vi\r\nkonstatera att förslaget inte innefattar en enda\r\nsammanläggning i Värmlands- och Örebroregionen,\r\ntrots att där finns inte mindre än fem\r\ntvååklagarmyndigheter. I vissa fall skulle geografin i\r\noch för sig tala för en lämplig sammanläggning. Det\r\när därför som jag menar att förslaget inte är\r\ngenomtänkt och att det framstår som synnerligen\r\ninkonsekvent.\r\nÅklagarväsendet begär, som sagt, inga fribrev.\r\nSom dess talesman just nu vill jag dock hävda att det\r\ninte går att organisera bort brist på resurser. Det är där\r\nsom grundproblemet ligger, hur länge vi än försöker\r\natt låtsas någonting annat.\r\nJag vill påminna om Lindbeckkommissionens\r\nrapport. Man skriver att det finns vissa kärnuppgifter\r\nsom endast staten kan sköta, och dessa uppgifter bör\r\nskötas väl. Enligt Lindbeck har dessa kärnuppgifter\r\nunder de två senaste decennierna tenderat att skötas\r\nallt sämre. Som ett exempel på detta fenomen\r\nframhåller man just rättsväsendet.\r\nVi avvaktar naturligtvis med stort intresse\r\nremissbehandlingen. När detta ärende börjar bli\r\nfärdigt för beslut hoppas jag att justitieministern vid\r\nbedömningen tar med de synpunkter som har kommit\r\nfram här i dag, både från mig och från de övriga som\r\nhar deltagit i debatten.</pre><pre>Anf.  21  Justitieminister  LAILA\r\nFREIVALDS (s):\r\nFru talman! Jag vill bara notera den\r\nhäpnadsväckande insyn som vi alldeles nyss har fått i\r\ndet inre partipolitiska arbetet inom Moderata\r\nsamlingspartiet. Det förefaller som att den moderata\r\njustitieministern har givit ett direktiv, tydligt utsagt i\r\nskrift - jag läste här upp den centrala delen - och i\r\nandra interna politiska sammanhang säger man\r\nnågonting annat. Det är naturligtvis beklagligt för RÅ\r\natt han inte har tillgång till direktiven i någon annan\r\nform än i den officiella skrivna formen, och det är\r\ndessa direktiv som gäller.</pre><pre>Överläggningen var härmed avslutad.</pre><pre>5 §  Svar på interpellation 1994/95:12 om\r\nutrikes- och säkerhetspolitiken vid ett EU-\r\nmedlemskap</pre><pre>Anf.  22  Utrikesminister  LENA HJELM-\r\nWALLÉN (s):\r\nFru talman! Olof Johansson har frågat mig om\r\nregeringen har för avsikt att slå vakt om Sveriges\r\nalliansfrihet och vid ett eventuellt medlemskap i\r\nEuropeiska unionen avvisa svenskt deltagande i en\r\nframtida gemensam försvarspolitik.\r\nSverige kommer vid ett medlemskap i EU att delta\r\ni utformningen av unionens gemensamma utrikes- och\r\nsäkerhetspolitik. EU är ingen försvarsallians. Därför\r\nföljer inga som helst militära förpliktelser av ett\r\nmedlemskap.\r\nDet västeuropeiska försvarssamarbetet bedrivs\r\ninom ramen för Västeuropeiska unionen (VEU), som\r\när en separat internationell organisation. Vår militära\r\nalliansfrihet består. Medlemskap i VEU kan\r\nföljaktligen inte komma i fråga för Sveriges del.\r\nFrågan om en framtida gemensam försvarspolitik\r\nkommer att diskuteras vid EU:s regeringskonferens\r\n1996. Hur långt unionens medlemsstater skulle vara\r\nberedda att gå på detta område är i dag oklart.\r\nGrundläggande är dock att inget medlemsland mot sin\r\nvilja kan tvingas in i en försvarsgemenskap. I denna\r\nfråga har Sverige, vad gäller vårt eget deltagande, i\r\nvarje skede en absolut och självklar vetorätt.\r\nSverige kommer alltså inte att gå in i ett\r\nförpliktande samarbete på försvarsområdet. Därom\r\nråder bred enighet i riksdagen. Denna enighet ser jag\r\nsom en stor tillgång.\r\nJag vill vidare erinra om att två av EU:s\r\nmedlemsstater, nämligen Danmark och Irland, redan i\r\ndag står utanför det förpliktande västeuropeiska\r\nförsvarssamarbetet. Österrike och Finland avser som\r\nmedlemmar i EU att hålla fast vid sin militära\r\nalliansfrihet. Sverige har samtidigt ett intresse av att\r\ndelta i den breda diskussionen om säkerhet och\r\nsamarbete i Europa, som följt efter omvälvningarna i\r\nCentral- och Östeuropa och framväxten av ett\r\ndemokratiskt Ryssland. Denna diskussion rör\r\ngrundläggande frågor, som i dag saknar entydiga svar.\r\nVi vet inte hur snabbt länder som önskar bli upptagna\r\ni den europeiska politiska och ekonomiska\r\ngemenskapen kan inlemmas i det tidigare enbart\r\nvästeuropeiska samarbetet. Det gäller t.ex. våra\r\nbaltiska grannländer. Det är vidare oklart om det på\r\nlång sikt vore möjligt för alla Europas stater, även\r\nRyssland, att delta i ett förpliktande\r\nförsvarssamarbete.\r\nFru talman! Det finns alltså ingen anledning till\r\noro för alliansfriheten. Däremot består bekymren om\r\nsäkerheten i Europa. Vi bör nu inrikta oss på att\r\ntillsammans med andra stater i Europa bekämpa de\r\nnya allvarliga säkerhetsproblem om vilka\r\nutvecklingen i Bosnien och andra delar av det tidigare\r\nJugoslavien nästan dagligen påminner oss.\r\nTill ett sådant samarbete, över alla europeiska\r\ngränser, mellan alliansfria och alliansbundna stater, är\r\ndet naturligt att Sverige fortsätter att ge sitt bidrag.</pre><pre>Anf.  23  OLOF JOHANSSON (c):\r\nFru talman! Jag tackar utrikesministern för svaret.\r\nDet gläder mig att regeringen vill att den militära\r\nalliansfriheten skall vara kvar. Någonting annat hade\r\nvarit en mindre sensation.\r\nMin avsikt med denna interpellation, liksom med\r\nen del andra interpellationer som vi i Centern har\r\nframställt, är att på viktiga politiska områden som\r\nberörs av folkomröstningen den 13 november\r\neftersträva ett bra informationsunderlag för\r\nmedborgarnas ställningstaganden. Jag söker och\r\neftersträvar ett klarläggande av de politiska\r\ngemensamma nämnare som finns här på hemmaplan\r\nför att man skall kunna göra en bedömning av de\r\nnationella förhållningssätt som kommer att kunna bli\r\naktuella vid ett eventuellt medlemskap inom de ramar\r\nsom fördrag och avtal anger.\r\nOm vi har en tillräckligt bred enighet kring vår\r\nsvenska hållning står vi naturligtvis mycket starkare\r\ninom EU vid ett eventuellt medlemskap. Varför\r\nbehövs då det? Jo, alla vet att i internationella\r\nsammanhang kan politiken ibland gå ut på att utsätta\r\nenskilda medlemmar och stater för politisk press. Jag\r\ntycker att det är naivt att bara lämna detta åt sidan. Vi\r\ndiskuterar detta kanske alltför litet i Sverige.\r\nÄven om det formellt inte finns några hinder för\r\nen svensk position - alltså \"formellt\" - är en nationell\r\nhållning och en bred parlamentarisk förankring\r\navgörande. Vi skall själva avgöra våra\r\nställningstaganden när det gäller de viktiga områden\r\nsom behandlas i interpellationssvaret. Annars kan vi\r\nbli offer för andras vilja.\r\nDet finns uppenbara skillnader mellan ja- och nej-\r\nsidan när det gäller tolkningar av frihetsgrader, av vad\r\nolika avtal och fördrag innebär. Den frågan är lätt att\r\nhantera i folkomröstningen. Man får väl lägga sin röst\r\nefter sina bedömningar. Jag bara konstaterar det. Vi\r\nhar vår uppfattning och andra kan ha en annan\r\nuppfattning. Det avgörande blir då till sist: Vad skall\r\nmänniskor tro på? Om det finns en politisk hållning\r\nhär i riksdagen som är stabil över tiden och som\r\nupplevs som förpliktande av politiska partier är detta\r\nen viktig signal till den svenska allmänheten och till\r\nBryssel. Därför anser jag att den här debatten är värd\r\natt föra. Det är viktigt att dessa svar kommer före\r\nfolkomröstningen.\r\nSom parti klargjorde Centern tidigt ståndpunkten\r\natt den svenska alliansfriheten måste bestå och att\r\nSverige inte skall delta i något förpliktande\r\nförsvarssamarbete. Det innebär samtidigt att vi som\r\nEU-medlemmar måste slå vakt om att de olika\r\nmedlemsstaternas särart på det här området\r\nrespekteras. Det finns ju sådana uttalanden från EU-\r\nhåll. Det utrikes- och säkerhetspolitiska samarbetet\r\nskall även fortsättningsvis bygga på konsensus i\r\nbeslutsfattandet.\r\nSverige får inte gå in i något militärt samarbete\r\neller ett gemensamt försvar som är förpliktande i den\r\nmeningen att vi inte själva bestämmer om vi vill delta\r\neller inte. Vad jag därmed syftar på är naturligtvis att\r\nSverige inte skall vara medlem i den västeuropeiska\r\nunionen, som inte är någon formell del av EU men\r\nändå finns i dess närhet och därmed spelar en roll så\r\ntill vida att man kan underkastas förpliktande\r\nställningstaganden. Samtidigt är möjligheterna  för att\r\nskapa en bestående europeisk säkerhetsordning större\r\nän någon gång under 1900-talet. Det kalla krigets\r\nuppdelning av Europa får inte återuppstå. Utrikes- och\r\nsäkerhetspolitiska och militära samarbetsformer som\r\nmotverkar en sådan klyvning bör stödjas. Det gäller\r\nexempelvis ESK och Partnerskap för fred. Detta gör\r\nSverige. Jag har själv medverkat till att försöka så\r\nklart som det över huvud taget är möjligt ange precis\r\nde principer som ju följer av Partnerskap av fred, att\r\nman själv bestämmer, att ingen kan tvinga oss, att\r\nman klart anger vad som är syftet med ett svenskt\r\ndeltagande.\r\nTyngdpunkten för att skapa en gemensam\r\neuropeisk säkerhetsordning bör även framgent ligga\r\ninom ESK. Att vi i stället gradvis utvidgar västliga\r\norganisationer riskerar att skapa nya spänningar. Alla\r\nEuropas stater skulle inte kunna delta på samma\r\nvillkor, inte heller Nordamerika.\r\nCentern vill medverka till att Sverige fördjupar det\r\nsäkerhetspolitiska samarbetet i den riktning som jag\r\nhar angett. Detta skall ske med bibehållen militär\r\nalliansfrihet. Vi skall försvara vårt eget land och\r\nterritorium. Skulle det om några år inom EU:s ram bli\r\naktuellt med nya åtaganden på det utrikes- och\r\nsäkerhetspolitiska området i form av ett nytt fördrag,\r\nmåste detta underställas svenska folket i en\r\nfolkomröstning. Det är vår uppfattning. Då samtliga\r\nmedlemsländer måste godkänna att man ratificerar en\r\nsådan överenskommelse kan inget land tvingas in i ett\r\nförpliktigande försvarssamarbete. Det är de nuvarande\r\ngällande reglerna. Vad framtiden kommer att utvisa\r\nvet vi inte allting om i dag.</pre><pre>Anf.  24  GUDRUN SCHYMAN (v):\r\nFru talman!  Med anledning av svaret från\r\nutrikesministern känner jag mig föranledd att läsa\r\nhögt ur Maastrichtfördraget. Det här är inte frågor\r\nsom står skrivna i stjärnorna eller frågor där vi inte\r\nvet hur de kommer att behandlas samt vilken\r\nmålsättning man har inom den europeiska unionen.\r\nDet står faktiskt att läsa i det fördrag som ligger till\r\ngrund för den ansökan om medlemskap som Sverige\r\nhar skickat in och vill säga ja till.\r\nI interpellationssvaret står det att EU inte är någon\r\nförsvarsallians, utan försvarssamarbete bedrivs inom\r\nramen för den västeuropeiska unionen, som är \"en\r\nseparat internationell organisation\". Men i\r\nMaastrichtfördragets avdelning 5, som omfattar\r\nutrikes- och säkerhetspolitiken, står i artikel J 4 2 § så\r\nhär: \"Unionen anmodar Västeuropeiska unionen\r\n(VEU), som är en integrerad del av unionens\r\nutveckling, att utarbeta och genomföra unionsbeslut\r\noch unionsaktioner som berör försvaret.\"\r\nVEU är alltså redan i dag enligt\r\nMaastrichtfördraget en integrerad del av unionens\r\nutveckling. Själva den faktiska sammanslagningen\r\nkommer man väl att fatta beslut om år 1996. Men det\r\när allstå inte en separat internationell organisation,\r\nutan en integrerad del av unionens utveckling.\r\nVidare står det i interpellationssvaret: \"Frågan om\r\nen framtida gemensam försvarspolitik kommer att\r\ndiskuteras vid EU:s regeringskonferens 1996. Hur\r\nlångt unionens medlemsstater skulle vara beredda att\r\ngå på detta område är i dag oklart.\" Nej, det är det\r\ninte. I Maastrichtfödragets artikel J 4 1 § står det att\r\nläsa följande: \"Den gemensamma utrikes- och\r\nsäkerhetspolitiken skall omfatta alla frågor som berör\r\nunionens säkerhet, inbegripet utformningen på lång\r\nsikt av en gemensam försvarspolitik, som med tiden\r\nskulle kunna leda till ett gemensamt försvar.\" Det är\r\ninte oklart. Det är väldigt klart, svart på vitt. Det finns\r\ninga oklarheter i det.\r\nSedan säger utrikesministern att vi i i den svenska\r\nriksdagen är överens om att vi inte skall gå in i något\r\nsamarbete på försvarsområdet. Det spelar väl ingen\r\nroll om vi är överens här, om vi i Bryssel har sagt att\r\nvi fullt ut skall stödja detta fördrag. Det är just vad vi\r\nhar sagt. Regeringens förhandlare har inte begärt\r\nundantag och har naturligtvis heller inte fått det. Vad\r\nstår det då om bestämmelserna om en gemensam\r\nutrikes- och säkerhetspolitik? Hur skall det uttolkas,\r\noch vad skall medlemsländerna göra? Jo, det står så\r\nhär i Maastrichtfördragets avdelning 5 i artikel J 1\r\n4 §: \"Medlemsstaterna skall aktivt och förbehållslöst\r\nstödja unionens utrikes- och säkerhetspolitik i en anda\r\nav lojalitet och ömsesidig solidaritet. De skall avstå\r\nfrån varje handling som strider mot unionens intressen\r\neller kan minska dess effektivitet som en\r\nsammanhållande kraft i de internationella\r\nrelationerna.\" Det har vi också sagt ja till, dvs. att vi\r\ninte säger att vi skall lägga in något veto mot den här\r\nutvecklingen, utan vi har förbundit oss att stödja\r\ndenna utveckling också vad gäller utrikes- och\r\nsäkerhetspolitiken.\r\nI förhandlingsavtalet, som har skrivits under, står\r\ndet så här vad gäller förklaringen om gemensam\r\nutrikes- och säkerhetspolitik:  \"Unionen samt Norge,\r\nÖsterrike, Finland och Sverige är överens om att de\r\nnya medlemsstaterna vid anslutningen fullständigt och\r\nförbehållslöst skall anamma alla de mål som fördraget\r\nhar, de bestämmelser som finns i dess avdelning 5.\"\r\nDet  var just dessa jag läste upp.\r\nDet är nonsens att komma och tala om att vi inte\r\nskall gå in i ett försvarssamarbete, att vi inte skall\r\ndelta i någonting som kan vara hotande för Sveriges\r\nalliansfrihet eller för vår förmåga att bedriva en\r\nsjälvständig utrikes- och säkerhetspolitik, vår förmåga\r\natt bedriva en aktiv neutralitetspolitik, som ju inte\r\nbara innefattar försvarsfrågorna utan också våra\r\nställningstaganden i konflikter runt om i världen.\r\nSverige skulle inte, om vi hade varit medlem i den\r\neuropeiska unionen, ha kunnat behålla sanktionerna\r\nmot Sydafrika så länge som vi gjorde. Jag tror att\r\nmånga i Sverige är väldigt till freds med att vi var det\r\nland som längst och ihärdigast stödde Nelson\r\nMandelas kamp mot apartheid. Sverige hade inte som\r\nmedlem kunnat föra en så aktiv neutralitetspolitik och\r\noffensiv politik i sina ställningstaganden under\r\nVietnamkriget och vara med och skapa den\r\ninternationella opinion som fick pendeln att svänga.\r\nJag tror att vi är många i Sverige som är stolta över att\r\nSverige var ett land som hade en hög svansföring i\r\ndessa frågor och som självständigt stod upp till\r\nförsvar för små länders rätt till självbestämmande -\r\ndet är ju detta det här handlar om - och att själv få\r\nutforma sin utrikes- och säkerhetspolitik. Detta är inte\r\nmöjligt över huvud taget om vi säger ja till ett\r\nmedlemskap i unionen, för då har vi förbundit oss att\r\ndriva detta gemensamt och rätta oss efter just det som\r\njag har läst upp. Allting annat är politisk propaganda.</pre><pre>Anf.  25  Utrikesminister LENA HJELM-\r\nWALLÉN (s):\r\nFru talman!  Jag delar helt och hållet de\r\nsynpunkter som Olof Johansson framförde. För mig är\r\ndet en självklarhet att så viktiga frågor som vår\r\nalliansfrihet måste ha en bred parlamentarisk\r\nförankring. Det har de också, tack och lov. Vi är nu\r\ninne in en period som man kan se som turbulent eller\r\nmycket spännande.\r\nVisionen om en alleuropeisk säkerhetsordning har\r\nmånga av oss haft. Nu finns det större möjligheter till\r\ndet än någonsin tidigare. Ändå vet vi inte alls om vi\r\nkommer därhän, men möjligheterna finns.\r\nSå till Gudrun Schyman, som har en annan åsikt\r\nän interpellanten och jag i de flesta avseenden här.\r\nDet gäller tolkningar som man gör av hur\r\nMaastrichtfördraget på olika sätt binder länder. Jag tar\r\ndå först upp VEU.\r\nDet är självklart att VEU är kopplat till EU - det\r\när därför som jag nämner det i detta sammanhang.\r\nMen jag tycker inte att det är fel att säga att det är en\r\nseparat organisation. Det framgår av det väldigt enkla\r\nfaktumet att Danmark och Irland inte är medlemmar,\r\nvilket de är i EU. Men den frågan kan vi väl lämna\r\ndärhän. Det blir ju så många stickspår i en sådan här\r\ndebatt.\r\nSedan till frågorna om de andra ländernas önskan.\r\nDet är ju många länder som önskar gå in i en\r\nförsvarsgemenskap. Det här återfinns också i\r\nMaastrichtbeslutens anda. Vi har varit väldigt tydliga\r\npå den här punkten. Vad vi förbundit oss är att vi inte\r\nskall motsätta oss andra länders strävan till\r\nförsvarssamarbete. Vi har dock inte svävat på målet\r\nvad gäller vår egen politik. Vi går inte med i det\r\nförsvarssamarbetet, och det kan inte påtvingas oss.\r\nMan kan i de olika EU-länderna ha funderingar\r\nkring önskningarna när det gäller det här\r\nförsvarssamarbetet. Det är ju en ganska splittrad bild\r\nman får i det sammanhanget. Många av\r\nmedlemsländerna ser nog att NATO är deras\r\nförsvarsgemenskap och vill nog inte gärna bygga upp\r\nså mycket annat. Vi får väl se vad det blir av detta.\r\nNär det gäller utrikespolitiken mera generellt kan\r\nman fråga sig: Är vi också här förpliktade att, som\r\nGudrun Schyman beskrev detta, ställa oss bakom\r\nallting? Vad det handlar om är ju att man i en\r\norganisation som EU skall försöka få största möjliga\r\nsamstämmighet också vad gäller utrikes- och\r\nsäkerhetspolitiken.\r\nFör det första handlar det om den utfästelse som vi\r\nhar gjort att delta i fråga om den inriktningen. Det\r\nhandlar då bara om beslut om utformningen av den\r\ngemensamma utrikes- och säkerhetspolitiken i den\r\nnuvarande tappningen. Det är inte det steg 2 som\r\nGudrun Schyman gärna för in i samma omgång.\r\nFör det andra finns det ett förbehåll här: att vi\r\nskall göra det här så långt som möjligt. Det har inte\r\nnågon som helst tillämplighet på de diskussioner som\r\nvar utgångspunkten i varje fall för den här\r\ninterpellationen. Det gäller då en utvidgning av\r\ngemenskapen till att också omfatta det\r\nförsvarspolitiska området eller till en direkt\r\nförsvarsgemenskap. De delar som Gudrun Schyman\r\ndär tog upp är inte tillämpliga.</pre><pre>Anf.  26  GUDRUN SCHYMAN (v):\r\nFru talman! Jag förstår mig inte på det förda\r\nresonemanget. Det står ju, svart på vitt, i fördraget\r\nvad man vill, vad som är den politiska målsättningen\r\noch vad som är den långsiktiga målsättningen. Sverige\r\nhar sagt ja och amen när det gäller allt detta. Vi har\r\ninga undantag över huvud taget.\r\nVarför tror utrikesministern att Danmark har\r\nbegärt undantag från det försvarspolitiska samarbetet?\r\nKan de inte läsa innantill, eller har de efter 20 års\r\nmedlemskap i EU inte begripit vad det handlar om?\r\nVarför tror alltså utrikesministern att de har begärt\r\nundantag? Jo, därför att de ser den här utvecklingen\r\nkomma. De vet naturligtvis hur diskussionerna går -\r\nde har ju suttit med vid bordet i 20 år och vet vad man\r\nhar för planer - och därför begär de undantag. De vill\r\ninte vara med och bygga upp en annan, eller en ny,\r\nförsvarsallians skild från eller i samarbete med\r\nNATO.\r\nDetta är tänkt att bli NATO:s europeiska pelare\r\nosv. Målsättningen är fullständigt klar. Det står\r\nnämligen fullständigt klart att Sverige inte har begärt\r\nundantag från detta utan tvärtom förbundit sig att i en\r\nanda av lojalitet arbeta för ett förverkligande av\r\nunionens politiska målsättningar.\r\nOm man inte ville detta, vore det rimligt att säga\r\nifrån och att få ett juridiskt bindande undantag som\r\nsade att vi inte skall delta i det här.\r\nDet finns faktiskt ingen som tror på att Sverige\r\nkommer att sitta med och utforma en gemensam\r\nutrikes- och säkerhetspolitik, inklusive\r\nställningstaganden som man skall göra till konflikter\r\nrunt om i världen. I de fall man kommer fram till att\r\nvi behöver göra en militär insats - det skall ju finnas\r\nen gemensam armé, eller hur? -  skall Sverige\r\nplötsligt delta i alla diskussioner fram till dess. Men\r\ningen tror väl att man då säger: Vi tänker inte delta i\r\ndet här gemensamma försvaret. Vi är gärna med och\r\nformulerar besluten och formulerar att det skall göras\r\nen militär insats. Men vi tänker inte delta.\r\nAbsolut ingen tror på allvar att det skulle gå till på\r\ndet sättet. Fredsforskare och människor som har\r\njobbat med internationell säkerhetspolitik i tiotals\r\neller tjugotals år säger att det naturligtvis inte går till\r\nså, utan detta blir en enhet, en helhet.\r\nJag saknar en intellektuell hederlighet i den här\r\ndebatten som talar om att det är detta vi skall ta\r\nställning till och att vi också skall ta ställning till det\r\nhär med att lämna över beslutanderätten, att flytta\r\nbeslutanderätten i utrikes- och säkerhetspolitiken från\r\ndenna kammare till ministerrådet i Bryssel. Det finns\r\nju de som vill det. Jag respekterar att människor har\r\nen annan uppfattning, att människor tycker att det här\r\nmed alliansfrihet och neutralitetspolitik har spelat ut\r\nsin roll. Själv tycker jag inte det, utan jag tycker\r\nfortfarande att det är viktigt att hävda alliansfriheten,\r\nen aktiv neutralitetspolitik och den egna rösten i den\r\ninternationella politiken för att hävda fred och\r\nnedrustning samt små länders rätt till\r\nsjälvbestämmande.</pre><pre>Anf.  27  OLOF JOHANSSON (c):\r\nFru talman! Det blir naturligtvis en något underlig\r\ntriangel här. Vi har intagit våra positioner. Jag utgår\r\nfrån att den position som Gudrun Schyman intagit är\r\närlig. I så fall tycker jag att respekten för andra kräver\r\natt hon uppfattar saken på samma sätt. Gudrun\r\nSchyman tillhör inte ett särskilt folkslag. Hon tillhör\r\nbara ett av de politiska partierna här i riksdagen.\r\nÄrligheten är väl, hoppas jag, någorlunda jämnt\r\nfördelad mellan partierna. På den punkten vill jag\r\nalltså göra en klar markering.\r\nDet är klart att det är möjligt att göra olika\r\ntolkningar här. Men det är inte möjligt att gå så långt\r\natt man säger att saken redan är klar. Det skulle ju\r\ninnebära att besluten redan fattats. Vi från de svenska\r\nstatsmakternas sida - jag talar avsiktligt om\r\nstatsmakterna - har mycket klart deklarerat att vår\r\nalliansfrihet inte är förhandlingsbar. Vi har alltså inte\r\nförhandlat där, och detta har vi anmält. Men\r\nnaturligtvis kan man hela tiden ifrågasätta det hela\r\noch fråga sig på vilket sätt man kommer att tolerera\r\nvår hållning. Just det tog jag upp inledningsvis här, för\r\njag visste att den här debatten skulle komma upp.\r\nDärför är det så viktigt att ha en nationell hållning\r\nsom har en bred förankring här hemma. Det är\r\nsjälvklart att vi vid ett medlemskap kommer att vara\r\nutsatta för en press att delta. Men att tvinga in Sverige\r\ni ett förpliktande militärt samarbete är inte möjligt. I\r\nmitt inlägg efter det att svar getts här sade jag ju att\r\njag anser att den frågan är så stor att svenska folket i\r\ndet läget, om frågan kommer upp om att fördraget\r\nändras på ett sådant sätt att t.ex. kravet på enhällighet\r\ninte längre finns kvar som en barriär för våra\r\nställningstaganden, skall avgöra den i en\r\nfolkomröstning. Jag tvekar inte ett ögonblick på den\r\npunkten.\r\nFör mig är det här avgörande för om jag säger ja\r\neller nej. Därför måste man ha den här hållningen i\r\nförhållande till folket. Men naturligtvis tycker jag att\r\nden frågan, förhoppningsvis, är för tidigt väckt. Jag\r\nväcker den inte i folkomröstningssammanhang, utan\r\njag bara konstaterar klart kyligt intellektuellt att det är\r\nså frågan måste hanteras, om nu någon försöker\r\ntvinga oss och fördraget ändras på ett sätt som vi inte\r\nkan acceptera.</pre><pre>Anf.  28  Utrikesminister  LENA HJELM-\r\nWALLÉN (s):\r\nFru talman! Gudrun Schyman, vi är faktiskt\r\nvälkomna in i EU med vår alliansfrihet i behåll. Vi\r\nhar inte behövt förhandla om den. Vi har inte, som\r\nGudrun Schyman säger, behövt de här undantagen,\r\nutan vi är accepterade med vår alliansfrihet.\r\nDet är väl inte heller så konstigt, eftersom EU har\r\nalliansfria stater som medlemmar redan i dag och\r\nkommer att få det också med de nya medlemmar som\r\nnu är på väg in. Att det också finns alliansfria stater\r\ninom EU tycker jag är någonting som man inte kan\r\nifrågasätta, eftersom verkligheten faktiskt ser ut så.\r\nSom med all tolkning av fördrag kan man\r\nnaturligtvis dra åt olika håll. Gudrun Schyman är\r\nduktig på att dra i väg åt ena hållet på ett sätt som gör\r\natt jag nästan inte känner igen grunddokumenten,\r\näven om hon läser högt ur dem. Gudrun Schyman ser\r\ntill att det hela tiden glöms bort att vi faktiskt har\r\nmöjligheter att säga nej, att vi faktiskt har en vetorätt.\r\nUtrikes- och säkerhetspolitiken inom EU är av det\r\nslaget.\r\nFramför allt gäller det naturligtvis de frågor som\r\ninterpellationen i grunden handlade om, nämligen att\r\ningå i en försvarsgemenskap. Där är våra möjligheter\r\natt både säga nej och direkt stå utanför om andra\r\nländer vill gå vidare i detta så genomdiskuterat att vi\r\ninte borde vara oeniga i den delen.\r\nJag tycker att det visar på en väldigt statisk syn på\r\nEU när man bara är rädd i de här delarna. Man kan ju\r\nockså - om vi går över till den andra sidan - se EU\r\nsom ett fantastiskt fredsprojekt. Det gör jag. Det\r\nhandlar ju om att vi, genom att folk, nationer och\r\nstater sammanflätas, skapar en helt annan säkerhet -\r\nen gemensam säkerhet - där människorna finns i\r\ncentrum. Det är det som långsiktigt borde vara\r\nsäkerhetspolitiken.\r\nDet finns många organ inom Europa som arbetar\r\npå det sättet. Men EU är ändå det mest långtgående.\r\nFör gemensam säkerhet i Europa, men också för oss\r\nsvenskar, tror jag att det här är någonting synnerligen\r\npositivt.</pre><pre>Anf.  29  GUDRUN SCHYMAN  (v):\r\nFru talman! Den här sista debatten är ju en helt\r\nannan debatt, Lena Hjelm-Wallén. Är EU ett\r\nfredsprojekt eller inte? Jag har en helt annan\r\nuppfattning där också, men jag hinner inte reda ut det\r\npå tre minuter. Jag kan bara konstatera att jag har\r\nväldigt många av utrikesministerns partikamrater med\r\nmig när jag säger att detta inte är ett fredsprojekt.\r\nMen vi kan ha en särskild interpellationsdebatt om\r\nden frågan.\r\nNär det gäller den andra frågan sade Lena Hjelm-\r\nWallén att vi är välkomna med vår alliansfrihet. Ja,\r\ndet är vi så länge som vi klart och tydligt säger att vi\r\nställer oss bakom detta, dvs. vi kommer inte att\r\nprotestera mot att EU utvecklar sin gemensamma\r\nutrikes-, säkerhets- och försvarspolitik. Det är väl\r\nointressant för EU vad det heter här, så länge som vi\r\nförbinder oss att följa Maastrichtfördraget, så länge\r\nsom vi förbinder oss att medverka aktivt i en anda av\r\nlojalitet när det gäller att bygga upp denna\r\ngemensamma utrikes- och försvarspolitik.\r\nDet är inte ett problem för EU. Det är ett problem\r\nför oss, eller hur? För EU spelar det ingen roll. Det är\r\nju vi som definierar vår alliansfrihet. Om vi definierar\r\nden som att vi kan samarbeta i en gemensam utrikes-\r\noch säkerhetspolitik och, på sikt, i ett gemensamt\r\nförsvar är ju det okej för EU. Vi kan kalla det\r\nalliansfrihet eller någonting annat. Det är vårt\r\nproblem. Det är här som vi gör den distinktionen. Vad\r\ninnebär alliansfriheten? Vi definierar den ju själva.\r\nOm den svenska speciella alliansfriheten innebär\r\natt vi kan gå in i militära allianser är det klart att EU\r\nsäger att det är okej. Det är ju vi som diskuterar detta.\r\nDet är för oss som det är ett problem och inte för EU\r\nså länge som vi förbinder oss att följa detta fördrag.\r\nDet är den stora skillnaden. Det är därför som vi\r\nmåste tala klarspråk i de här frågorna, i detta land, i\r\nden politiska debatten, innan vi går till\r\nfolkomröstning.\r\nDet är därför som jag efterlyser en hederlighet i\r\nden här debatten. Jag efterlyser inte vad man tror på\r\neller inte, utan att man skall kunna läsa de här\r\ntexterna innantill, se vad som står och kunna läsa det\r\navtal som Sveriges förhandlare har skrivit under där\r\ndet står att vi förplikar oss att följa detta.\r\nSedan kan man naturligtvis, som Olof Johansson,\r\nsäga att det här inte är förhandlingsbart och att vi\r\ndärför inte har förhandlat om det. Det var likadant\r\nmed debatten om offentlighetsprincipen, som var den\r\nförsta interpellationsdebatten i dag. Det är inte\r\nförhandlingsbart. Därför har vi inte förhandlat om det.\r\nDärför begär vi inget undantag. Så kan vi hålla på att\r\nsäga, men det är inte särskilt juridiskt bindande om\r\ndet skulle komma till en prövning. Det är ensdiga\r\ndeklarationer som vi kan stå här och uttala. Men vid\r\nen juridisk prövning och när man sätter politisk press\r\npå dessa frågor är det inte särskilt gångbart. Så är det\r\nju.\r\nJag tror inte alls att någon behöver tvinga oss in,\r\nsom Olof Johansson säger. Det är ingen som kan\r\ntvinga oss till ett försvarssamarbete. Nej, det kommer\r\ninte att behövas, eftersom vi redan har sagt ja! Det är\r\nju bara att peka på det. Det är enkelt! Men vi skall ta\r\nställning där innan folkomröstningen.</pre><pre>Anf.  30  Utrikesminister  LENA HJELM-\r\nWALLÉN (s):\r\nFru talman! Gudrun Schyman har fel i den\r\ngrundläggande frågan, nämligen när det gäller att\r\ningen kan tvinga oss att överge alliansfriheten. Det är\r\nvi själva som beslutar om den. Om det skall vi ha en\r\nbred politisk enighet i Sveriges riksdag. Inte heller\r\nkan EU tvinga någon annan stat till det.\r\nOm man skall ha en gemensam försvarspolitik på\r\ndet här sättet kräver det ett nytt fördrag. Ett nytt\r\nfördrag kräver att staterna som skall ingå i det\r\nfördraget säger ja till det. De här leden hoppar Gudrun\r\nSchyman över. Hon bara slår samman dem och säger\r\natt nu, i och med att vi har accepterat\r\nMaastrichtfördraget, har vi också accepterat\r\nnågonting som kanske kommer så småningom som ett\r\nnytt fördrag. Så kan man alltså inte resonera. Man\r\nmåste faktiskt ta ett steg i taget och se vad det är som\r\nvi faktiskt har förbundit oss.\r\nHela den här diskussionen om säkerhetspolitiken\r\nger i dag många öppningar som borde kunna vara\r\nspännande för en internationalist. Men det är klart att\r\nman också kan vara rädd för allting och bara säga nej,\r\nnej, nej och se mörkt på det som andra vill utnyttja.\r\nJag vill som internationalist vara med i den här\r\nsamverkan och tro att vi har mycket att ge när det\r\ngäller utrikespolitik och säkerhetspolitik. EU är en bra\r\nplattform för att vara med och påverka och vi kan\r\ngöra det. Då kan också EU vara ett fredsprojekt på\r\nsikt även för Gudrun Schyman, hoppas jag.</pre><pre>Överläggningen var härmed avslutad.</pre><pre>6 §  Svar på interpellation 1994/95:4 om\r\nasylsökande som byter kommun</pre><pre>Anf.  31  Socialminister  INGELA\r\nTHALÉN (s):\r\nFru talman! Sten Andersson har frågat mig vilka\r\nåtgärder jag är beredd att medverka till för att lösa\r\nkommunernas problem som uppstår då asylsökande\r\nbyter kommun. Av frågan framgår att Sten Andersson\r\navser personer som beviljats uppehållstillstånd. Under\r\nden tid asylansökan behandlas är det Invandrarverket\r\nsom svarar för ekonomiskt bistånd och mottagandet i\r\növrigt.\r\nDen svenska invandrarpolitiken syftar till lika\r\nrättigheter och möjligheter för invandrare i\r\nförhållande till den övriga befolkningen i landet.\r\nStatens invandrarverk träffar överenskommelser\r\nmed kommunerna om att ta emot flyktingar för\r\nbosättning och introduktion i det svenska samhället.\r\nDet är vanligt att flyktingar inledningsvis får\r\nsocialbidrag enligt socialtjänstlagen (1980:620) eller\r\nintroduktionsersättning enligt lagen (1992:1068)om\r\nintroduktionsersättning. För dagen har ca 50\r\nkommuner infört introduktionsersättning.\r\nDet är naturligtvis viktigt att kommunerna gör\r\nstora ansträngningar att introducera flyktingen i det\r\nsvenska samhället så snart som möjligt, så att rimliga\r\nförutsättningar ges för att erhålla arbete och egen\r\nförsörjning. Kommunerna förutsätts att inom ramen\r\nför det kommunala flyktingmottagandet göra upp en\r\nplan för den enskilde flyktingens introduktion.\r\nIntroduktionsplanen innehåller vanligtvis\r\nsvenskundervisning och annan utbildning,\r\narbetsplatspraktik o.d. som bedöms som viktigt för\r\nden enskildes behov.\r\nJag är införstådd med att det i vissa fall kan skapa\r\nproblem för enskilda kommuner om flyktingar efter\r\nkommunplacering på eget initiativ flyttar till en annan\r\nkommun. Det innebär bl.a. att\r\nintroduktionsprogrammet avbryts. Särskilt den nya\r\nkommunen ställs inför besvärliga planeringsproblem i\r\noch med att ytterligare personer utöver vad som redan\r\nhar planerats skall tas emot i ett i vissa fall redan\r\növerbelastat mottagningssystem.</pre><pre>I den schabloniserade engångsersättningen till\r\nkommunerna för flyktingmottagningen ingår även\r\nersättning för ekonomiskt bistånd. Ersättningen räknas\r\nupp årligen med hänsyn till bl.a.\r\nkostnadsutvecklingen. Vid utbetalning av ersättningen\r\ntas särskild hänsyn till flyttningar som sker under 18\r\nmånader efter det första mottagandet i en kommun.\r\nSom jag redan inledningsvis har konstaterat syftar\r\nden svenska invandrarpolitiken till att invandrare, i\r\nförhållande till övriga invånare i Sverige, skall ha\r\nlikvärdiga förutsättningar att bo, leva och verka här.\r\nAtt införa en särbestämmelse i socialtjänstlagen som\r\ninnebär att invandrare med uppehålls- och\r\narbetstillstånd inte ges samma rättigheter som svenska\r\nmedborgare skulle stå i motsättning till de uttalade\r\nmålen för invandrarpolitiken.\r\nAtt flyktingar och invandrare såväl som svenskar\r\ndrabbas av arbetslöshet och därmed i vissa fall kan\r\nbehöva socialbidrag beror inte i första hand på att de\r\nflyttat till en annan kommun. Arbetslöshet är ett\r\nproblem som måste lösas i annan ordning än genom\r\nflyttningsförbud för flyktingar. Invandrarpolitiken är\r\nför närvarande föremål för översyn av en\r\nparlamentarisk kommitté. Inom regeringskansliet\r\npågår arbete med nya direktiv för denna översyn. I\r\ndirektiven kommer bl.a. att anges att kommittén skall\r\nbehandla frågor som gäller flyktingarnas flyttningar\r\nunder den första tiden i Sverige och koncentrationen\r\nav invandrare till vissa kommuner och\r\nbostadsområden.\r\nHuruvida det kan finnas skäl att genomföra\r\nförändringar av socialtjänstlagen, statsbidragen eller\r\norganisationen för flyktingmottagandet får regeringen\r\nta ställning till när utredningen redovisat sitt arbete.</pre><pre>Anf.  32  STEN ANDERSSON  (m):\r\nHerr talman! Fru statsråd! Jag tackar för svaret på\r\nmin interpellation.\r\nAsylpolitiken är som den är. Det vore ett mycket\r\nstort understatement att påstå att den är förankrad hos\r\nvåra uppdragsgivare utanför det här huset. Tingens\r\nordning är som den är. Det får vi acceptera och leva\r\nmed tills en ändring sker.\r\nHerr talman! Malmö har tagit ett stort ansvar när\r\ndet gäller den asylpolitik som riksdagen har fattat\r\nbeslut om. I Malmö har man tecknat omfattande avtal,\r\noch det har kostat mycket. Man har visserligen delvis\r\nfått ersättning, men det har ändå kostat kommunen\r\nstora summor. Det har skapat problem med\r\nkapaciteten i kommunen. Det här har i dag en mycket\r\nstor omfattning. I dag verkar man i Malmö vara\r\növerens över de politiska gränserna, såvitt jag kan\r\nbedöma, om att man framöver kommer att vara\r\nmycket restriktiv när det gäller nya avtal med\r\nInvandrarverket.\r\nI förbigående vill jag också ha sagt att jag är litet\r\nledsen över den debatt som ibland förs i Sverige i\r\ndessa frågor. I medierna kan vi se att ett kommunalråd\r\ni en liten kommun eller stad säger att man har tagit\r\nsitt ansvar, eftersom man har tagit emot 40-60\r\npersoner varje år. I en del fall är dessa kommunalråd\r\nväl medvetna om att de aldrig har sett de personer\r\nsom har beviljats asyl. De har bara sett checkarna från\r\nStatens invandrarverk. Det är storstäderna, t.ex.\r\nMalmö, Stockholm och Göteborg, som i praktiken har\r\nfått betala.\r\nMalmö har drabbats i så måtto att man har tvingats\r\nta emot ett betydligt större antal personer som har\r\nbeviljats asyl än vad man tecknat avtal för med\r\nInvandrarverket. Under 1980-talet fick vi t.ex. i\r\nMalmö ta emot ett antal iranier, som trots den tidens\r\nhögkonjunktur inte kunde erhålla arbete. I dag är\r\nsituationen exakt densamma när det gäller andra\r\nfolkgrupper. Mot bakgrund av den konjunktur vi har i\r\ndag hoppas jag att alla inser att det kommer att bli\r\nmycket svårt att lösa det här problemet på ett sätt som\r\ngynnar alla.\r\nStatsrådet säger att hon inser problemet men att\r\nhon inte vill ändra lagstiftningen. Det är ändå en viss\r\nöppning när hon säger att det finns en tillsatt\r\nkommitté som skall se över dessa frågor.\r\nHerr talman! Vad handlar då min interpellation\r\negentligen om? Jo, det gäller t.ex. personer som har\r\nbeviljats asyl och som sitter på förläggningar. De har\r\nförst accepterat att bli placerade i en viss kommun. De\r\nåker till den kommunen. Efter ett fåtal dagar eller\r\nmöjligen ett par månader lämnar de kommunen och\r\nåker till en större stad som är mera attraktiv. Problem\r\nkan också uppstå med personer som har beviljats asyl\r\nmen som inte har blivit kommunplacerade. Innan\r\nbeslut har fattats om i vilken kommun en viss person\r\nskall tas emot flyttar personen från förläggningen till\r\nen kommun som befinns vara attraktiv. Både privata\r\noch, måste jag säga, kommunala bostadsbolag\r\nbedriver en verksamhet i syfte att få outhyrda\r\nlägenheter uthyrda som inte direkt gagnar ett\r\nförtroende i framtiden.\r\nJag tror att den situation som råder i dag kan skapa\r\nmisstro och främlingsfientlighet som vi annars inte\r\nskulle behöva ha. Jag är inte för någon form av\r\nkommunarrest. En person kanske har sökt sig till\r\nSverige för att han eller hon är desperat och behöver\r\nskydd. I Sverige ger vi personen i fråga skydd. Sedan\r\nsäger vi att personen skall placeras i en viss kommun.\r\nDet innebär inte att personen måste vara kvar där.\r\nHan eller hon kan åka runt till andra kommuner och\r\nbesöka vänner och släktingar och söka arbete.\r\nDäremot får personen inte flytta från kommunen inom\r\nt.ex. två år, om han eller hon inte har erhållit arbete\r\noch en garanterad utkomst i en annan kommun. Detta\r\när långt ifrån den kommunarrest som vi diskuterade i\r\nriksdagen för några år sedan.\r\nHerr talman! Avslutningsvis skulle jag vilja ställa\r\ntvå frågor till statsrådet. Vad tror statsrådet att en\r\nasylsökande hade svarat om han eller hon vid gränsen\r\nfått frågan - när han eller hon var i ett desperat behov\r\nav hjälp - om han eller hon accepterar att under några\r\når blir placerad var som helst i Sverige? Tycker inte\r\näven statsrådet att asylsökande och personer som har\r\nbeviljats asyl borde ha en skyldighet att hjälpa till litet\r\ngrand för att förbättra sin egen situation?</pre><pre>Anf.  33  Socialminister  INGELA\r\nTHALÉN (s):\r\nHerr talman! Min utgångspunkt är en ganska sund\r\nnormal inställning, nämligen att oavsett var vi\r\nkommer ifrån har vi rätt att röra oss i det land dit vi\r\nhar flyttat. Detta är min utgångspunkt.\r\nYtterligare en utgångspunkt är att vi skall\r\nunderlätta för de kommuner som får ta emot väldigt\r\nmånga personer som inte har arbete men som får en\r\nbostad i kommunen. Detta gäller inte bara Malmö\r\nutan även en del andra kommuner i landet.\r\nUnder 1994 har det faktiskt skett en hel del\r\nförändringar som har underlättat för väldigt många\r\nkommuner. För det första har man periodiserat det\r\nbidrag som går till kommunerna från tidigare två till\r\nnumera tre perioder. Man delar upp utbetalningen så\r\natt om en person flyttar ifrån en kommun till en annan\r\nfinns det en möjlighet att till den nya kommunen föra\r\növer hälften av beloppet plus 25 %. Om en person\r\nskulle flytta under den tredje delen av perioden\r\növerförs 50 % till den nya kommunen.\r\nFör det andra har man förlängt perioden från tolv\r\ntill 18 månader.\r\nFör personer som inte är arbetsföra - äldre, sjuka\r\noch funktionshindrade flyktingar som inte kan\r\nförsörja sig själva - ersätts kommunerna dessutom för\r\nde faktiska kostnaderna för försörjning, vård och stöd\r\ni boende och med färdtjänst.\r\nProblemet med arbetslösheten är samma för dessa\r\nmänniskor som för alla andra arbetslösa. Det är\r\nnaturligtvis kampen mot den öppna arbetslösheten\r\nsom är den viktigaste insatsen. Och det är viktigt att\r\nman med hjälp av olika insatser, via\r\narbetsmarknadspolitiken och andra stimulansåtgärder,\r\nunderlättar för människor att skaffa sig en egen\r\nförsörjning.\r\nSten Andersson och jag är helt överens om att det\r\nviktigaste man kan göra är att erbjuda alla människor\r\nmöjlighet till en egen försörjning. På den punkten tror\r\njag att vi kan komma mycket längre om Sten\r\nAndersson stöder regeringens förslag framöver.</pre><pre>Anf.  34  STEN ANDERSSON (m):\r\nHerr talman! Hur detta förslag ser ut kan vi ta\r\nställning till den dag det blir aktualiserat och\r\npresenterat i den här kammaren.\r\nJag vet inte om det är mitt skånska ursprung som\r\ngör att jag missuppfattas. Jag har aldrig diskuterat att\r\nman skulle begränsa rörligheten. Jag har sagt att man\r\nskall ha möjlighet att åka runt i Sverige, besöka släkt\r\noch vänner, t.o.m. titta på Sverige eller söka jobb där\r\ndet kan tänkas finnas ett ledigt arbete som passar.\r\nDetta är långt från den debatt som vi förde i riksdagen\r\nför en del år sedan om kurders kommunarrest.\r\nJag medger att det under den borgerliga\r\nregeringens tid har åstadkommits en del förbättringar\r\nvad gäller kommunernas ersättning. Men jag talar\r\nframför allt om vad som händer när ersättningstiden\r\nhar löpt ut, när statliga bidrag inte längre utgår. Då\r\ndrabbas en attraktiv kommun ensidigt och får ingen\r\nsom helst ersättning.\r\nJag respekterar och vill slåss för rätten att man i\r\nprincip skall kunna bo var man vill i det här landet.\r\nMen jag tror inte att socialtjänstlagen, när den skrevs,\r\nvar avsedd att tillämpas i den situation som nu råder.\r\nI Malmö, och säkert även i en del andra storstäder,\r\nförs det nu en diskussion om att avtalen med\r\nInvandrarverket framöver skall frysas. Det kommer\r\ninte att tecknas nya. Är statsrådet nöjd med en sådan\r\nsituation och utveckling?</pre><pre>Anf.  35  Socialminister  INGELA\r\nTHALÉN (s):\r\nHerr talman! Jag är övertygad om att man säkert\r\nkommer fram till en bra lösning när företrädare för\r\nregeringen och Invandrarverket får möjlighet att\r\nresonera med företrädare för Malmö kommun. Då kan\r\nMalmö också fortsättningsvis, precis som många\r\nandra kommuner, ta sin del av ansvaret för dem som\r\nsöker skydd och har fått arbets- och uppehållstillstånd\r\ni Sverige.\r\nJag skall också ta upp det ekonomiska stödet till\r\nkommunerna. Om flyktingarna fortfarande är i behov\r\nav ett ekonomiskt stöd efter 18 månader är det nog i\r\nstort sett uteslutande arbetslösheten som är det stora\r\nproblemet. Under detta ett och ett halvt år deltar\r\nflyktingarna i en introduktionsplan. De får\r\nsvenskundervisning och möjlighet att introduceras i\r\nSverige.\r\nMin mycket bestämda uppfattning är att det\r\nväsentligaste vi kan göra är att bekämpa\r\narbetslösheten och underlätta för invandrare att\r\nkomma in i arbetslivet under den 18 månader långa\r\nintroduktionen.\r\nPå den punkten finns det all anledning att hysa en\r\nhygglig optimism, trots det svåra läget.\r\nI och med periodiseringen av bidraget har också\r\ninflyttningskommunen möjligheter att få tillgång till\r\nett ekonomiskt bidrag.\r\nDet pågår en diskussion i Socialtjänstkommittén,\r\noch som jag sade i mitt inledande svar ser nu en\r\nparlamentarisk kommitté, som får nya direktiv, över\r\ninvandrarpolitiken. Om man där kommer fram till\r\nförslag om förbättringar när det gäller möjligheten att\r\nutjämna kostnaderna mellan olika kommuner har jag\r\ningen som helst anledning att säga nej till sådana\r\nförslag. Men jag är för närvarande inte alls beredd att\r\nverkställa några förslag som innebär att människor\r\nsom har fått arbets- och uppehållstillstånd i Sverige\r\nskulle förbjudas att flytta och bosätta sig i vilken\r\nkommun de så önskar, precis på samma sätt som alla\r\nandra medborgare i Sverige.</pre><pre>Anf.  36  STEN ANDERSSON (m):\r\nHerr talman! Låt mig ta det sista först. Om\r\nstatsrådet har den stora plånbok som kan ge\r\nkommunerna ersättning för dem som flyttar litet hur\r\nde vill är jag tacksam. Med tanke på den debatt som\r\nägde rum precis innan valet verkade det som om\r\nSverige var vid en något sämre ekonomisk vigör.\r\nStatsrådet säger att hon tror att storstäder, som\r\nMalmö och Göteborg, kommer att teckna nya avtal.\r\nJag vet inte på vad statsrådet bygger uppfattningen att\r\ndessa kommuner, som har fått stora problem, nu\r\nskulle ändra sin åsikt. Om statsrådet har nya pengar,\r\nnya argument och kommunerna ändrar sig säger jag à\r\nla bonheure, men jag är inte säker på att så blir fallet.\r\nI mitt första anförande ställde jag två frågor till\r\nstatsrådet. Den ena frågan gällde vad statsrådet tror att\r\nde asylsökande skulle svara om de vid gränsen skulle\r\nfå följande fråga: Accepterar ni, om ni får era\r\nansökningar beviljade, att bo på den plats i Sverige\r\nsom vi tycker att ni under några år borde bo på?\r\nSvaret från statsrådet på den frågan uteblev och\r\nuteblir förmodligen också.\r\nDen andra frågan gällde om man kan begära att\r\nden som har kommit till Sverige och sökt asyl därför\r\natt han eller att hon har varit utsatt för en massa\r\nelände också skall göra sin lilla del för att det\r\npraktiskt skall fungera så bra som möjligt.\r\nJag noterade att statsrådet skakade på huvudet mot\r\ntalmannen. Så det blir inget svar. Då är alltså frågorna\r\nobesvarade.</pre><pre>Överläggningen var härmed avslutad.</pre><pre>7 §  Svar på interpellation 1994/95:13 om det\r\nnordiska samarbetet och EU</pre><pre>Anf.  37  Statsrådet MATS\r\nHELLSTRÖM (s):\r\nHerr talman! Olof Johansson har frågat mig hur\r\njag avser verka för att det nordiska samarbetet stärks\r\noch får genomslag också inom ramen för EU, även\r\nvid olika relationer till EU.\r\nFörst vill jag instämma med Olof Johansson i att\r\ndet nordiska samarbetet kommer att ha en viktig roll i\r\nden europeiska integrationsprocessen, oavsett hur\r\nmånga av de nordiska länderna som blir medlemmar i\r\nEU. Det ligger därför i allra högsta grad i Sveriges\r\nintresse att stärka det nordiska samarbetet. Jag\r\nkommer med all kraft att verka för det.\r\nSjälvfallet kommer en utvidgning av EU att\r\npåverka det nordiska samarbetet på olika sätt. Men det\r\ninnebär inte att samarbetet skulle bli mindre viktigt,\r\ntvärtom.\r\nDet gäller även om inte alla de länder som har\r\nförhandlat om medlemskap verkligen blir\r\nmedlemmar. Detta skulle självfallet skapa en\r\nbesvärlig situation för det nordiska samarbetet. Jag\r\ntycker att det är mycket svårt att smälta tanken att\r\nEU:s yttergräns skulle gå antingen i Tornedalen eller\r\nvid Charlottenberg. Nordens folk skulle uppleva det\r\nsom ett stort steg tillbaka, tror jag.\r\nFolkomröstningarna är alltså ett viktigt avgörande\r\nockså för det nordiska samarbetet.\r\nJag skulle vilja vidga Olof Johanssons fråga något.\r\nDet är viktigt att vi tar ställning till både hur vi kan\r\nförbättra det hittillsvarande, interna, samarbetet\r\nmellan de nordiska länderna och hur de nordiska\r\nländerna gemensamt kan få gehör för nordiska\r\nintressen, värderingar och lösningar inom EU.\r\nJag börjar med det externa samarbetet, våra\r\nmöjligheter att gemensamt verka för nordiska\r\nintressen och värderingar, framför allt inom EU. I allt\r\nväsentligt är de nordiska länderna överens om vilka\r\nuppgifter som är viktiga framöver.\r\nDet gäller åtgärder mot arbetslösheten, där det\r\nkrävs gemensamma europeiska insatser för att nå\r\nverkliga resultat. Det gäller miljöfrågor; de nordiska\r\nländerna har redan gått före i många frågor och har\r\nerfarenheter och lösningar att dela med sig av.\r\nDetsamma gäller jämställdhets- och\r\nkonsumentpolitiken och andra områden. Det gäller en\r\nökad öppenhet, offentlighet, i EU:s arbete. Här kan de\r\növriga nordiska länderna ge ett starkt stöd till\r\nDanmark, som nu är pådrivande i EU. På samma sätt\r\ngäller det att verka för att de stora\r\ninfrastruktursatsningar som kommer att ske utformas\r\nså att de också tillgodoser nordiska intressen.\r\nFramöver bör kartorna inte sluta vid Öresund när nya\r\neuropeiska tåglinjer planeras. Men det gäller också\r\nansträngningarna att skapa en stabil europeisk\r\nfredsordning och ett EU som är öppnare mot\r\nomvärlden. I vårt närområde gäller det framför allt att\r\nverka för att EU utvidgas till de östeuropeiska länderna\r\noch Baltikum. På samma sätt gäller det att verka för att\r\nEU engagerar sig i Östersjöområdet och i\r\nBarentsområdet. Här finns enorma miljöproblem som\r\nbara kan bemästras genom en gemensam europeisk\r\nsatsning.\r\nDe nordiska länderna kommer i EU framför allt att\r\nsamarbeta direkt genom sina respektive ministrar som\r\när ansvariga inför sina parlament. En sådan samverkan\r\nhar redan ägt rum i viss utsträckning under\r\nmedlemskapsförhandlingarna. Täta samråd har skett,\r\nbl.a. om regionalpolitiken, där man gemensamt lyckats\r\nuppnå stor förståelse för de speciella förhållandena i\r\nde nordiska länderna. Det gäller också miljöfrågor,\r\nalkoholpolitik och den gemensamma handelspolitiken,\r\ninte minst frihandeln med de baltiska staterna. Detta\r\nsamarbete fortsätter.\r\nIsland har inte ansökt om medlemskap i EU.\r\nDärför är det ofrånkomligt att de nordiska länderna\r\ninte fullt ut kan agera från samma plattform. Det gäller\r\nsjälvfallet i än högre grad om ytterligare något av\r\nkandidatländerna inte skulle bli medlem. Det gäller då\r\natt så långt möjligt utnyttja de etablerade kontakterna\r\nmellan de nordiska länderna och försöka verka i\r\nsamma riktning på var sin sida genom bl.a. EES-\r\navtalet.\r\nPå samma sätt bör det ske ett nära, direkt\r\nsamarbete mellan de ledamöter i ländernas parlament\r\nsom har ett särskilt ansvar för dessa frågor. Därmed\r\nsker en samordning och förankring också på\r\nparlamentariskt plan, som bara kan stärka de nordiska\r\nländernas ställning.\r\nDet är viktigare än någonsin att de ståndpunkter\r\nsom de nordiska länderna framför i EU-sammanhang\r\när ordentligt förankrade på hemmaplan. Som bekant\r\nligger det ett medlemsförslag i Nordiska rådet om att\r\nutarbeta ett nordiskt program för Europafrågor och att\r\nNordiska rådet skulle få en central roll i samordningen\r\nav det nordiska agerandet. Det är en fråga som angår\r\nsåväl medlemmarna i Nordiska rådet som andra\r\nledamöter av de nordiska parlamenten.\r\nEtt viktigt element i förankringen är den starka\r\nställning som folkrörelserna har i de nordiska länderna.\r\nFolkrörelsernas roll i samhället har långa traditioner av\r\nstor betydelse för att ge de nordiska länderna deras\r\nsociala profil. Även på detta område har Norden goda\r\nerfarenheter att bidra med inom EU.\r\nDet interna nordiska samarbetets styrka ger basen\r\nför våra möjligheter att verka gemensamt också utåt i\r\nEU-sammanhang.\r\nEn del av det nordiska samarbetet har, som sagt,\r\nredan påverkats av EES-avtalet och det kommer också\r\natt påverkas när fler länder går in i EU. När det gäller\r\nt.ex. handelshinder, transporter, kapitalmarknad etc.\r\nhar ett arbete tidigare gjorts på nordiskt plan, men man\r\nkan knappast påstå att vi nått ända fram.\r\nEES-avtalet har skapat andra förutsättningar för\r\ndetta arbete. Den fria rörligheten för varor, tjänster,\r\nkapital och personer har gett ökade möjligheter för\r\nföretag och enskilda personer att verka över gränserna,\r\ninte minst mellan de nordiska länderna. Det innebär att\r\nvi, inom en europeisk ram, har fått en lösning på\r\nproblem som vi bara delvis har klarat av själva\r\ntidigare.\r\nOm flertalet av de nordiska länderna blir\r\nmedlemmar i EU innebär det också att vi får frihandel\r\nmellan de nordiska länderna för jordbruksvaror, som vi\r\ninte har i dag, och att tullkontrollen i handeln mellan\r\nländerna tas bort. Det ger självfallet ännu större\r\nförutsättningar för det rent nordiska samarbetet.\r\nMen om inte alla de länder som sökt om\r\nmedlemskap blir medlemmar så innebär det att EU:s\r\nyttre gräns i högre grad än nu kommer att gå mellan de\r\nnordiska länderna. Det skulle också innebära att det\r\ngränstullsamarbete som länge funnits med våra\r\ngrannländer måste göras om, att de nuvarande\r\ngränskontrollerna skulle kvarstå och att de, om än på\r\nett begränsat antal punkter, skulle skärpas.\r\nDet finns mycket kvar att göra i det nordiska\r\nsamarbetet. Ett EU-medlemskap löser inte alla\r\nproblem mellan de nordiska länderna. När det gäller\r\npersoners rörlighet har Norden varit föregångare och\r\nnått väl så långt som EU. Men många av de problem\r\nsom drabbar medborgare som arbetar, studerar eller\r\nbor i andra nordiska länder beror inte på någon\r\navsiktlig diskriminering, utan helt enkelt på att\r\nländerna har olika traditioner, olika skatte- och\r\nsocialförsäkringssystem m.m. En uppgift för det\r\nnordiska samarbetet är att hitta praktiska lösningar på\r\ndessa problem. Den uppgiften finns oavsett hur det går\r\ni folkomröstningarna.\r\nPå samma sätt har de nordiska länderna all\r\nanledning att intensifiera sitt samarbete i\r\ninfrastrukturfrågor, när det gäller energiinvesteringar,\r\nforsknings- och utbildningssamarbete och när det\r\ngäller en vettig samordning och arbetsfördelning i den\r\noffentliga förvaltningen.\r\nNär det gäller områden som i huvudsak ligger\r\nutanför EU:s verksamhet har man i det nordiska\r\nsamarbetet ju redan beslutat om en väsentligt ökad\r\nsatsning på kultur- och utbildningsområdena.\r\nDet hänger helt på oss själva vad vi gör av det\r\nnordiska samarbetet. I EES-avtalet finns som bekant\r\nen klausul om det nordiska samarbetet.\r\nAnslutningsfördraget till EU innehåller en gemensam\r\ndeklaration, där alla parter förklarar sig införstådda\r\nmed att det nordiska samarbetet kommer att fortsätta.\r\nSammanfattningsvis skulle det innebära en stark\r\nstimulans för det nordiska samarbetet om flertalet av\r\nde nordiska länderna vore medlemmaar av EU. Det\r\nskulle ge oss möjlighet att söka sätta en nordisk prägel\r\npå olika delar av EU-samarbetet.\r\nDet handlar inte om fasta fraktioner. Det vore\r\nfrämmande för EU-samarbetet. I stället handlar det om\r\natt vi presenterar nordiska lösningar och värderingar\r\npå ett sådant sätt att andra länder finner våra lösningar\r\nattraktiva och intressanta för dem själva, för deras\r\nmedborgare eller för hela EU.</pre><pre>Anf.  38  OLOF JOHANSSON (c):\r\nHerr talman! Jag tackar statrådet för svaret.\r\nDessutom vill jag passa på att även här i riksdagen\r\nhälsa Mats Hellström välkommen i ämbetet som\r\nnordisk samarbetsminister.\r\nVi i Norden har en stor gemensam tillgång i vår\r\nhistoriska, kulturella och värderingsmässiga\r\ngemenskap. Norden har naturligtvis ett viktigt bidrag\r\natt ge till Europa. Det är ur den aspekten som jag har\r\ntagit upp den här frågan.\r\nBakgrunden är helt enkelt de många\r\ninterpellationer som vi har väckt från centerns sida. Vi\r\ntycker det är väldigt viktigt att man inför en\r\nfolkomröstning av det här slaget bidrar till politiska\r\nklarlägganden om vad vi vill efter folkomröstningarna\r\nom vi blir medlemmar i EU.\r\nNaturligtvis vill vi också diskutera den situation\r\nsom kan uppstå vid ett nej i folkomröstningarna. Det är\r\ndärför jag har lagt in ett \"också\" i frågan som jag\r\nställde inledningsvis och som Mats Hellström därefter\r\nvidgade något. Det finns en tanke bakom.\r\nDet krävs en nordisk sammanhållning om detta\r\nbidrag till Europa skall kunna få genomslag och\r\nbetydelse. Därför är det viktigt att värna om och\r\nvidareutveckla den nordiska samsynen, de nordiska\r\ninstitutionerna och det finmaskiga samarbetsnät mellan\r\nvänner och grannar som vuxit fram genom åren.\r\nDet är viktigt att understryka att det nordiska\r\nsamarbetet har vuxit fram från basen, som vi båda vet.\r\nDet är inte något toppstyrt samarbete. Det började\r\negentligen med föreningarna Norden.\r\nVerkligheten talar för att, precis som Mats\r\nHellström har påpekat vad gäller Island, hela Norden\r\nunder överskådlig tid inte kan samlas inom EU, lika\r\nlitet som motsatsen, eftersom Danmark är medlem\r\nsedan länge.\r\nDärför är det viktigt att även fortsättningsvis\r\nutforma det nordiska samarbetet så att det kan omfatta\r\nbåde medlemsländer och icke medlemsländer. Ett\r\nförstärkt och utvecklat nordiskt samarbete inom ramen\r\nför det europeiska är nödvändigt. Men när tillfälle ges\r\nfår den nordiska länderkretsen och andra likasinnade\r\ninte tveka att i olika samarbetsprojekt gå längre.\r\nVarför tar jag upp just denna aspekt? Jo, under\r\nförhandlingarna med EU har det framkommit\r\nattitydskillnader - också i den nordiska länderkretsen\r\n- som kanske är naturliga mot bakgrunden av våra\r\nerfarenheter. Jag tycker inte man skall blunda för\r\ndem. Våra danska vänner markerar exempelvis en\r\nganska restriktiv hållning i relationen mellan det\r\nnordiska samarbetet som sådant och det danska. I\r\nsamband med diskussionen om nordiska klausuler\r\nframgick detta mycket tydligt och uppenbart.\r\nDet är viktigt att vi också i det europeiska\r\nsamarbetet inte nöjer oss med att från och till bara\r\nfungera som ländergrupp - jag menar inte som block\r\nutan som ländergrupp.\r\nLåt mig ta ett exempel som jag har haft anledning\r\natt fördjupa mig i. Det är ganska typiskt för vad det\r\nhela handlar om. På många områden är vi starkt\r\nberoende av andra länder,  inte minst när det gäller\r\nmiljöområdet.\r\nDe nordiska länderna har internationellt varit en\r\npådrivande kraft, oavsett vilka organ de har verkat i.\r\nAlla länder har inte fungerat som denna pådrivande\r\nkraft alla gånger, men de flesta gångerna. Det\r\nkommer sannerligen att behövas i förhållande till EU.\r\nDet kommer sannerligen att behövas i förhållande till\r\nvår egen närmaste omgivning även utanför det\r\nnordiska området och för närvarande utanför EU.\r\nDärför är miljöpolitiken ett bra exempel på ett område\r\ndär man också i fortsättningen måste skapa\r\ngemensamt förhållningssätt när det gäller det nordiska\r\nområdet, för att genom exempelvis gemensam\r\nfinansiering skapa förutsättningar för kunna att gå\r\nvidare. Den förebild som krävs för att olika\r\nfinansieringsinstitutioner skall vakna och ta sitt\r\nansvar, och för att andra länder i Europa skall göra\r\ndet, måste skapas, exempelvis när det gäller\r\nhanteringen av miljöproblemen i Östersjön eller i\r\nÖsteuropa.\r\nDet är uppenbart att Sverige inte ensamt kan lösa\r\nÖstersjöns eller Baltikums miljöproblem. Det är mot\r\nden bakgrunden som jag anser att vi i de nordiska\r\nländerna också i fortsättningen har mycket viktiga\r\nuppgifter framför oss när det gäller att tillsammans\r\nforma en framtid inom olika politikområden, som kan\r\ndriva på andra. Några av slutsatserna blir därför, om\r\nvi skall kunna samla den kraft som finns i det\r\nnordiska samarbetet, att vi får lov att \"gilla läget\" -\r\noavsett om vi gillar det eller inte, dvs. oavsett om en\r\ndel hamnar utanför eller innanför - och som nationer\r\nfår vi lov att avstå från pekpennar till varandra inför\r\nde folkomröstningar som återstår.</pre><pre>Anf.  39  Statsrådet MATS\r\nHELLSTRÖM (s):\r\nHerr talman!  Jag vill först tacka Olof Johansson\r\nför hans välkomsthälsning. Jag tar gärna del av hans\r\nerfarenheter som nordisk samarbetsminister. Jag är\r\növertygad om att jag har en del att lära av de insatser\r\nsom han gjort under sin tid som nordisk\r\nsamarbetsminister. Närmast kommer de frågor som\r\nnu tagits upp att diskuteras vid sessionen i Tromsö.\r\nDet finns många försök att spåra det nordiska\r\nsamarbetets rötter. Det finns intressanta studier som\r\ngår något längre än de som Olof Johansson tog upp\r\nom Föreningen Norden. I ett norskt inlägg i debatten\r\nhävdas att den nordiska tanken kom till uttryck i\r\nNorge först i ljuset av julirevolutionen 1830. Två\r\n\"nycklar\" nämndes. Det ena källsprånget var ett tyskt\r\nförsök att sänka tullarna mellan alla de olika tyska\r\nstaterna. Försöket misslyckades, men detta stod för en\r\nambition att rensa bort handelshinder. Det andra\r\nkällsprånget var självbestämmandet, demokratin - jag\r\ntänker då på Eidsvoll. Det här var ett av många\r\ndebattinlägg om hur det nordiska samarbetets\r\nursprung ser ut. Uppfattningen att det kring år 1830\r\nfanns sådana här ambitioner är rätt etablerad.\r\nDessförinnan var länderna mest i krig med varandra.\r\nSå demokrati och tullfrihet är kanske inte någon dålig\r\nkoppling i dagens debatt om Europasamarbetet.\r\nOlof Johansson! Vi bör nog inte bara gå längre,\r\nvilket vi visserligen bör. Men jag tror också att man\r\nnu inom EU på många håll förväntar sig att nya\r\nkandidatländer kommer att ta initiativ och presentera\r\nlösningar som är attraktiva, spännande och\r\nannorlunda för andra länder. Man väntar säkerligen på\r\nnordiska initiativ när det gäller miljöpolitiken - som\r\nOlof Johansson själv tog upp - arbetsmarknadens\r\nsysselsättning och inte minst när det gäller det som\r\nutvecklats längre i Norden än i EU, nämligen\r\nmedborgarnas Europa. Det talar man nu om i EU, och\r\nman försöker förverkliga det. Det talas även om\r\nkultursamarbete inom EU. I alla dessa frågor har vi i\r\nNorden ett historiskt sett längre gående samarbete.\r\nOch det finns säkert en hel del som andra länder vill\r\nlära av Sverige.\r\nJag delar Olof Johanssons uppfattning att Sverige\r\nbör gå längre och ta initiativ för att få fart på\r\neuropeiska finansieringskällor utanför Sverige. Ett\r\nexempel på hur Norden agerat är Östersjösamarbetet\r\nkring Baltikum. I det samarbetet har de nordiska\r\nregeringarna tillsammans etablerat olika typer av\r\nfinansiella stödformer för att få i gång investeringar.\r\nMan har också önskat knyta Europeiska\r\nutvecklingsbankens resurser till det specifikt nordiska.\r\nDet är exempel på den goda anda man agerat i, och\r\nsom Olof Johansson tar upp. Jag delar hans\r\nuppfattning på den punkten.\r\nAvslutningsvis vill jag ta upp ett exempel som\r\ngäller Barentsområdet - jag menar att vi för framtiden\r\nbör agera på ett sådant sätt. I ett ganska färskt\r\nsamarbete har ett antal miljoner svenska, danska och\r\nnorska kronor och finska mark satsats. Men EU-\r\nkommissionen som är medlem i Barentsrådet har\r\nhittills varit en relativt passiv sådan. Om både Norge\r\noch Sverige - när man nu i Finland röstat ja - också\r\nblir medlemmar av EU, skulle alla de nordiska\r\nländerna kunna utgöra ett bra exempel på samarbete.\r\nResurser kan då dras från den europeiska unionen till\r\ndet för oss i Norden så viktiga, regionala samarbetet i\r\nnorr. Det är viktigt för miljön, men också för\r\nstabiliteten i området, med tanke på förhållandena  i\r\nnordvästra Ryssland. Jag tror att detta är ett mycket\r\nkonkret exempel på hur ett medlemskap i Europeiska\r\nunionen skulle stärka samarbetet med Ryssland för\r\nalla de i Barentssamarbetet ingående nordiska\r\nländerna när det gäller bl.a. de svåra frågorna om\r\nmiljön och kommunikationerna i Barentsområdet.\r\nDessutom skulle som sagt resurser kunna dras från det\r\neuropeiska samarbetet, resurser som annars skulle\r\nstanna i Centraleuropa och inte komma\r\nbefolkningarna på Nordkalotten till del.</pre><pre>Anf.  40  OLOF JOHANSSON (c):\r\nHerr talman!  Enigheten är bedövande, och det är\r\nväl \"risk\" för att debatten fortsätter så. Men jag vill\r\nbetona det utomordentligt viktiga konstaterandet att\r\ndet nordiska samarbetet har en särskild styrka i att det\r\nvuxit från basen. Ibland har styrelseformen,\r\nkonsensusmodellen, ofta kritiserats för att vara\r\nineffektiv och långsam. Samtidigt visar alla\r\nopinionsmätningar som man kan komma över att det\r\nkring det nordiska samarbetet finns en verkligt stor\r\nfolklig uppslutning. Det är denna styrka som man\r\nmåste ta vara på, inte förskingra.\r\nNaturligtvis kan vi i Sverige ha folkomröstningar som\r\nleder till problem efteråt, och som lett till problem i\r\nandra länder. I det nordiska sammanhanget har vi inte\r\nhaft den sortens problem, utan arbetet har varit\r\nsjälvklart och tålmodigt för att folkligt förankra\r\npolitiken hela vägen. Det har funnits en förståelse för\r\natt detta innebär en viss långsamhet och, som det\r\nbrukar kallas, ineffektivitet. Men det finns inte särskilt\r\nmånga klagomål på demokratiska underskott, trots att\r\ntillvägagångssättet är indirekt, dvs. via parlamenten\r\noch Nordiska rådet tillsammans med regeringen. Den\r\nstyrkan måste vi värna om för framtiden. Den är\r\nanvändbar på många olika sätt.\r\nVi har i de budgetförslag som lagts fram på senare\r\når prioriterat kultur, utbildning och forskning, och\r\nmiljön tillhör också de områden som vi inte har skurit\r\nner på. Där måste vi kunna gå vidare i samverkan och\r\ngå längre än man är beredd att göra på en del andra\r\nhåll i vår närhet.\r\nJag vill i högsta grad instämma i att en av våra\r\nstora uppgifter framöver är just omvärldskontakter, att\r\nhantera problem i Nordens närhet. Barentsregionen,\r\nÖstersjön, Baltikum och östra Europa tillhör dem, för\r\natt inte tala om det arktiska området. Här har vi en\r\nhög grad av närvaro och sakkunskap, och det gäller att\r\nanvända detta för att knyta också andra kontakter till\r\noss.\r\nJag är glad över att vi har en gemensam principiell\r\nuppfattning i de här frågorna.</pre><pre>Anf.  41  Statsrådet MATS\r\nHELLSTRÖM (s):\r\nHerr talman! Olof Johansson säger att det nordiska\r\nsamarbetet har en stark folklig förankring och har\r\ntagits upp underifrån. Jag håller med om det. Jag vill\r\ndock lägga till att det finns en fara i att det nordiska\r\nsamarbetet får en alltför slentrianmässig karaktär. Just\r\ndärför att det har funnits en så genuin, folklig\r\nförankring har kanske så pass mycket tagits för givet\r\natt det ibland har blivit alltför litet udd i de nya\r\nverksamheterna. Jag tror att vi är ganska överens om\r\ndet.\r\nDärför tror jag att det som nu sker, med en relativt\r\ndramatisk förändring på Europas kontinent -\r\nrevolutionerna i Östeuropa, strävan efter reformer i\r\nVästeuropa, erbjudandet om medlemskap i den\r\neuropeiska unionen - kanske också innebär en\r\nförändring i institutioner m.m. och leder till att vi\r\ntvingas att skärpa och profilera vårt nordiska\r\nsamarbete på ett nyttigt sätt.</pre><pre>Överläggningen var härmed avslutad.</pre><pre>8 §  Svar på interpellation 1994/95:7 om\r\nhandelspolitiken vid ett EU-medlemskap</pre><pre>Anf.  42  Statsrådet MATS\r\nHELLSTRÖM (s):\r\nHerr talman! Marie Wilén har frågat om jag är\r\nberedd att vid ett svenskt EU-medlemskap arbeta för\r\nen öppen politik mot omvärlden, motarbeta\r\nprotektionism, främja bättre villkor för de fattiga\r\nländerna och ta ansvar för globala  miljöproblem\r\nockså inom ramen för internationella\r\nhandelsöverenskommelser.\r\nMitt svar på Marie Wiléns fråga är ja.\r\nDen svenska handelspolitiken har traditionellt\r\nvarit frihandelsinriktad. Att bekämpa protektionism\r\noch främja ett multilateralt regelsystem är viktiga\r\nhörnstenar. Denna öppna handelspolitik har utgjort en\r\nviktig bas för vår ekonomiska tillväxt. Det finns också\r\nen bred politisk enighet om denna politik.\r\nVid ett svenskt EU-medlemskap kommer Sverige\r\natt medverka i EU:s gemensamma handelspolitik.\r\nDetta är en förutsättning för att vi skall kunna delta\r\nfullt ut i den inre marknaden och för att svenskt\r\nnäringsliv skall komma i åtnjutande av lika\r\nkonkurrensvillkor som övriga EU-företag.\r\nDen svenska handelspolitiken och EU:s\r\nhandelspolitik överensstämmer i stora delar. Båda är i\r\ngrunden inriktade på öppna marknader och vill frigöra\r\nvärldshandeln. EU är ju i sig ett stort\r\nfrihandelsprojekt.\r\nI vissa delar är dock EU:s handelspolitik mer\r\nrestriktiv än den svenska. Jag tänker då naturligtvis på\r\nteko och jordbruk. Detta är områden där Sverige har\r\nvarit föregångare när det gäller reformer och\r\nfrihandel. Det kommer därför att vara en naturlig\r\nuppgift för Sverige att som EU-medlem - om det blir\r\nja i folkomröstningen - verka för att EU:s politik\r\nsnarast möjligt frigörs på dessa områden.\r\nAtt motarbeta protektionism i alla former är och\r\nkommer alltid att vara en angelägen uppgift. Främsta\r\nanledningen till detta är att protektionism utgör ett\r\nekonomiskt resursslöseri, som vi i dagsläget har\r\nmindre råd med än någonsin. Protektionism riskerar\r\nockså att leda till att nationer blir mer inåtvända, och\r\nfarliga spänningar i relationerna mellan världens\r\nhandelspartner kan skapas. Det finns dess värre gott\r\nom exempel på detta i historien. Också av denna\r\nanledning måste protektionism motarbetas.\r\nI detta sammanhang är det givet att\r\nUruguayrundan har stor betydelse för att stärka det\r\nmultilaterala handelsregelsystemet och de krafter som\r\nverkar för en alltmer öppen och fri handel. Sverige\r\nhar aktivt medverkat till att skapa klara och\r\nrespekterade internationella handelsregler, som\r\ntillvaratar såväl stora som små länders intressen på ett\r\njämlikt sätt. Det är därför ett angeläget intresse att den\r\nnya världshandelsorganisationen kan träda i kraft\r\nsnarast möjligt.\r\nHerr talman! Detta för mig naturligen in på frågan\r\nrörande bättre villkor för de fattiga länderna. Dessa\r\nhar under den senaste tioårsperioden själva\r\nuppmärksammat fördelarna med en öppen och\r\nregelbaserad handelspolitik. Efter att tidigare i stor\r\nomfattning ha förlitat sig på höga tullskydd och\r\nfrämjande av inhemsk ersättningsindustri, har deras\r\nekonomiska politik i många fall reformerats kraftigt.\r\nDetta har bl.a. yttrat sig i att många har anslutit sig till\r\nGATT. Uruguayrundan innebär också ett viktigt\r\ntrendbrott, så till vida att u-länderna denna gång\r\nmedverkat aktivt och satt sin prägel på\r\nförhandlingarna. Därför nåddes också, för första\r\ngången bland GATT:s åtta förhandlingsrundor,\r\nframsteg på områden som är av särskilt intresse för u-\r\nländerna. Jordbruksavtalet och utfasningen av\r\nimportrestriktionerna på tekoområdet är naturligtvis\r\nde främsta exemplen.\r\nSom jag sade tidigare, är det den svenska\r\nregeringens avsikt att inom EU slå vakt om fortsatta\r\nreformer på dessa och andra områden. Det är också\r\nvår avsikt att sträva efter att de preferenssystem som\r\nEU har för u-länder utformas på ett sådant sätt att de\r\ninnebär största möjliga marknadstillträde för dessa\r\nländer.\r\nJag avser dessutom att inom den närmaste tiden\r\nåterkomma med konkreta förslag på hur man inom\r\nramen för nuvarande GATT och blivande WTO\r\nytterligare skall kunna bidra till att frigöra handeln\r\nmed produkter som är av speciellt intresse för u-\r\nländerna.\r\nHerr talman! Slutligen tar jag upp miljöfrågorna.\r\nSverige och Norden har sedan slutet av 1980-talet\r\nvarit pådrivande för att integrera miljöaspekter i det\r\nmultilaterala handelssystemet. Detta har bl.a. lett till\r\natt arbetsgrupper för handel och miljö nu har satts i\r\ngång inom såväl GATT som OECD. En främsta\r\nprioritering för svensk del är och kommer också i\r\nframtiden att vara att anpassa GATT-reglerna så att\r\nde underlättar multilaterala lösningar på globala och\r\nregionala miljöproblem.\r\nI frågor som rör handel och miljö har förhållandet\r\nmellan Sverige och EU präglats av en långtgående\r\nsamsyn. Inom ramen för OECD kommer Sverige att\r\nfortsätta att vara pådrivande när det gäller att\r\nanalysera relationen mellan handel och miljö och söka\r\nfinna framgångsvägar. Ett EU-medlemskap innebär\r\nhär ingen skillnad. I världshandelsorganisationen är\r\ndet EU-kommissionen som för medlemsländernas\r\ntalan, och Sverige kommer därför att delta mycket\r\naktivt i förberedelserna inom EU. Detta är något som\r\nsåväl kommissionen som de nuvarande\r\nmedlemsländerna förväntar sig och som det är vår\r\navsikt att uppfylla.\r\nDet är alltså min fasta ambition att på ett\r\nengagerat och positivt sätt arbeta för att vid ett\r\nsvenskt EU-medlemskap uppfylla de handelspolitiska\r\nkrav som Marie Wilén har ställt i interpellationen.\r\nI regeringsförklaringen uttryckte vi det så att vi\r\nvid ett ja i folkomröstningen skall arbeta för att \"den\r\neuropeiska unionen bör vara öppen mot omvärlden,\r\nfrämja frihandel och vidga sitt ekonomiska samarbete\r\nmed Central- och Östeuropa och utvecklingsländerna\"\r\nför att bidra till att \"göra Europa till en progressiv\r\nkraft i världen som kan åstadkomma ekonomiska och\r\nsociala framsteg, rättvisa och delaktighet\".</pre><pre>Anf.  43  OLOF JOHANSSON (c):\r\nHerr talman! Jag tackar statsrådet för svaret.\r\nInterpellanten Marie Wilén är konvalescent efter\r\nen sjukhusvistelse, så det är inte ett utslag av\r\ncentralisering eller maktkoncentration när jag på\r\nhennes vägnar har erbjudit mig att ta emot svaret.\r\nDen europeiska unionen är och kommer under\r\növerskådlig tid att förbli en av de viktigaste aktörerna\r\ni det globala samarbetet. Det är då viktigt att vi i våra\r\negna strävanden är klara över att EU inte får bli någon\r\nsorts fort, som uppfattas som mera riktat utåt, mot\r\nandra, än just som en utvecklingsmöjlighet, bl.a. i det\r\nalleuropeiska perspektivet men också i förhållande till\r\nomvärlden i övrigt.\r\nDet är självklart att en del av de spänningar och\r\nmaktkamper som försiggår på det internationella\r\nplanet har sin grund i att vi ibland har en tendens att\r\nse de rika områdena som konkurrerande - de är också\r\nkonkurrerande. Frågan är om vi som politiker skall gå\r\nmed på den uppställningen och hur mycket vi kan\r\ngöra för att detta skall bli ett konstruktivt samarbete.\r\nJag tänker främst på de tre viktiga områdena\r\nNordamerika, Europa och Östasien.\r\nDet är självklart att EU måste värna den globala\r\nfrihandeln. Vi anser att tullar bör sänkas och\r\nimportkvoter tas bort. Det måste vara en svensk\r\nsträvan. Självfallet måste de fattigaste ländernas\r\nintressen och miljökraven tas till vara. Sverige som\r\nEU-medlem måste motarbeta protektionism och\r\nfrämja bättre villkor för de fattiga länderna. Sverige\r\nbör verka för att sociala hänsyn och miljöhänsyn förs\r\nin i den nya världshandelsorganisationen WTO:s\r\nregelverk. Det arbetet befinner sig i inledningsskedet.\r\nDet finns mycket kvar att göra för att verkligen få en\r\nnågorlunda likvärdig behandling av sociala hänsyn\r\noch miljöhänsyn i det sammanhanget. I annat fall\r\nkommer vi att se mer och mer diskussioner kring\r\nsocial dumpning och miljöproblem som ett hinder för\r\nhandel.\r\nDet är naturligtvis intressant och viktigt att andra\r\nhar börjat inse detta viktiga samband, dvs. om inte\r\nproblemen hanteras kommer vi att få en felaktig\r\nmotsättning dels mellan olika delar av världen, dels\r\nmellan olika politiska sakområden. Det gläder mig\r\nnaturligtvis att Mats Hellström delar denna\r\nprincipiella uppfattning. Jag tolkar svaret på\r\ninterpellationen så.\r\nEn av de grundläggande uppgifterna för framtiden\r\när för Sverige som nation att medverka till att sociala\r\nhänsyn och miljöhänsyn kan förenas med en fri\r\nhandel.\r\nEU:s biståndspolitiska utveckling måste styras mot\r\nde fattigaste länderna. Miljöhänsyn och främjande av\r\nutvecklingen av landsbygden måste betonas\r\nytterligare. Jag vill göra en sådan markering på den\r\npunkten.\r\nVi har inte så mycket motsättningar på det här\r\nområdet. Jag skall inte förlänga den här diskussionen.\r\nVi vet att den konkreta handeln är tungrodd och svår.\r\nJag utgår från att vi båda vill att EU skall kunna\r\nanvändas som ett effektivare medel än vad vi själva\r\nsom ensam nation kan klara i sammanhanget.\r\nDet fanns en formulering som jag måhända\r\nreagerade en aning mot. Vi talar om att integrera\r\nmiljöhänsyn i handelsregelverket. Då talar regeringen\r\nom att anpassa för att underlätta samt att vara\r\npådrivande i analysen av relationen mellan handel och\r\nmiljö. Jag utgår från att detta är början och att Mats\r\nHellström instämmer i mina krav.\r\nDet har väckts en serie interpellationer. När jag nu\r\ntalar med Mats Hellström i hans egenskap av\r\nutrikeshandelsminister vill jag säga att vi naturligtvis\r\nuppskattar att trots den korta svarstiden har vi fått svar\r\npå fyra interpellationer. Vi har fått svar på dem i dag.\r\nMen det skulle vara bra om regeringen skulle kunna\r\nsvara på de andra interpellationerna före\r\nfolkomröstningen. Det är viktigt att vi i riksdagen,\r\nsom en demokratisk aktion, är beredda att klart\r\nredovisa våra attityder för att underlätta svenska\r\nfolkets val.</pre><pre>Anf.  44  STEN ANDERSSON (m):\r\nHerr talman! Herr statsråd! Jag anmälde mig till\r\ndebatten eftersom det ämne som diskuteras är\r\nintressant och livsviktigt för hela vår värld, nämligen\r\nfrihandeln. I den mån frihandeln framöver inte\r\nkommer att tillämpas, kommer framför allt de tyvärr\r\nalltför många fattiga länderna att råka ut för enorma\r\nproblem. De kommer aldrig att klara sig ur sin mycket\r\nbesvärliga situation.\r\nDenna fråga handlar också om EU. Jag är väl\r\nmedveten om, herr talman, att EU inte innebär\r\nparadiset. Men min uppfattning är att vi snabbt\r\nkommer att närma oss den raka motsatsen om det blir\r\nett nej till EU den 13 november.\r\nSkälet till mitt inträde i debatten är följande. Nu\r\nhar de som säger nej till EU sagt att EU är någon\r\nform av Festung Europa. EU skall skyddas mot den\r\nfattiga tredje världen. I stället vill de införa\r\ninternationella överenskommelser långt förbi Europas\r\ngränser för att motverka det negativa i ett EU-\r\nmedlemskap. I och med att det finns en vänsterpartist\r\nmed i dagens debatt vill jag fråga följande. Det går att\r\nkontrollera i riksdagens protokoll: Vänsterpartiet sade\r\nför inte så länge sedan, ibland tillsammans med\r\nMiljöpartiet, nej till utökade former av frihandel.\r\nVarför har ni ändrat er? Är det rent taktiskt för att ni\r\nhar sagt nej till EU och desperat söker argument? Är\r\ndet baserat på känslor? Hade ni fel när ni i riksdagen\r\nsade att svensk textilindustri skall skyddas eftersom\r\ndet är en svensk basnäring? I dag säger ni tydligen\r\nprecis tvärtom. Det skulle vara intressant att få ett\r\nklargörande i den frågan.</pre><pre>Anf.  45  LENNART BEIJER (v):\r\nHerr talman! Ett EU-medlemskap innebär högre\r\nimportpriser på en rad varor samt fortsatt\r\nsubventionerade livsmedel. Hemelektroniken, dvs.\r\nTV-apparater, videobandspelare, CD-spelare och\r\nfaxar, kommer att bli 7-10 % dyrare för svenska\r\nkonsumenter. På grund av EU:s importkvoter från\r\nAsien, framför allt Kina, blir kläder dyrare. I fråga om\r\nlivsmedelspriser kommer de fortsatta subventionerna i\r\nproduktionen att vara en tung kostnad.\r\nDenna utveckling är naturligtvis allvarlig för\r\nSverige. Ännu värre är dock konsekvenserna för\r\nutvecklingsländerna i Asien och Afrika. Det står ändå\r\nganska klart att EU:s nuvarande tull-, kvot- och\r\njordbrukspolitik dels är ett hinder för ekonomisk och\r\nsocial utveckling i de fattigaste länderna, dels\r\nkonserverar föråldrade strukturer i Europa genom att\r\nkonkurrens utestängs, dels försvårar en egen\r\nlivsmedelsproduktion i de fattiga länderna.\r\nEtt EU-medlemskap innebär att frihandelslandet\r\nSverige åter gömmer sig bakom olika handelshinder.\r\nEU-medlemskapet får till följd att Sveriges röst i\r\nvärlden tystnar samt att Sverige i praktiken medverkar\r\ntill en politik som hindrar utvecklingen i de fattiga\r\nländerna.\r\nKan det verkligen ligga i linje med Sveriges\r\nhandels- och utrikespolitiska intentioner, Mats\r\nHellström?\r\nTill frågan, som jag i och för sig var något\r\nförberedd på, angående Vänsterpartiets tidigare\r\nställningstagande i fråga om handels- och tullfrågor.\r\nTiderna har förändrat sig och kunskaperna om vikten\r\nav frihandel har ökat. Frågorna har kommit på en\r\nannan nivå i dag. Men i fråga om ja eller nej eller om\r\nvi hade fel då och rätt i dag, tycker jag naturligtvis att\r\nvi har mer rätt i dag.</pre><pre>Anf.  46  Statsrådet MATS\r\nHELLSTRÖM (s):\r\nHerr talman! Det är bara att välkomna att\r\nVänsterpartiet har förändrat sig så mycket. Det är bara\r\natt ta emot och glädja sig över detta. Så sent som detta\r\nårtionde har Vänsterpartiet konsekvent röstat emot det\r\nsom Beijer nu talar för, t.ex. avreglering av teko i\r\nSveriges, EES-avtalet och tidigare frihandelsavtalet.\r\nMen det är utmärkt att Vänsterpartiet har bytt politik i\r\ndet avseendet. Jag tycker att riksdagen skall välkomna\r\natt Vänsterpartiet i samband med EU-debatten så\r\ntotalt har bytt uppfattning i fråga om frihandel.\r\nOlof Johansson tog upp frågan om de viktigaste\r\nekonomiska aktörerna. Han nämnde då förstås EU,\r\nUSA och Japan. Det är där viktigt att tänka på att den\r\nGATT-runda som nu är avslutad har skilt sig väldigt\r\nmycket från alla tidigare GATT-rundor.\r\nDet är också en del av svaret till Lennart Beijer.\r\nFör första gången har u-ländernas intressen - särskilt\r\ninom jordburk och teko, men även inom andra\r\nområden - spelat en sådan roll att det enligt min\r\nmening har varit omöjligt för USA och EG att göra\r\nupp över deras huvuden.\r\nMin kritik mot förhandlingarna var att det i\r\nslutfasen varit för mycket av bilaterala förhandlingar\r\nmellan USA och EG, inte minst för att bryta igenom\r\nde svåra motsättningarna när det gäller jordbruket.\r\nMen USA och EG hade en restriktion, som de inte\r\nsjälva kunde lösa upp.\r\nOm de inte tagit hänsyn till att frigöra\r\njordbrukshandeln, hade det inte blivit något resultat av\r\nGATT-rundan. Där skiljer sig den här förhandlingen\r\npå ett glädjande sätt mot alla tidigare GATT-rundor.\r\nU-länderna är i dag - inte alla u-länder, men\r\nväldigt många av dem - viktiga aktörer som man inte\r\nkan förbigå i de internationella\r\nhandelsförhandlingarna. Därför har vi också fått ett\r\nresultat som jag tror är mer betydande när det gäller\r\natt frigöra jordbrukshandeln än av många av oss vågat\r\nhoppas när dessa förhandlingar en gång började.\r\nOm vi blir medlemmar i EU får vi gå in i en ny\r\ntekoreglering, vilket jag beklagar. Det är dock under\r\nen mycket begränsad tid som det kommer att ske.\r\nRedan om några år frigörs tekohandeln. Kvoterna tas\r\nbort gentemot Östeuropa, och år 2004 skall alla\r\nkvoter, även gentemot u-länderna, vara borta.\r\nSammantaget kan man säga, om man skall ha\r\nnågot perspektiv på förhandlingar om världshandeln,\r\natt EU har fungerat som en av de krafter i världen\r\nsom har arbetat för frihandel. Det finns undantag som\r\när icke obetydliga. De kan tvärtom vara mycket\r\nirriterande. Men sammantaget är EU en kraft som\r\nverkar för frihandel.\r\nEU-länderna inom OECD-länderna har bland de\r\nlägsta tullnivåerna bland de rika länderna. I Sverige\r\nhar vi en något lägre nivå. Vi har 3,1 % i genomsnitt,\r\noch EU har 3,5 %. Men även EU ligger i underkant av\r\nvad de rika OECD-länderna har i tullhänseende. Det\r\när också viktigt när vi talar om våra relationer med\r\nEU.\r\nPå alla de områden där det förs en kamp mellan\r\nfrihandel och protektionism inom EU är det mycket\r\nviktigt att Sverige, om vi blir medlemmar, agerar\r\nkraftfullt tillsammans med andra länder. Här finns en\r\nintern kamp i en rad konkreta frågor.\r\nDet är en kamp mellan olika industriintressen,\r\njordbruksintressen och frihandelsintressen i skilda\r\nländer. Skulle samtliga EFTA-länder som nu har sökt\r\nmedlemskap också bli medlemmar i EU är det\r\nalldeles givet att den vågskål där frihandelsintressena\r\nredan väger över väga än kraftigare över. Jag tror att\r\ndet är viktigt.\r\nAvslutningsvis finns det handelsproblem som man\r\ninte uppmärksammar tillräckligt i debatten. När nu\r\ntullarna sänkts utnyttjar USA, EU och andra aktörer\r\nenligt min uppfattning allför mycket andra vapen,\r\nsom t.ex. antidumpingsvapnet. Det används av många\r\nolika länder för att förhindra förment dumping. Ibland\r\nkan det vara fråga om riktig dumping, ibland är det\r\nmer en ursäkt för någonting annat.\r\nEtt allt flitigare utnyttjande av antidumpingvapnet\r\n- vare sig det är USA, EU eller andra som använder\r\ndet - vore farligt. Det skulle kunna begränsa de\r\nfördelar som uppnåtts genom att man genomfört\r\nbetydande tullsänkningar genom GATT-avtalet.\r\nSverige kommer vid ett EU-medlemskap på den\r\npunkten att tillsammans med de andra\r\nfrihandelskrafterna verka för att antidumpingvapnet\r\ninte blir ett nytt handelspolitiskt vapen som tas till på\r\nett orent sätt när tullarna väl har sänkts. Jag vill göra\r\ndenna deklaration, eftersom det här handlar om vad\r\nden nya regeringen vill göra.</pre><pre>Anf.  47  LENNART BEIJER (v):\r\nHerr talman! I sitt svar säger Mats\r\nHellström:\"Den svenska handelspolitiken och EU:s\r\növerensstämmer i stora delar. Båda är i grunden\r\ninriktade på öppna marknader och vill frigöra\r\nvärldshandeln. EU är ju i sig ett stort\r\nfrihandelsprojekt.\"\r\nLäser man i propositionen om EU del 1 s. 359\r\nframgår emellertid att EU för närvarande har ett 70-\r\ntal antidumpingstullar, vilket Mats Hellström berörde,\r\nsom framför allt gäller varor inom det kemiska\r\nområdet, stålområdet samt elektronik och\r\nverkstadsområdet. I Sverige har åtgärder av detta slag\r\nvidtagits i ytterst få fall. För närvarande finns, såvitt\r\njag förstår, inte någon åtgärd i kraft.\r\nBevisar inte detta faktum att det egentligen är en\r\nmycket stor skillnad mellan den nuvarande svenska\r\nhandelspolitiken och den nuvarande handelspolitiken\r\ninom EU?</pre><pre>Anf.  48  OLOF JOHANSSON (c):\r\nHerr talman!  Jag har naturligtvis lätt att instämma\r\ni att den senaste GATT-rundan i sitt resultat skilde sig\r\npå ett fördelaktigt sätt gentemot de tidigare. Det tog\r\nen förfärlig tid, men det uträttades också en del.\r\nDet kommer också att avslöja en del av de brister\r\nsom återstår att avhjälpa en friare handel i världen.\r\nDet gäller bl.a. miljödumping och social dumping och\r\näven de exempel som senast nämndes om\r\nantidumpingregler. Det kommer att kräva en betydligt\r\nsnabbare hantering av dessa frågor. I annat fall\r\nkommer vi att märka att vi tar ett steg framåt och två\r\ntillbaka.\r\nDetta har att göra med - vilket har\r\nuppmärksammats också i den svenska EU-debatten -\r\nfriare handel med livsmedel. Där är GATT för\r\nnärvarande problemet när det gäller att ställa\r\nkvalitetskrav, inte primärt EU.\r\nDet är ett typexempel på att vi här går i otakt. När\r\nvi frigör handel på livsmedelsområdet får det dessa\r\ntydliga konsekvenser.\r\nJag är inte ute för att försöka argumentera emot en\r\nfrigörelse på denna punkt. Jag är i stället angelägen att\r\nbetona hur mycket som återstår att göra för att det\r\nsom man strävar mot skall kunna fungera i\r\nverkligheten, utan återfall.\r\nEtt annat sådan exempel är naturligtvis den debatt\r\ni EU-debatten som vi haft under sen tid som handlar\r\nom hur man behandlar sina egna näringsutövare på\r\nhemmaplan i förhållande till näringsutövare inom EU.\r\nDet gäller t.ex. hur man skall finansiera bidraget till\r\nEU.\r\nDen socialdemokratiska riksdagsgruppen - och jag\r\nantar att det är med utrikeshandelsministerns goda\r\nminne - har väckt en motion som bara kommer att\r\nleda till problem. I den sägs att vi inte skall utnyttja de\r\nmöjligheter som andra länder och näringsutövare i\r\nandra länder skall kunna utnyttja, utan vi skall avstå.\r\nDet betyder att vi skall vara heligare än alla andra,\r\nmen det innebär bara skenhelighet.</pre><pre>Anf.  49  STEN ANDERSSON (m):\r\nHerr talman!  Jag noterar både med glädje och\r\ntacksamhet reträtten, eller kanske klargörandet, från\r\nVänsterpartiets sida avseende attityden gentemot\r\nfrihandel.\r\nDet sägs att när fan blir gammal, blir han religiös.\r\nDet kan man inte begära av Vänsterpartiet. Men det\r\nkan bli klokare. Vi har i denna kammare i dag noterat\r\natt det, om än under galgen, kommit att tillhöra det\r\nsenare sällskapet. Det är dock, herr talman, litet farligt\r\natt sitta på två stolar samtidigt. Många har försökt,\r\nmen resultatet blir ofta att man hamnar precis\r\nmittemellan, och det är inte bra vare sig för kroppen\r\neller för samvetet.\r\nNär nu Vänsterpartiet gör denna omsvängning\r\nunder galgen kanske vi efter en 14 dagar, efter att vi\r\nförhoppningsvis har fått ett ja till EU,  kommer att få\r\nse Vänsterpartiet medverka till en utökad och\r\nförbättrad frihandel för de tyvärr alltför många fattiga\r\nländerna i Europa.</pre><pre>Anf.  50  Statsrådet MATS\r\nHELLSTRÖM (s):\r\nHerr talman! Jag vill nog inte, Lennart Beijer,\r\nsäga att skillnaden mellan svensk handelspolitik och\r\nEU:s är så oerhört stor enbart därigenom att EU på ett\r\ni mitt tycke mycket negativt sätt tillämpar detta\r\nantidumpningsvapen alltför mycket. Sverige är ett\r\nland som tillämpar det mycket litet. Både den\r\nregering som jag tillhörde tidigare och den regering\r\nsom Olof Johansson tillhörde har sett till att vi inte\r\nhar använt det här vapnet särskilt mycket.\r\nJag tror nog att man kan säga att den större\r\nhandelsaktör som i varje fall vållat Sverige mest\r\nproblem när det har gällt antidumpningsfrågor är USA\r\nsnarare än EU. Jag tror nog att jag vågar säga att vi\r\nhar haft större problem med USA än med EU vad\r\ngäller just den här typen av \"orena\"\r\nantidumpningsinsatser.\r\nVi tycker som sagt inte om EU:s användning av\r\nvapnet, lika litet som vi tycker om USA:s.\r\nEtt skäl till att EU i högre grad än vi har det här\r\nproblemet är att man där har en betydligt mycket\r\nstörre handel med Östeuropa, som är ett av de\r\nområden där det här vapnet används, än vad Sverige\r\nhar. Friktionsytan, de möjliga konfliktytorna, är så\r\nkolossalt mycket större. Vi måste också komma ihåg\r\natt EU faktiskt relativt sett, i förhållande till ländernas\r\nstorlek, handlar mer med omvärlden än vad vi gör i\r\nSverige.\r\nJag svarade i mitt tidigare inlägg inte på Olof\r\nJohanssons fråga om handeln och miljön. Det är\r\nriktigt att det inte bara är analyser det handlar om,\r\nutan genom Sveriges ursprungliga initiativ - genom\r\nAnita Gradin, tror jag - och sedemera genom EFTA:s\r\ninitiativ har GATT-rundan kommit att ta upp\r\nmiljöfrågorna. GATT har nu ett arbetsprogram som\r\nomfattar hela regelverket.\r\nDär kommer det andra problemet som Olof\r\nJohansson, och även Lennart Beijer, har tagit upp,\r\nnämligen att det i så många u-länder finns ett massivt\r\nmotstånd mot en integrering av miljökraven i\r\nhandelsregelverket. Så har det alltid varit.\r\nVi försöker att argumentera för att miljöfrågorna\r\nhar sitt eget värde, men kvar står att väldigt många u-\r\nländer uppfattar direkta miljökrav i\r\nhandelsregelverket som ett sätt för de rika länderna att\r\nfortsätta hålla u-länderna nere i handelssammanhang.\r\nMan resonerar som så, att de rika länderna kunde\r\nindustrialiseras och att vi här kunde bygga upp våra\r\nindustrier med lättvindigare villkor och att vi nu vill\r\ntvinga på u-länderna kostnader som vi själva inte har\r\nhaft.\r\nDet gäller då för oss både som politiker och\r\nförhandlare att verkligen övertyga u-länderna om att\r\ndet är till deras egen skada att inte åtgärda\r\nmiljöproblemen samt att också medverka med\r\nbistånd. Detta arbete pågår nu.\r\nFör att inte få blockeringar så att den här frågan\r\ngår i stå, vilket vore det värsta, gäller det också att\r\nprioritera, att arbete med det som är mest akut och\r\nrealistiskt för att uppnå enighet. På så vi kan vi kanske\r\n- vilket nu börjar hända - få u-länder att förstå och\r\nacceptera att miljökrav måste ställas också inom\r\nhandelspolitiken.\r\nJag tror inte att GATT innebär den typ av\r\nbesvärligare hinder när det gäller\r\nlivsmedelsstandarden som Olof Johansson antydde.\r\nEtt avtal har slutits inom GATT-rundan, ett avtal som\r\nuttryckligen tillåter att man upprätthåller en högre\r\nstandard och högre gränsvärden när det finns\r\nvetenskapligt underlag för det. De underlagen tycker\r\nvi att vi har. Jag tror inte att vi behöver riskera att\r\nsvenska välgrundade krav på livsmedel tar stryk vid\r\nen GATT-prövning.\r\nOlof Johansson tog av något skäl upp den\r\njordbrukspolitiska motion som har väckts av\r\nsocialdemokrater i riksdagen. I den mån som den\r\nmotionens krav på ökad stramhet när det gäller en del\r\nav jordbruksstödet i EU har en bäring på det vi talar\r\nom i dag, handelspolitiken, är det just att vi inte\r\ntycker om den typ av stöd till jordbruksexport som\r\nförsvårar för u-länderna att exportera till oss, den typ\r\nav gammaldags överskottsdumpning som slår ut u-\r\nländernas jordbruk. Det är den typen av stöd som vi i\r\nhög grad är motståndare till.</pre><pre>Anf.  51  LENNART BEIJER (v):\r\nHerr talman! Det var väl knappast mig Sten\r\nAndersson skulle debattera med vid det här tillfället;\r\ndet får han göra en annan gång.\r\nNog oroas man litet grand över att det finns 70\r\nantidumpningsavtal i EU och 0 i Sverige. Naturligtvis\r\nhar EU mycket större handel, men man kan väl ändå\r\ntycka att det är märkligt att Sverige har klarat sig utan\r\nnågra antidumpningsåtgärder.\r\nJag konstaterar sedan att Mats Hellström,\r\nnaturligtvis i synnerhet i dessa dagar, är enbart positiv\r\ntill EU - såvitt jag kan förstå gäller det på nästan alla\r\npunkter. Det finns egentligen inte på något område\r\nminsta osäkerhet, och det är just den här väldigt\r\nokritiska inställningen som mest oroar mig och många\r\nandra.</pre><pre>Anf.  52  STEN ANDERSSON (m):\r\nHerr talman! Det finns ett gammalt talesätt som\r\nlåter: Bättre fly än illa fäkta. Det talesättet stämmer\r\nenligt min uppfattning väl överens med det som\r\nVänsterpartiet har framfört i debatten i dag.\r\nÄven om den här debatten initialt inte var mellan\r\nmig och Lennart Beijer har vi nu kunnat konstatera att\r\nVänsterpartiet totalt har tagit avstånd från det som var\r\ndagens sanning för tre år sedan, nämligen att svensk\r\nindustri skulle bevaras och försvaras och att man\r\nskulle strunta i u-länderna. I sin desperata jakt på\r\npoäng i EU-debatten har nu samma parti framfört\r\nexakt raka motsatsen.\r\nJag tror, herr talman, att detta spel på sikt, inom 14\r\ndagar, kommer att avslöjas.</pre><pre>Anf.  53  Statsrådet MATS\r\nHELLSTRÖM (s):\r\nHerr talman! Jag tycker nog att Lennart Beijers\r\nargumentering är litet sökt, minst sagt. Han hävdar att\r\njag inte skulle ha några kritiska synpunkter på EU:s\r\nhandelspolitik, när jag just i mitt interpellationssvar\r\nhar talat om vad det är Sverige vill ändra på och vilka\r\nfrågor vi vill driva om Sverige blir medlem. Det var\r\nfaktiskt jag och inte Lennart Beijer som först tog upp\r\njust frågan om antidumpningstullar, den fråga som\r\nmåste vara väldigt viktig för Vänsterpartiet, som så\r\nnyligen har kommit över till oss i frihandelslägret.\r\nNär ni nu har tänkt om på den punkten, vore det då\r\ninte skäl att också tänka om på den andra punkten? Ni\r\nhar tidigare sagt att ett Sverige som står ensamt har\r\nbättre möjligheter att påverka frihandeln i världen. I\r\nett EU där frihandeln redan väger tyngre i vågskålen\r\nän protektionismen, men där protektionismen, som\r\nden alltid gör i många länder, någon gång visar upp\r\nsitt fula ansikte, vore det där inte bättre om Sverige\r\narbetade tillsammans med andra frihandelskrafter i\r\nvår egen världsdel, tillsammans med EFTA-länder\r\nsom Finland och Österrike och förhoppningsvis också\r\nNorge, för att få till stånd en större öppenhet mot\r\nÖsteuropa och mot u-länderna? Ger inte det bättre\r\nresultat?</pre><pre>Överläggningen var härmed avslutad.</pre><pre>9 §  Svar på interpellation 1994/95:2 om EES</pre><pre>Anf.  54  Statsrådet MATS\r\nHELLSTRÖM (s):\r\nHerr talman! I en interpellation ställd till\r\nutrikesministern, som har överlämnats till mig för\r\nbesvarande, frågar Birgitta Hambraeus hur Sverige\r\nhar utnyttjat möjligheterna att påverka EU:s nya lagar\r\ngenom EES-avtalet sedan det trädde i kraft samt hur\r\nregeringen avser fortsätta påverkan genom EES om\r\ndet skulle bli nej i folkomröstningen om medlemskap\r\ni EU.\r\nEES-avtalet bygger till övervägande del på EU:s\r\nregelverk om den inre marknaden. Det är själva\r\ngrunden. Detta regelverk ses ständigt över och\r\nkompletteras med nya bestämmelser. Gällande\r\ndirektiv och förordningar modifieras eller ersätts efter\r\nhand av nya regler. Det är en dynamisk process.\r\nFör de delar av den inre marknaden som EES-\r\navtalet omfattar har de EFTA-länder som deltar rätt\r\ntill fortlöpande information från kommissionen om de\r\nförslag till nya direktiv och andra rättsakter som\r\nförbereds för senare beslut i EU:s ministerråd. EFTA-\r\nländerna har rätt att när som helst begära\r\nkonsultationer om förslag till nya regler. Experter från\r\nEFTA-länderna skall inbjudas att delta i de\r\nkommittéer som biträder kommissionen med att\r\nutarbeta förslag till nya regler som sedan skall\r\nunderställas ministerrådet för beslut. Experter från\r\nEFTA-länderna medverkar i ett stort antal sådana\r\nkommittéer. Deras uppgift är att bidra med\r\nexpertsynpunkter innan kommissionen fastställer sina\r\nslutliga förslag till ministerrådet. I sådana fall där en\r\nkommitté har till uppgift att fatta beslut om t.ex.\r\nmodifieringar av ett visst direktiv har EFTA-experter\r\ninte rätt att delta i den delen av processen. Allmänt\r\nkan därför sägas att EFTA-länderna genom EES-\r\navtalet deltar i beslutsförberedelserna om nya EU-\r\nregler för den inre marknaden, men inte i själva\r\nbeslutsfattandet, vilket är förbehållet EU-länderna.\r\nHär ligger en avgörande skillnad i förhållande till ett\r\nmedlemskap.\r\nSedan EES-avtalets ikraftträdande har experter\r\nfrån Sverige och övriga EFTA-länder deltagit i möten\r\ni ett stort antal kommittéer. De har fått mycket\r\nvärdefull information om föreliggande planer på nya\r\nEU-regler, och de har haft möjligheter att framföra\r\nsynpunkter. I flera fall har kommissionen lyssnat på\r\nEFTA-sidans synpunkter och tagit hänsyn till dessa.\r\nNågon garanti för att så sker regelmässigt ger EES-\r\navtalet emellertid inte. Vidare har EES-kommittén\r\nbörjat fatta beslut om att ta in nya EU-regler i avtalet,\r\nmen här föreligger tyvärr förseningar på EU-sidan.\r\nOm förseningarna fortsätter kan det uppstå problem\r\nmed att tillförsäkra människor och företag lika villkor\r\ni hela samarbetsområdet.\r\nSverige har efter bästa förmåga sökt utnyttja de\r\nmöjligheter till inflytande och påverkan som EES-\r\navtalet ger. Vi har i flera fall tagit initiativ till\r\nkonsultationer om förslag till nya regler. Som\r\nexempel vill jag peka på förpackningsdirektivet,\r\nregler för handel med levande nötkreatur och svin\r\nsamt mått och vikter för lastbilar. Vi har också\r\ndeltagit, som jag redan har framhållit, i en lång rad\r\nkommittéer. Birgitta Hambraeus frågar på den\r\npunkten om EU har nekat oss tillträde genom EES till\r\nnågon viktig kommitté. Svaret på den frågan är tyvärr\r\nja. Vi har, trots betydande ansträngningar, inte fått\r\ngehör för våra krav att delta i de nya kommittéer som\r\netablerats för att hantera EU:s nya system för att\r\nkontrollera och godkänna nya läkemedel, något som\r\när av stor betydelse inte minst för svensk industri. Ett\r\nannat exempel är de s.k. sektorkommittéerna för\r\nömsesidigt erkännande av examina och\r\nyrkesbehörigheter. Ytterligare ett exempel på en\r\nviktig kommitté till vilken vi tyvärr har nekats\r\ntillträde är den rådgivande kommittén för\r\narbetsmiljöfrågor.\r\nSom svar på Birgitta Hambraeus fråga vad\r\nregeringen gör för att olika instanser skall kunna\r\nlämna synpunkter på nya regler innan Sverige deltar i\r\nbeslut i EES-kommittén vill jag svara att riksdagens\r\nEFTA-delegation regelbundet får information om det\r\nsvenska deltagandet i EES-kommittén. Detta gäller\r\ninte endast i de ärenden där riksdagens godkännande\r\nerfordras, utan generellt. Jag vill också framhålla att\r\ndet finns ett fortlöpande samrådsförfarande med\r\nberörda förvaltningsmyndigheter och andra instanser\r\nunder beredningen inför beslut i EES-kommittén. Jag\r\nvill tillägga att beslut i den kommittén om nya regler\r\nalltid föregås av regeringsbeslut i Sverige.\r\nJag vill också kommentera det som Birgitta\r\nHambraeus kallar \"den svenska vetorätten i EES\".\r\nSom så mycket annat är EES ett givande och tagande.\r\nDet skall råda en balans mellan rättigheter och\r\nförpliktelser. Om vi skall få några fördelar kan vi inte\r\nräkna med att bara plocka russinen ur kakan. Enligt\r\nmin uppfattning kan det stöta på betydande hinder att\r\nsystematiskt försöka blockera beslut i EES-\r\nkommittén. Skälen är följande. För det första bygger\r\nEES på att människor och företag skall kunna verka\r\npå lika villkor i hela området. Det betyder att vi\r\nsträvar efter lika regler för hela EES, och det är också\r\nen av grundtankarna. För det andra. Om vi ändå skulle\r\nsäga nej till en viss ny regel i EES-kommittén kan den\r\njuridiska följden bli att EES-avtalet upphävs på hela\r\ndet aktuella området för samtliga EFTA-stater. För\r\ndet tredje är möjligheten till upphävande inte lämplig\r\nför dagligt bruk, utan den är en yttersta\r\nsanktionsmöjlighet som är inskriven i avtalet. Ett\r\nupprepat användande av denna skulle - förutom att\r\ndet blir en urholkning av EES-avtalet - leda till att det\r\nnödvändiga förtroendet mellan parterna riskerar att\r\nsnabbt försvinna.\r\nOm det blir ett nej i folkomröstningen kommer\r\nregeringen givetvis att göra det bästa av situationen.\r\nVårt mål blir då att i första hand söka bibehålla det\r\nuppnådda EES-regelverket och säkra något sånär lika\r\nvillkor på Europamarknaden för människor och\r\nföretag i Sverige. Våra grundförutsättningar för det\r\nkommer emellertid att försämras med ett mindre och\r\nsvagare rest-EFTA. Hittills har vi med EFTA-\r\nländernas gemensamma tyngd haft vissa möjligheter\r\natt framföra våra synpunkter till EU-sidan. I det EES\r\nsom vi skulle delta i efter ett nej i folkomröstningen\r\nskulle EFTA-sidan maximalt bestå av Sverige, Norge,\r\nIsland och Liechtenstein. Självfallet saknar inte denna\r\ngrupp ekonomisk betydelse för EU, men vår röst blir\r\nsvagare jämfört med tidigare. Vårt inflytande beror\r\ndessutom inte bara på vår ekonomiska tyngd, utan\r\nockså på det förtroende vi kan skapa hos motparten\r\nsamt på hur högt EU prioriterar relationerna med just\r\noss.\r\nEfter det att avtalet om ett svenskt inträde i EU\r\nblev klart fick Sverige möjlighet att under perioden\r\nfram till ett inträde delta som s.k. aktiv observatör i\r\nEU:s ministerråd och dess viktiga arbetsgrupper. Det\r\när ju här som de slutliga EU-besluten formas. Till\r\ndenna struktur har vi inte tillträde alls genom EES-\r\navtalet. Häri ligger den stora skillnaden mellan de två\r\nalternativen vad avser möjligheter till inflytande.\r\nHerr talman!  Sammanfattningsvis är det min\r\növertygelse att vi med ett EU-medlemskap har\r\nbetydligt större möjligheter att driva svenska intressen\r\noch ta vårt ansvar i Europa och världen än vi skulle ha\r\nutanför, med en svagare EES-anslutning.</pre><pre>Anf.  55  BIRGITTA HAMBRAEUS (c):\r\nHerr talman!  Jag ber att få tacka för det utförliga\r\noch klargörande svaret på min interpellation. Det\r\nfinns så många felaktiga föreställningar och\r\npåståenden om EES. Jag tycket att Mats Hellström på\r\nett föredömligt sätt reder upp begreppen.\r\nDet är viktigt att regeringen slagit fast att vi\r\ngenom EES faktiskt har ett inflytande på de nya EU-\r\nregler som vi förväntas ta över. Missförstånden\r\ngrasserar när det gäller EES. Ren desinformation\r\nsprids, närmast av okunnighet skulle jag tro. Nu måste\r\nfakta komma fram, och det gör de genom detta\r\nutmärka svar från regeringen i dag.\r\nMan talar om hängavtal, om lydstatsavtal och om\r\natt vi bara kan påverka om vi blir medlemmar. Vi får\r\nuppträda som en gift kvinna på Viktorias tid, som det\r\nstår i Dagens Nyheter. Skämtteckningen i Svenska\r\nDagbladet i dag visar statsministrarna som sitter på ett\r\ncykelställ bakpå EU-bussen och bara hänger med. Det\r\nhär ger verkligen en skev bild av verkligheten och kan\r\nmissleda många i folkomröstningen.\r\nRegeringen slår nu alltså nu fast att vi faktiskt kan\r\npåverka genom EES-avtalet. Klart är att vi är med i\r\nkommissionens arbetsgrupper på samma villkor som\r\nEU-länderna. Där utarbetas EU:s lagförslag. Vi får\r\ntidigt reda på vad som är på gång.\r\nJag trodde faktiskt - men där hade jag fel - att vi\r\nockså kunde vara med i ministerrådets arbetsgrupper\r\ndär den slutliga utformningen av reglerna sker. Det\r\nstämmer alltså inte. Men enligt riksdagsbeslutet\r\ninnebär avtalet att kommissionens lagförslag lämnas\r\ntill EES-kommittén samtidigt som ministerrådet får\r\ndet. Frågan behandlas därefter parallellt inom EES\r\ngenom en fortgående informations- och\r\nsamrådsprocess. Så står det i riksdagsbeslutet. Innebär\r\ninte det att EU tar reda på vad vi tycker i de fall där\r\nde tänker ändra på kommissionens förslag som vi\r\nvarit med och utarbetat och för det vidare till de\r\narbetsgrupper som sysslar med frågan åt\r\nministerrådet? Jag är tacksam för en belysning av den\r\nfrågan.\r\nVi kan alltså också ta initiativ till nya regler, eller\r\nsom Mats Hellström säger, när som helst begära\r\nkonsultationer om förslag till nya regler. Det är ju\r\nfaktiskt mer än vad ett medlemsland kan göra. De\r\nmåste ju se till att kommissionen lägger ett förslag. Vi\r\nhar alltså tagit initiativ till nya regler. EFTA-\r\ndelegationen har fått information om Sveriges\r\ninitiativ, men det är efter vad jag förstår först i dag\r\nsom det här har blivit offentligt och kommit till\r\nallmän kännedom. Jag tror att det vore mycket\r\nvärdefullt om regeringen regelbundet kunde redovisa\r\nvilka initiativ man tar så att allmänheten får klart för\r\nsig att det är en aktiv process som vi deltar i.\r\nMats Hellström berättar om konsultationer rörande\r\nförpackningsdirektiv. Enligt uppgift har ett svenskt\r\nföretag verksamt motarbetat miljömässigt radikala\r\nförslag på det området.\r\nDet här tycker jag är ganska viktigt. Ett svenskt\r\nföretag har motarbetat radikala initiativ på\r\nförpackningsområdet, och fyra storföretagare inom\r\nskogsindustrin skriver i dagspressen att de önskar att\r\nSverige skall gå med i EU så att de, företagen alltså,\r\nfår större möjligheter att påverka ministerrådet. De\r\nönskar mindre användning av returpapper, att man\r\nverkligen skall se till att förpackningar används mer\r\noch mer, osv.\r\nJag vore tacksam om Mats Hellström ville\r\nredogöra för syftet med vårt initiativ när det gäller\r\nförpackningar.\r\nVissa arbetsgrupper har vi inte fått vara med i.\r\nVill statsrådet berätta om tänkbara orsaker till det?\r\nEftersom EU rimligen vill fortsätta att sälja till\r\noss, har EU ett intresse av att vi tar över deras regler\r\noch inte ger våra företag fördelar som diskriminerar\r\nderas. Jag tror inte att EU är intresserat av ett\r\nhandelskrig med oss utan föredrar att försöka hitta\r\ngemensamma lösningar, helt enkelt därför att det\r\ngynnar både dem och oss. Vi plockar faktiskt\r\ngemensamt russin ur en gemensam kaka här.\r\nFrihandelsavtalet har fungerat utan byråkratiskt\r\nkrångel i 20 år, trots att det kan sägas upp med ett års\r\nvarsel och trots att det upphävs om man inte kommer\r\növerens. Frihandelsavtalet, som gör att vi har\r\ntullfrihet, finns fortfarande kvar, om EES skulle\r\nknaka, och i EES har vi vetorätt. Det är ett väldigt\r\nstarkt förhandlingskort. Man kan alltså inte bli\r\növerkörd i EES.\r\nRegeringen godkänner alla nya regler, säger Mats\r\nHellström, innan EES-kommittén gör det, och när det\r\ngäller lagar krävs också riksdagens godkännande. Vi\r\nhar alltså inte gett upp någon suveränitet genom EES,\r\noch det är viktigt.\r\nJag är enig med Mats Hellström om att man bara\r\nkan använda sin vetomakt i yttersta nödfall, annars\r\nblir det klent med förtroendet som kan göra andra\r\nvilliga att lyssna till oss. Men det här är kanske\r\nnågonting att tänka på också när det gäller avdelning\r\n5 i Maastrichtavtalet om en gemensam utrikes-,\r\nsäkerhets- och försvarspolitik, som håller på att\r\nutarbetas. Vi kan inte heller där, vad jag förstår,\r\nanvända vetot särskilt ofta.\r\nFör att sammanfatta: Regeringen har nu bekräftat\r\natt EES ger oss tidig information om vad EU har på\r\ngång och stora möjligheter att påverka det. Vi kan ta\r\negna initiativ, och vi har vetorätt.\r\nSkulle det bli ja den 13 november och Sverige\r\nansluts till EU, har vi inte längre någon initiativrätt\r\nutan måste vänta på att kommissionen tar initiativ. Vi\r\nkommer visserligen att sitta med vid bordet vid\r\nbeslutstillfället, men vi har ingen vetorätt utan måste\r\nta över de regler som ministerrådet beslutat, antingen\r\nvi vill eller inte. Då har vi gett upp vår suveränitet.\r\nMed EES-avtalet är Sverige fortfarande en suverän\r\nnation.</pre><pre>Anf.  56  GÖRAN LENNMARKER (m):\r\nHerr talman! I sitt svar säger Europaministern att\r\nvårt mål vid nej i folkomröstningen blir att i första\r\nhand söka bibehålla det uppnådda EES-regelverket\r\noch säkra något så när lika villkor på\r\nEuropamarknaden för människor och företag i\r\nSverige. Det är, förstår jag, en naturlig utgångspunkt\r\nför regeringen, om det blir ett nej i folkomröstningen.\r\nJag har dock två kompletterande frågor. Den ena\r\ngäller just EES-avtalet. Måste det omförhandlas, om\r\nnu Österrike och Finland efter sina folkomröstningar\r\ngår ur EES? Så skedde, om jag minns rätt, när\r\nSchweiz inte fullföljde EES. Vid en omförhandling är\r\ndet inte alldeles säkert att avtalet kommer att\r\nförlängas. Det finns ju krafter i Stortinget som kanske\r\ninte är beredda att fullfölja, om det blir en\r\nomförhandling.\r\nJag är medveten om att det kanske är litet abrupt\r\natt ställa frågor så här till en minister, men en\r\nföljdfråga tycker jag att det är viktigt att beröra före\r\nfolkomröstningen: Vad händer med den s.k. EFTA-\r\nfonden? När Schweiz försvann ur EES, fick ju de\r\nkvarvarande länderna dela på kostnaden som Schweiz\r\nskulle ha stått för.\r\nNu försvinner Österrike och Finland med säkerhet\r\nur denna fond. Vad innebär det för Sveriges del? Om\r\ndet blir en omförhandling, förväntas vi då gå in och\r\nparera de kostnaderna för att få ett balanserat avtal?\r\nLåt mig slutligen säga att jag tycker att det sätt\r\nvarpå vi har inflytande via EES inte är\r\ntillfredsställande i det långa loppet. Jag tycker att det\r\när helt otillfredsställande att inte vara med när\r\nbesluten fattas. Att finnas med i kommittéer och det\r\nförberedande arbetet må vara hänt, men det är själva\r\nbeslutstillfället, när beslut fattas, som är det centrala.\r\nDet finns ett franskt ordspråk som säger att en\r\nfrånvarande alltid har fel. Eftersom vi är frånvarande\r\nvid förhandlingsbordet, är risken stor att vi ofta får fel\r\nnär för oss viktiga beslut fattas, det som i slutänden\r\ninkorporeras i svensk lagstiftning. Sveriges riksdag\r\nhar antagit 2 200 rättsakter som har sitt ursprung just i\r\nEU-lagstiftningen.</pre><pre>Anf.  57  Statsrådet MATS\r\nHELLSTRÖM (s):\r\nHerr talman! Birgitta Hambraeus menar att\r\ndebatten om EES har blivit skev. Jag måste nog säga\r\natt om den har blivit skev, så beror det väl också på\r\nBirgitta Hambraeus sätt att föra den debatten.\r\nEnligt min mening har Birgitta Hambraues\r\nutomordentligt kraftigt övertolkat möjligheterna till\r\ninflytande via EES-avtalet i förhållande till ett\r\nmedlemskap. Det har ju retts ut, tycker jag, ganska väl\r\nändå vad vi inte får vara med i - besluten,\r\nministerrådets arbetsgrupper, att verkligen föra vår\r\ntalan när de olika expertförslagen kommer fram till\r\nden politiska nivån och bryts där. Då är vi inte med.\r\nVi kan se vad som har hänt under det här året. Jag\r\nhar tidigare som oppositionsföreträdare lyssnat till den\r\ndåvarande regeringen och har deltagit i olika\r\nparlamentariska sammanhang, och jag tror att jag har\r\nnågot grepp över den förändring som har skett mellan\r\nde två skedena.\r\nUnder det första halvåret satt Sverige en gång i\r\nmånaden i EES-kommittén mitt emot en företrädare\r\nför EG-kommissionen. Han eller hon - oftast en han -\r\nförde unionens talan och lämnade ut utvald\r\ninformation. En och annan observatör från EU:s\r\nmedlemsländer var med och lyssnade. Det var ett\r\ntraditionellt mellanstatligt samarbete, även om det var\r\nnära, omfattande och förtroendefullt.\r\nUnder andra halvåret är Sverige aktiv observatör i\r\nEU. Skillnaden i praktiken, säger de som deltagit i\r\nbägge de här formerna, är mycket mycket stor. Nu\r\ngäller det att som en fullvärdig part i en ständig\r\nprocess, där de olika länderna lyhört lyssnar på\r\nvarandra, försöka lösa gemensamma frågor. Man\r\npressas alltså till att finna lösningar. Där sitter vi mitt\r\ni processen tillsammans med de andra runt bordet,\r\ninte mitt emot en företrädare för EU-kommissionen,\r\npå andra sidan av bordet.\r\nTill de missförstånd om EES som Birgitta\r\nHambraeus bidrar till att sprida med sitt sätt att föra\r\ndebatten hör diskussionen om vetorätten. Birgitta\r\nHambraeus jämför den med den vetorätt som\r\ntillkommer oss som alla andra i det mellanstatliga\r\nsamarbete som är den andra pelaren i\r\nMaastrichtavtalet, där vi har rätt fullt ut att säga nej\r\ntill förslag som kan föras fram i det utrikes- och\r\nsäkerhetspolitiska samarbetet.\r\nMen skillnaden är ju bl.a. att det finns ingen enkel\r\nvetorätt för just Sverige i EES-avtalet, något som\r\nBirgitta Hambraeus försöker ge intryck av att det\r\nfinns. Om vi säger ifrån att vi inte vill delta i en del av\r\nEES-avtalet, faller den delen i avtalet bort inte bara\r\nför Sverige utan också för de andra EFTA-staterna.\r\nHela avtalet urholkas på just det området, och det är\r\nen något besvärligare situation, må man väl säga, än\r\nden andra situation som Birgitta Hambraeus tog upp i\r\nsitt inlägg.\r\nEtt avtal som successivt urholkas blir ostadigare,\r\nockså ju färre länder som deltar. Som Göran\r\nLennmarker mycket riktigt påpekade, måste det\r\ngivetvis bli en form av i vart fall teknisk\r\nomförhandling efter det att Finland lämnat EFTA. Om\r\nsedan Sverige skulle rösta nej och stå kvar\r\ntillsammans med Norge, Island och Liechtenstein,\r\nmåste det bli en omförhandling för denna mindre\r\ngrupp. Hur den ser ut är omöjligt att spekulera om i\r\ndag.\r\nVad man kan säga är att hittills i förhandlingarna\r\nhar många länder på EG-sidan noga bevakat att\r\nbalansen upprätthålles. När Schweiz lämnade\r\nsamarbetet, fördes det ganska hårda förhandlingar om\r\natt EFTA-sidan inte skulle få för mycket fördelar,\r\nsom man bedömde det. Det skulle vara balans i\r\navtalet. Det fanns EG-länder som ansåg att när\r\nSchweiz lämnade blev det en förlust för deras del, att\r\navtalet tippade över på ett sätt som de inte kunde\r\nacceptera och att balansen måste återställas.\r\nDet är inte så att EU-sidan i en sådan\r\nomförhandling kommer att ge ytterligare förmåner till\r\nde kvarvarande EFTA-länderna, utan det är väl\r\nsnarast fråga om hur mycket högre pris vi i så fall får\r\nlov att betala.\r\nOm EFTA-fondens roll kan jag bara säga att den\r\ndiskuteras nu mellan EFTA-länderna, men det finns\r\ninga beslut fattade.</pre><pre>Anf.  58  BIRGITTA HAMBRAEUS (c):\r\nHerr talman! Jag tycker verkligen att Göran\r\nLennmarker tar upp relevanta frågor. Vad händer om\r\nallt färre blir kvar i EES? Det kan hända att vi skall\r\növerväga att låta det tona bort.\r\nSchweiz har ju sedan man sade nej till EES inte på\r\nnågot sätt haft bekymmer. Såvitt jag förstår blomstrar\r\nderas ekonomi, och de får nya avtal med EU. Jag är\r\növertygad om att vi t.ex. kan upprätthålla den\r\ngemensamma arbetsmarknaden, som är väldigt fin, i\r\nalla fall. Vi kanske inte behöver överbyggnaden med\r\nESA, övervakningsorgan och domstol osv. Vi har\r\nlyckats upprätthålla ett frihandelsavtal i 20 år utan att\r\nha den sortens byråkrati.\r\nNäringslivet kanske upptäcker att det inte är så\r\nförfärligt viktigt att ta över alla lagar. Vi handlar ju\r\nmed USA utan att ta över deras lagar. Man kanske\r\nupptäcker att det som behövs för att klara sig i\r\nkonkurrensen är förtroende hos sin motpart. Man\r\nbehöver ha goda varor. Det är inte alls säkert att man\r\nbehöver ha samma lagar alltid och att det är det som\r\ndet hela kommer an på.\r\nDet fanns en sorts nervositet hos näringslivet i\r\nslutet av 80-talet för att man skulle utestängas, men vi\r\nhar ju hört här att EU inte är någon protektionistisk\r\norganisation. Varför skulle de sluta handla med oss?\r\nOfta kommer man fram till att vi har fått ta över\r\nmassor med lagar genom EES. Det är på något sätt\r\nbekymmersamt. Det var det jag var väldigt bekymrad\r\növer när vi diskuterade EES första gången. Det var\r\nförödmjukande att ta över tusentals lagar som ingen\r\nmänniska hade haft tid att sätta sig in i. Men det gäller\r\nde lagar som det redan beslutats om. Det är precis\r\nsamma sak om vi blir medlemmar. Då måste vi också\r\nta över hela l´aquis communautaire, som vi inte haft\r\nen möjlighet att påverka, på ett bräde. Det är ingen\r\nsom helst skillnad om det är EES eller EU. Det gäller\r\nde nya lagarna.\r\nMats Hellström menar att jag har överdrivit. Han\r\nsade att man satt med i EES-kommittén det första\r\nhalvåret. Men Mats Hellström hoppade över det som\r\nsåvitt jag förstår är det allra viktigaste, nämligen att\r\nman kan få vara med på lika villkor när\r\nkommissionen utarbetar förslag. Brydde man sig inte\r\nom det? Det är ju det som är det intressanta. Inte nog\r\nmed att vi får sitta med på lika villkor på det tidiga\r\nstadium då kommissionen - den enda instans som har\r\ninitiativrätt - börjar komma med förslag, vi har\r\ndessutom egen initiativrätt och kan väcka frågor som\r\nvi tycker är viktiga genom EES. Brydde vi oss bara\r\ninte om det under det där halvåret? Vi kanske var så\r\ninriktade på medlemskapsförhandlingarna att vi\r\nstruntade i detta.</pre><pre>Anf.  59  GÖRAN LENNMARKER (m):\r\nHerr talman! Jag tackar Mats Hellström för svaret.\r\nDet var bra att han kunde ge detta svar, särskilt med\r\ntanke på att det kom med så kort varsel. Det är ett\r\nmycket långtgående svar.\r\nOm det är så att det krävs omförhandlingar av\r\nEES-avtalet innebär det i praktiken att vi inte vet om\r\ndet finns ett EES-avtal efter ett nej i den svenska\r\nfolkomröstningen. Det är i högsta grad osäkert.\r\nSkulle så bli fallet vet vi inte om våra medparter är\r\nberedda att acceptera ett sådant. Jag vill erinra om att\r\ndet i norska Stortinget krävs tre fjärdedels majoritet\r\nför att godkänna ett EES-avtal, och återigen om\r\nförhandlingarna om EFTA-fonden.\r\nJag vill fråga statsrådet om man därmed kan säga\r\natt ett nej i den svenska folkomröstningen kan\r\ninnebära att Sverige har ett avtalslöst tillstånd om\r\nEES-avtalet sägs upp. Man kanske inte kommer fram\r\ntill någon omförhandling för att det inte finns\r\nförutsättningar för detta. Sverige kan därmed befinna\r\nsig i ett ytterst prekärt läge. I klartext kan det innebära\r\natt ett nej i folkomröstningen innebär ett alternativ\r\nsom närmast är kaotiskt vad gäller Sveriges\r\nhandelsrelationer i Europa.</pre><pre>Anf.  60  Statsrådet MATS\r\nHELLSTRÖM (s):\r\nHerr talman! Jag hoppas verkligen att det inte\r\nskall bli som Göran Lennmarker befarar, dvs. att vi\r\nfår ett avtalslöst tillstånd. Om det den 14 november\r\nvisar sig att svenska folket har röstat nej måste det\r\nvara min uppgift som utrikeshandelsminister att med\r\nalla medel försöka förhindra en sådan utveckling. Jag\r\nkan inte utesluta den, men jag tror dock inte att den\r\nskulle uppkomma. Jag hoppas att den inte\r\nuppkommer. Det blir svårt nog ändå.\r\nJag var i ett tidigare skede som handelsminister\r\ndelaktig i förstärkandet av EFTA i syfte att göra det\r\ntill en kompetent motpart till EU:s kommission. Det\r\nlyckades av olika skäl, som tiden förbjuder mig att gå\r\nin på just nu. Det var ett starkt EFTA som kunde gå in\r\ni diskussioner med EG. Av detta starka EFTA har ett\r\nland ställts utanför EES - Schweiz. Österrike har valt\r\natt lämna EFTA och bli medlem av den europeiska\r\nunionen. Finland väljer att lämna EFTA och bli\r\nmedlem av den europeiska unionen. Kvar skulle i så\r\nfall den 14 november vara Sverige, Norge,\r\nLiechtenstein och Island. Det är givetvis en helt annan\r\noch svagare konstellation när det gäller att försvara\r\nvåra intressen. Det är också en bräckligare\r\nkonstellation - särskilt om man skulle gå på den linje\r\nBirgitta Hambraeus förespråkar och flitigt utnyttja ett\r\nveto och också urholka själva avtalet.\r\nDet skulle givetvis vara min främsta uppgift att\r\nförhindra att just det avtalslösa tillstånd som\r\nLennmarker talar om uppkommer.\r\nBirgitta Hambraeus bagatelliserar enligt min\r\nuppfattning återigen det samarbete som sker inom EU\r\noch övervärderar kraftigt det som sker inom EES.\r\nHon talar om den nervositet som skulle ha spritt sig\r\nalldeles i onödan hos näringslivet. Hon talar om att\r\nnäringslivet i själva verket inte alls har brytt sig om\r\nverkligheten, dvs. att det finns ett fungerande avtal.\r\nHon säger att handeln pågår som tidigare och att\r\nnäringslivet inte får försämrade förutsättningar.\r\nVad hon då bortser från är det som händer i\r\nframtiden när EU går till ett mer fördjupat samarbete\r\noch vi lämnas utanför. Hur reagerar de svenska\r\nföretagen då? Har de inte skäl för en nervositet i ett\r\nsådant läge? Har de inte skäl att fundera över hur de\r\nskall få tillgång till den stora och fördjupade EU-\r\nmarknaden i ett läge då Sverige står utanför? Det är\r\nväl det som leder så många företag i de enkäter som\r\nhar gjorts under den senaste tiden att säga att man tror\r\npå investeringar i Sverige vid ett medlemskap i EU,\r\nmedan man tvingas flytta investeringar ned i den stora\r\neuropeiska unionen om Sverige beslutar sig för att stå\r\nutanför.\r\nDet perspektiv vi talar om - det som händer\r\nfr.o.m. den 14 november - finns inte i Birgitta\r\nHambraeus föreställningsvärld. Birgitta Hambraeus\r\ntalar om det som har varit, men folkomröstningen\r\nhandlar om det som skall komma och den fördjupning\r\nvi vet finns inom EU:s samarbete. Många av oss som\r\när med i den kampanj som nu pågår vill delta i detta\r\nsamarbete just därför att svenskt näringsliv skall ha\r\nmöjlighet att investera också i vårt land på bra villkor\r\noch få tillgång till den stora marknaden.\r\nDet är ännu viktigare för mig och många i denna\r\nkammare att Sverige skall kunna delta i ett samarbete\r\ndär vi har samma inflytande som andra och inte\r\npassivt måste anpassa oss. De expertkommittéer som\r\nBirgitta Hambraeus har talat om och som vi har\r\nlyckats förhandla fram tillträde till ger oss inte\r\nmöjlighet att delta i de viktiga arbetsgrupper där dessa\r\nförslag förändras. Vi har sett hur förslag förändras i\r\nrådsarbetsgrupperna. Där är vi inte med. Än mindre är\r\nvi med när besluten sedan skall fattas. Hela den\r\nprocessen innebär att vi kan lägga förslag tidigt, men\r\nvi kan inte påverka hur de förslagen sedan hanteras.\r\nTyvärr visade det sig att vi inte heller i praktiken har\r\nkunnat agera med den kraft vi hade önskat. EU-sidan\r\nbestämmer relativt snävt vilka kommittéer vi skall få\r\ndelta i. Tyvärr har vi stängts ute från kommittéer där\r\nvi borde haft möjlighet att delta.</pre><pre>Anf.  61  BIRGITTA HAMBRAEUS (c):\r\nHerr talman!  Jag har nu tyvärr mycket bråttom,\r\neftersom jag snart skall debattera med Ines Uusmann i\r\nBorlänge.\r\nMen, Mats Hellström, Sverige är inte utestängt\r\nfrån handel med USA, och vi har ändå inte gått med i\r\nUSA. Sverige är inte heller utestängt från handel med\r\nKina, men vi har ändå inte anslutit oss till Kina. Är\r\nEU en så fruktansvärt protektionistisk union att den\r\nstänger ute de länder som inte går med i den? Det är\r\nfullständigt bisarrt.\r\nJag kan tyvärr inte här lyssna på det som Mats har\r\natt säga om detta, men jag skall med spänning läsa det\r\ni protokollet.\r\nVad jag är ute efter är att Sverige skall kunna\r\nbehålla sin suveränitet, att Sverige skall slippa att\r\nändra sin grundlag och att ta över varenda lag som EU\r\nhar hittat på, men att Sverige ändå skall kunna handla\r\nmed EU. Schweiz kan det - varför skulle inte Sverige\r\nkunna det? Visar det sig att det blir dyrt, krångligt och\r\nbyråkratiskt med den överbyggnad som EES innebär,\r\nlåt oss då långsamt och förståndigt tillsammans\r\nupplösa den.\r\nVad menar ni vidare med ett avtalslöst tillstånd?\r\nNi är ju båda kunniga människor. Vi har mängder av\r\navtal, bl.a. frihandelsavtalet, som löper och som vi\r\ninte har sagt upp. Vi kan mycket väl få nya avtal. Ni\r\nmålar upp en bild av EU som jag verkligen inte skulle\r\ndrömma om att måla upp - som någon sorts\r\negendomlig konstruktion som, om vi inte vill gå med i\r\nden inte vill ha med oss att göra. Jag tycker att det är\r\nupprörande.\r\nJag vill sammanfattningsvis också säga några ord i\r\nfrågan om vetot, som togs upp av Mats. Det är\r\nalldeles riktigt att man inte ofta kan använda vetot,\r\nmen vi kan naturligtvis ha det som en\r\npåtryckningsmöjlighet. Om vi nu har samma lagar\r\ninser man att man kanske skall kontakta oss för att se\r\nom vi kan finna en gemensam nämnare. Det är en\r\nmycket bra form av påtryckning. Man får intresse av\r\natt lyssna på oss, och Mats Hellström sade också i sitt\r\nförsta tal att det är just det som man gör.\r\nMen om vi lägger in ett veto mot hela utrikes-,\r\nförsvars- och säkerhetspolitiken, hindrar vi hela\r\nunionen från att komma vidare. Vi kan såvitt jag\r\nförstår säga att ni andra kan gå in i ett\r\nförsvarssamarbete medan vi håller oss utanför, men\r\nhur är det med försvarspolitiken, med\r\nsäkerhetspolitiken och med utrikespolitiken? Vi skulle\r\nalltså med vårt veto hindra de andra medlemmarna\r\nfrån att ha en gemensam politik på dessa områden.\r\nDetta måste man väl använda med yttersta\r\nrestriktivitet om man går in i en union.\r\nDen slutsats som jag drar av detta är att det finns\r\nmånga sätt att samarbeta. Vårt näringsliv är\r\nframgångsrikt över hela världen, inte beroende på att\r\nvi tar över lagar utan på att våra näringslivsföreträdare\r\när duktiga, möts av förtroende och har bra produkter\r\ntill bra priser. Det är detta som är vettigt för\r\nnäringslivet. Däremot skall vi behålla vår suveränitet\r\noch självständighet och våra möjligheter att i\r\nsamarbete med näringslivet utforma vårt land efter\r\nvad vi själva tycker är riktigt.\r\nNu måste jag tyvärr gå.</pre><pre>Anf.  62  Statsrådet MATS\r\nHELLSTRÖM (s):\r\nHerr talman!  Frihandelsavtalet sedan 1972 har vi\r\nsjälvfallet kvar, men vi har varit rörande överens om -\r\nsenast med anslutning från vänsterpartiet, som varit\r\nemot detta avtal - att denna samarbetstyp är alldeles\r\nför begränsad i en modern värld. Det är också därför,\r\nBirgitta Hambraeus, som det har blivit så mycket av\r\nintegration efter 1972.\r\nGöran Lennmarker frågade om EES-avtalets\r\nframtid. Det finns naturligtvis en osäkerhet omkring\r\ndetta, även om jag självfallet kommer att verka för att\r\nrädda vad som räddas kan av EES-avtalet.\r\nBirgitta Hambraeus har nu lämnat kammaren, men\r\nlåt mig ändå till protokollet peka på ett perspektiv\r\nsom Birgitta Hambraeus helt tappar bort. Naturligtvis\r\nhar inte EU, lika litet som USA, någonting emot att\r\nhandla med oss. Vi behöver inte gå med i USA för att\r\nhandla med USA. Än mindre har EU någonting emot\r\natt det finns länder i Europa som passivt anpassar sig\r\ntill EU:s regler. Det är en ganska lättvindig situation\r\nför EU. Men EU har framför sig den enormt krävande\r\nuppgiften att genomföra förhandlingar för att\r\nintegrera Östeuropa. Inte kommer EU att lägga ned\r\nkraft på att omförhandla villkoren med ett land som\r\nhar sagt att det inte vill vara med i Europeiska\r\nunionen.\r\nMånga regeringar i EU uppfattar för sin del att de\r\nhar givit Sverige och andra kandidatländer mycket bra\r\navtal, som en del tycker för bra avtal. Det är deras\r\nvärderingar. Det är inte rimligt att tänka sig att de\r\nskall ägna mental kraft åt att omförhandla ett EES-\r\navtal i en för oss positiv riktning när vi väl säger nej.\r\nDe  har tillräckligt stora uppgifter i de nya\r\nförhandlingarna för att de östeuropeiska länder som\r\nverkligen vill bli medlemmar i Europeiska unionen\r\nockså verkligen skall bli det.</pre><pre>Överläggningen var härmed avslutad.</pre><pre>10 §  Svar på interpellation 1994/95:1 om en\r\nrättvis och tillförlitlig EU-omröstning</pre><pre>Anf.  63  Statsrådet MATS\r\nHELLSTRÖM (s):\r\nHerr talman!  Per Gahrtonl har i en interpellation\r\ntill statsministern ställt ett antal frågor om bl.a.\r\ninformationen inför folkomröstningen om EU-\r\nmedlemskap. Arbetet i regeringen är så fördelat att\r\ndet är jag som skall svara på interpellationen.\r\nRiksdagen ställde sig redan hösten 1990 bakom\r\nutrikesutskottets uttalande att ytterligare\r\ninformationsinsatser var nödvändiga i syfte att främja\r\nen allsidig belysning av och diskussion om Sveriges\r\nEuropasamarbete. Riksdagen har därefter i stort\r\nsamförstånd behandlat informations- och\r\nkampanjfrågorna i samband med behandlingen av två\r\nbudgetpropositioner och av propositionen om\r\nfolkomröstning om EU-medlemskap.\r\nStatsminister Ingvar Carlsson lämnade som bekant\r\nden 1 juli 1991 över den svenska ansökan om\r\nmedlemskap i Europeiska unionen. Under budgetåren\r\n1991/92 till 1994/95 har därefter sammanlagt 181\r\nmiljoner kronor avsatts för information och för\r\nkampanjverksamhet inför den folkomröstning som vi\r\nnu står inför. Av de 181 miljonerna har 70 miljoner\r\nanslagits för direkt kampanjverksamhet från ja-\r\nrespektive nej-sidan, varav 10 miljoner genom den\r\ns.k. Fälldin-delegationen.\r\nUnder perioden sedan 1991 har en folkbildnings-\r\noch informationsinsats av mycket stor omfattning\r\ngenomförts i Sverige. Bred, saklig och i\r\nmedlemskapsfrågan neutral information har spritts\r\ngenom folkbibliotek och på postkontoren, en\r\ntelefonpanel för allmänheten har kunnat svara på\r\nfrågor på vardagar och helger och hjälpa till att tala\r\nom var det finns ytterligare information osv. Genom\r\nFälldin-delegationens arbete har en mycket\r\nomfattande studieverksamhet kunnat genomföras,\r\nframför allt genom folkrörelsernas försorg.\r\nDet är min uppfattning att den samlade\r\ninformation som har lämnats svenska folket och som\r\njag nu har nämnt, inklusive trycksaker från UD:s\r\nhandelsavdelning, givit en rättvisande bild av EU och\r\nav avtalet om medlemskap i EU. Den har därför\r\nbidragit till att svenska folket får ett allsidigt\r\nbeslutsunderlag den 13 november.\r\nPer Gahrton ställer, herr talman, sju konkreta\r\nfrågor i sin interpellation.\r\nFör det första frågar Per Gahrton huruvida\r\nstatsministern är villig att ta initiativ till ett särskilt\r\nbeslut i riksdagen under oktober om att blankröster\r\növer huvud taget inte skall spela någon roll och att\r\nden av ja- respektive nej-sidan som får minst en röst\r\nmer än den andra skall betraktas som segrare. På detta\r\nvill jag svara följande.\r\nEnligt folkomröstningslagen skall det i rådgivande\r\nfolkomröstningar finnas röstsedlar tillgängliga för\r\nblankröster. I lagen om folkomröstning om EU finns\r\nangivet att det finns tre olika alternativ - ja, nej eller\r\nblankröst.\r\nI formell mening är folkomröstningen rådgivande.\r\nEmellertid har riksdagspartierna förpliktigat sig att\r\nfölja folkomröstningens resultat. Det innebär, som\r\nframgår av konstitutionsutskottets betänkande\r\n1993/94:KU50, att den meningsyttring som får flest\r\nröster skall avgöra frågan om ett svenskt medlemskap\r\ni EU. Det står alltså alldeles klart att om ja-\r\nalternativet får flest röster gäller ja-alternativet, får\r\nnej-sidan flest röster gäller nej-alternativet.\r\nBlankrösterna spelar här ingen roll. Detta har också\r\nbekräftats av olika uttalanden under innevarande\r\nriksdag.\r\nFör det andra frågar Per Gahrton huruvida\r\nstatsministern är villig att ge besked om att efter en\r\nnej-seger inga nya förhandlingskontakter med EU\r\neller medlemsinitiativ kommer att tas av denna\r\nregering.\r\nDenna fråga kan besvaras med det besked som\r\nlämnats vid upprepade tillfällen tidigare.\r\nSäger svenska folket nej gäller detta för\r\növerskådlig tid för regering och riksdag.\r\nFör det tredje frågar Per Gahrton huruvida\r\nstatsministern är beredd att ge besked om att den\r\nvilande grundlagsändringen om ny EU-paragraf i\r\nregeringsformen inte skall fullföljas om det blir nej-\r\nseger i folkomröstningen.\r\nJag antar att Per Gahrton, när han begär besked\r\nom detta menar att han vill att grundlagsförslagen om\r\ndet blir nej i folkomröstningen skall förkastas och inte\r\nförbli obehandlade under mandatperioden. Riksdagen\r\nhar genom ett beslut i våras vilandeförklarat\r\ngrundlagsförslagen.\r\nDen socialdemokratiska gruppen i\r\nkonstitutionsutskottet har uttalat att den\r\ngrundlagsändring som återstår att fatta beslut om inte\r\nskall behandlas av riksdagen före den 13 november.\r\nEfter den 13 november skall det självfallet göras bara\r\nom svenska folket har sagt ja. Det kommer inte att\r\nfullföljas om det blir ett nej i folkomröstningen.\r\nAndra grupper har gjort liknande uttalanden.\r\nFör det fjärde frågar Per Gahrton huruvida\r\nstatsministern är beredd att ge Folkrörelsen mot EU\r\nett tilläggsanslag som motsvarar kostnaden av ett\r\nutskick av samma slag som den broschyr om\r\nmedlemskapsavtalet som UD skickat till alla hushåll.\r\nAv utrymmesskäl måste naturligtvis information i\r\nen broschyr av detta slag bli översiktlig och\r\nkortfattad. I broschyren finns emellertid en hänvisning\r\ntill var ytterligare och mer fullständig information kan\r\nsökas.\r\nSom jag tidigare har framhållit anser jag att UD:s\r\nbroschyr om avtalet ger en rättvisande bild av\r\nförhandlingsresultatet. Broschyren ingår också som en\r\ndel av den stora informationsinsats som jag har\r\nbeskrivit. Det är lätt tillgängligt att gratis ta del av\r\ngrunddokumenten t.ex. vid de 1 400 folkbiblioteken.\r\nJa- och nej-sidan har fått 70 miljoner kronor för att\r\nge uttryck åt sina uppfattningar. Dessa medel används\r\nnu intensivt under slutveckorna inför omröstningen.\r\nNågra ytterligare kampanjmedel är därför inte\r\naktuella.\r\nDen femte frågan är om statsministern är beredd\r\natt ta initiativ till att Maastrichtfördraget trycks i en\r\nupplaga på minst en miljon exemplar och\r\ntillhandahålls gratis till väljarna, på samma sätt som\r\nskedde i Danmark 1992.\r\nSom Per Gahrton mycket väl känner till är\r\nMaastrichtfördraget ett fördrag med ändringar i\r\ntidigare överenskommelser mellan EU:s\r\nmedlemsländer. 1992 och 1993 års folkomröstningar i\r\nDanmark gällde om dessa ändringar i avtal som\r\nDanmark redan var del av skulle genomföras. I\r\nSverige är frågan en helt annan, nämligen om Sverige\r\nvill ansluta sig till EU genom att anta de fördrag som\r\nEU bygger på, inklusive de ändringar som\r\nMaastrichtfördraget innebär och i enlighet med\r\nvillkoren i medlemskapsavtalet.\r\nI Sverige brukar vi inte inför riksdagsvalen skicka\r\nut alla de många lagändringar som är aktuella till alla\r\nhushåll. Inför den nu aktuella folkomröstningen har vi\r\ndock, för att skapa underlag för svenska folkets beslut,\r\ngenomfört den folkbildnings- och\r\nfolkinformationsinsats som jag redan har nämnt. Alla\r\nde grundläggande fördragen finns att läsa utan\r\nkostnad, som jag sagt, i svensk översättning på landets\r\n1 400 folkbibliotek.\r\nDet finns inte anledning att nu ta initiativ till\r\nnågon ytterligare informationsinsats. Vi befinner oss\r\nnu i ett kampanjskede. Vi har nått den punkt då\r\nfolkets beslut skall fattas.\r\nFör det sjätte frågar Per Gahrton vilka åtgärder\r\nstatsministern är beredd att vidta för att utjämna den\r\nekonomiska ojämlikheten mellan ja- resp. nej-sidan\r\nsom är ett resultat av att ja-sidan stöds av resursstarka\r\nnäringslivs- och arbetsgivarorganisationer.\r\nFör det sjunde frågar Per Gahrton vilka åtgärder\r\nstatsministern är beredd att vidta för att garantera att\r\nja- resp. nej-sidan får samma möjlighet att framträda\r\ninför väljarna i alla sammanhang, däribland\r\narbetsplatser, skolor, sjukhus och andra institutioner.\r\nJag besvarar dessa två frågor i ett sammanhang.\r\nFolkomröstningen föregås av mycket breda\r\ninformationsinsatser av både ja- och nej-sidan.\r\nFördelningen av de statliga medlen gick så till att de\r\nfördelades lika mellan ja- och nej-sidan efter\r\növerenskommelse mellan partiledarna. Att sedan en\r\nrad stora organisationer och folkrörelser med olika\r\nekonomiska resurser stöder ja- resp. nej-sidan är ett\r\nnaturligt inslag i det pluralistiska samhälle som\r\nSverige utgör. Staten bidrar till att möjliggöra mångas\r\naktiva och engagerade deltagande i\r\nfolkomröstningskampanjen genom att ge betydande\r\noch likvärdiga resurser till både ja- och nej-sidan.\r\nHerr talman! Sjutton dagar återstår till\r\nfolkomröstningen om EU. Beslutet gäller bl.a. om vi\r\nvill ta steget för att bidra till att vidga demokratin i en\r\ninternationaliserad ekonomi, om vi gemensamt och på\r\neuropeisk nivå vill angripa arbetslösheten, om de\r\nfackliga organisationerna skall få möjligheter att\r\nliksom företagen samarbeta över gränserna, om vi\r\nskall kunna angripa de gränsöverskridande\r\nmiljöföroreningarna med tvingande europeiska regler,\r\nom vi tillsammans med andra länder skall kunna\r\narbeta för ett fredligt och stabilt Europa. Det här är\r\nbara en del av de frågor som vi står inför.\r\nLåt oss inte nu föra en skendebatt om debatten.\r\nLåt oss nu uppehålla oss vid de avgörande\r\nsakfrågorna. På det viset skapar vi underlag för det\r\nsvenska folkets beslut. Jag är övertygad om att en\r\nsaklig debatt skapar ett gott underlag för det svenska\r\nfolket att värdera internationellt och europeiskt\r\nsamarbete.</pre><pre>Då Per Gahrton, som framställt interpellationen,\r\nanmält att han var förhindrad att närvara vid\r\nsammanträdet, medgav tredje vice talmannen att\r\nThomas Julin fick delta i överläggningen i stället för\r\ninterpellanten.</pre><pre>Anf.  64  THOMAS JULIN (mp):\r\nHerr talman! På Per Gahrtons vägnar vill jag tacka\r\nMats Hellström för interpellationssvaret. Tyvärr\r\nkunde han själv inte motta svaret.\r\nHan och vi är nöjda med svaren på de tre första\r\nfrågorna. Däremot är vi inte nöjda med svaren på\r\nfrågorna 4-7. Tack så mycket.</pre><pre>Överläggningen var härmed avslutad.</pre><pre>11 §  Hänvisning av ärenden till utskott\r\nFöredrogs och hänvisades\r\nPropositioner\r\n1994/95:31 till utrikesutskottet\r\n1994/95:41 till socialförsäkringsutskottet\r\n1994/95:46 till justitieutskottet\r\n1994/95:82 till näringsutskottet\r\n1994/95:83 till socialförsäkringsutskottet</pre><pre>Motioner\r\n1994/95:L7 till lagutskottet\r\n1994/95:Sf3 till socialförsäkringsutskottet\r\n1994/95:So1 till socialutskottet\r\n1994/95:Jo2 och Jo3 till jordbruksutskottet</pre><pre> 12 §  Bordläggning\r\nAnmäldes och bordlades\r\nPropositioner\r\n1994/95:28 Höjning av vattenföroreningsavgiften\r\n1994/95:34 Den svenska tullagstiftningen vid ett EU-\r\nmedlemskap\r\n1994/95:54 Ny lag om skatt på energi, m.m\r\n1994/95:64 Ändring av lagen (1986:1242) om\r\nförsöksverksamhet med kooperativ hyresrätt\r\n1994/95:65 Fortsatt giltighet av lagen (1986:98) om\r\nundantag för vissa kommuner och\r\nlandstingskommuner från bestämmelserna i lagen\r\n(1929:116) om tillsyn över stiftelser, m.m.\r\n1994/95:66 Ändring i bilaga XXII till EES-avtalet\r\n1994/95:77 Vissa frågor om personlig assistans och\r\nom kostnadsansvar för insatser enligt lagen om\r\nstöd och service till vissa funktionshindrade\r\n1994/95:81 Upphävande av\r\nskeppsklarerarförordningen (1934:119)\r\n1994/95:86 EG-regler om tilläggsskydd för läkemedel</pre><pre>Skrivelse\r\n1994/95:15 Redogörelse för behandlingen av\r\nriksdagens skrivelser till regeringen</pre><pre>Motioner\r\nmed anledning av försl. 1994/95:RR4 Riksdagens\r\nrevisorers förslag angående insatser mot den\r\nekonomiska brottsligheten\r\n1994/95:Ju11 av Gun Hellsvik m.fl. (m)\r\n1994/95:Ju12 av Per Rosengren m.fl. (v)\r\n1994/95:Ju13 av Inge Carlsson och Rinaldo\r\nKarlsson (s)\r\n1994/95:Ju14 av Agne Hansson m.fl. (c)</pre><pre>13 §  Anmälan om interpellation\r\nFöljande interpellation hade framställts</pre><pre>den 27 oktober</pre><pre>1994/95:20 av My Persson (m) till socialministern om\r\nÄdelreformen</pre><pre>Interpellationen redovisas i bilaga som fogas till\r\nriksdagens snabbprotokoll tisdagen den 1 november.</pre><pre> 14 §  Anmälan om frågor\r\nFöljande frågor hade framställts</pre><pre>den 26 oktober</pre><pre>1994/95:109 av My Persson (m) till socialministern\r\nom vården av demenssjuka</pre><pre>den 27 oktober</pre><pre>1994/95:110 av Inger Lundberg (s) till\r\nfinansministern om skatt på reklamfinansierade TV-\r\nkanaler</pre><pre>Frågorna redovisas i bilaga som fogas till\r\nriksdagens snabbprotokoll tisdagen den 1 november.</pre><pre>15 §  Kammaren åtskildes kl.16.06.</pre><pre>Förhandlingarna leddes\r\nav talmannen från sammanträdets början t.o.m. 6 §\r\nanf. 31 (delvis),\r\nav förste vice talmannen därefter t.o.m. 10 § anf. 63\r\n(delvis) och\r\nav tredje vice talmannen därefter till sammnträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}