{"dokumentstatus":{"dokument":{"hangar_id":"2387785","dok_id":"GG0998","rm":"1992/93","beteckning":"98","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"98","slutnummer":"0","datum":"1993-04-23 00:00:00","systemdatum":"2005-10-27 14:00:29","publicerad":"1993-04-23 00:00:00","titel":"Riksdagens snabbprotokoll 1992/93:98 Fredagen den 23 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{CD4EDBA4-99A4-4BC2-B623-FFE354971493}","dokument_url_text":"http://data.riksdagen.se/dokument/GG0998/text","dokument_url_html":"http://data.riksdagen.se/dokument/GG0998","dokumentstatus_url_xml":"http://data.riksdagen.se/dokumentstatus/GG0998","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:98</div>\r\n<div class=\"sidhuvud_datum\">Fredagen den 23 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Avsägelser</pre><pre>Andre vice talmannen meddelade att Bo G Jenevall\r\n(nyd) avsagt sig uppdraget att vara ledamot i\r\nfinansutskottet.</pre><pre>Kammaren biföll denna avsägelse.</pre><pre>Andre vice talmannen meddelade att Christer\r\nWindén (nyd) avsagt sig uppdraget att vara ledamot\r\ni jordbruksutskottet.</pre><pre>Kammaren biföll denna avsägelse.</pre><pre>Andre vice talmannen meddelade att Dan Eriksson\r\ni Stockholm (nyd) avsagt sig uppdraget att vara\r\nledamot i bostadsutskottet.</pre><pre>Kammaren biföll denna avsägelse.</pre><pre>Andre vice talmannen meddelade att Ian\r\nWachtmeister (nyd) avsagt sig uppdraget att vara\r\nledamot i den svenska delegationen till\r\nGemensamma parlamentarikerkommittén EG-\r\nSverige.</pre><pre>Kammaren biföll denna avsägelse.</pre><pre>Andre vice talmannen meddelade att Arne Jansson\r\n(nyd) avsagt sig uppdraget att vara suppleant i\r\njordbruksutskottet.</pre><pre>Kammaren biföll denna avsägelse.</pre><pre>Andre vice talmannen meddelade att Max\r\nMontalvo (nyd) avsagt sig uppdraget att vara\r\nsuppleant i bostadsutskottet.</pre><pre>Kammaren biföll denna avsägelse.</pre><pre>2 §  Anmälan om kompletteringsval till vissa\r\nutskott m.m.</pre><pre>Andre vice talmannen meddelade att Ny\r\ndemokratis riksdagsgrupp på grund av uppkomna\r\nvakanser anmält Ian Wachtmeister som ledamot i\r\nfinansutskottet efter Bo G Jenevall, Max Montalvo\r\nsom ledamot i jordbruksutskottet efter Christer\r\nWindén, Bo G Jenevall som ledamot i\r\nbostadsutskottet efter Dan Eriksson i Stockholm,\r\nChrister Windén som ledamot i den svenska\r\ndelegationen till Gemensamma\r\nparlamentarikerkommittén EG-Sverige efter Ian\r\nWachtmeister, Christer Windén som suppleant i\r\nfinansutskottet efter Ian Wachtmeister, Christer\r\nWindén som suppleant i jordbruksutskottet efter\r\nArne Jansson, Dan Eriksson i Stockholm som\r\nsuppleant i bostadsutskottet efter Max Montalvo\r\noch Ian Wachtmeister som suppleant i den svenska\r\ndelegationen till Gemensamma\r\nparlamentarikerkommittén EG-Sverige efter\r\nChrister Windén.</pre><pre>Andre vice talmannen förklarade valda till</pre><pre>ledamot i finansutskottet</pre><pre>Ian Wachtmeister (nyd)</pre><pre>ledamot i jordbruksutskottet</pre><pre>Max Montalvo (nyd)</pre><pre>ledamot i bostadsutskottet</pre><pre>Bo G Jenevall (nyd)</pre><pre>ledamot i den svenska delegationen till\r\nGemensamma parlamentarikerkommittén EG-\r\nSverige</pre><pre>Christer Windén (nyd)</pre><pre>suppleant i finansutskottet</pre><pre>Christer Windén (nyd)</pre><pre>suppleant i jordbruksutskottet</pre><pre>Christer Windén (nyd)</pre><pre>suppleant i bostadsutskottet</pre><pre>Dan Eriksson i Stockholm (nyd)</pre><pre>suppleant i den svenska delegationen till\r\nGemensamma parlamentarikerkommittén EG-\r\nSverige</pre><pre>Ian Wachtmeister (nyd)</pre><pre>3 §  Svar på interpellation 1992/93:102 om\r\ninformationen om EG</pre><pre>Anf. 1  Statsrådet ULF DINKELSPIEL (m):</pre><pre>Herr talman! Gudrun Schyman har frågat mig\r\nföljande angående informationen om EG:</pre><pre>''1. Avser regeringen att ta initiativ för en allsidig\r\nstatlig information inför folkomröstningen?</pre><pre>2. Avser regeringen att lägga förslag som innebär\r\natt en rimlig andel av de statliga\r\ninformationsmedlen fördelas till organisationer\r\nsom företräder nej-sidan?</pre><pre>3. När kommer samhällsstödet till ja- resp. nej-\r\nsidan inför folkomröstningen att fördelas?''</pre><pre>Jag avser besvara frågorna i ett sammanhang.</pre><pre>Jag vill först erinra om att regeringen har tagit en\r\nrad initiativ till en allsidig informationsspridning\r\nom de europeiska integrationsfrågorna.</pre><pre>I förra årets kompletteringsproposition lade\r\nregeringen fram konkreta förslag om en väsentligt\r\nutökad informationsverksamhet i syfte att ge alla\r\nmedborgare i vårt land möjlighet att öka sina\r\nkunskaper om Europaintegrationen. Riksdagen\r\ngodkände regeringens förslag och anslog 50\r\nmiljoner kronor för informationsinsatser under\r\ninnevarande budgetår. För nästa budgetår har\r\nregeringen föreslagit ett lika stort belopp för\r\nsammma ändamål.</pre><pre>Som jag har redovisat i riksdagen den 21 januari i\r\når tilldelades den s.k. Fälldindelegationen hälften\r\nav årets informationsanslag för bidrag till\r\nstudieförbund, folkhögskolor och utomstående\r\norganisationer. Den andra hälften anslogs till den\r\ninformationsverksamhet som bedrivs av det inom\r\nregeringskansliet inrättade Sekretariatet för\r\nEuropainformation.</pre><pre>Den s.k. Fälldindelegationen har under\r\ninnevarande budgetår fördelat anslagna medel till\r\nenskilda informationsprojekt. Cirka två tredjedelar\r\nav medlen har tilldelats studieförbund och\r\nfolkhögskolor. Beslut om fördelningen till dessa har\r\nbaserats på bedömningar som har gjorts av\r\nFolkbildningsrådet. Återstoden av medlen har\r\nfördelats på en rad organisationer som bidrag till\r\nfinansieringen av enskilda informationsprojekt.\r\nBidragen har varierat mellan 15 000 och 250 000 kr.\r\nJa- och nej-sidans resp. kampanjorganisationer har\r\nfått 150 000 kr vardera till informationsprojekt av\r\nsaklig karaktär, dock ej till kampanjverksamhet.\r\nFördelningen har skett med utgångspunkt i de\r\nriktlinjer som riksdagen uppställt. Detta gäller\r\ngivetvis också de medel som ställts till ja- resp. nej-\r\nsidans förfogande. Avsikten är, som Gudrun\r\nSchyman självfallet vet, att stödja projekt för en\r\nsaklig och allsidig information om\r\nEuropaintegrationen.</pre><pre>Gudrun Schyman frågar i sin interpellation om när\r\nja- resp. nej-sidan kommer att få stöd inför\r\nfolkomröstningen. I min information till riksdagen\r\nden 21 januari framhöll jag att det kommer att bli\r\nmöjligt för kampanjorganisationer från båda sidor\r\natt erhålla bidrag under nästa budgetår, varvid jag\r\nhar utgått ifrån att nuvarande tidsplan för\r\nförhandlingarna håller. Vidare förutsätter detta att\r\nriksdagen godkänner regeringens förslag i\r\nbudgetpropositionen. Jag kan naturligtvis inte\r\nföregripa riksdagens ställningstagande och inte\r\nheller de beslut om bidragsfördelningen som den\r\ns.k. Fälldindelegationen har att fatta självständigt\r\ninom ramen för anvisade medel.</pre><pre>Så till Gudrun Schymans påstående att det\r\nsekretariat för Europainformation som har\r\ninrättats inom regeringskansliet skulle vara en\r\n''propagandaavdelning för ja-sidan'' -- för att\r\nanvända ordvalet i interpellationen. Jag vet inte\r\nvad Gudrun Schyman grundar sitt påstående på,\r\nmen jag vill understryka att sekretariatet, helt i\r\nenlighet med de riktlinjer som riksdagen har\r\ngodkänt, har till uppgift att bedriva en bred, saklig\r\noch allsidig informationsverksamhet utifrån en\r\nåsiktsneutral utgångspunkt. Detta innebär givetvis\r\natt sekretariatet inte företräder någon särskild\r\nståndpunkt i frågan om svenskt medlemskap i EG\r\noch därmed självfallet inte heller har anknytning till\r\nnågra kampanjorganisationer.</pre><pre>Under innevarande budgetår bygger sekretariatet\r\nupp ett informationsnätverk som knyter samman\r\ncentrala, regionala och lokala insatser med\r\nfolkbiblioteken som lokala knutpunkter för\r\ninformation till allmänheten. Biblioteken kommer\r\natt arbeta med stöd av en supportorganisation\r\nbestående av sekretariatet, länsbibliotek,\r\nlänsstyrelser, Kommerskollegium, Statens\r\nkulturråd, AMS och många fler. I dag besöker ca\r\n45 % av den svenska befolkningen regelbundet\r\nbiblioteken -- målet är att alla skall veta att all slags\r\ninformation inför folkomröstningen finns att få där.\r\nI informationsnätverket ingår också den\r\ntelefonpanel som skall avlasta biblioteken genom\r\natt man skall bygga upp en bank av frågor och svar\r\ni en databas som biblioteken har fri tillgång till.\r\nPanelen är bemannad tolv timmar om dygnet, helg\r\noch vardag. Det kostar bara en markering att fråga,\r\noch svar skall vanligen kunna erhållas inom 24\r\ntimmar. Till sin hjälp har panelen den samlade\r\nsakkunskap som finns inom regeringskansliet,\r\ndatabaser m.m.</pre><pre>Sekretariatet kommer att stå för en omfattande\r\nproduktion av informationsmaterial, faktablad,\r\nskrifter, böcker, video m.m. Den broschyr om EG,\r\nEES och EU som i dagarna har distribuerats till alla\r\nlandets hushåll kommer att finnas utlagd på\r\nbibliotek och postkontor. Broschyren, som också\r\nutkommer i punktskrift och som taltidning, som\r\nvideo för hörselskadade och på åtta\r\ninvandrarspråk, är tänkt att signalera att\r\ninformation finns att få och att ge en grund för\r\nvidare kunskapssökande. Det ligger i sakens natur\r\natt en broschyr av detta slag av bl.a. utrymmesskäl\r\ninte kan ge en helt uttömmande bild eller ge\r\nfullständiga svar på samtliga frågor.</pre><pre>Som jag har framhållit många gånger tidigare i\r\nriksdagen är det regeringens avsikt att i största\r\nmöjliga utsträckning söka tillgodose efterfrågan på\r\ninformation inom detta viktiga område. Vi mottar\r\nsjälvfallet gärna synpunkter från alla håll på den\r\ninriktning och uppläggning som denna\r\ninformationsverksamhet bör ha.</pre><pre>Anf. 2  GUDRUN SCHYMAN (v):</pre><pre>Herr talman! Jag skall be att få tacka statsrådet\r\nDinkelspiel för svaret. Jag är ju inte nöjd förstås,\r\nmen det var väl inte heller väntat.</pre><pre>Vi har diskuterat den här frågan många gånger\r\nförut, och jag har kritiserat det sätt på vilket\r\nregeringen går ut och informerar på. Jag fortsätter\r\natt kritisera utifrån den verklighet som finns,\r\nutifrån hur det ser ut i samhället när det gäller\r\ninformationen och utifrån hur människor i\r\nallmänhet, oavsett om de har någon uppfattning i\r\nEG-frågan eller inte, reagerar.</pre><pre>Jag är ute och reser väldigt mycket och har deltagit\r\ni många möten och debatter. Under den senaste\r\ntiden har jag bl.a. varit mycket i\r\ngymnasieskolorna -- jag anstränger mig för att ofta\r\nvara i gymnasieskolorna.</pre><pre>I interpellationen tog jag upp det faktum att\r\nArbetsgivareföreningen satsar 1,5 miljoner kr på\r\nen mycket medveten kampanj. Man bjuder ner\r\nlärare till Bryssel för information osv. Detta är de i\r\nsin fulla rätt att göra men det är ju då fråga om\r\nderas egen information. Likaså är det ute på\r\nskolorna i dag ett fullständigt överflöd av\r\ninformation från Arbetsgivareföreningen,\r\nIndustriförbundet osv. Informationen är tjusigt\r\ngjord med bra layout, fyrfärg och den är mycket\r\npedagogiskt upplagd.</pre><pre>Detta måste på något sätt balanseras. Det är inte\r\nrimligt att nej-organisationerna Nej till EG,\r\nVänsterpartiet eller Miljöpartiet kan balansera\r\ndetta. Därför menar jag att det måste ligga i\r\nregeringens uppdrag att genom sitt eget material på\r\nnågot sätt råda bot på den här obalansen. Jag blir\r\ndärför besviken när jag ser det material som\r\nfaktiskt regeringen ger ut, eftersom det är så\r\noproblematiserande. Man tar i materialet inte upp\r\nde frågor som människor ställer sig och man\r\nredovisar inte att detta inte bara är fråga om\r\nfaktaupplysningar, handelspolitik och avtal utan att\r\ndetta också är ett politiskt projekt. Hela\r\nintegrationsarbetet i Västeuropa, hela tanken med\r\nden gemensamma marknaden och den europeiska\r\nunionen är till mycket stora delar ett politiskt\r\nprojekt som har vissa mål och syften. Jag tror att\r\ndet är viktigt att man betonar detta för människor,\r\neftersom det är grunden till att vi faktiskt kan tycka\r\nolika i den här frågan. Då handlar det om att man\r\nmåste värdera och tolka de faktainformationer som\r\nges. Men då måste man också ge människor\r\nupplysning om att det inte finns en neutral bild av\r\nvad detta är, utan att det är en fråga om vilka\r\nvärderingar man har, hur man ser på de\r\nmaktförhållanden som råder, hur man uppfattar\r\nolika opinioners möjlighet att komma till tals och\r\nuttryck i EG:s strukturer och beslutsfattande osv.\r\nDet borde vara regeringens ansvar att föra ut denna\r\nkomplexitet och, sett utifrån att detta är en fråga\r\nom politik och värderingar, också ge båda sidor\r\nmöjlighet att komma till tals.</pre><pre>Det man gör nu i regeringens information inkl. den\r\nhär broschyren är att man ger regeringens syn. Man\r\nutmålar detta som någon form av värdeneutral\r\nfaktaupplysning. Det är många som reagerar mot\r\ndetta och tycker att de inte får den\r\nproblematiserade bild som de, om de fick reda på\r\nandras syn på dessa frågor, skulle förstå vikten av.</pre><pre>Jag vet att initiativ har tagits, men jag vet också att\r\ndet finns en massiv kritik ute i landet. Den som jag\r\nallra mest stöter på just nu kommer från lärarna,\r\nsom säger att de inte har någon möjlighet att köpa\r\nin material från nej-sidan eftersom de inte har råd.\r\nDet material som den kritiska sidan ger ut kostar\r\npengar. Det ingår inte i deras budget. Allt det andra\r\nmaterialet får de gratis. Vad skall de göra? De är\r\nfaktiskt förtvivlade.</pre><pre>Ulf Dinkelspiel efterlyser goda råd och synpunkter\r\nfrån alla håll. Mitt råd är: Gör material där båda\r\nsidor får komma till tals. Jag vet att det från början\r\nvar planerat att hushållsbroschyren skulle innehålla\r\npolitiska företrädares presentation. Jag fick själv i\r\nuppgift att formulera mig mycket kort om\r\nhuvudskälen till att jag inte vill ha svenskt EG-\r\nmedlemskap. Sedan togs detta bort. Jag vet inte\r\nvarför. Det skulle vara intressant att få höra om ni\r\nhar planer på att med skattebetalarnas medel\r\nbekosta en allsidig information med den\r\nuppsättning fakta som finns, men där också båda\r\nsidor får komma till tals så att man får en samtidig\r\ninformation som visar på att man kan se och\r\nvärdera dessa fakta på olika sätt och att man\r\nframför allt kan ha olika syn på den framtida\r\nutvecklingen. Jag tror att det skulle vara väldigt\r\nnyttigt och att det sättet att informationsmässigt\r\nförhålla sig kanske något skulle kunna rehabilitera\r\ndet dåliga rykte som regeringen har i detta fall.</pre><pre>Det skulle vara bra om det också ingick företrädare\r\nför både ja- och nej-sidan i den telefonsvararpanel\r\nsom finns för att göra det möjligt för människor att\r\nspegla sig i de olika åsiktsriktningarna på ett bra\r\nsätt.</pre><pre>Jag vill ställa ännu en fråga. Den gäller de pengar\r\nsom skall gå till kampanjorganisationerna. Är det\r\nen förutsättning att tidsplanen för förhandlingarna\r\nhåller? Kommer det för nästa budgetår att innebära\r\natt pengar direkt går till\r\nkampanjorganisationerna -- ja- och nej-sidan --\r\neller är det bara under förutsättning att\r\nförhandlingarna går enligt den mest optimistiska\r\ntidtabellen? Kommer man annars att skjuta upp det\r\nhela?</pre><pre>Anf. 3  CARL B HAMILTON (fp):</pre><pre>Herr talman! Gudrun Schyman tar i sin\r\ninterpellation upp verksamheten i Stiftelsen Ja till\r\nEuropa, och särskilt uppropet till förmån för\r\nsvenskt medlemskap. Gudrun Schyman antyder att\r\ndet hela är fråga om något skumt. Så är det\r\nnaturligtvis inte alls. I stiftelsen arbetar vi på flera\r\nolika sätt mycket hårt för Europafrågan. Till\r\nskillnad från Gudrun Schyman menar vi att det för\r\nmänniskorna i Sverige vore mycket allvarligt med\r\nde otrygga konsekvenser som skulle följa av ett nej\r\ntill ett svenskt medlemskap. Vi skulle då förlora\r\ninflytandet över vårt eget öde i och med att vi inte\r\nkan påverka omvärldens prioriteringar. Det gäller\r\nfreden, dvs. relationerna till Öst- och\r\nCentraleuropa och därmed vår egen säkerhet. Det\r\ngäller välfärden, ekonomin, jobben och miljön.</pre><pre>Om Gudrun Schyman fick som hon ville skulle\r\nSverige bli ett sämre och delvis förstört land. Detta\r\nkommer vi inom Stiftelsen Ja till Europa självfallet\r\natt försöka mobilisera så mycket resurser som\r\nmöjligt för att förhindra. Detta är vår naturliga\r\nambition.</pre><pre>Startskottet för denna stiftelses inriktning mot en\r\nbredare publik var ett upprop för Europa, vilket\r\npublicerades i kvälls- och dagspress vid nyåret\r\n1993. Vid sidan av riksdagsledamöter från samtliga\r\nriksdagspartier gav artister, sjuksköterskor, andra\r\nyrkesarbetare och kulturpersonligheter såsom\r\nMarit Paulson samt hemmafruar sitt stöd för ett\r\nmedlemskap. Annonseringen fortsätter nu\r\nregionalt runt om i landet genom att sympatisörer\r\nsätter in 75 kr på stiftelsens postgirokonto. Detta\r\nfinns dessutom angivet i annonserna.</pre><pre>Från UD:s informationsinslag har stiftelsen hittills\r\nfått 150 000 kr. Det är precis lika mycket som\r\norganisationen Nej till EG har fått. Vi är klart\r\nberoende av att UD senare, när folkomröstningen\r\nnärmar sig, beviljar en större summa för\r\nkampanjinsatserna.</pre><pre>I stiftelsen ordnar vi resor till Bryssel och till EG-\r\nparlamentet i Strasbourg. Det tar vi betalt för. Vi\r\nordnar EG-utbildning för partier och folkrörelser.\r\nDet tar vi betalt för. Vi producerar trycksaker,\r\noverheadbilder och annat informationsmaterial\r\nsom vi tar betalt för. Vi får bidrag från näringslivet,\r\nmen också från enskilda personer. Man kan\r\ndessutom bli Europavän, vilket innebär att man\r\ningår i ett nätverk av människor som är intresserade\r\nav att veta mer om EG, att få information från\r\nstiftelsen eller som bara vill stödja oss.\r\nEuropavännerna betalar en avgift på 90 kr per år,\r\nvilket ungefär motsvarar kostnaderna för stiftelsens\r\nutskick.</pre><pre>Vi har i stiftelsen alldeles för litet pengar, Gudrun\r\nSchyman. Det kan jag försäkra. Alla bidrag\r\nvälkomnas tacksamt.</pre><pre>Jag tror att det dessutom är viktigt att vi på ja-sidan\r\nattraherar mer pengar av den enkla anledningen att\r\nvi har en dubbel uppgift. Vi måste anstränga oss\r\nmer för att skaffa oss mer resurser. Det beror på att\r\nvi, som jag sade, har två uppgifter medan ni på nej-\r\nsidan har begränsat er till en enda uppgift, nämligen\r\natt säga nej, nej och åter nej. Vi på ja-sidan tillhör\r\ndäremot den part i debatten som har fått oss\r\nuppgiften förelagd att förutom att redogöra för vårt\r\nja-ställningstagande dessutom informera. Vi måste\r\nför det första förklara vad EG, Europeiska unionen\r\noch Europatanken är, och för det andra sedan\r\nresonera och övertyga människor om att Sverige\r\nbör gå med i den europeiska unionen. Väljarna\r\nanser tydligen att det är vi på ja-sidan som så att\r\nsäga har bevisbördan för att medlemskapet är bra.\r\nVi har alltså en dubbel uppgift och har med stort\r\nallvar följt den uppmaningen. Vi försöker därför\r\nattrahera så mycket resurser som möjligt.</pre><pre>Jag kanske kan återkomma senare till Gudrun\r\nSchymans tal om propagandaresor, som hon också\r\ntar upp i sin interpellation. Men jag tror att jag\r\nväntar litet med det.</pre><pre>Anf. 4  HANS GÖRAN FRANCK (s):</pre><pre>Herr talman! Eftersom jag har framställt en\r\ninterpellation som berör den här\r\ninterpellationsdebatten, tycker jag att det är lika\r\nbra att här framföra det som jag vill säga.</pre><pre>Det är så uppenbart att det är av största betydelse\r\natt ett objektivt material framställs, där för- och\r\nnackdelar med ett medlemskap blir tydliga. Av\r\nsärskild betydelse blir det att informera och\r\nredovisa reella konkreta ekonomiska för- resp.\r\nnackdelar med EG-medlemskap, med medlemskap\r\ni Europaunionen resp. endast ett EES-avtal eller,\r\nom EES-avtalet inte skulle bli fastställt, vad ett\r\nhandelsavtal kan innebära och i vilken utsträckning\r\ndet kan utvidgas och förbättras.</pre><pre>I min interpellation angav jag att\r\ninformationsarbetet börjat med en stor ekonomisk\r\ndominans för ja-sidan. Det är ju inget tvivel om att\r\nja-sidans resurser är överväldigande. Om det är\r\nsvårare att argumentera för den ena eller den andra\r\nlinjen, kan inte någon opartisk instans ta ställning\r\ntill. Det går säkert att framföra skäl för att det är\r\nminst lika svårt att verka för nej-sidan som för ja-\r\nsidan.</pre><pre>Det är inte så märkligt att det nu finns kritiska\r\nröster för att nej- och ja-sidan har fått ett bidrag på\r\nenbart 150 000 kr. För ja-sidan betyder detta låga\r\nanslag mycket litet, eller kanske ingenting,\r\neftersom man har mycket stora resurser att ösa ur\r\noch mer är att vänta. Om bidragen även i\r\nfortsättningen blir så låga, blir obalansen än mer\r\nuppenbar under folkomröstningskampanjen.</pre><pre>I min interpellation poängterade jag vikten av att\r\nde två alternativen blir väl belysta och att saklig\r\ninformation ges. Nej-sidan har betraktat UD:s\r\ninformationsskrift om EG som en partsinlaga.</pre><pre>Anf. 5  ANDRE VICE TALMANNEN:</pre><pre>Jag hemställer att Hans Göran Franck tar debatten\r\nom den andra interpellationen när den skall\r\ndebatteras, eftersom vi ändå får ytterligare en\r\ndebatt.</pre><pre>Anf. 6  Statsrådet ULF DINKELSPIEL (m):</pre><pre>Herr talman! Gudrun Schyman har ställt ett antal\r\nfrågor som rör informationsverksamheten. Hon\r\nutgick från att jag inte skulle bli överraskad av\r\nhennes synpunkter. På den punkten har Gudrun\r\nSchyman alldeles rätt. Jag har hört dem om och om\r\nigen. Jag kan inte finna att det finns den minsta\r\nmöjlighet att tillgodose Gudrun Schymans\r\nsynpunkter, vad man än gör på detta område. Jag\r\nhar mina misstankar varför.</pre><pre>Låt mig göra några kommentarer till de punkter\r\nsom Gudrun Schyman tog upp.</pre><pre>Gudrun Schyman sade att den information som\r\nutgår från Sekretariatet för Europainformation\r\nspeglar regeringens syn. Så är det inte. Detta\r\nsekretariat är upprättat för att förmedla en allmän\r\ninformation, faktainformation, om EES, EG och\r\nEU. Det är helt fristående från den politiska\r\nledningen när det gäller informationsmaterialets\r\nutformning. Syftet är att materialet först och främst\r\nskall belysa några grundläggande förhållanden om\r\nEG men också att sekretariatet skall stimulera mer\r\ntill att hämta ökad information om EG. Det är\r\ndärför som den faktabroschyr som gick ut till\r\nhushållen, jag tror att det var 4,5 miljoner\r\nexemplar, innehåller inte bara en grundläggande\r\nredovisning av vad EG, EES och EU står för, utan\r\nockså anvisar vägar för att hämta ytterligare\r\ninformation på olika håll, genom att man vänder sig\r\ntill studieförbunden, till intresseorganisationerna,\r\ntill Ja till EG och till Nej till EG, m.m.</pre><pre>Gudrun Schyman säger att den här informationen\r\nhar mött massiv kritik. Det är inte den bild som jag\r\nhar. Men vi lever uppenbarligen i två världar. Jag är\r\nfaktiskt också ganska ofta ute, inte minst i skolor.\r\nNär jag gör besök på olika håll i landet, brukar jag\r\nalltid sträva efter att inkludera åtminstone ett besök\r\ni någon skola. Kanske möter jag då 500 eller 1 000\r\nstudenter i en aula.</pre><pre>Mitt bestämda intryck är -- oaktat att Nej till EG i\r\ncirkulärartiklar har riktat kritik mot den här\r\nbroschyren, och något annat hade jag inte väntat --\r\natt den här broschyren har mötts av helt\r\növervägande positiv kritik och att den av många har\r\ntjänat just som inspiration till att hämta ytterligare\r\ninformation, som kan hämtas på väldigt många håll\r\noch som jag menar att vi på allt sätt bör stimulera.</pre><pre>Sedan säger Gudrun Schyman att regeringens\r\nuppgift är att råda bot på obalanser i\r\nopinionsbildningen. Där har vi, Gudrun Schyman,\r\nhelt olika uppfattningar. En sådan utgångspunkt\r\ninnebär att om det skulle finnas en\r\nminoritetsuppfattning i den frågan, säg en mycket\r\nstark uppslutning kring t.ex. de åsikter som Gudrun\r\nSchyman och hennes parti har stått för genom åren,\r\nskulle det vara regeringens uppgift att balansera\r\nden informationen. Säg att Gudrun Schyman\r\nföreträder åsikter för 5 % av landets medborgare.\r\nSkall regeringen då balansera detta genom att gå in\r\nmed 95 % mer informationsinsatser? Jag menar att\r\ndet i ett demokratiskt samhälle måste råda\r\nyttrandefrihet och frihet för alla grupper att komma\r\ntill tals.</pre><pre>En annan sak är, och det för mig över till den tredje\r\nfrågan, att när man sedan kommer till en\r\nfolkomröstning, kan det finnas goda skäl att avsätta\r\nsärskilda medel för en kampanj kring dessa frågor.\r\nDå tycker jag personligen också, men här vill jag\r\ninte föregripa riksdagens ställningstagande, att det\r\när naturligt att ja- och nej-sidan får lika mycket\r\npengar. Det här är ett ställningstagande som\r\nriksdagen har att göra när det blir dags att fastställa\r\ntiden för folkomröstningen. Det menar jag bör bli i\r\nslutet av förhandlingarna, när vi kan se vilken den\r\nlämpliga tidpunkten är. Jag utgår från att riksdagen\r\ni det sammanhanget kommer att lägga fast\r\ntidpunkten för förhandlingarna och också formerna\r\nför informations- och kampanjverksamheten kring\r\ndet hela och därmed också ta ställning till frågan\r\nnär pengar skall ställas till förfogande för det\r\nändamålet.</pre><pre>Anf. 7  GUDRUN SCHYMAN (v):</pre><pre>Herr talman! Skall jag uppfatta den sista\r\nupplysningen som att nästa års budget, de 50\r\nmiljoner kronor som är avsatta, kommer att gå bara\r\ntill kampanjorganisationer under förutsättning att\r\nriksdagen också har tagit ställning till tidpunkten\r\nför folkomröstningen? I så fall vill jag säga att\r\nutrikesutskottet, när man har behandlat detta, har\r\nsagt att det skall gå till en allsidig information. Då\r\nhar man också menat kampanjorganisationer. Då\r\nfår vi i så fall ta upp en ny debatt om detta.</pre><pre>När jag säger att det är regeringens ansvar att\r\nbalansera utbudet av information, gör jag det\r\nutifrån att vi faktiskt skall ha en folkomröstning och\r\nutifrån att det här inte är vilken politisk fråga som\r\nhelst utan en av de största politiska frågorna under\r\nhela efterkrigstiden.</pre><pre>Vi skall gå ut i en folkomröstning som -- det utgår\r\njag från och det hoppas jag verkligen -- kommer att\r\nvara skild från valet till riksdagen osv. Dessutom\r\nfinns det ju så olika olika uppfattningar i många\r\nolika partier.</pre><pre>I denna fråga företräder jag inte en minoritet,\r\nsnarare tvärtom. Just nu är ju opinionsläget i\r\nSverige sådant att det är jag som företräder en\r\nmajoritet. Det är denna majoritet plus de som anser\r\natt de behöver mer information för att kunna sätta\r\nsig in i det här som för fram just den kritik som\r\nföranleder mig att tjata om den här frågan. Jag gör\r\ndet alltså inte därför att det är min ambition att\r\ntrötta ut Ulf Dinkelspiel. Så är det faktiskt inte. Jag\r\nblir besviken när Ulf Dinkelspiel säger att det aldrig\r\nkommer att gå att göra mig nöjd i detta avseende.\r\nJag tror visst att det går.</pre><pre>Men ni gör ett stort fatalt misstag när ni inte tar\r\nallvarligt på den kritik som finns och på den här\r\nobalansen. Inom lärarkåren har man väl ingen\r\nanledning att vara oroad och att framföra kritik, om\r\nman inte verkligen tycker som man gör. Det är inte\r\nett uttryck för höger- eller vänsterskalan utan för\r\nett problem som man har i undervisningen.</pre><pre>Att nonchalera den här obalansen och den kritik\r\nsom människor för fram och att inte lyfta fram den\r\npolitiska sidan av frågekomplexet beträffande\r\nmedlemskapet i den europeiska unionen kommer\r\natt slå tillbaka mot regeringen själv. Vi kan komma\r\ni precis samma situation som den som gällde vid den\r\nförsta folkomröstningen i Danmark. Många\r\nmänniskor kände då att hela etablissemanget var\r\nför en sak och att de blev totalt överkörda.\r\nMänniskor menade: Vi får inte reda på vad det\r\nhandlar om. Det här vill vi inte vara med om.</pre><pre>Jag önskar att vi går till en folkomröstning där så\r\nmånga människor som möjligt kan grunda sitt\r\nbeslut i frågan på så väl underbyggd information\r\nsom möjligt -- dvs. att så många sidor som möjligt\r\nhar blivit belysta och att kunskapen och\r\nmedvetenheten finns om att detta är ett politiskt\r\nprojekt, att det handlar om politiska värderingar.</pre><pre>Anf. 8  HANS GÖRAN FRANCK (s):</pre><pre>Herr talman! Det är bra att Ulf Dinkelspiel säger\r\natt de båda sidorna, när kampanjen väl kommer i\r\ngång, skall få lika mycket pengar. Men det kan\r\nockså vara en negativ faktor, för om man ger väldigt\r\nlitet pengar till ja- och nej-sidan -- exempelvis bara\r\nett par 100 000 kr, men precis lika mycket till båda --\r\nkommer ja-sidan helt klart att kunna ha mycket\r\nstörre resurser. Ja-sidan kommer ju att få pengar\r\nfrån mycket penningstarka organisationer inom\r\nnäringslivet och andra organisationer. Vi vet ju på\r\nett ungefär hur uppställningen ser ut i dag.</pre><pre>Därför är det mycket angeläget att statsrådet på\r\nden punkten kompletterar svaret med ett besked\r\nom att det verkligen blir ordentligt tilltagna\r\nresurser, så att det kan bli någorlunda balans här.</pre><pre>Det statsrådet säger är helt riktigt, nämligen att\r\ningen kan förhindra att en facklig organisation eller\r\nen branschorganisation inom näringslivet har vissa\r\nåsikter. Där kan man inte ingripa. Men man kan\r\nförändra och förbättra det hela genom att verka för\r\natt bidragen till ja- och nej-sidan blir rikligt\r\ntilltagna.</pre><pre>Vad jag nu är ute efter är ett förslag i nämnda\r\nriktning. Sedan är det ju riksdagen som beslutar.</pre><pre>I den andra frågan vill jag också säga några ord.\r\nAndre vice talmannen avbröt mig tidigare. Men det\r\njag tänkte säga var just det som statsrådet har yttrat\r\nsig om. Det gäller då UD:s broschyr. Jag har här\r\nen artikel med intervjuer från Skånska Dagbladet.\r\nArtikeln är ytterligt kritisk.</pre><pre>Jag har inte gått igenom hela materialet om den\r\nkritik som har framförts. Men finns det inte,\r\nstatsrådet, anledning att noga granska det här för\r\natt se om kritiken mot broschyren är berättigad?\r\nDet är ju angeläget att materialet i fortsättningen är\r\nså sakligt och objektivt som det någonsin är möjligt.\r\nDet vore väldigt olyckligt om vi fick en sned\r\ndiskussion om att materialet inte skulle vara\r\nkorrekt. Det kan inte vara särskilt svårt att göra en\r\ngranskning på det viset att vi får en diskussion i sak\r\noch inte en diskussion om att det skulle göras\r\nprogaganda i lager för den ena sidan.</pre><pre>Anf. 9  CARL B HAMILTON (fp):</pre><pre>Herr talman! Gudrun Schyman beklagar sig i sin\r\ninterpellation och också i diskussionen här med Ulf\r\nDinkelspiel över vad hon kallar för\r\npropagandaresor till Bryssel som ja-sidan ordnar.\r\nMen jag tror att Gudrun Schyman inte riktigt vet\r\nvad hon talar om.</pre><pre>De här resorna brukar sluta med besök hos den\r\nsvenska EG-delegationen med en föredragning av\r\ndet aktuella läget. Vidare brukar de börja med ett\r\nbesök i ett tidigare koncentrationsläger för att\r\npåminna om andra världskriget som roten till EG:s\r\ntillblivelse och till Europatanken.</pre><pre>Det är litet svårt att acceptera påståenden om att de\r\nhär resorna skulle vara propagandaresor med tanke\r\npå hur de börjar och slutar, som jag nämnt. Man\r\nreser inte till koncentrationsläger om man ägnar sig\r\nåt propagandaverksamhet. Jag tycker att det är\r\nviktigt att känna till följande slagord: Aldrig mera\r\nkrig. Det är den viktigaste drivkraften nu, och var\r\näven då, för Europatanken och\r\nEuropaintegrationen.</pre><pre>Jag är övertygad om att det är på det viset att det\r\nfaktum att ja-sidan attraherar större resurser än\r\nnej-sidan -- för att tala i kampanjtermer -- beror på\r\natt ja-sidan faktiskt står för en bättre sak än nej-\r\nsidan.</pre><pre>Vad är det som Gudrun Schyman begär ytterligare\r\npengar för? Låt mig citera litet ur skrifter från Nej\r\ntill EG och Kritiska Europafakta: ''Den (EU) är\r\nbara ett nygammalt nazistiskt försök att skapa en\r\nGrossmacht (sic) i ståtlig kamp mot den resterande\r\nvärlden.''</pre><pre>Det är Torbjörn Säfve som skriver det.</pre><pre>Mikael Nyberg skriver i Direktörernas Europa, en\r\nbok utgiven av Nej till EG: ''Tyskland har börjat\r\nimportera slavar till sina industrier.''</pre><pre>Vidare skriver samme man: ''Det är lönsamt att\r\ngöra arbetare till invalider. Efter den kalkylen\r\ninrättas det nya EG-Europa.''</pre><pre>Då frågar man sig: Vilka ytterligare lögner är det\r\nsom, enligt Gudrun Schyman och Nej till EG,\r\nförkvävs i brist på pengar?</pre><pre>Anf. 10  Statsrådet ULF DINKELSPIEL\r\n(m):</pre><pre>Herr talman! Först några kommentarer till det som\r\nHans Göran Franck tog upp. Till att börja med\r\ngäller det broschyren -- sakfel o.d.</pre><pre>Jag delar naturligtvis uppfattningen att eventuella\r\nsakfel bör granskas och att man kritiskt bör belysa\r\ndetta.</pre><pre>Jag kan försäkra att det sekretariat som upprättats\r\nbara har en ambition -- jag har sett den gång på\r\ngång -- nämligen strävan att så långt det någonsin är\r\nmöjligt komma med objektiv, allsidig information\r\npå det här området. Dagligen och stundligen svaras\r\ndet på olika frågor i de informationsslussar som har\r\nupprättats. Dessutom upprättas\r\ninformationsbanker. Strävan är hela tiden att\r\nkorrigera det hela för att verkligen få en rättvisande\r\ninformation. Man går mycket systematiskt till väga.</pre><pre>När broschyren utarbetades -- för att ta ett\r\nexempel -- gjorde man, har det sagts mig, väldigt\r\nmånga versioner. Man gick ut till en mängd olika\r\nmänniskor och prövade delar. Man gick runt bland\r\nen mängd tjänstemän, både här hemma och i\r\nBrysseldelegationen men också på andra håll, för\r\natt kontrollera de olika sakuppgifterna. Också på\r\nolika andra sätt har broschyren testats för att den\r\nskall innehålla så saklig och allsidig information\r\nsom möjligt. Men med tanke på att det är fråga om\r\nmycket material kommer man självfallet, om\r\ninformationen på något sätt skulle vara\r\nmissvisande, i faktablad o.d. som går ut att\r\nkorrigera uppgifter, om så skulle behövas. Det\r\nfinns ingen prestige i detta.</pre><pre>Den andra punkten gällde kampanjmedel. Där tog\r\nHans Göran Franck upp de belopp som har lämnats\r\nav Fälldindelegationen, 150 000 kr, och undrade\r\nom det är motsvarande belopp som skall utgå under\r\nkampanjskedet. Enligt min mening är det inte det.\r\nEnligt min mening bör det röra sig om betydligt\r\nstörre belopp, lika fördelade på ja- och nejsidan.</pre><pre>Jag vill inte föregripa regeringens och riksdagens\r\nställningstagande när den tidpunkten kommer, men\r\njag delar uppfattningen att om det skulle röra sig\r\nom belopp i den nämnda storleksordningen, skulle\r\ndet inte räcka långt för en kampanjverksamhet\r\nkring de här frågorna. Till den frågan får regeringen\r\nanledning att återkomma när förhandlingarna\r\nnärmar sig sitt slut.</pre><pre>Gudrun Schyman! Jag skall överraska Gudrun\r\nSchyman. Jag delar hennes uppfattning i den\r\nslutliga delen av hennes inlägg, nämligen att vi skall\r\nsöka få fram så mycket och så bra material som\r\nmöjligt om EG. Detta är viktigt med tanke på\r\nfolkomröstningen.</pre><pre>Jag tror ingen kan tvivla på min och regeringens\r\nambition i det här avseendet. Redan nu, 12--18\r\nmånader före folkomröstningen, om allt går enligt\r\ntidtabell, har vi gått ut med en broschyr till alla\r\nhushåll, inte bara för att ge grundläggande\r\ninformation, som jag sade, utan för att inspirera\r\nalla att hämta mer information kring de här\r\nfrågorna från alla håll.</pre><pre>Vi har upprättat telefonslussar som får hundratals\r\nsamtal per dag. Där bygger man nu systematiskt\r\nupp en fråge- och svarsbank. Vi har upprättat\r\ninformationsbanker till vilka folkbiblioteken i alla\r\nkommuner kommer att vara anslutna. Där skall alla\r\nsvenska medborgare kunna gå in och hämta\r\ninformation. Man skall kunna gå in på biblioteket\r\noch ställa vilken fråga som helst. I den mån man\r\ninte kan få fram informationen direkt är\r\nambitionen att få fram materialet inom 24 timmar.\r\nJag vill inte säga att detta fungerar i alla delar ännu.\r\nDet tar tid att bygga upp en sådan här sak.</pre><pre>Men det kommer att gå ut information på många\r\nandra sätt. Sekretariatet har börjat ge ut faktablad\r\nkring olika frågor. De kommer att successivt byggas\r\nut inför folkomröstningen: Förhandlingarna om\r\nsvenskt medlemskap i EG, Fri rörlighet för\r\npersoner inom EES. Meningen är att successivt\r\nbygga ut den här verksamheten. Som komplement\r\ntill detta har den s.k. Fälldindelegationen fått\r\nmedel till sitt förfogande för att stimulera andra, i\r\nförsta hand studieförbunden, att bedriva\r\nverksamhet på det här området.</pre><pre>Till den informationen, som naturligtvis bara är en\r\nbråkdel av all information skall läggas all den\r\ninformation som kommer från\r\nintresseorganisationerna, som förmedlas i\r\nsamhällsundervisningen i skolorna, som kommer ut\r\ngenom medierna på olika sätt, i debatter i olika\r\nsammanhang, som förmedlas av ja- och nej-\r\norganisationerna, och i alla de debatter där ja</pre><pre>--  och nej-sidan vanligtvis är företrädda av en eller\r\ntvå personer från vardera sidan.</pre><pre>Jag vill säga detta i dag, som svar på Gudrun\r\nSchymans kommentar i den här delen, och upprepa\r\ndet jag har sagt tidigare, att jag har ambitionen att\r\nnär dagen för folkomröstningen kommer skall inte\r\nvarje svensk säga: Jag vet tillräckligt för att kunna\r\nta ställning. Man känner alltid en osäkerhet inför\r\nså här svåra ställningstaganden. Men varje svensk\r\nmedborgare skall kunna säga: Jag har beretts\r\ntillfälle att sätta mig in i de här frågorna. Det är min\r\nambition.</pre><pre>Anf. 11  GUDRUN SCHYMAN (v):</pre><pre>Herr talman! Vi är eniga om den ambitionen.\r\nEftersom vi är det utgår jag ifrån att de brister som\r\nnu finns och som hittills har funnits kommer att\r\nrättas till. Då tycker jag också att statsrådet skulle\r\nvara mer positivt inställd till de påpekanden om\r\nbrister som görs.</pre><pre>Jag skall ta den broschyr som jag nämnde som\r\nexempel. Där står det att EU är en union mellan\r\nsjälvständiga stater. Enligt Maastrichtavtalet\r\ninnebär den här unionen att grunderna läggs för en\r\nfederativ statsbildning, där de enskilda länderna\r\nfaktiskt förvandlas till delstater. Det står inte i\r\ninformationsbroschyren.</pre><pre>När grundlagsutredningen lade fram sitt\r\nbetänkande för inte så länge sedan och pekade på\r\natt EG:s lagar och beslut har företräde framför\r\nnationella lagar, även våra grundlagar, och ville\r\ninföra den s.k. lägga-sig-platt-paragrafen som sade\r\natt EG-rätt står över svensk rätt, t.o.m. grundlag,\r\nblev det mycket tydligt, och det blev en debatt i\r\nmassmedierna. Det här var väl information som\r\nkunde ha stått i broschyren? Informationen om att\r\ndet är på detta sätt har ju varit tillgänglig ganska\r\nlänge. Det är ett exempel.</pre><pre>Ett annat exempel är att det finns direkta sakfel i\r\nbroschyren. Jag tog upp en del av dem i\r\ninterpellationen. Det är synen på regionalpolitiken,\r\nsom man säger inte berörs. Ändå innebär EES-\r\navtalet att Romfördragets regler om statsstöd förs\r\növer. Vi får se hur det går i förhandlingarna, vilken\r\nform av regionalpolitik som vi kan ha kvar.</pre><pre>När det gäller alkohol säger man på ett ställe i\r\nbroschyren att EG-domstolen vid ett EES-avtal\r\nkan upphäva det svenska alkoholmonopolet. På ett\r\nannat ställe säger man att frågan inte berörs alls.</pre><pre>Det finns en del sådana här sakfel som t.o.m.\r\njurister har noterat. Jag tänker på dem som finns i\r\nUmeå, Centrum för EG-rätt. De säger så här: Det\r\nfinns fog för kritik mot att viss information inte\r\nfinns med. Jag menar att det är ett uttryck just för\r\nden icke-problematiserande bilden, t.ex. att\r\nledamöterna vid kommissionen inte får yppa något\r\ntill sina hemländers regeringar och att röstantalet i\r\nministerrådet skiftar beroende på landets storlek.\r\nMan talar heller inte om att modellen för\r\nkollektivavtal är osäker för framtiden. Det finns\r\ninga garantier för att regionalpoltiken får finnas\r\nkvar på det sätt som Sverige vill ha den.\r\nOffentlighetsprincipen är hotad.</pre><pre>Det finns en mängd sådana här påpekanden om\r\nbrister i broschyren. Jag tycker att man skall ta det\r\ntill sig och beklaga det.</pre><pre>Men det finns en linje i de här bristerna, nämligen\r\natt man undanhåller sådan information som är\r\nkritisk eller som kan ge människor aningar om att\r\ndet inte bara är frid och fröjd med detta. Det är när\r\ndet blir en genomgående tendens som\r\ninformationen från regeringen trillar över till den\r\nena sidans förmån.</pre><pre>Anf. 12  Statsrådet ULF DINKELSPIEL\r\n(m):</pre><pre>Herr talman! För det första är det inte min sak att\r\npå varje enskild punkt kommentera allt det\r\nmaterial som kommer från Sekretariatet för\r\nEuropainformation. Det är självständigt och\r\nutformar självständigt sitt material.</pre><pre>Får jag bara ta ett exempel. Gudrun Schyman säger\r\natt medlemmarna i unionen kommer att bli\r\ndelstater. Det kan vara så om 50--100 år. Jag tror\r\ndet inte. Men det vore en värdering. Tror Gudrun\r\nSchyman, tror någon i denna kammare, att\r\nStorbritannien, Frankrike, Tyskland, Italien,\r\nDanmark skulle acceptera det och i dag säga: Ja,\r\nvår tanke är att skapa en union där vi blir delstater.\r\nJag tror det inte. Det får vi veta om 50 år. Men det\r\när verkligen värderingar som speglas i ett uttalande\r\nav den arten.</pre><pre>För det andra var jag för någon månad sedan på\r\nvärnpliktskongressen i Eskilstuna. Där var det\r\nnågon som sade att Birger Schlaug säger -- han\r\ntillhör också Nej till EG-rörelsen, som Gudrun\r\nSchyman -- att broschyren gynnar ja-sidan. Jag\r\nsvarade då att broschyren fyller mycket högt ställda\r\nanspråk på objektivitet. Den har utarbetats i flera\r\nversioner. Den har granskats på många olika håll.\r\nDen har gått ut i Sifoundersökning eller\r\nmotsvarande, där man bad ett antal slumpvist\r\nutvalda människor att ge sina synpunkter för att\r\nman skulle kunna fila av den om den slog över i det\r\nena eller andra avseendet. Den har testats i\r\nläsbarhetshänseende för att ligga på rätt nivå. Den\r\nhar granskats av experter. Den fyller mycket högt\r\nställda anspråk på objektivitet och allsidighet.</pre><pre>När allt detta är sagt, och det sade jag i mitt\r\ninterpellationssvar, tror jag att det är riktigt att den\r\nhär broschyren gynnar ja-sidan. Den innehåller\r\nnämligen fakta.</pre><pre>Sedan säger Gudrun Schyman att jag inte skulle ta\r\ntill mig synpunkter på sakfrågorna. Jag söker lyssna\r\ntill alla uppslag som gäller information och så långt\r\ndet är möjligt, om jag tycker att de är berättigade,\r\nföra dem vidare.</pre><pre>Sekretariatet för Europainformation har -- jag\r\nupprepar det -- ambitionen att på många olika sätt,\r\npå många olika vägar och genom olika medier gå\r\nut med allt slags information för att nå bredd och\r\nallsidighet. Sedan är det en annan sak att jag aldrig,\r\ntror jag, lyckas göra Gudrun Schyman nöjd, därför\r\natt vi har olika syn på saken.</pre><pre>Jag såg en bild av Ströyer i Dagens Nyheter för\r\nnågon tid sedan. Det var en person som stod med\r\nen informationsbroschyr om nej till EG. Det stod:\r\nNej, nej, nej till EG. Och i pratbubblan stod det:\r\nSå här ska en saklig och objektiv\r\ninformationsbroschyr se ut.</pre><pre>Med sådan information skulle jag kanske göra\r\nGudrun Schyman nöjd.</pre><pre>\r\n4 §  Svar på interpellation 1992/93:96 om\r\nkonsekvensutredningar om alternativ till EG-\r\nmedlemskap m.m.</pre><pre>Anf. 13  Statsrådet ULF DINKELSPIEL\r\n(m):</pre><pre>Herr talman! Hans Göran Franck har i en\r\ninterpellation ställt följande frågor till mig\r\nangående bl.a. konsekvensutredningarna av olika\r\nformer för deltagande i den västeuropeiska\r\nintegrationen:</pre><pre>1. Kommer både ja- och nej-sidan att kunna\r\npåverka direktiven till konsekvensanalyserna och\r\nsammansättningen av den aviserade\r\nparlamentariska referensgruppen?</pre><pre>2. Har Sverige god beredskap för icke-medlemskap\r\ni Europaunionen, eller behövs ytterligare utredning\r\ndärom?</pre><pre>3. Strävar Sverige efter några uttryckliga undantag\r\nfrån Maastrichtavtalet efter dansk förebild?</pre><pre>4. På vilket sätt kan likvärdiga möjligheter i övrigt\r\nskapas för ja- och nej-sidan i folkomröstningen?</pre><pre>Jag vill understryka följande:</pre><pre>- Det förberedelse- och analysarbete som sedan\r\nlänge pågått inom regeringskansliet och på\r\nmyndigheterna är mycket omfattande och\r\namibitiöst. Sverige går in i förhandlingarna väl\r\nförberett.</pre><pre>- Vi för dessutom en öppen och kontinuerlig dialog\r\nmed såväl riksdagens alla partier som skilda\r\nintresseorganisationer.</pre><pre>Förutom de förberedelser som redan genomförts\r\nde senaste åren, har regeringen beslutat tillsätta\r\nfem konsekvensutredningar. Dessa avser att belysa\r\nkonsekvenserna av olika former för deltagande i\r\nden västeuropeiska integrationen -- således även\r\nkonsekvenserna av att stå utanför. Utredningarna\r\nomfattar:</pre><pre>- Samhällsekonomin</pre><pre>- Miljön</pre><pre>- Utrikes- och säkerhetspolitiken</pre><pre>- Den sociala välfärden och jämställdheten mellan\r\nkvinnor och män</pre><pre>- Överlåtelse av beslutsbefogenheter och\r\ntillämpning av den s.k. närhetsprincipen.</pre><pre>Beträffande Hans Göran Francks första fråga\r\nbeslutade regeringen om direktiven till\r\nutredningarna efter sedvanlig beredning inom\r\nregeringskansliet. Några företrädare för ja- eller\r\nnej-sidan deltog inte i utformningen av direktiven.\r\nI de olika utredningarna ingår experter från olika\r\nområden.</pre><pre>Den parlamentariska referensgruppen har\r\nrepresentanter för riksdagens alla partier.</pre><pre>Hans Göran Francks andra fråga berör Sveriges\r\nberedskap för icke-medlemskap i Europeiska\r\nunionen. Regeringens och riksdagens ambition är\r\natt Sverige fullt ut skall kunna delta i samarbetet\r\ninom en europeisk union. Vår beredskap skall i\r\nförsta hand vara god för ett inträde i denna. Genom\r\nEES-förhandlingarna och integrationsarbetet inom\r\nregeringskansliet är vi redan väl förberedda för\r\nEES-avtalet, vilket är alternativet till ett\r\nmedlemskap.</pre><pre>Hans Göran Franck frågar mig vidare om Sverige\r\nsträvar efter några undantag från\r\nMaastrichtfördraget efter dansk förebild. Svaret på\r\nden frågan är nej, vilket jag tidigare angivit i denna\r\nkammare. Vi söker svenska lösningar på svenska\r\nproblem.</pre><pre>Varje land förhandlar utifrån sina egna\r\nförutsättningar. De svenska kraven har jag tidigare\r\nredogjort för. De kom också till uttryck i mitt\r\ninledningsanförande den 1 februari i Bryssel. Det\r\när efter dessa riktlinjer som vårt förhandlingsarbete\r\nfortskrider.</pre><pre>Hans Göran Francks sista fråga gäller likvärdiga\r\nmöjligheter för nej- resp. ja-sidan att informera\r\ninför folkomröstningen. Riksdagen har beslutat att\r\nmedel från den s.k. Fälldindelegationen skall utgå\r\ntill allsidig information under detta budgetår. Först\r\nnästa budgetår kommer, som jag sade tidigare i mitt\r\nsvar, kampanjorganisationerna att kunna få medel.\r\nJag anser att lika stora bidrag för de båda sidorna\r\ndå är den naturliga utgångspunkten.</pre><pre>Anf. 14  HANS GÖRAN FRANCK (s):</pre><pre>Herr talman! Jag tackar statsrådet Dinkelspiel för\r\nsvaret. På min första fråga svarar statsrådet att inga\r\nföreträdare för ja- eller nej-sidan deltog i\r\nutformningen av direktiven. Det är väl en sanning\r\nmed en viss modifikation. Ja-anhängare var\r\nnaturligtvis med och utformade direktiven, bl.a.\r\nstatsrådet Dinkelspiel själv och hans medarbetare,\r\nsom jag utgår från är förespråkare för ja-sidan.\r\nPoängen är att nej-sidan inte var med.</pre><pre>Beträffande urvalet av utredare svarar statsrådet\r\natt experter ingår. Men urvalet har inte skett på ett\r\nsådant sätt att man kan säga att båda sidor är\r\nföreträdda eller är anlitade som experter. De allra\r\nflesta av dessa experter -- kanske alla, jag vet inte\r\nsäkert -- har i olika sammanhang förklarat sig vara\r\nja-anhängare. Felet är inte att ja-anhängare finns\r\nmed som experter, men det hade varit bättre för\r\ntrovärdigheten och balansen om även experter med\r\nen negativ och kritisk inställning i högre grad hade\r\nvarit med.</pre><pre>Enligt kommittédirektiven till analysgruppen skall\r\nkonsekvenserna av medlemskap såväl som av icke-\r\nmedlemskap belysas. Däremot kan i varje fall inte\r\nur direktiven utläsas att kommittéerna skall ha till\r\nuppgift att utforma något slags handlingsplan för\r\nvare sig det ena eller det andra alternativet. Det\r\ntycker jag är en brist. Jag tycker att statsrådet borde\r\nförtydliga sig på den punkten, om det trots allt\r\nskulle vara möjligt för experterna att gå in på de\r\nfrågor om handlingsplan som jag har berört.</pre><pre>Statsrådet säger att Sverige fullt ut skall delta i en\r\neuropeisk union. Den unionen finns inte ännu. Om\r\ndet skall vara så reservationslöst, hur skall då de\r\nsvenska kraven kunna beaktas och förhandlas om?\r\nJag undrar: Vad är det egentligen i de danska\r\nundantagen som statsrådet anser skulle vara\r\noförenligt med en svensk modell?</pre><pre>Det rör sig för det första om försvars- och\r\nsäkerhetspolitiken, att man inte skall delta i\r\nmilitära enheter eller gemensamma militära\r\naktioner. För det andra gäller det att man inte skall\r\nvara med i samarbetet om en myntunion, en\r\ngemensam centralbank och en gemensam valuta.\r\nFör det tredje gäller det undantag för\r\nunionsmedborgarskapet. Slutligen gäller det för det\r\nfjärde det rättspolitiska samarbetet, bl.a.\r\npolissamarbetet.</pre><pre>Flertalet av dessa krav återfinns i\r\nsocialdemokratiska motioner. Därför finns det\r\nanledning för statsrådet Dinkelspiel att också på\r\nden här punkten förtydliga sig.</pre><pre>Jag har i tidigare inlägg berört frågan om\r\ninformationsarbetet. Jag vill på den punkten bara\r\nkonkludera följande: I tidigare folkomröstningar i\r\nSverige, som inte varit särskilt talrika, exempelvis i\r\nfolkomröstningen om högertrafken, har betydande\r\nresurser ställts till de olika sidornas förfogande.</pre><pre></pre><pre>Därför måste anslaget ligga på en motsvarande\r\nnivå, även med beaktande av den förändring som\r\nskett i penningvärdet.</pre><pre>Anf. 15  CARL B HAMILTON (fp):</pre><pre>Herr talman! Hans Göran Franck har i sin\r\ninterpellation en viktig synpunkt som jag något vill\r\nutveckla.</pre><pre>Det är mycket viktigt att man i\r\nkonsekvensutredningarna är noga med att ställa\r\nalternativen mot varandra på ett korrekt sätt. Det\r\nfelaktiga sättet är det vanligaste, nämligen att man\r\njämför Sveriges situation i dag, när vi år 1993 står\r\nutanför, med den framtida tidpunkt när vi är\r\nmedlemmar år 2000 eller år 2010.</pre><pre>Den korrekta jämförelsen är naturligtvis en annan.\r\nDet skall jag egentligen inte säga, eftersom den inte\r\när den naturliga för de flesta människor. Man måste\r\npå något sätt fundera igenom detta. Jämförelsen\r\nbör i stället göras mellan Sverige såsom medlem, låt\r\noss säga år 2010, och som utanförstående år 2010.\r\nDet är Sveriges situation vid två framtida\r\ntidpunkter som skall jämföras med varandra. Då\r\nför man in momentet att framtiden i båda fallen\r\ninnebär förändringar, vare sig vi är med eller inte är\r\nmed. Frågan är hur vi i Sverige klarar dessa\r\nförändringar på bästa möjliga sätt. Enligt min\r\nmening är det mer otrygga alternativet att vi står\r\nutanför.</pre><pre>Detta var den ena synpunkten. Den andra är att det\r\när viktigt att man i dessa konsekvensutredningar\r\ninte blir alltför statisk och tittar alltför mycket på\r\nexakt hur det är skrivet i olika avseenden. Det\r\nkanske man skall göra. Men man får då också föra\r\nin andra moment, först och främst vad målet är för\r\nintegrationsarbetet, nämligen Europatanken.</pre><pre>Vi vet en sak om framtiden, och det är att den inte\r\nblir precis som vi tror att den blir. Det är därför\r\nmycket viktigt att introducera ett resonemang om\r\nden federativa tanken, vilket togs upp här, och vilka\r\nspänningar som finns mellan dem som vill gå långt\r\noch dem som inte vill gå så långt.</pre><pre>För närvarande är federalisterna på reträtt. Det\r\nkan jag inte minst se inom den liberala rörelsen\r\ngenom de ibland något rasande angrepp på\r\nMaastrichtavtalet som t.ex. kom från liberaler i\r\nNederländerna och Belgien som vill gå mycket\r\nlängre. Det förs en säkerhetspolitisk debatt mellan\r\natlantister, dvs. de som vill ha med NATO, och dem\r\nsom vill att Europa skall klara sig själva. Man kan\r\nockså märka detta i hur man ser på integrationen av\r\nÖsteuropa.</pre><pre>Dessa tankar kommer och går och har varierande\r\nstyrka. Det är mycket viktigt att de förs in i\r\nresonemanget så att man inte blir alltför statisk. I\r\ndetta sammanhang måste man också resonera om\r\nhur Sverige klarar sig om vi är utanför resp. om vi\r\när med.</pre><pre>Vad händer om vi står utanför, och de andra\r\nländerna blir mer eller mindre federativa? Vad\r\nhänder om det säkerhetspolitiska samarbetet\r\nkommer att inkludera Öst- och Centraleuropa och\r\nvi står utanför, jämfört om vi är med? Och framför\r\nallt, eftersom jag är ekonom: Vilka blir de\r\nekonomiska konsekvenserna av att vi skulle stå\r\nutanför en grupp av länder vilkas ekonomiska\r\nutveckling är stark och stabil? Vilka möjligheter\r\nhar vi då att försvara våra välfärdssystem, våra\r\nskattebaser och den personliga\r\ninkomstutvecklingen?</pre><pre>Jag har alltså två synpunkter. Den ena är att\r\njämförelserna måste göras på ett korrekt sätt. Den\r\nandra är att man måste introducera dessa\r\nresonemang för att fånga upp det dynamiska\r\nelement som finns i Europatanken.</pre><pre>Anf. 16  GUDRUN SCHYMAN (v):</pre><pre>Herr talman! Jag vill instämma i de kritiska\r\nsynpunkter som Hans Göran Franck framförde vad\r\ngäller sammansättningen av de utredningar som\r\nskall titta på konsekvenserna. Såvitt jag kan se finns\r\ndet inte med några personer i dessa\r\nkonsevensutredningar som har en kritisk inställning\r\ntill EG eller som har uttalat sig för ett nej till\r\nmedlemskap.</pre><pre>Det finns experter inom samhällsekonomi, utrikes-\r\noch säkerhetspolitik, välfärdsfrågor och\r\ndemokratifrågor som har hög kompetens, men som\r\nav olika skäl har kommit fram till att de inte är för\r\nett medlemskap, eller att de åtminstone är mycket\r\nkritiska. Det har av väldigt många uppfattats att\r\nregeringen helt enkelt har gjort ett urval i stället för\r\natt vända sig till de politiska partierna och få\r\nsynpunkter och eventuellt få med representanter.</pre><pre>Nu definieras de personer som man har valt ut som\r\nexperter, trots att många har en mycket klar och\r\ntydlig politisk tillhörighet. Detta har uppfattats som\r\nett slags partsagerande. Det har varit uppe till\r\ndebatt i offentligheten. Jag skulle av Ulf\r\nDinkelspiel vilja veta om man har bemödat sig om\r\natt få med kompetens som är kritiskt inställd för att\r\nfå en bättre och mer balanserad konsekvensanalys\r\ngjord. Eller har man medvetet valt ut personer som\r\nman vet är för detta projekt? Varför gör man i så\r\nfall på detta sätt?</pre><pre>Enligt min uppfattning undergräver detta\r\nförtroendet för regeringen som är neutral i detta\r\nfall. Det kan man i och för sig inte vara. Men när\r\nregeringen tillsätter dessa konsekvensutredningar\r\nkunde den åtminstone anstränga sig att få en mer\r\nallsidig belysning. Det är nödvändigt och viktigt för\r\natt dessa utredningar, precis som Hans Göran\r\nFranck sade, skall har möjlighet att gå längre och\r\nkunna diskutera alternativen.</pre><pre>Det finns kompetenta och seriösa ekonomer som\r\npå ett fruktbart sätt diskuterar alternativen till ett\r\nmedlemskap, och även alternativen till ett EES-\r\navtal. Ulf Dinkelspiel säger att det är för ett inträde\r\nsom man har beredskap, och blir det inte detta är\r\nEES-avtalet alternativet.</pre><pre>Det finns ju en tredje möjlighet, nämligen att EES-\r\navtalet aldrig kommer till stånd. Vi ser redan nu hur\r\ndet på olika sätt har skjutits i sank eller fördröjts,\r\nt.ex. genom folkomröstningen i Schweiz och nu\r\nsenast genom Spaniens agerande. Det är inte en\r\nomöjlighet att detta av olika skäl kommer att\r\nstranda eller att man kommer att uppfatta det som\r\natt det inte är lönt att driva det vidare.</pre><pre>Man måste ha alla dessa alternativ klart för sig.\r\nDetta är den andra stora bristen i regeringens\r\nagerande. Man saknar beredskap för ett nej i\r\nfolkomröstningen, vilket gör att man inte\r\nframställer alternativen på ett rimligt sätt. Det gör\r\natt själva folkomröstningen i sig för många\r\nmänniskor verkar mycket märklig. Varför skall vi\r\ngå ut och folkomrösta om det bara finns ett enda\r\nalternativ, en enda väg? Det är väldigt många som\r\nställer sig den frågan.</pre><pre>Enligt regeringen finns det tydligen bara en enda\r\nväg. Allt annat är dömt att misslyckas och kommer\r\natt förpassa Sverige i någon form av avgrund och\r\nekonomisk misär där människorna skall framhärda\r\nsitt fortsatta liv i jordkulor. Så ser de mest\r\nfasansfulla beskrivningarna ut. Om det vore på det\r\nsättet skulle man förstå att en ansvarsfull regering\r\nsade: Här finns inga alternativ. Men nu är det inte\r\nså.</pre><pre>Om man menar allvar med att gå ut i en\r\nfolkomröstning, och om man menar allvar med att\r\nsom regering ta ansvar också för ett nej, måste man\r\nrimligen presentera alternativ till sitt ja. Man måste\r\nge en bild av hur det kommer att se ut med handeln,\r\nvälfärden, ekonomin, det internationella umgänget\r\nom det blir ett nej. Vilken form av ekonomisk\r\npolitik skall vi utarbeta om vi inte skall ha denna\r\nknytning till ecun och ingå som ett led i den\r\nekonomiska och monetära unionen? Hur kommer\r\ndet då att se ut?</pre><pre>Jag tycker att det är regeringens ansvar att spegla\r\ndessa olika alternativa utgångar i\r\nfolkomröstningen. Annars kommer regeringen att\r\nstå där vid ett nej. Den får i så fall avgå, såvitt jag\r\nförstår. Vem skall då ta över? Det är en intressant\r\nfråga. Det finns ju några politiska partier som har\r\nalternativa synsätt och som är beredda att\r\nadministrera en sådan situation.</pre><pre>Det är ett faktum att regeringen enligt vår\r\nregeringsform har att ta ansvar också för ett resultat\r\ni en folkomröstning. Om den inte kan göra detta\r\nmåste den kanske välja sig ett nytt folk. Det tror jag\r\nkan bli mycket problematiskt.</pre><pre>Anf. 17  Statsrådet ULF DINKELSPIEL\r\n(m):</pre><pre>Herr talman! Jag vill först göra några kommentarer\r\ntill det Hans Göran Franck sade framför allt med\r\navseende på den danska folkomröstningen men\r\nockså sammansättningen av\r\nkonsekvensutredningarna.</pre><pre>När det gäller den lösning som framförhandlades i\r\nEdinburgh, och som avser Danmark, framgår det\r\nmycket klart av de beslut som då fattades att de är\r\navsedda, och det är helt naturligt, att tillgodose de\r\ndanska intressena. Således gäller de endast\r\nDanmark och inte några andra medlemsstater, vare\r\nsig nuvarande eller kandidatländer.</pre><pre>Det är också en naturlig utgångspunkt. Danmark\r\nsöker sina särlösningar, och Sverige söker sina. Det\r\när också ett svar på det Hans Göran Franck sade om\r\nanslutningen till Maastrichtfördraget. Han undrade\r\nom det innebär att man lägger sig på vissa punkter\r\noch accepterar allt. Nej, det är av det skälet som vi\r\nhar formulerat ett antal svenska förhandlingskrav\r\navseende regionalpolitiken, jordbruket -- framför\r\nallt Norrlandsjordbruket --, alkoholmonopolen,\r\nmiljöpolitiken -- ingen sänkt standard --,\r\ninstitutionerna och handelspolitiken för att bara\r\nnämna några exempel.</pre><pre>Där efterstävar vi svenska lösningar. Dessa\r\nlösningar kommer endast att vara tillämpliga för\r\nSverige. Det ligger också i anslutningsfördragets\r\nnatur. Vi kommer alltså att söka särlösningar och\r\növergångsarrangemang i olika delar.</pre><pre>En del av det som sägs när det gäller Danmark blir\r\nnaturligtvis också tillämpligt för svensk del. Det\r\ngäller flera av de punkter där man närmast\r\nförklarar vad Maastrichtfördraget innebär. Det är\r\nklargöranden som naturligvis också är tillämpliga\r\npå andra länder.</pre><pre>Låt mig sedan gå över till konsekvensutredningarna\r\noch sammansättningarna och mandaten för dem.\r\nUppdragen till utredningarna är att spegla\r\nalternativen. De är mycket öppna och medger\r\nutredarna helt avsiktligt en mycket stor frihet. Det\r\nfinns dessutom en parlamentarisk referensgrupp\r\nmed företrädare för alla partier i riksdagen knuten\r\ntill utredningarna. Det innebär att\r\nparlamentarikerna på det sättet genom nära\r\nkontakter med de olika utredningarna kan ge\r\nsynpunkter på hur arbetet skall läggas upp, vilka\r\nnya infallsvinklar man skall ha och liknande.</pre><pre>I det sammanhanget kommer naturligtvis frågan\r\nom hur långt man bör gå i skisseringen av olika\r\nalternativ upp. Hans Göran Franck tog upp frågan\r\nom handlingsplan. Om man ser till alternativen,\r\nt.ex. ett frihandelsavtal eller ett EES-avtal, är det\r\nväl naturligt att man i det sammanhanget talar om\r\natt det är viktigt att utnyttja det avtalet, att kanske\r\nutveckla det och komma på exempel var det\r\nmöjligen skulle kunna utvecklas. Det tycker jag är\r\nnaturligt. Gränserna för detta sätts av utredarna\r\nsjälva och av den parlamentariska\r\nreferensgruppen.</pre><pre>När det gäller representationen i de olika\r\nkonsekvensutredningarna är detta urval betingat av\r\nen enda önskan, nämligen att få en allsidig\r\nredovisning av konsekvenserna av olika alternativ.\r\nJag har inte gjort någon granskning -- det vore mig\r\nfjärran -- om var dessa personer står åsiktsmässigt.\r\nGemensamt för dem är att de har sakkunskap på de\r\nområden som är aktuella i sammanhanget. Jag\r\ntvivlar inte på att de kommer att bemöda sig om att\r\nkritiskt granska argumenten både för och emot ett\r\nmedlemskap.</pre><pre>Det för mig till den tredje punkten. Det är frågan\r\nom belysningen av alternativen. Visst finns det\r\nalternativ. Det finns massor av alternativ. Det är\r\nenligt min mening sämre alternativ. Men det är just\r\nför att belysa detta som utredningarna tillkom. Vi\r\nhar ingen garanti för att EES-avtalet träder i kraft.\r\nAllt talar för att det kommer att träda i kraft under\r\nandra halvåret 1993, men jag kan inte ställa ut\r\nnågra garantier för detta. Då finns frihandelsavtalet\r\ni botten. Det är en ''fall-back''. Det är ett alternativ.</pre><pre>Det nordiska samarbetet är ett alternativ, men inte\r\nett fullgott alternativ enligt min mening. De olika\r\nalternativen skall granskas av\r\nkonsekvensutredningarna. Vi har inte satt några\r\ngränser för deras uppfinningsrikedom i det här\r\navseendet. Det är analyser som de gör på sitt\r\nansvar.</pre><pre>Anf. 18  HANS GÖRAN FRANCK (s):</pre><pre>Herr talman! I den här debatten kristalliserar det ut\r\nsig att det i grund och botten kan finnas tre\r\nalternativ. Jag skulle vilja fråga Ulf Dinkelspiel om\r\ndet tredje alternativet som vi inte har berört förrän\r\nnu. Det är frågan om frihandelsavtal. Vilka\r\nförutsättningar anser statsrådet att det finns för att\r\nytterligare förbättra och förstärka det här\r\nfrihandelsavtalet i händelse av att det andra två\r\nalternativen inte skulle vara tillgängliga? Jag tror\r\natt det är många som är intresserade av att få ett\r\nbesked från regeringen om den saken.</pre><pre>När det gäller den andra frågan om detta med den\r\ndanska särordningen, är de fyra punkter som jag\r\nhar redogjort för tidigare inte något som egentligen\r\när specifikt danskt. De hör snarare till det som kan\r\nha intresse för olika länder, som statsrådet just\r\nsade. Jag menar att dessa punkter, även om de\r\nnaturligtvis kan ha en något annan utformning, hör\r\ntill de väsentliga frågor som det finns all anledning\r\nför Sverige att agera och verka för. Jag upprepar än\r\nen gång att detta återfinns på flera punkter i den\r\nsocialdemokratiska motionen.</pre><pre>Det gäller just den första punkten om försvars- och\r\nsäkerhetspolitiken. Där vill vi försäkra oss om att\r\ndet skall gälla alliansfrihet i fred och neutralitet i\r\nkrig och att den politiken skall gälla tills vidare.</pre><pre>Jag uppfattar statsrådets svar på frågan om\r\nkommittédirektiven som positivt. Det betyder att\r\nman kan fördjupa analysen mer än vad som framgår\r\nav direktivens formulering. Det tycker jag är bra.</pre><pre>Många av de experter som är anlitade är utmärkta\r\npersoner. Jag tror också att de har en stor kapacitet.\r\nMen det är väldigt viktigt att konsekvensanalyserna\r\nuppfattas som trovärdiga. För trovärdighetens skull\r\nhade det varit bra om sammansättningen hade varit\r\nmer allsidig. Det borde finnas möjligheter att\r\nkomplettera detta.</pre><pre>Anf. 19  GUDRUN SCHYMAN (v):</pre><pre>Herr talman! Jag skall fortsätta på den meningen.\r\nJag skulle vilja säga att det bör finnas möjligheter\r\natt komplettera sammansättningen i de här\r\nreferensgrupperna.</pre><pre>Låt mig ställa en direkt fråga. Ulf Dinkelspiel säger\r\natt han inte har granskat sammansättningen. Om\r\nhan nu skulle göra det och kommer fram till det\r\nfaktum att samtliga personer som ingår i dessa\r\ngrupper mer eller mindre har uttalat sig för ett\r\nmedlemskap, kan Ulf Dinkelspiel då ta initiativ till\r\natt komplettera grupperna med sakkunskap och\r\nexperter som även har uttalat sig kritiskt till ett\r\nmedlemskap och kanske t.o.m. är negativa till ett\r\nmedlemskap? Det finns ekonomer, experter på\r\nmiljösidan osv. Det skulle kunna vara en gest som\r\nvisar att den här regeringen är inställd på att få fram\r\nen allsidigt belyst och så neutral konsekvensanalys\r\nsom möjligt där alla parter har fått komma till tals.\r\nDet skulle vara oerhört värdefullt för att höja\r\nförtroendet för regeringen i den här frågan.</pre><pre>Jag är medveten om att det finns en parlamentarisk\r\nreferensgrupp, men med erfarenhet från hur\r\nkonsekvensanalyser och referensgrupper\r\nfungerade under kärnkraftsdiskussionen\r\nförskräcker spåren.</pre><pre>Det är inte samma sak att sitta med i en arbetsgrupp\r\ni en konsekvensutredning som att sitta i en sådan\r\nhär referensgrupp. Det är en otrolig skillnad på\r\nmöjligheter att påverka, få insyn, väcka frågor, ta\r\ninitiativ osv. Jag tycker att ett positivt svar i denna\r\nriktning vore mycket bra.</pre><pre>Det glädjer mig också mycket att Ulf Dinkelspiel\r\ntalar om att det faktiskt finns alternativ. Jag tror att\r\nväldigt många människor i dag upplever den\r\nmycket massiva propagandan och sättet att\r\nframställa frågan på som att det inte finns några\r\nalternativ. Det är så att säga detta eller avgrunden\r\nsom gäller. Det är mycket bra att vi från riksdagen\r\nfår ut information om att det naturligtvis finns\r\nalternativ till medlemskap. Det finns ett EES-avtal,\r\nmen det finns också alternativ till EES-avtalet.\r\nDessa alternativ måste belysas ordentligt.</pre><pre>Jag skulle också vilja höra Ulf Dinkelspiel säga att\r\nregeringen i god tid före folkomröstningen kommer\r\natt ta ansvar för att det noga redogjorts för alla tre\r\nalternativ på ett så allsidigt sätt som möjligt.</pre><pre>Anf. 20  CARL B HAMILTON (fp):</pre><pre>Herr talman! Gudrun Schyman var hygglig nog att\r\nerbjuda sig att administrera Sverige om det skulle\r\nbli ett nej till EG-medlemskap. Det för mig över till\r\nfrågan om den rationella väljaren.</pre><pre>Vi diskuterar i den här kammaren just nu som om\r\nden rationelle väljaren sätter sig in i alla dokument\r\noch läser dem för att sedan ta ställning. Den\r\nrationella väljaren vänder sig också till sina\r\ntraditionella ledare, ser vilket ställningstagande de\r\ngör och blandar detta med de egna direkta\r\ninformationer som kommit via\r\ninformationsbroschyrer, TV och radio osv. Det är\r\nden rationelle väljarens ställningstagande.</pre><pre>Det är bara att konstatera att ja-sidan i stort sett\r\nstöds av traditionella ledare inom politik,\r\nfackföreningsrörelse, jordbrukets föreningsrörelse\r\neller av opinionsbildare som Marit Paulsen och\r\nMaria-Pia Boe thius och som svenska folket brukar\r\nvända sig till.</pre><pre>Jag kan för mitt liv inte tro att svenska folket skulle\r\nlägga sitt eget och landets öden i händerna på nej-\r\nföreträdare som Gudrun Schyman och Per\r\nGahrton. Det hindrar naturligtvis inte att jag tycker\r\natt allt det Ulf Dinkelspiel här har argumenterat för\r\nskall göras och göras i ännu större utsträckning av\r\noss som är på ja-sidan resp. nej-sidan. Men jag tror\r\natt utgångspunkten är litet felaktig om man tror att\r\ndet är vettigt för vanliga väljare att avsätta ett\r\nhalvår eller ännu mer för att sätta sig in i frågan.</pre><pre>Jag tror också att Gudrun Schyman överskattar nej-\r\nsidan när hon säger att hon möter en massiv opinion\r\nmot EG-medlemskap när hon är ute. Min\r\növertygelse är att nej-sidan har varit framgångsrik i\r\nopinionsbildningen därför att den har ägnat sig åt\r\ndet som på amerikanska brukar kallas för ''negative\r\ncampaigning'', vilket innebär att man kör en\r\nkanonad av negativ information utan att lyfta fram\r\ndet egna alternativet eller vad det är man är för.\r\nMin bedömning är att man, om man använder sig\r\nav presidentvalskampanjsretorik, kan säga att nej-\r\nsidan har toppat för tidigt. En sådan ''negative\r\ncampaigning'' håller kanske i sex eller nio månader,\r\nmen den håller inte i två år. Det är ju ungefär den\r\ntid vi har fram till folkomröstningen.</pre><pre>Anf. 21  Statsrådet ULF DINKELSPIEL\r\n(m):</pre><pre>Herr talman! Jag har inte sagt att jag inte har\r\ngranskat vem som ingår i de olika\r\nkonsekvensutredningarna, Gudrun Schyman. Det\r\njag sade var att jag inte har frågat dem var de står i\r\nEG-frågan -- om de är för eller emot ett\r\nmedlemskap. Det väsentliga i sammanhanget är att\r\ndet är personer som är väl lämpade för den uppgift\r\nde har blivit tilldelade.</pre><pre>Hans Göran Franck sade att många av dessa\r\npersoner är utmärkta. Jag känner inte alla, och jag\r\nhar inte utsett alla. Det är i första hand\r\ndepartementscheferna som har valt ut. Men jag\r\nvågar säga med säkerhet att urvalet har skett med\r\nutgångspunkt i att alla dessa personer utmärkta\r\npersoner. De kommer inte bara att visa sig väl\r\nlämpade för uppgiften, utan de kommer också att\r\nbemöda sig om att kritiskt granska båda sidor, dvs.\r\nbåde frågan om ett svenskt medlemskap i EG och\r\nde alternativ som finns till det. Därför ser jag inget\r\nbehov av att komplettera sammansättningen i de\r\nolika grupperna.</pre><pre>Hans Göran Franck ställde frågan om det går att\r\nutveckla frihandelsavtalet. Jag tror att det är\r\nmöjligt. Det är ju det vi har gjort genom EES-\r\navtalet. I grunden för det avtalet ligger ju\r\nfrihandelsavtalet, som vi fann var otillräckligt.\r\nDärför byggde vi ut samarbetet på ett antal\r\nområden så att det blev ett EES-avtal.</pre><pre>Det finns bestämda gränser för hur långt man kan\r\ngå i ett EES-avtal innan man närmar sig en punkt\r\ndå det om inte annat så av tekniska skäl inte är\r\nmöjligt att gå längre.</pre><pre>Om EES-avtalet skulle falla vill jag inte utesluta att\r\nman kan bygga vidare på frihandelsavtalet. Men\r\ndet beror på ett politiskt motstånd inom EG om\r\nEES-avtalet faller. Det betyder att den övre\r\ngränsen har satts av EES-avtalet, och att\r\nmöjligheterna att utveckla ett frihandelsavtal blir\r\nbetydligt mer begränsade. Jag tror dessutom att\r\nman förlorar mycket i tempo.</pre><pre>Jag vill hålla med Hans Göran Franck om det han\r\nsäger beträffande de danska lösningarna. En hel del\r\nav det som sägs i den del av Edinburghbesluten som\r\navser Danmark är också tillämpligt på Sverige och\r\nandra medlemsländer. Jag kan ge ett av de exempel\r\nsom Hans Göran Franck gav, nämligen det om\r\nunionsmedborgarskapet. Det förklaras i besluten\r\nvad det innebär för Danmark, och det är självfallet\r\ntillämpligt också för de andra länderna. Det gäller\r\nockså på en del andra punkter.</pre><pre>När det gäller försvaret är en del tillämpligt. Jag\r\nskulle ändå vilja peka på att Danmarks och Sveriges\r\nutgångspunkter här är klart olika, och jag tror att\r\ndet är viktigt att man icke blandar ihop dem.\r\nSverige är militärt alliansfritt. Som jag sade i vårt\r\nanförande den 1 februari består den militära\r\nalliansfriheten alltjämt. Danmark är ju medlem av\r\nen försvarsallians. Det vore mycket olyckligt om\r\nman blandade samman detta. För Sveriges del\r\ngäller det att skaffa sig försäkringar som är\r\nförenliga med våra intentioner och inte med de\r\ndanska.</pre><pre>Jag bekräftar gärna att det finns alternativ till EG-\r\nmedlemskap, och jag brukar också i andra\r\nsammanhang utveckla det. Visst finns det\r\nalternativ. Jag är den förste att mena att det är\r\nviktigt att alternativen belyses ordentligt och, som\r\nCarl B Hamilton sade, i ett dynamiskt perspektiv.\r\nDet är inte fråga om att jämföra ett Sverige av i dag\r\nmed ett Sverige som är medlem eller ett Sverige\r\nsom är utanförstående om 15 år. De riktiga\r\nalternativen är Sverige som medlem om 15 år och\r\nett utanförstående Sverige om 15 år.</pre><pre>Ju mer dessa alternativ belyses, desto bättre. Det är\r\nså uppenbart att alla alternativen är förenade med\r\nbåde för- och nackdelar. Jag tror inte heller att det\r\ngagnar saken att utmåla den ena eller andra\r\nlösningen som antingen ett paradis eller ett helvete.\r\nDet finns starka överslag i debatten när det gäller\r\natt utmåla verkligheten, både från ja-sidan i\r\nbland -- det medger jag gärna -- men i ännu högre\r\ngrad från nej-sidan. Jag tror inte att det gagnar\r\nsaken.</pre><pre>Nej, belys för- och nackdelarna noggrannt och\r\nansvarsfullt! Jag välkomnar en breddad och\r\nfördjupad debatt. Det gör jag i den fasta\r\növertygelsen att det kommer att visa sig att\r\nfördelarna med ett medlemskap mycket klart\r\növerväger nackdelarna i den slutliga avvägningen.</pre><pre>När det gäller att administrera alternativen kan jag\r\nförsäkra att den här regeringen kommer att göra\r\nallt den kan för att se till att det görs på bästa sätt\r\nom alternativet är ett EES-avtal. Jag är inte säker\r\npå att det skulle gälla exempelvis Gudrun Schyman.</pre><pre>Anf. 22  HANS GÖRAN FRANCK (s):</pre><pre>Herr talman! Det finns här i landet en stark oro för\r\natt förhandlingarna inte kommer att ge det resultat\r\nsom man kan förvänta sig. Den opinion som är\r\nkritisk mot EG och framför allt mot\r\nEuropaunionen är ju, som statsrådet vet, mycket\r\nstark. Maastrichtavtalet har lett till att inte minst\r\nkritiken inom socialdemokratin har vuxit. Jag vill\r\ngärna referera till ett anförande av det kritiska\r\nslaget som hållits av Hans Gustafsson här i\r\nkammaren och som stöds av många\r\nsocialdemokrater.</pre><pre>Det är verkligen angeläget att den kritik som finns\r\nkommer fram. Jag menar att det behövs ett\r\nomtänkande från dem som står i ledningen för\r\ndagens EG och som står bakom Maastrichtavtalet.\r\nEn viss revidering från deras sida skulle vara viktig\r\nför möjligheterna att få en mycket bredare\r\nuppslutning kring den europeiska integrationen,\r\nsom jag och många andra som är kritiska ändå\r\nverkligen vill ha.</pre><pre>Till slut vill jag säga att målsättningen för en\r\nEuropapolitik måste innefatta en global öppenhet\r\nmot omvärlden och en verklig kollektiv säkerhet,\r\nett bevarande av vår alliansfria politik samt ett\r\navstående från försvarssamarbete via EEU och\r\nWEU. Det gäller också att tillgodose svenska\r\nintressen på många andra områden. Det krävs en\r\ngenerös biståndspolitik, en fördjupad demokrati på\r\nalla områden där det nu verkligen brister inom EG,\r\nstarka miljöhänsyn, reell regional balans, aktiv\r\narbetsmarknadspolitik och full sysselsättning, en\r\nklar social dimension, jämställdhet mellan män och\r\nkvinnor, en generös och solidarisk invandrar- och\r\nflyktingpolitik och en humanistisk kulturpolitik. Så\r\nvill jag sammanfatta det som jag vill kämpa för i\r\nEuropasamarbetet.</pre><pre>Anf. 23  Statsrådet ULF DINKELSPIEL\r\n(m):</pre><pre>Herr talman! Jag vill gärna ta fasta på det som\r\nförenar oss, och det gäller för mycket i det som\r\nHans Göran Franck nu framhöll om de mål som\r\nskall uppställas för EG-samarbetet.</pre><pre>Jag är den förste att hålla med om att det visst finns\r\ndemokratiska brister i EG-samarbetet, likaväl som\r\ndet finns demokratiska brister i vårt land. Den\r\nväxande klyftan mellan väljare och valda är en\r\nutmaning som vi i varje läge måste anta och ger oss\r\nanledning att fundera över vad som kan göras\r\nbättre på detta område, exempelvis i form av ökad\r\nöppenhet. Sverige kommer som medlem i EG att\r\ndriva kravet på ökad öppenhet.</pre><pre>När detta är sagt vill jag också framhålla att styrkan\r\ni EG-samarbetet och i EG:s utveckling under snart\r\n40 år -- ett samarbete som har breddats till att\r\nomfatta fler länder och fler områden och som även\r\nhar fördjupats -- har varit att besluten successivt har\r\nfattats i demokratisk ordning. Byggsten har lagts till\r\nbyggsten, och man har också korrigerat kursen när\r\nman har gjort fel. Det ligger i demokratins väsen.</pre><pre>EG-samarbetet har ibland utvecklats efter\r\nprincipen två steg framåt och ett steg tillbaka, men\r\njag menar att det också däri ligger en viss styrka.\r\nMan har därigenom korrigerat kursen och undvikit\r\natt gå i de fällor som man kanske själv omedvetet\r\nhar gillrat. Då har man kunnat göra en viss\r\nkursomläggning.</pre><pre>Jag tror att detta kommer att gälla också i\r\nframtiden. Jag tror att man säkerligen utifrån\r\nMaastrichtavtalet, avtalet om den europeiska\r\nunionen, inom EG kommer fram till olika\r\nuppfattningar om den fortsatta utvecklingen.\r\nFramtiden får utvisa hur man genom beslut i\r\ndemokratisk ordning väljer att forma EG:s framtid.</pre><pre>Slutligen: När vi nu så mycket har diskuterat\r\nEuropafrågorna vill jag också gärna understryka\r\ndet som Hans Göran Franck sade, att det EG och\r\ndet Europa som vi vill skapa är ett starkt men också\r\nett öppet Europa, ett Europa som är generöst mot\r\nomvärlden. Ingenting är den här regeringen och jag\r\ntror att jag vågar säga den här riksdagen mera\r\nfrämmande än tanken på en ''fästning Europa''. Ett\r\nstarkt Europa kan också vara generöst mot\r\nomvärlden, och detta skall vi verka för.</pre><pre>Överläggningen var härmed avslutad.</pre><pre>5 §  Svar på interpellationerna 1992/93:98 och 99\r\nom det nya statsbidragssystemet</pre><pre>Anf. 24  Finansminister ANNE WIBBLE\r\n(fp):</pre><pre>Herr talman! Anita Johansson har frågat mig om\r\njag avser att ta initiativ för att undanröja de\r\nkonsekvenser som den snabba och kraftiga\r\nneddragningen av statsbidragen får för\r\nkommunerna i Stockholmsregionen.</pre><pre>Sten Östlund har frågat mig om jag avser att ta\r\ninitiativ för att undanröja de orimligheter som\r\nbeskrivs i interpellationen och för att öka\r\nincitamenten i bidragssystemet så att inte enda\r\nmöjligheten som kvarstår för Göteborgs kommun\r\när skattehöjningar.</pre><pre>Båda interpellanterna har dessutom frågat mig om\r\njag är beredd att förändra statsbidragssystemet så\r\natt de särskilda kostnader som\r\nstorstäderna/storstadsområdena har beaktas.</pre><pre>Jag besvarar interpellationerna i ett sammanhang.</pre><pre>Ett viktigt syfte med det nya statsbidragssystemet\r\nför kommunerna är att skapa mer likvärdiga\r\nekonomiska förutsättningar mellan kommunerna.\r\nDetta sker framför allt genom en mer långtgående\r\ninkomstutjämning än vad som fanns i det gamla\r\nskatteutjämningssystemet. Dessutom skall, till\r\nskillnad mot de oftast prestationsrelaterade\r\nspecialdestinerade statsbidrag som avvecklades vid\r\ninförandet av det nya systemet, bidragen utgå\r\noberoende av vilken ambitionsnivå kommunen har\r\natt bedriva sin verksamhet. Dessa förändringar\r\nleder oundvikligen till omfördelningar. Vissa\r\nkommuner vinner och andra förlorar jämfört med\r\nvad som gällde tidigare. Eftersom många\r\nkommuner i Stockholms län relativt sett har hög\r\negen skattekraft och även hade höga\r\nspecialdestinerade statsbidrag, blir dessa\r\nkommuner förlorare i bemärkelsen att man får\r\nmindre i statsbidrag jämfört med förut. För att\r\nunderlätta omställningen har särskilda\r\növergångsregler beslutats av riksdagen för åren\r\n1993 och 1994.</pre><pre>Ett annat skäl för övergångsreglerna är att det nya\r\nsystemet innehåller vissa svagheter som behöver\r\nses över. En av dessa är utformningen av det\r\nstrukturkostnadsindex som används i systemet.\r\nDärför har en särskild utredare tillkallats\r\n(Strukturkostnadsutredningen) med uppgift att\r\nutveckla principerna och metoderna för\r\nstrukturkostnadsutjämningen mellan\r\nkommunerna. I uppdraget ingår att granska de\r\nstrukturfaktorer som nu används och de alternativa\r\neller kompletterande förslag som lämnades av\r\nremissinstanserna. I uppdraget ingår således att\r\ngranska såväl ''klimatfaktorn'' som eventuella\r\n''storstadsfaktorer''. Utredningsarbetet kommer att\r\nvara avslutat i juni 1993. Utredarens förslag\r\nkommer sedan att remitteras, och avsikten är att\r\nregeringen skall lämna förslag till förändringar\r\nsenast i 1994 års kompletteringsproposition.\r\nFörändringarna kan i så fall träda i kraft fr.o.m. år\r\n1995.</pre><pre>Bidragssystemet har vidare kritiserats bl.a. för att\r\ndet inte omfattar alla kommuner och att det borde\r\nfinnas starkare incitament för kommunerna att öka\r\ndet egna skatteunderlaget. Vi arbetar för\r\nnärvarande med dessa frågor inom\r\nFinansdepartementet. Avsikten är att även\r\nresultatet av detta utredningsarbete skall remitteras\r\noch att regeringen i början av år 1994 skall kunna\r\npresentera sina förslag.</pre><pre>I avvaktan på dessa pågående utredningar föreslår\r\nregeringen i den kompletteringsproposition som\r\nlades på riksdagens bord i går att övergångsreglerna\r\nför år 1994 ändras på så sätt att i princip en\r\n''frysning'' görs av 1993 års bidragsregler.\r\nDärigenom förbättras den ekonomiska situationen\r\nför t.ex. nästan alla kommuner i Stockholms län.\r\nUnder år 1994 förbättras dessutom alla kommuners\r\noch landstings ekonomiska läge med ca 4 miljarder\r\nkronor genom förslaget att inte reglera\r\nminskningen av grundavdraget förrän år 1995,\r\nunder förutsättning att de inte höjer skatten.</pre><pre>Sten Östlunds påstående om det bisarra i att\r\nGöteborgs kommuns inkomster minskar när det\r\negna skatteunderlaget ökar är felaktigt. Även om\r\njag vill undvika att gå in i sifferpolemik vad gäller\r\nenskilda kommuner måste jag klargöra hur det\r\nförhåller sig för Göteborgs kommun. Kommunen\r\nhar en skattesats på 30,30 kr per skattekrona.\r\nEftersom kommunen är en landstingsfri kommun,\r\ndvs. man handhar själv sjukvårdsuppgifter m.m.,\r\nomfattas av kommunen av såväl reglerna för det\r\nstatliga utjämningsbidraget till kommunerna som\r\nskatteutjämningsbidraget till landstingen.\r\nKommunen får statligt utjämningsbidrag för\r\n''kommundelen'' men har en för hög egen\r\nskattekraft för att erhålla skatteutjämningsbidrag\r\nför ''landstingsdelen''. Utjämningsbidraget\r\nberäknas för Göteborgs del utifrån en skattesats på\r\n17,39 (inte 18,30 som Sten Östlund anger).\r\nKommunen gör alltså en betydande vinst om det\r\negna skatteunderlaget ökar på bekostnad av\r\nminskat utjämningsbidrag, eftersom kommunen\r\nfår ut drygt 30 kr för varje skattekrona som det egna\r\nskatteunderlaget ökar i stället för de ca 17 kr som\r\nutjämningssystemet ger. Även om kommunen vore\r\nberättigad till skatteutjämningsbidrag avseende\r\n''landstingsdelen'' så skulle man tjäna på att det\r\negna skatteunderlaget ökar, eftersom detta bidrag i\r\nså fall skulle beräknas utifrån en skattesats på\r\n11,20. För varje skattekrona som det egna\r\nskatteunderlaget ökar skulle kommunen alltså i det\r\ntänkta fallet vinna skillnaden mellan 30,30 och\r\n17,39 plus 11,20, dvs. nästan 2 kr per skattekrona.\r\nDäremot gäller det negativa incitament som Sten\r\nÖstlund beskriver ett knappt tiotal andra\r\nkommuner.</pre><pre>Mot bakgrund av vad jag tidigare har sagt kan mina\r\nsvar på de tre frågorna sammanfattas på följande\r\nsätt:</pre><pre>Vad gäller Anita Johanssons fråga om\r\nstatsbidragseffekterna för kommunerna i\r\nStockholmsregionen så omfattas givetvis även\r\ndessa av regeringens förslag till ''frysning'' av 1993\r\nårs bidragsregler. Jag avser inte att ta ytterligare\r\ninitiativ utöver de förslag till beslut som kan bli\r\nföljden av de utredningsarbeten jag har nämnt.</pre><pre>Beträffande Sten Östlunds fråga om att öka\r\nincitamenten i bidragssystemet, jag förmodar att\r\nhan syftar på incitament för att öka det egna\r\nskatteunderlaget, så kan jag för dagen inte säga mer\r\nän att det utredningsarbete som har påbörjats inom\r\ndepartementet rör såväl denna fråga som\r\nproblemet med att alla kommuner inte omfattas av\r\nbidragssystemet.</pre><pre>Vad sedan gäller interpellanternas gemensamma\r\nfråga om att förändra statsbidragssystemet så att\r\nsärskilda ''storstadskostnader'' beaktas vill jag\r\navvakta Strukturkostnadsutredningens betänkande\r\noch resultatet av den planerade remissomgången\r\ninnan jag tar ställning till om och i så fall hur detta\r\nkan ske.</pre><pre>Slutligen vill jag framhålla att det nya\r\nstatsbidragssystemet med alla bidrag i en ''påse''\r\ntillgodoser ett sedan längre framfört önskemål från\r\nkommunerna om mindre statlig styrning. ''Pås-\r\nprincipen'' öppnar betydande möjligheter till\r\nrationaliseringar och effektiviseringar som en följd\r\nav de avregleringar som sker. Minskade\r\nekonomiska resurser behöver alltså inte vara\r\nliktydigt med en försämrad verksamhet. Tvärtom\r\nvisar många erfarenheter att det förnyelsearbete\r\nsom pågår i kommuner och landsting gör det\r\nmöjligt med både lägre kostnader och en bättre\r\nservice.</pre><pre>Anf. 25  ANITA JOHANSSON (s):</pre><pre>Herr talman! Jag tackar för svaret på min\r\ninterpellation.</pre><pre>I Stockholmsområdet bor omkring 20 % av\r\nSveriges invånare. När det nuvarande\r\nstatsbidragssystemet för kommunerna är helt\r\ngenomfört -- år 1995 -- kommer Stockholms läns\r\nandel av skatteinkomsterna att vara 30 % och\r\nStockholms läns andel av bruttonationalprodukten\r\n25 %. Stockholms läns andel av statsbidragen\r\nkommer dock att minska från drygt 17 % till 3,5 %.\r\nDet är detta, finansministern, som vi tycker är\r\norimligt.</pre><pre>Tio av länets 24 kommuner kommer att stå helt\r\nutanför skatteutjämningssystemet. Kommunernas\r\ninkomster i Stockholms län ligger kvar på i princip\r\noförändrad nivå mellan 1991 och 1995. Hela\r\nökningen av skatteintäkterna i Stockholms län\r\növerförs till övriga landet. De pengar som fördelas\r\nskall användas till att utjämna nivåerna i servicen\r\ntill invånarna i hela landet.\r\nSkatteutjämningssystemet är -- som vi vet -- ett\r\nbidrag till att utjämna levnadsstandarden mellan\r\nmänniskor, och vägen går över kommunerna. Detta\r\nborde också gälla vårt gemensamma län,\r\nfinansministern!</pre><pre>Stockholms län, och andra storstadsområden, har\r\nalltid betraktats som en mjölkko. Man pekar på\r\ngenomsnittsinkomsterna och på den goda\r\narbetsmarknaden. Men, man måste också ta\r\nhänsyn till kostnaderna i storstadsområdena. I dag\r\när tyvärr inte arbetsmarknadsläget i\r\nStockholmsområdet bättre än i övriga landet.\r\nLänsarbetsnämndens prognoser fram till hösten\r\nvisar på 100 000 arbetslösa människor i Stockholms\r\nlän.</pre><pre>Herr talman! I en familj med två barn som har i\r\ngenomsnitt 24 200 kr i gemensam familjeinkomst,\r\nfår man, när de nödvändiga utgifterna har betalats,\r\n5 100 kr kvar i Ljusdal, 4 379 kr kvar i Växjö och\r\n2 395 kr kvar i Stockholm. Då har hänsyn tagits till\r\nbarnbidrag, skatt, hushållsutgifter, bostäder och\r\nbarnomsorg. Det är naturligtvis de högre\r\nbostadskostnaderna i Stockholm som ger detta\r\nresultat. Inte lär det bli bättre efter att ha gjort ett\r\nhastigt studium av kompletteringspropositionen.\r\nTrots den högre skatten i såväl Ljusdal som Växjö,\r\nkompenseras situationen mer än väl av de lägre\r\nbostadskostnaderna.</pre><pre>Livssituationen i Stockholms län är tuff och\r\npressande för många människor. Bristen på sociala\r\nkontaktnät måste kompenseras. Det innebär stora\r\nsamhällsförluster när barnomsorg och vård inte\r\nfungerar. Den sociala infrastrukturen är smörjoljan\r\ni storstadsmaskineriet. Storstadslivet har sina egna\r\nkostnader både för individ och samhälle. Jag menar\r\natt det är hög tid att det sker en genomgång av hur\r\nmänniskornas livssituation ser ut och hur\r\nlevnadsstandarden varierar i olika delar av landet.</pre><pre>I min egen hemkommun, Nacka, skulle skatten\r\nkunna sänkas med 50 öre om föräldrarna till vart\r\ntionde förskolebarn slutade att arbeta. För varje\r\nhundralapp som faller bort i skatteinkomster ger\r\nstaten tillbaka 106 kr. Detta är kvinnofientligt. För\r\nmig är det här fullkomligt orimligt. Med tanke på\r\nde värderingar som Folkpartiet och Bengt\r\nWesterberg ofta påstår sig företräda, tycker jag att\r\ndet är konstigt att Anne Wibble som folkpartist har\r\nbidragit till ett statsbidragssystem som har udden\r\nriktad mot oss förvärsarbetande kvinnor.</pre><pre>Jag är djupt oroad över konsekvenserna av\r\nstatsbidragssystemet. Förslaget i\r\nkompletteringspropositionen att frysa\r\nstatsbidragen på 1993 års nivå är bra. Men hur ser\r\ndet ut i framtiden? Det finns en stor risk att den\r\ngrundläggande kvaliteten på barnomsorg,\r\näldreomsorg och vård inte kan upprätthållas.</pre><pre>Är finansministern beredd att medverka till en\r\nutredning om levnadsnivån för människor i landet?\r\nJag hoppas att finansministern kommer att rätta till\r\norimligheterna i systemet som gör att kvinnors\r\narbete straffas. Kommer finansministern att\r\nmedverka till att storstäderna får en bättre\r\nkompensation för sina kostnader? Det skulle vara\r\nbra om jag fick svar på mina frågor.</pre><pre>Anf. 26  STEN ÖSTLUND (s):</pre><pre>Herr talman! Först vill jag tacka för svaret.</pre><pre>Finansministerns uttalande att jag far med\r\nfelaktigheter är inte riktig. Jag återkommer till den\r\nfrågan.</pre><pre>Vi har i arbetsmarknadsutskottet denna vecka\r\nslutbehandlat regionalpolitiken. Utskottet har i år,\r\nliksom tidigare, uttalat att förutsättningen för att\r\nSverige som helhet skall utvecklas positivt är att\r\nStockholm och övriga storstadsregioner utgör en\r\nstark motor i en stabil ekonomisk utveckling. Men\r\nnu finns det ett kommunalt statsbidragssystem som\r\ndirekt motverkar de förutsättningarna.</pre><pre>För Göteborgs del har det inte ens under 80-talet\r\nvarit fråga om några excesser i tillväxten. När\r\nlandets kommuner i övrigt hade en genomsnittlig\r\ntillväxt på 2 % fick Göteborgarna nöja sig med\r\n1 %. Kommunen har vid snart sagt varje statligt\r\nbeslut de senaste tio åren fått ett sämre utfall än de\r\nflesta andra kommuner.</pre><pre>Som exempel på senare år finns utebliven\r\nkompensation för skatteomläggningen. Den\r\nberäknas till ungefär 403 miljoner kronor. Vidare\r\när det indragningen på 7,5 miljarder från\r\nkommunerna. För Göteborgs del blir det då fråga\r\nom 400 miljoner kronor. Alla dessa indragningar\r\noch förändringar i statsbidragssystemet ger\r\ntillsammans för 1993 effekter på 1,9 miljarder\r\nkronor och för 1994 på 1,4 miljarder kronor. Det är\r\nalltså ganska hårda smällar.</pre><pre>Indragningen är 3--4 skattekronor högre för\r\nGöteborgs del jämfört med andra\r\nmedelkommuner. Göteborgs kommun är med\r\nandra ord härdad av ganska hårda smällar, och det\r\när på marginalen av vad göteborgarna tål. Det nya\r\nstatsbidragssystemet är kanske ännu mer svårsmält.\r\nVarje göteborgare bidrar till den s.k. påsen med\r\n4 900 kr men får tillbaka 2 400 kr.</pre><pre>Det nya statsbidragssystemet tar ingen hänsyn till\r\nstorstädernas oundvikliga kostnader när det gäller\r\ntrafik och andra förhållanden så som t.ex. sociala\r\nkostnader. Däremot innehåller systemet något som\r\nkallas för klimatfaktorn. Det ger för Göteborg och\r\nomgivningarna där synnerligen egendomliga\r\neffekter. Om Göteborg hade blivit tilldelad samma\r\nklimatfaktor som Lerum, hade kommunen fått ett\r\navdrag på ungefär 200 miljoner kronor. Nu blir det\r\navdrag på över 400 miljoner kronor. Det här visar\r\npå vilka orimligheter som råder. De som känner till\r\nförhållandena i området kan inte finna någon\r\nrimlighet i detta. Klimatet upplevs förmodligen\r\ndessutom som angenämare i större delen av Lerum\r\nän i Göteborg, med dess vintriga rådimmor från\r\nGöta Älv.</pre><pre>Men det allra mest tokiga är väl ändå effekterna på\r\nfördelningssystemet som jag har pekat på i\r\ninterpellationen. Om skattekraften ökas, blir\r\nmarginaleffekten 95 %. Kommunen får i\r\nnormalfallet behålla 5 %.</pre><pre>Det jag säger om det bisarra för Göteborgs del är\r\nriktigt. Om man delar upp den kommunala\r\nskatteberäkningen för Göteborgs kommundel för\r\nsig är det ett faktum att om kommunen lyckas öka\r\nskattekraften från dagens nivå på 106,7 kr till 108\r\nkr, blir nettot av skatteutjämningsbidraget att\r\nkommunen Göteborg förlorar 5 miljoner kronor.\r\nDet blir alltså mindre pengar när skattekraften för\r\nkommundelen ökar. Det är den frågan jag\r\nbehandlar i min interpellation.</pre><pre>Visst får kommunen behålla den delen som\r\nankommer på landstinget. Men där faller en del\r\nbort på grund av de indragningar som har drabbat\r\nlandstinget. Om jag hade tagit med den frågan i min\r\ninterpellation, hade jag kunnat visa på att\r\neffekterna av indragningen och de negativa\r\nincitamenten staplas på varandra.</pre><pre>Det är ett faktum att i fråga om kommundelen finns\r\ndet inga som helst incitament. Det hade\r\nförmodligen varit enklare att beskriva detta om jag\r\nhade valt en kommun som inte har landstingsdelen\r\nmed i verksamheten. Men man tar ju gärna fram sin\r\negen hemkommun.</pre><pre>Det är också ett faktum att kommunpolitikernas\r\nintresse för näringspolitik och tillväxtfrågor i\r\nkommunen är av stor betydelse. Nog skulle jag vilja\r\nha reda på om finansministern delar uppfattningen\r\natt det nya statsbidragssystemet främjar detta\r\nintresse i kommunerna.</pre><pre>Jag ser förslaget att frysa statsbidraget som ett\r\nerkännande av en del av den kritik som Anita\r\nJohansson och jag har framfört. Det är uppenbart\r\natt det inte går att fortsätta med detta\r\nstatsbidragssystem.</pre><pre>Anf. 27  SYLVIA LINDGREN (s):</pre><pre>Herr talman! Det är en myt att stockholmarna lever\r\nså mycket bättre än invånarna i övriga delar av\r\nlandet. Varje region har säkert sina svårigheter.\r\nDet vill jag absolut inte sopa under mattan. Men\r\ndet får inte heller sopas bort att storstäderna har\r\nspeciella problem.</pre><pre>I inledningen av Anita Johanssons interpellation\r\nframgår det att det redan finns tecken på att det\r\nstatsbidragssystem som infördes vid årsskiftet\r\nkommer att få kraftigt negativa konsekvenser för\r\nmånga kommuner. För Stockholms stads\r\nvidkommande är det inte bara tecken -- det är klara\r\nfakta. Det går inte att komma ifrån att det finns\r\nsärskilda storstadsproblem. Eftersom det bor fler\r\nmänniskor i en storstad som Stockholm finns det\r\nockså fler förvärsarbetande. Många av dessa har\r\nlånga restider. Därav följer större krav på staden.\r\nNågra exempel är: Det blir mer och dyrare\r\nbarnomsorg, dyrare kollektivtrafik, dyrare\r\ngatuunderhåll, högre kriminalitet, större andel\r\nekonomisk brottslighet, mera socialbidrag betalas\r\nut och mer omfattande vård av missbrukare. Den\r\nskrämmande utvidgningen av arbetslösheten,\r\nvarsel och uppsägningar för också med sig mycket\r\nnegativa effekter. Det gäller inte minst det\r\nförebyggande arbetet sett ur ett\r\nfolkhälsoperspektiv.</pre><pre>Genomsnittskostnaderna i Stockholm, Göteborg\r\noch Malmö är betydligt högre än för landet i övrigt.\r\nUndersökningar som nyligen presenterades ger vid\r\nhanden att de totala levnadskostnaderna är minst\r\n20 % högre. Trots dessa fakta slår statsbidraget så\r\natt Stockholm tappade ca 2,7 miljarder kronor i\r\ninkomster för 1993. Det är oerhört viktigt att ta\r\nhänsyn till storstädernas situation. Det finns\r\nspeciella kostnader i storstäderna som det måste tas\r\nhänsyn till. Det skedde inte när det nya\r\nstatsbidragssystemet utformades. Det kan inte vara\r\nrimligt att storstädernas invånare skall behandlas\r\nsämre av statsmakterna än invånarna i andra delar\r\nav länet. Jag tycker att det är finansministerns\r\nskyldighet att se till att storstäderna får en rättvis\r\nbehandling i uppföljningen av\r\nKommunalekonomiska kommitténs förslag.</pre><pre>Jag vill säga några ord med anledning av\r\nkompletteringspropositionen. Regeringen anser att\r\n35 miljarder kronor skall sparas på att växla ned\r\nden offentliga konsumtionen, främst den\r\nkommunala, från 2 % till 0 % tillväxt. Men den\r\nkommunala verksamheten växer inte med 2 % utan\r\nkrymper i stället med växande arbetslöshet som\r\nföljd. Jag skulle gärna vilja ha en förklaring till\r\ndetta av finansministern.</pre><pre>Nu föreslås också att skattestoppet skall slopas. Vi\r\nhar jobbat för detta mycket och intensivt. Samtidigt\r\nstraffas kommuner som höjer skatten.</pre><pre></pre><pre>Jag vill i det här sammanhanget betona att\r\ngenomsnittligt ligger kommunalskatten i\r\nStockholms kommun 2 kr lägre än i landet för\r\növrigt.</pre><pre>Då är självklart frågan: Innebär förslaget att man i\r\nStockholm inte ens kan höja skatten till den\r\ngenomsnittliga nivån för landet i övrigt utan att det\r\nfår effekt i form av minskade statsbidrag? Är det så\r\njag skall tolka kompletteringspropositionen från i\r\ngår?</pre><pre>Anf. 28  BJÖRN ERICSON (s):</pre><pre>Herr talman! Finansministern säger i sitt svar att\r\ndet nya systemet innhåller vissa svagheter som\r\nbehöver ses över. Jag tänker ändå ta som\r\nutgångspunkt det som anges som ett syfte i det nya\r\nsystemet. Inkomstutjämning för kommunerna skall\r\nske också genom att bidraget utgår oberoende av\r\nvilken ambitionsnivå kommunen har för sin\r\nverksamhet.</pre><pre>Det är på den punkten som det nuvarande systemet\r\nhar sin största brist. Jag skall ta ett exempel från\r\nmin hemkommun Tyresö, strax söder om\r\nStockholm. Där innebär systemet de facto att\r\nTyresö på sikt inte kommer att få några statsbidrag\r\nalls.</pre><pre>Det statsbidrag till Tyresö som motsvarar\r\nutjämningsbidraget minskar med c:a 80 miljoner\r\nfrån 1992 till 1995. 1982 uppgick statsbidraget till\r\n80 milj.kr. Innevarande år 1993 är det statsbidraget\r\n51 miljoner och 1994 -- om det nuvarande systemet\r\nskulle slå fullt ut -- 29 miljoner för att 1995 helt\r\nupphöra. För jämförelse kan nämnas att en\r\nutdebitering av 1 kr i Tyresö utgör 40 miljoner.</pre><pre>Beträffande det incitament som tidigare talare har\r\nvarit inne på är det så, att det nya statsbidraget gör\r\ndet mycket lönsamt för kommunen att lägga ned\r\nden kommunala barnomsorgen. Om föräldrarna\r\nstannar hemma minskar visserligen\r\nskatteunderlaget, men det påverkar inte\r\nkommunen, utan statskassan. I Tyresös fall ökar\r\nt.o.m. inkomsterna! Det beror på att kommunen, i\r\nlikhet med Nacka, kompenseras mera genom\r\nökade statsbidrag.</pre><pre>Det nya statsbidragssystemet innebär att man utan\r\natt vilja det skapar ett negativt incitament, som kan\r\nminska kommunernas intresse att bedriva\r\nbarnomsorg eller andra verksamheter, eller att\r\nvidta åtgärder för att stimulera förvärvsarbete och\r\nsysselsättning.</pre><pre>Skattekraften är långt ifrån opåverkbar från\r\nkommunens sida. Kommunen har möjligheter att\r\npåverka en del av de faktorer -- t.ex.\r\nförvärvsfrekvensen och näringslivsklimatet -- som\r\när av betydelse för skattekraftens storlek och\r\nutveckling.</pre><pre>Inte minst i ett läge där ökad sysselsättning och\r\nekonomisk tillväxt eftersträvas förefaller det\r\nganska obetänksamt att utforma\r\nstatsbidragssystemet på ett sådant sätt att det\r\nverkar i motsatt riktning. På det sättet stimuleras\r\nkommunerna att agera på ett sätt som försvagar\r\nstatsbudgeten och påverkar aktuella intressen\r\nnegativt.</pre><pre>Jag vill fråga finansministern om vissa signaler som\r\nhar nått mig stämmer med verkligheten. För att\r\nförhindra att kommunerna skär ner eller inte\r\nbygger ut barnomsorg övervägs en tvingande lag,\r\nefter vad jag hört. Om dessa signaler stämmer vill\r\nman alltså genom förbud försöka förebygga de\r\nnegativa incitament som staten själv har skapat.\r\nDet skulle vara intressant att få ett svar på om en\r\nsådan lag eventuellt är på gång.</pre><pre>Anf. 29  INEZ UUSMANN (s):</pre><pre>Herr talman! Det blev litet fel det här, tror jag. Jag\r\ntror att finansministern tycker likadant. Jag tycker\r\nman kan tolka svaret från finansministern på Anita\r\nJohanssons interpellation på det sättet.</pre><pre>Strukturkostnadsutredningen som finansministern\r\nhänvisar till har ju kallats för att rätta till, som det\r\nstår i svaret, ''vissa svagheter'' i det nya systemet.\r\nJag tycker möjligtvis att dessa ''vissa svagheter'' inte\r\när så små, utan ganska stora, speciellt för vår\r\nregion.</pre><pre>Det handlar särskilt om det som i svaret kallas för\r\nstorstadsfaktorer. Som jag ser det är det oerhört\r\nviktigt att ta dessa faktorer på allvar. Visserligen är\r\nvi storstadsbor kommunalekonomiskt sett ganska\r\ndyra i drift, men nationalekonomiskt och\r\nsamhällsekonomiskt i stort är vi ju en väldig tillgång\r\noch mycket tillväxtbefrämjande. Vi har hög\r\nförvärvsfrekvens. Vi har en stor ekonomisk\r\naktivitet.</pre><pre>Då måste man organisera samhället så att den här\r\nekonomiska aktiviteten också kan fungera och öka.</pre><pre>I vårt län har vi också den högsta\r\nförvärvsfrekvensen för kvinnor i landet. Jag tror vi\r\när överens om att detta är bra, nationalekonomiskt\r\nsett, men då får man inte göra ett system som\r\nmotverkar detta, vilket det nuvarande\r\nstatsbidragssystemet gör genom att en väl utbyggd\r\nbarnomsorg blir något negativt som kommunerna\r\ntjänar på att dra ner.</pre><pre>Vi har också den högsta andelen\r\nkollektivtrafikresenärer i vårt län, jämfört med alla\r\nandra regioner. Det kostar, kommunalekonomiskt\r\nsett, en hel del pengar, även om taxorna numera\r\nhöjs. För miljöns skull och för möjligheten för\r\narbetskraften att komma till jobben är\r\nkollektivtrafiken oerhört väsentlig och viktig.</pre><pre>Vi använder våra gator och vägar mera, och vi har\r\nstort behov av underhåll på dem. Numera är de\r\ntidigare statskommunala vägarna inte längre\r\nstatskommunala, utan statsbidraget ingår i påsen.\r\nVi märker att den traditionella inställningen\r\n''stockholmarna har inga problem med sina vägar,\r\nför de har ju inga tjälskott'' slår igenom också hos\r\noss.</pre><pre>Vi ligger över huvud taget dåligt till med vårt\r\nvägunderhåll. Det handlar både om framkomlighet\r\noch trafiksäkerhet.</pre><pre>Det här statsbidragssystemet verkar\r\ntillväxthämmande. Det har flera talare sagt\r\ntidigare. Det blir då också näringslivsfientligt.\r\nFinansdepartementet har uppenbarligen satt i gång\r\nen översyn för att se över de tillväxthämmande\r\nfaktorer som ligger i systemet. Att man fryser\r\növergångsreglerna -- som vi nu fick reda på via\r\nkompletteringspropositionen -- är positivt. Det är\r\nbra och det är nödvändigt. Jag hoppas verkligen att\r\ndet också innebär att skevheterna kommer att\r\nslipas bort.</pre><pre>I vårt län finns det kommuner som skulle klara\r\negentligen vilket statsbidragssystem som helst,\r\ndärför att skattesatsen är så låg. Vi båda känner till\r\nen sådan kommun ganska väl. Det skulle man\r\nkunna kompensera genom en inte särskilt stor\r\nhöjning av skatten. Men samtidigt kommer man\r\nnästan i ett moraliskt dilemma med tanke på de\r\nsignaler som i går kom i och med\r\nkompletteringspropositionen.</pre><pre>Låt oss, klart uttalat, ta kommunen Täby som\r\nexemel. Majoritetspartiet i den kommunen har som\r\növergripande politisk målsättning att ha Sveriges\r\nlägsta skatt. Det målet är viktigare än hur det går\r\nmed medborgarnas service och hur det går med\r\nbarnomsorgen. Sveriges lägsta skatt är det som\r\nskall gälla.</pre><pre>Då råkar man i ett moraliskt dilemma. Är det\r\nriktigt att denna moderata kommunledning skall\r\nbelönas med en sådan här kompensation, därför att\r\nman i den kommunen inte går med på att höja\r\nskatten? Jag vill gärna ha en kommentar från\r\nfinansministern på det. Som jag förstår av\r\nkompletteringspropositionen blir detta resultatet,\r\nnär skattestoppet nu skall tas bort.</pre><pre>Anf. 30  EVA JOHANSSON (s):</pre><pre>Herr talman! Låt mig först säga att jag tycker att\r\ndet är bra att bidragsnivåerna i\r\nstatsbidragssystemet när det gäller kommunernas\r\nstatsbidrag för 1994 fryses på 1993 års nivå. Det\r\ninnebär att kommunerna i bl.a. Stockholms län får\r\nlitet andrum. De pressas i vart fall inte lika hårt och\r\nbrutalt som annars skulle bli fallet.</pre><pre>Det innebär också att vi vinner tid, tid som jag\r\nhoppas skall användas för att finna ett mer rättvist\r\nstatsbidragssystem, dvs. ett system som gör det\r\nmöjligt för tättbebyggda och relativt unga\r\nkommuner -- företrädesvis i storstädernas närhet --\r\natt värna om medborgarnas trygghet och service.</pre><pre>Herr talman! Det finns ändå anledning till stor oro.\r\nDet finns väldigt litet som talar för att kommunerna\r\nhar en starkare ekonomisk ställning 1995 än i dag.\r\nI vart fall om man har ambitionen att på ett bra sätt\r\nklara viktiga åtaganden inom bl.a. utbildning och\r\nomsorg.</pre><pre>Tvärtom pekar mycket på att den politik som nu\r\nförs kommer att öka kommunernas ekonomiska\r\nbörda. Arbetslösheten växer, och senast i går\r\nförutskickade regeringen ytterligare en lång rad\r\nkostnadsövervältringar på familjer som redan har\r\ndet svårt att få ekonomin att gå ihop. Det här\r\nkommer att betyda ett ökat tryck på kommunernas\r\nekonomi, både i form av ren socialhjälp, men också\r\ni form av andra kostnader, som ökad social oro\r\nohjälpligt för med sig.</pre><pre>Om sådana här stora förändringar skall genomföras\r\nmåste det få ta tid. Kommunerna måste få en chans\r\natt kompensera sig och anpassa sin ekonomi.\r\nFrysningen av bidragsnivåerna för 1994 är alltså\r\nbra, men det är en ganska klen tröst, om reformen\r\nskall genomföras fullt ut 1995. Då blir raset i\r\nkommunernas ekonomi katastrofalt.</pre><pre>Jag tänker nämna några exempel på vad de här\r\nsiffrorna betyder. Jag har hämtat exemplen från\r\nmin egen kommun och några grannkommuner.\r\nUpplands Väsbys kommun kommer att förlora\r\nungefär 60--65 miljoner kronor 1995 jämfört med i\r\ndag. Det motsvarar en skattehöjning i den\r\nkommunen på 1,42 kr. Jag ser inga som helst\r\nmöjligheter att spara in hela detta bortfall, tvärtom.\r\nBl.a. ser vi att de sociala kostnaderna ökar\r\nlavinartat, vilket vi inte kan påverka särskilt\r\nmycket. 65 miljoner kronor är väldigt mycket\r\npengar.</pre><pre>I vår kommun kostar hela kultur-  och\r\nfritidsverksamheten ungefär 50 miljoner kronor.\r\nDet handlar om bibliotek, idrottsanläggningar,\r\nfritidsgårdar, föreningsstöd och allt annat som ger\r\nframför allt barn och ungdomar en hyfsat bra fritid.\r\nÄven om vi skulle slopa allt detta 1995, skulle vi\r\ndessutom tvingas att göra nedskärningar på\r\nområden som skola, barnomsorg och äldreomsorg\r\nför att kunna klara förlusten i statsbidraget.</pre><pre>Jag kan garantera finansministern att den här\r\nsparpotentialen, som det ofta talas om, för länge\r\nsedan är utnyttjad. Nu handlar det inte om annat än\r\nhårdhänta ingrepp, som mest bara betyder sämre\r\nservice och trygghet och ökad arbetslöshet för de\r\nkommunanställda. Jag inser inte riktigt vitsen med\r\ndet. I våra grannkommuner ser det ungefär\r\nlikadant ut. Värst är det för Sollentuna som förlorar\r\nmotsvarande 2:35 kr i utdebitering. Järfälla förlorar\r\ndrygt 2 kr. Sigtuna och Upplands Bro klarar sig litet\r\nbättre, nämligen 94 öre resp. 58 öre i förlorad\r\nutdebitering.</pre><pre>Senast i går här i kammaren sade finansministern\r\natt vi är på rätt väg. Det kan möjligen vara på det\r\nviset, men för att veta det måste jag få reda på vad\r\nfinansministern vill. Jag vill veta om hon har tappat\r\nkompassen. Vad vill Anne Wibble med\r\nkommunernas verksamhet? Är målet att den\r\nverksamheten skall minimeras och göras väsentligt\r\nsämre? I så fall instämmer jag i att vi är på rätt väg.\r\nMen innan vi fått svar på den frågan är det omöjligt\r\natt veta om den här vägen är ett rätt val eller inte.\r\nDet är därför väsenligt att vi får höra vad Anne\r\nWibble vill.</pre><pre>Anf. 31  Finansminister ANNE WIBBLE\r\n(fp):</pre><pre>Herr talman! I alla dessa inlägg, gjorda av den ena\r\nsocialdemokraten efter den andra, har en\r\nosedvanligt egenartad situation tagits upp. Alla\r\ninterpellanterna har nämligen tagit upp den\r\nsärskilda storstadsproblematiken. Att den\r\nproblematiken tas upp nu -- ungefär ett år efter att\r\nregeringen redan satt i gång en utredning som bl.a.\r\nskall beakta denna faktor -- känns väldigt konstigt.\r\nFrån Strukturkostnadsutredningsgruppen kommer\r\nvi i juni i år att få ett förslag. Det rör sig om en\r\ntidsperiod om cirka två månader.</pre><pre>Därefter tycker jag att det kunde finnas anledning\r\natt diskutera de förslag och tankegångar som\r\nframläggs i denna utredning, men att mitt under\r\npågående diskussion ta upp denna problematik är\r\nlitet egenartat. En av faktorerna som särskilt\r\nbetonades i direktiven till\r\nStrukturkostnadsutredningen var att ta fasta på\r\nkritik och konstruktiva synpunkter i remissvaren\r\nmed anledning av den kommunekonomiska\r\nutredningens betänkande. Då är det\r\nstorstadsfaktorer av många olika slag som figurerar\r\ni ganska stor omfattning. Men det får vi återkomma\r\ntill.</pre><pre>Klimatet i Göteborg tänker jag inte yttra mig om.\r\nDet får väl tas upp av dem som tycker att klimatet\r\ndär är viktigast att tala om.</pre><pre>Det finns en problemställning som jag tycker bör\r\nfinnas med. Om man vill ha ett bra solidariskt\r\nskatteutjämningssystem, där några hjälper några\r\nandra, måste några solidariskt betala litet mer för\r\natt andra inte skall ha en fullständigt orimlig\r\nsituation. Det handlar alltså om det där med plus\r\noch minus. Och det här förefaller mig vara en\r\nrelativt enkel matematik. Det är den princip som\r\nligger bakom utredningsförslaget från\r\nkommunalekonomiska utredningen och bakom\r\npropositionen och riksdagens beslut om att ha ett\r\ninkomstutjämningssystem som det huvudsakliga\r\nutjämnande inslaget. Jag tycker att det är rätt och\r\nviktigt.</pre><pre>Det är också bra att vi har gått ifrån det här med\r\nspecialdestination och att regering och riksdag\r\nskulle bestämma alla möjliga saker när det gällde\r\nden kommunala verksamheten. Det sades då i\r\nprincip att om kommunerna inte sköter\r\nbarnomsorgen eller äldreomsorgen på visst sätt\r\nlämnas inga statsbidrag. Jag menar att det är ganska\r\ncentralt och viktigt med kommunalt självstyre.\r\nFörutsättningarna är också annorlunda i olika\r\nkommuner.</pre><pre>Det skulle vara intressant att veta om den\r\nsocialdemokratiska uppfattning som man får\r\nförmoda ändå finns i den här stora gruppen\r\ninterpellanter är att vi inte skall ha någon\r\ninkomstutjämning. Det vore i så fall synd. Det\r\nskulle nämligen visa en brist på solidaritet som jag\r\ninte hade väntat mig.</pre><pre>Den sakligt sett viktigaste frågan -- om vi bortser\r\nfrån frågan om storstadsproblematiken som ju är\r\nunder utredning, vilket är väl känt för er -- är hur\r\nkommunerna kan förväntas reagera vid olika\r\nutjämningsregler i fråga om egen\r\nförvärvsverksamhet. Kort sagt gäller det\r\nkvinnornas förmåga att jobba och hur det påverkar\r\nkommunernas skatteinkomster.</pre><pre>Det är välkänt att en hög kvinnlig\r\nförvärvsverksamhet är mycket bra för hela\r\nekonomin. Det är centralt och värderingsmässigt\r\nbra att kvinnor också har rätt till en egen ekonomi.\r\nDär ingår naturligtvis förutsättningen att kunna\r\njobba och skaffa sig en egen ekonomi. Det\r\nförutsätter att det finns en väl fungerande\r\nbarnomsorg, som kan se ut på olika sätt. Allt\r\nbehöver inte vara kommunala dagis, utan det kan\r\nvara kyrkans förskola, föräldrakooperativ, privata\r\nföretag och liknande. Det börjar finnas en bred\r\nflora av olika barnomsorgsformer, och jag ser det\r\nsom en stor framgång att vi har fått till stånd detta.\r\nBarn är nämligen ganska olika, och det är rimligt\r\natt föräldrarna själva får välja vilken sort som\r\npassar det egna barnet. Det är alltså centralt, från\r\nhela samhällets utgångspunkt, att det finns tillgång\r\ntill de olika varianterna av barnomsorg.</pre><pre>Det är viktigt att reglerna för den enskilda\r\nkommunen utformas så att det för kommunen\r\nenskilt är positivt att det finns bra barnomsorg. Det\r\nfinns i dag en brist i systemet som inte tar fasta på\r\ndetta samband. Det är väl känt; det togs också upp\r\ni den kommunalekonomiska utredningen, och det\r\ndiskuterades i regeringens proposition med\r\nanledning av utredningen. Det kan inte vara\r\nobekant för interpellanterna att frågan har\r\ndiskuterats ganska intensivt i olika sammanhang.\r\nDet finns också i propositionsförteckningen en\r\nproposition från Socialdepartementet, som\r\nhanterar denna fråga, som kallas för Ändringar i\r\nsocialtjänstlagen m.m. Den kommer att\r\növerlämnas till riksdagen senare i år.</pre><pre>När det gäller det förslag om frysning som jag lade\r\nfram i kompletteringspropositionen i går, vill jag\r\nbara göra en korrigering så att det inte blir några\r\nmissförstånd. Eva Johansson sade att det fryses på\r\n1993 års nivå, och det lät som om det var beloppen\r\nsom skulle frysas. Så är det inte. I propositionen\r\nstår det att man fryser 1993 års regler. I stället för\r\nen förändring till en 3-procentig stoppgräns blir det\r\nen regel om 1,5 %, som också gäller för 1993.</pre><pre>Slutligen vill jag ställa en väsentlig fråga till\r\ninterpellanterna. Man kan inte bara sticka huvudet\r\ni busken och säga att man struntar i att göra\r\nnågonting. Då kommer verkligen den välfärd som\r\ntillhandahålls av kommuner och landsting att bli\r\nunderminerad. Det skulle vara intressant att höra\r\nom man tror att problemen löses bättre, från t.ex.\r\nhushållens köpkraftssynpunkt, genom att man\r\nsläpper fram en massa kommunala skatteökningar.</pre><pre>Anf. 32  ANITA JOHANSSON (s):</pre><pre>Herr talman! Finansministern säger att det är\r\nkonstigt att vi tar upp den här frågan just nu. Jag\r\nskulle då vilja rekommendera finansministern att\r\nåka ut till våra kommunalpolitiker i länet och\r\ndiskutera med dem. Jag vill nästan påstå att det\r\nråder panik i många av våra kommuner.</pre><pre>Samtliga riksdagsledamöter i Stockholms stad och\r\nlän fick i februari ett brev från en moderat\r\nkommunstyrelseordförande på Ekerö, Inger Linge.\r\nMan skulle inte kunna tro att detta bekymrar\r\nborgarna speciellt mycket, eftersom inte en enda\r\ndeltar i debatten, men det är ett litet hopp att Inger\r\nLinge har skrivit till oss. Hon skriver:</pre><pre>''Stockholmsområdets kommunalpolitiker har gång\r\npå gång framfört hur utomordentligt viktigt det är\r\natt riksdagen reviderar beslutet om\r\nstatsbidragssystem till kommunerna.\r\nFördelningssystemet idag är helt orimligt och om\r\ndet skulle verka fullt ut 1995 kommer det att få\r\nkatastrofala följder för staden och länet.''</pre><pre>Jag tror att nästan varenda kommunalpolitiker i\r\nlänet ställer sig bakom detta.</pre><pre>Anne Wibble, som för inte så länge sedan var vanlig\r\nriksdagsledamot, vet att den som vill påverka\r\nnågonting skriver motioner och framställer\r\ninterpellationer och frågor. Jag har aldrig gett upp\r\nhoppet om mänskligheten, utan jag hoppas\r\nnaturligtvis att man, när utredningen är klar, skall\r\nta hänsyn till alla de storstadsfaktorer som vi har\r\ntalat om i den här debatten.</pre><pre>Vi är naturligtvis för inkomstutjämning, men det\r\nfår inte bli så, herr talman och fru finansminister,\r\natt storstäderna slås ut. Vi vill ge uttryck för vår oro\r\nför detta i debatten i dag.</pre><pre>Jag tycker att finansministern borde fundera på det.\r\nJag tror att det skulle vara bra för alla om en\r\nutredning om levnadsvillkoren tillsattes. Som\r\nriksdagsledamot har man förmånen att resa en del i\r\nlandet, och jag vill påstå att jag då med blotta ögat\r\nkan se att många människor har det mycket bättre\r\npå mindre orter än i t.ex. Botkyrka. Det är de\r\norättvisorna som jag tycker att vi gemensamt skall\r\njobba för.</pre><pre>Anf. 33  STEN ÖSTLUND (s):</pre><pre>Herr talman! Vi avstår gärna från att diskutera\r\nklimatet i Göteborg, om vi slipper göra det i\r\nsamband med debatten om det kommunala\r\nskatteutjämningssystemet. Vilka effekter har\r\nklimatet i det här sammanhanget?</pre><pre>Vi behöver ett skatteutjämningssystem som bygger\r\npå solidaritet, som fru Wibble själv säger, där\r\nkommunerna ersätts för höga kostnader för svaga\r\ngrupper, för invandrare, för trafikproblem och för\r\nmiljöproblem i storstäderna. Det bör också finnas\r\nmed, men det gör det inte. Däremot finns klimatet\r\nmed. Jag kan garantera dem som tvivlar på det, att\r\nklimatet på Västkusten en blåsig dag är långt värre\r\nän det någon gång är uppe i Jämtlandsfjällen. Där\r\nligger bebyggelsen i regel i lä.</pre><pre>I samband med detta vill jag ta upp vad som står på\r\ns. 2 i finansministerns svar, nämligen att bidragen\r\nskall ''utgå oberoende av vilken ambitionsnivå\r\nkommunen har att bedriva sin verksamhet''.</pre><pre>Kan vi ha ett statligt bidrag till kommunerna i en\r\npåse med lika mycket pengar vare sig de är\r\nambitiösa i fråga om att driva kommunal\r\nverksamhet eller fullständigt struntar i det? Kan\r\nman säga till kommuninvånarna att de får åka till\r\ngrannkommunen om de vill bada, bedriva kultur\r\neller idrotta, om man själv slarvar, struntar i att ta\r\nhand om sina gamla, missköter barnomsorgen och\r\ninte bygger ut den? Skall den kommunen ha en lika\r\nstor påse som den kommun som sköter detta? Kan\r\nvi verkligen ha ett sådant bidragssystem för\r\nkommunerna?</pre><pre>Vill vi höja skatten? Nej, vi socialdemokrater vill i\r\noch för sig icke höja skatten. Den första\r\nförutsättningen för att vi inte skall behöva göra det\r\ni Göteborg är i varje fall att vi får ett rimligt\r\nstatsbidragssystem för kommunen. Sedan kan det\r\nfinnas tillfällen då det ändå är nödvändigt att höja\r\nskatten, och då backar vi inte för det heller.</pre><pre>Anf. 34  SYLVIA LINDGREN (s):</pre><pre>Herr talman! Jag reagerade, liksom Anita\r\nJohansson, på Anne Wibbles kommentar om att vi\r\nbörjar fråga och reagera först efter ett år. Jag hade\r\nen debatt om statsbidragen här i kammaren den 14\r\njanuari i år. Jag har också vid ett par tillfällen med\r\nBengt Westerberg diskuterat statsbidrag,\r\nbarnomsorg och välfärdsfrågor i allmänhet, och då\r\ntogs de här frågorna naturligtvis upp.</pre><pre>Det är, som sagt var, oerhört viktigt att vi hela tiden\r\ntar upp de här frågorna för att belysa de speciella\r\nproblem som finns i storstäderna. Jag sade tidigare\r\natt jag ibland får känslan av att det är längre från\r\nRosenbad till Stadshuset än från vår huvudstad till\r\nHaparanda. Det uttalande som jag gjorde den 14\r\njanuari gäller nu också.</pre><pre>Mycket av vad vi beslutar här i denna kammare och\r\nvad regeringen beslutar om flätas samman med hur\r\ndet ser i i samhället i övrigt, med vilka möjligheter\r\nkommunerna har att klara servicen, inte minst till\r\nden enskilde medborgaren.</pre><pre>Lägger man på kommunerna ett större ansvar utan\r\natt man gör någonting åt deras finansiella situation\r\nmåste ju kommunerna göra omvärderingar och\r\nomfördelningar. Det har gjorts och det görs, och\r\ndet tycker jag är riktigt.</pre><pre>Det kommer t.ex. snart ett lagförslag om att\r\nkommunerna skall förse alla som vill ha det med\r\nbarnomsorg, men man ger inga incitament för det.\r\nNär man gjorde motsvarande på sjukvårdens\r\nområde för att förkorta köerna till operationer så\r\natt folk inte skulle behöva vänta så länge föreslog\r\nsocialministern -- som då var Ingela Thalén -- också\r\npengar för att man skulle få ett incitament för att\r\nklara den uppgiften. Det är en skillnad. Man måste\r\nockså vara ödmjuk och ge kommunerna\r\nmöjligheter att klara av alla de åtaganden som man\r\nlägger på dem.</pre><pre>Bengt Westerberg har sagt till mig här i kammaren\r\natt han är medveten om att statsbidragen slår snett\r\nför storstäderna, och jag tycker att det är viktigt att\r\ndet också framgår av finansministerns uttalanden,\r\nså att man ser att det verkligen finns en vilja att göra\r\nnågonting åt det här, bl.a. när det gäller\r\nskattestoppet för Stockholm, vars kommunala\r\nutdebitering ligger 2 kr under genomsnittet. Jag\r\ntycker att man måste kunna få höja den utan att\r\ndrabbas av något straff i form av förändring av\r\nstatsbidragen.</pre><pre>Det finns speciella storstadsproblem. Till följd av\r\narbetslösheten ökar socialbidragen i en rasande\r\ntakt, inte minst i storstäderna. Vidare utförsäkras\r\nallt fler människor från a-kassan, och då måste\r\nkommunerna gå in med socialbidrag.</pre><pre>Anf. 35  BJÖRN ERICSON (s):</pre><pre>Herr talman! Låt mig beröra det nya systemet att\r\nalla bidrag läggs i en påse. Många har uttryckt sin\r\nsympati för det och ansett det vara ett bättre system\r\nän det som gällde tidigare. Jag tillåter mig att ändå\r\nbetvivla att det har alla de fördelar som man har\r\nframfört.</pre><pre>En av de fördelar som har framhållits är att det nya\r\nsystemet ger möjligheter till rationaliseringsvinster\r\noch effektiviseringar. Jag kan försäkra att de\r\nrationaliseringarna och effektiviseringarna har\r\ngjorts för länge sedan, åtminstone i kommunerna i\r\nStockholms län. Situationen är väl närmast den att\r\nman i kommunerna nu håller på och gnager in på\r\nsjälva benet för att klara den situation som uppstår i\r\nsamband med att statsbidragen minskar så kraftigt.</pre><pre>Självfallet skall vi har en solidarisk\r\ninkomstfördelning i ett skattesystem. Men systemet\r\nhar kanske inte fått den utformning det bör ha. Det\r\när naturligtvis det som utredningen skall se över.\r\nMen det krävs nu ganska snabbt åtgärder för att\r\nkommunerna i Stockholms län inte skall hamna i en\r\noerhört svår situation, som egentligen bara kan\r\ninnebära att tillgodoseendet av de mest angelägna\r\nvälfärdsbehoven väsentligt måste minskas; annars\r\nklarar man inte den situation som uppstått.</pre><pre>Anf. 36  INES UUSMANN (s):</pre><pre>Herr talman! Finansministern frågade om vi är för\r\nett solidariskt utjämningssystem. Jag tror att vi är\r\növerens om det. Det finns ingen anledning att\r\nförenkla den här debatten -- det är klart att det är\r\nkomplicerat att genomföra ett sådant här\r\nstatsbidragssystem så att det blir solidariskt och\r\nrättvist. Det är ett instrument som måste bli\r\ntrubbigt på ett eller annat sätt. Det märker vi inte\r\nminst genom att kommunerna här i länet\r\nsinsemellan är så olika. Därför måste man, som jag\r\nser det, i vårt län ha en komplettering genom ett\r\ninomregionalt skatteutjämningssystem.</pre><pre>Vad som är viktigt är att de speciella faktorer som\r\nvi har i Stockholms län inte glöms bort eller\r\nnegligeras. Ett av syftena med en sådan här debatt\r\när just att visa på och synliggöra de särskilda\r\nproblem som också vi här i länet står inför.</pre><pre>Finansministern undvek skickligt min fråga genom\r\natt ställa motfrågan, om jag tycker att det skulle\r\nvara bättre för hushållens köpkraft om man släppte\r\nskattehöjningar fria för kommunerna. Jag tror inte\r\natt det är någon kommunalpolitiker som egentligen\r\nönskar höja skatten. Men till syvende och sist\r\nhandlar det om vad man ser som viktigast: Är\r\nvälfärden målet och skatten ett medel att solidariskt\r\nfinansiera välfärden? Eller är målet att ha en viss\r\nskattesats, och så får välfärden komma i andra\r\nhand? På den punkten skiljer sig de olika partierna\r\nåt ideologiskt. Jag skulle gärna se att\r\nfinansministern tog ställning i detta ideologiska\r\ndilemma.</pre><pre>Anf. 37  EVA JOHANSSON (s):</pre><pre>Herr talman! Anne Wibble tyckte att det var\r\nmärkligt att vi tar upp de här problemen nu, men\r\ndet tycker inte jag. Jag tycker tvärtom att det är\r\nnaturligt att vi bryr oss om den oro som finns ute\r\nbland människor och även här. Det har vi alltid\r\nförsökt göra, och det kommer vi nog också att\r\nfortsätta med. Jag har ett alldeles speciellt skäl för\r\ndet.</pre><pre>Jag var för ett par veckor sedan och träffade 60 -- 70\r\nmycket oroliga föräldrar i en av Upplands Väsbys\r\nskolor. De bor i det område där de borgerliga\r\npartierna fick allra högst väljarandel. Många sade:\r\nVi har röstat borgerligt, men vi känner oss lurade.\r\nVi visste inte att det var det här som var målet. Vi\r\nvisste inte att det var hit Anne Wibble och de andra\r\nville, att det var den vägen de ville gå.</pre><pre>Många av dessa föräldrar bad att få betala mer skatt\r\nför att slippa stora nedskärningar i sina barns\r\nskolor, för att slippa utvecklingen att det blir färre\r\nlärare, för att slippa utvecklingen att det blir 30 --\r\n35 barn också i låg- och mellanstadieklasserna, för\r\natt slippa utvecklingen att det i praktiken inte finns\r\nnågra elevvårdsresurser kvar och för att slippa\r\nutvecklingen att speciallärarresurserna försvinner,\r\natt de lärarna blir arbetslösa och barnen blir utan\r\ndet stöd som många av dem behöver.</pre><pre>Det finurliga system som regeringen föreslog i\r\nkompletteringspropositionen i går innebär att de\r\nhär föräldrarna vägras rätten att påverka\r\nkommunens inkomster för att påverka sina barns\r\nskola, även om det skulle gå att få en majoritet\r\nbland kommunens invånare för det. Anne Wibble\r\noch resten av regeringen vill i så fall straffa oss med\r\natt minska statsbidragen.</pre><pre>Finansministern måste svara på en fråga, nämligen\r\nom det skall vara möjligt för föräldrarna i Upplands\r\nVäsby att påverka standarden i de skolor som vi där\r\ntillsammans äger och där deras barn går. Skall de\r\nha den rätten eller skall den rätten finnas bara för\r\nföräldrar som väljer en privat skola med avgifter för\r\nsina barn? Vart är Anne Wibble på väg?</pre><pre>Jag träffar de här familjerna igen nästa vecka -- de\r\nville fortsätta och prata. Det vore bra om jag visste\r\nvad jag kan hälsa från Anne Wibble, som ju ändå\r\nfaktiskt har ett avgörande inflytande på vad som\r\nhänder med deras barns skolor.</pre><pre>Anf. 38  Finansminister ANNE WIBBLE\r\n(fp):</pre><pre>Herr talman! Det står självfallet var och en fritt att\r\nta upp vilka frågor som helst vid vilket tillfälle som\r\nhelst. Min förvåning gällde någonting annat: Om\r\nregeringen hade ställt sig kallsinnig till att diskutera\r\nutifrån mera konstruktiva synsätt i fråga om\r\nstorstadsfaktorer och liknande skulle jag ha haft\r\nförståelse för att man hade tagit upp det gång efter\r\ngång för att propagera för det. Men det förhåller sig\r\npå precis motsatt sätt, nämligen att regeringen\r\nredan för ett år sedan tillsatte en grupp som skall\r\ngöra den genomlysning som ni efterlyser. Den skall\r\nlägga fram sitt förslag om mellan en och två\r\nmånader. Därför tycker jag att ni slår in öppna\r\ndörrar, för att uttrycka mig rakt på sak.</pre><pre>Ni vet ju att det pågår ett arbete för att en del av de\r\nsvagheter som finns i det nuvarande systemet skall\r\nkorrigeras. Det vore då naturligare att man i\r\nsamband med möte med föräldrar och andra också\r\ntalar om att det förhåller sig så, i stället för att räkna\r\nut att det 1995 eller 1996 om ingenting görs kommer\r\natt se ut på ett jättekonstigt sätt. Alla är ju överens\r\nom att man måste se över detta så att det inte blir\r\nnågra orimliga effekter. Att tala om detta vore\r\nmera konstruktivt, med utgångspunkt i\r\nkommuninvånarnas intresse, som vi ju alla i en eller\r\nannan mening representerar.</pre><pre>Det förekom litet konstiga uttryckssätt, som inte\r\nriktigt speglar de förslag som vi i går lade på\r\nriksdagens bord.</pre><pre>Sylvia Lindgren påstod ursprungligen att de\r\nkommuner som höjer skatten skulle straffas. Eva\r\nJohansson sade alldeles nyss att mina förslag i\r\nkompletteringspropositionen innebär att\r\nkommuner förnekas rätt att ta ut mera skatt eller\r\nmöjligen att föräldrarna förnekas rätt att betala\r\nmera skatt.</pre><pre>Jag tycker att det är ganska bra med kommunal\r\nsjälvstyrelse. Nu har vi tagit bort skattestoppet.\r\nKommunerna får göra precis vad de vill. Deras\r\nbeslut bygger på vilken majoritet, vilka\r\nuppfattningar, vilka förutsättningar och en lång rad\r\nför kommunal självstyrelse viktiga faktorer som\r\nråder i den enskilda kommunen. Vi straffar faktiskt\r\ninte någon, utan vi uppmuntrar de kommuner som\r\ninte höjer skatten. Det är alltså inte fråga om något\r\nstraff. Om man höjer skatten med 5 kr får man\r\nbehålla vartenda öre av dessa skatteinkomster.\r\nDäremot blir man av med den belöning som man\r\nskulle ha fått om man inte höjde.</pre><pre>Det är faktiskt skillnad mellan positiva och negativa\r\nincitament. Det är litet illustrativt att\r\nSocialdemokraterna nästan enbart resonerar i\r\ntermer av straff och negativa incitament, medan\r\nregeringen mer utgår från möjligheten att belöna\r\noch ge positiva incitament.</pre><pre>Det finns ett grundläggande problem, som inte\r\nriktigt har kommit fram i den här diskussionen. Det\r\när oerhört viktigt att man tar hänsyn till detta\r\nproblem så att man inte bara får en bra utan i vid\r\nbemärkelse bättre välfärd att fungera.</pre><pre>Jag tror att det var Ines Uusmann som ställde\r\nfrågan om det skall vara behovet av service och\r\nvälfärd i olika avseenden som skall styra eller om\r\nnågra andra aspekter skall vara i förgrunden.</pre><pre>För min och regeringens del är det alldeles\r\nsjälvklart att det är välfärdsönskemålen i vid\r\nbemärkelse som skall styra. I dessa ingår t.ex. att\r\ndet är ganska viktigt att det finns jobb. I den här\r\ndiskussionen har vi i och för sig behandlat viktiga\r\nproblem, men vi har missat huvudproblemet i dag,\r\nnämligen arbetslösheten. Det är ju centralt för\r\nmänniskornas välfärd att det finns jobb. Då kan\r\ninte heller kommuner och landsting, hur\r\nbehjärtansvärda kortsiktiga syften det än må gälla,\r\nbete sig på ett sätt som förstör möjligheterna att få\r\nfram flera jobb. Det finns ett samband mellan hur\r\nkommunerna beter sig i fråga om skatt och service\r\noch möjligheten att faktiskt göra någonting åt den\r\nalltför höga arbetslösheten, som ju är det helt\r\ndominerande problemet i dag. Man får till exempel\r\ninte bedriva skattepolitik så att företagen flyr\r\nlandet. Då blir det inte några investeringar eller\r\njobb. Det vore alldeles galet.</pre><pre>Jag tror att någon av er tog upp en fråga som\r\nförtjänar att preciseras något. Det nämndes att man\r\nfår stora socialbidragsutgifter med en ökande\r\narbetslöshet. Det är klart att det finns ett sådant\r\nsamband. Men för att undvika att detta skall bli en\r\nalltför stor belastning utökar vi ju nu inte bara\r\nmånga utbildningsinsatser och nya insatser inom\r\narbetsmarknadspolitiken, utan särskilt det som\r\nkallas arbetslivsutveckling. Detta innebär ett\r\navbrott i en arbetslöshetsperiod och motverkar\r\ndärmed långtidsarbetslöshet och utförsäkring. I\r\nden meningen är detta mycket konstruktivt.</pre><pre>Slutligen, herr talman, är väl ändå ni\r\nsocialdemokrater också i någon mening\r\nintresserade av att inte bara sticka huvudet i busken\r\noch skjuta problemen på framtiden. Jag tycker mig\r\nha förstått, av olika motioner och uttalanden, att ni\r\nvill se till att vi får bukt med en del skuldproblem\r\noch långsiktiga underskottsproblem. Om man inte\r\ngör någonting med den offentliga konsumtionen\r\nmåste man ta ifrån människor pengar som de\r\nannars skulle ha haft för privat konsumtion. Så kan\r\nman naturligtvis göra. Jag tror att det var Sylvia\r\nLindgren som nämnde att man kunde ha en\r\nfördelning som innebär att kommunerna skulle få\r\nmera pengar. För att aktstycket skall gå ihop och\r\nman skall få ordning på underskotten måste man i\r\nså fall ta kolossala summor från människors privata\r\nkonsumtionsutrymme. Annars klarar man inte det\r\nsaneringsprogram på dryga 81 miljarder kronor\r\nsom nu ligger på riksdagens bord.</pre><pre>Anf. 39  ANITA JOHANSSON (s):</pre><pre>Herr talman! Jag tog upp ett exempel från Nacka.\r\nOm ett av tio förskolebarn togs hem och\r\nföräldrarna slutade arbeta skulle kommunen kunna\r\nsänka skatten med 50 öre. För varje hundralapp\r\nsom faller bort i skatt ges 106 kr tillbaka i\r\nstatsbidrag. Kan jag tolka finansministern som att\r\ndetta är ett sjukt system?</pre><pre>Jag tycker för min del att förväntningarna stiger, så\r\ndet kanske var bra att vi fick i gång den här\r\ndebatten i dag. Kan jag nu tolka finansministern\r\nsom att detta är ett litet löfte om att det när den här\r\nutredningen så småningom blir färdig kommer att\r\nbli förändringar? I sådana fall hälsar jag det med\r\nstor tillfredsställelse.</pre><pre>Vi har varit inne på kommunalskattestoppet. Jag\r\ntycker också att det är bra att det försvinner, men\r\ndet är ju inte bra att de kommuner som vill behålla\r\nsin goda välfärd och kanske behöver höja sin skatt\r\nskall straffas för det. Det är väldigt konstigt. Visst\r\när vi socialdemokrater fullt medvetna om att vi så\r\nsmåningom måste sanera den dåliga statsbudgeten,\r\nmen det finns ju också andra sätt, Anne Wibble.</pre><pre>Vi har skrivit flera motioner och kommer säkert att\r\ngöra det nu igen med anledning av\r\nkompletteringspropositionen. Det talas om\r\nvärnskatt, men jag säger solidaritetsskatt. Man kan\r\nju faktiskt också tänka sig att man skall ge sig på\r\ndem som har det litet bättre i det här samhället. Jag\r\nmöter väldigt ofta människor som har förståelse för\r\natt det behöver sparas och gnetas i det här landet,\r\nmen de vill att det skall göras rättvist. Det är ett litet\r\nråd till Anne Wibble.</pre><pre>Anf. 40  STEN ÖSTLUND (s):</pre><pre>Herr talman! Jag blev nästan provocerad att gå upp\r\nen tredje gång för att bemöta finansministern när\r\nhon började tala om positiva incitament gentemot\r\nkommunerna.</pre><pre>I Göteborg och i övriga storstäder skulle vi vara\r\nglada om vi kunde finna riktigt positiva incitament.\r\nFör Göteborgs del har väl, som jag påvisade i mitt\r\ninledningsanförande, det positiva varit det\r\nnegativa. I år får Göteborg ungefär 1,9 miljarder\r\nkronor mindre att hantera i den kommunala\r\nekonomin. Det är den bördan vi har.</pre><pre>Den borgerliga majoriteten i kommunen har ett\r\nsparprogram på 15 % och diskuterar nu att höja det\r\ntill 25 %, på grund av den ekonomiska\r\nsituationen -- ändå hotar miljardunderskott. Det är\r\nalltså den situation som vi befinner oss i. Det är litet\r\nmagstarkt att man i det läget talar om att statens\r\noch den nuvarande regeringens politik gentemot\r\nkommunerna innebär någon sorts positiva\r\nincitament.</pre><pre>Vi vill behålla litet mer själva i Göteborg och de\r\növriga storstäderna. Vi upplever inte att det är\r\nspeciellt rättvist att betala in 4 900 kr per invånare\r\noch få tillbaka 2 400. Det kan man väl ändå inte\r\nkalla för några positiva incitament.</pre><pre>Tack för debatten!</pre><pre>Anf. 41  SYLVIA LINDGREN (s):</pre><pre>Herr talman! Det är möjligt att jag uttryckte mig\r\noklart när jag sade att man måste ge mera pengar\r\ntill kommunerna. Vad jag menade är att man inte\r\nkan ålägga kommunerna en mängd uppgifter från\r\nregering och riksdag utan att i slutändan ge någon\r\nform av kompensation. Det är inget tvivel om att\r\nproduktiviteten har ökat i både Stockholms stad\r\noch Stockholms läns landsting utan att man har gett\r\nmera pengar, om man jämför med kostnaderna.\r\nDenna utveckling har gått fortare i Stockholms stad\r\noch Stockholms län än i övriga delar av landet.\r\nDetta antar jag att finansministern också har\r\nanvänt sig av när hon sade i interpellationssvaret att\r\nminskade ekonomiska resurser inte behöver vara\r\nliktydigt med en försämrad verksamhet. Det har\r\nman jobbat med under flera år både i Stockholms\r\nstad och län.</pre><pre>Det finns dock gränser för hur långt man kan gå. I\r\ndag varslar vi och säger upp offentligt anställda,\r\ninte minst inom barn- och sjukvårdsområdet, i en\r\nrasande takt. Man ser inte alltid till konsekvenserna\r\noch kvaliteten när det gäller vården i sin helhet. Det\r\nfinns tydliga tecken på att antalet överbeläggningar\r\npå våra sjukhus ökar och att patienter får ligga i\r\nt.ex. sköljrum, beroende på att det finns så starka\r\nkrav på att man skall skära ner utgifterna. Jag har\r\nförståelse för att man måste göra vad man kan för\r\natt komma till rätta med det ekonomiska dilemmat.\r\nMen det finns hela tiden gränser.</pre><pre>Jag hoppas att vi med denna debatt -- vi har haft\r\nliknande debatter tidigare och kommer säkert att\r\nha det i framtiden -- har fäst uppmärksamheten på\r\natt storstadsförhållandena leder till speciella\r\nproblem. En familj i Stockholm har mindre kvar att\r\nleva på efter det att basutgifterna har betalats än\r\nfamiljer i övriga delar av landet. Det finns flera\r\ntrångbodda hushåll och personer utan bostad i\r\nStockholm. Det finns flera låginkomsttagare i\r\nStockholm. Det finns också flera kvinnor som\r\narbetar heltid utanför hemmet. Det för med sig\r\nstörre barnomsorgskostnader. Stockholm har också\r\nlägre standard på äldreomsorg och ett stort\r\nutbyggnadsbehov. I Stockholm har man också\r\nminst tre gånger högre socialbidragskostnader än\r\növriga delar av landet. Det är sådana synpunkter\r\noch uppgifter som jag tycker att det är nödvändigt\r\natt ta hänsyn till när man ser över\r\nstatsbidragsbestämmelserna.</pre><pre>Anf. 42  Finansminister ANNE WIBBLE\r\n(fp):</pre><pre>Herr talman! Låt mig bara göra några avslutande\r\nkommentarer. Sylvia Lindgren har ett par gånger\r\ntidigare haft motsvarande debatter om\r\nkommunerna och barnomsorgen med Bengt\r\nWesterberg, vilket hon också nämnde här. Jag är\r\nganska säker på att hon då har fått veta att det\r\nutjämningssystem som nu är sjösatt och som skall\r\nfungera under 1993 och delvis under 1994, innebär\r\nen viss kompensation till de kommuner som hade\r\ndåligt utbyggd barnomsorg. Extra tillämpning av\r\nfinansieringsprincipen för att kommunerna skall\r\nkunna upprätthålla en god volym på\r\nbarnomsorgsverksamheten har faktiskt redan\r\ngjorts. Det behövs inga extra tillskott på det viset.\r\nDet ingick i själva övergången till det nya\r\nskatteutjämningssystemet.</pre><pre>Anita Johansson tog upp en av de två centrala\r\nfrågorna här, nämligen att det är viktigt att ha regler\r\nsom också ger kommunerna motiv att tillgodose\r\nsamhällets legitima krav på att det även för den del\r\nav befolkningen som råkar vara kvinnor finns\r\nmöjlighet att förvärvsarbeta. Det har från\r\nregeringens sida uttryckts ett stort antal gånger att\r\nvi delar den uppfattningen.</pre><pre>Slutligen tyckte jag mig notera en viss förvirring\r\ninom de socialdemokratiska leden beträffande vem\r\nsom skall betala vad. Sten Östlund upplevde det\r\nt.ex. som mycket orättvist att några göteborgare\r\nfick betala ungefär 4 000 kr medan de fick tillbaka\r\nungefär 2 000 kr. Anita Johanssons inlägg skulle\r\ndäremot kunna tolkas som om hon förespråkade att\r\nman skulle kunna lösa hela det\r\nsamhällsekonomiska underskottsproblemet genom\r\natt införa värnskatt på 81 miljarder kronor. Om\r\nman skall ta ut så mycket i skatt -- vilket det tyvärr\r\nfinns indikationer på att Socialdemokraterna\r\nkanske önskar -- handlar det inte bara om några\r\nhöginkomsttagare. Då handlar det om mycket stora\r\nsummor för en helt vanlig människa, som befinner\r\nsig ganska långt ner i inkomstledet. Jag tror att\r\ndetta skulle strida mot Sten Östlunds uppfattning\r\nom vad som är rättvist.</pre><pre>För egen del menar jag att det är mycket angeläget\r\natt man fortsätter med det reformarbete som sker\r\ninom kommuner och landsting. Det finns goda\r\nerfarenheter av att man faktiskt kan åstadkomma\r\nbåde en bra -- och i många fall bättre -- service till\r\nnågot lägre kostnader än i dag. Det är en mycket\r\nstor hjälp för både medborgarna och samhället som\r\nhelhet att detta kan fullföljas.</pre><pre>Överläggningen var härmed avslutad.</pre><pre>6 §  Svar på interpellation 1992/93:82 om\r\nasyloch flyktingpolitiken</pre><pre>Anf. 43  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har i en\r\ninterpellation till mig frågat om jag är beredd att\r\nmedverka till förändringar i asyl- och\r\nflyktingpolitiken så att den får samma innehåll och\r\nförutsättningar som de som gäller i våra nordiska\r\ngrannländer.</pre><pre>Först och främst vill jag erinra Sten Andersson att\r\nde nordiska länderna alla tillträtt Genève-\r\nkonventionen angående flyktingars rättsliga\r\nställning och anpassat sin asylrättsliga lagstiftning\r\ntill konventionen. Förutsättningarna för den\r\nfaktiska rättstillämpningen, som det ju faktiskt är\r\nfråga om när vi diskuterar flyktingpolitik, är\r\ndärmed ungefär desamma i de nordiska länderna.\r\nMed undantag för Finland tillämpar de nordiska\r\nländerna också samma viseringsregler gentemot de\r\nländer som under senare tid givit upphov till ett\r\nstort antal asylsökande, särskilt från f.d.\r\nJugoslavien.</pre><pre>Det finns heller inga avgörande skillnader mellan\r\nde nordiska länderna vad gäller hur de asylsökande\r\ntas emot under den tid deras ansökningar prövas\r\neller hur de som fått besked tas om hand. Jag tänker\r\ndå på hur boendet och de ekonomiska\r\nersättningarna är ordnade.</pre><pre>Den skillnad i antal asylsökande till de olika\r\nnordiska länderna som vi har kunnat notera, har\r\nsnarare sin förklaring i att de enskilda\r\nasylsökandena uppenbarligen beslutat sig för att få\r\nsina skyddsbehov prövade i Sverige. Det är\r\nnaturligtvis svårt att ge en entydig förklaring till\r\ndetta faktum, men såväl rent geografiska skäl som\r\ndet faktum att Sverige sedan\r\narbetskraftsinvandringens tid är väl känt för f.d.\r\njugoslaver tycks ha inneburit att många sökt sig hit.</pre><pre>Det finns ett omfattande samarbete mellan de\r\nnordiska länderna inom ramen för nordiska\r\nministerrådssamarbetet i den s.k. samrådsgruppen\r\nför flyktingfrågor. Sverige innehar under 1993\r\nordförandeposten i denna grupp och söker på olika\r\nsätt förbättra samarbetet inom detta område.</pre><pre>Sveriges skyldigheter och möjligheter att framgent\r\nge en fristad åt människor som behöver skydd\r\nundan förtryck av olika slag är en arbetsuppgift för\r\nen bred parlamentarisk kommitté som regeringen\r\nhar beslutat tillsätta och som kommer att arbeta\r\nunder landshövding Rolf Wirténs ledning.\r\nKommittén skall redan i höst presentera en översikt\r\nav hur skyddet för flyktingar reglerats i andra\r\neuropeiska länder och hur dessa regler tillämpas i\r\npraktiken.</pre><pre>Kommittén skall inte bara arbeta med den svenska\r\nasyl- och flyktingpolitiken, utan också göra\r\növerväganden om hur vi kan samverka på det\r\ninternationella planet. Det är egentligen bara i\r\ndenna internationella samverkan som varaktiga\r\nlösningar på dessa svåra problem kan skapas.</pre><pre>Anf. 44  STEN ANDERSSON i Malmö (m):</pre><pre>Herr talman! Jag tackar för svaret, även om det var\r\nnågot egendomligt. I min interpellation tog jag upp\r\nTyskland och den svenska opinionen, men\r\nstatsrådet föredrar att kommentera situationen i\r\nvåra nordiska grannländer.</pre><pre>Det är helt riktigt att de nordiska länderna har\r\nskrivit under samma konvention. Men hur är det i\r\npraktiken? Vi måtte tydligen tolka det hela olika,\r\neller också uppfattas vår tolkning på olika sätt av en\r\ndel människor runt om i världen. T.o.m. september\r\ni fjol hade Sverige tagit emot 60 000 asylsökande.\r\nDe andra nordiska länderna tillsammans hade tagit\r\nemot 12 000 asylsökande. Det måste röra sig om\r\nskillnader i signalsystemet. Men det är egentligen\r\ninte så konstigt, eftersom vi är det enda land i\r\nEuropa som i dag tillåter asylsökande att under\r\nvissa förhållanden arbeta under utredningstiden. Vi\r\nskickar alltså ut signaler som går stick i stäv mot vad\r\nandra länder i Europa gör, och det kan innebära en\r\nlockelse för människor som vill komma hit.</pre><pre>Vi har också en lagstiftning -- och den skall man inte\r\nskylla på Invandrarverket -- som bidrar till att 95 %\r\nav dem som söker asyl i Sverige överklagar det\r\nförsta beslutet. Därmed kan de få stanna kvar i\r\nSverige något år extra och hoppas på det som gällde\r\ntidigare, dvs. att många fick asyl här endast på\r\ngrund av de långa väntetiderna.</pre><pre>För en tid sedan debatterade riksdagen\r\ninvandrarpolitiken. Då anslogs 11,8 miljarder för\r\nbudgetåret 1993/94. Beloppet baserades på 30 000\r\nasylsökande. Nu kan vi se att det under veckorna\r\n9--13 kommer 1 000 asylsökande i veckan. Kalkylen\r\nkan därför knappast hålla framöver.</pre><pre>Under dessa tider, då det talas om knappa resurser\r\noch om att allt skall skötas effektivt, är det\r\nintressant att veta att man förra budgetåret anslog\r\n7,1 miljarder kronor för 21 000 asylsökande. Nu\r\nanslogs det 11,8 miljarder för 30 000 asylsökanden.\r\nAnslaget har alltså ökat med 62 %, trots att antalet\r\nasylsökande bara har ökat med 20 %. Det pekar\r\ninte på någon direkt effektivitetsförbättring.\r\nDessutom finns det fortfarande 70 000--80 000\r\nasylsökande i förläggningarna.</pre><pre>Orsaken till att jag tog upp den här frågan var att\r\ndet kom besked om att Tyskland skulle skärpa sin\r\nlagstiftning. Det är ju Tyskland och Sverige som är\r\nde länder i Europa som har tagit emot flest\r\nasylsökande. Då är mina frågor till statsrådet:</pre><pre>Vad gör vi nu i Sverige, när Tyskland tydligen\r\nkommer att göra mycket för att försöka stoppa\r\nasylsökande att komma dit? Kommer vi att vidta\r\nnågra åtgärder med anledning av detta?</pre><pre>Vilka signaler kommer vi att skicka ut till\r\nflyktingläger runt om i det f.d. Jugoslavien? Enligt\r\nInvandrarverket kommer de asylsökande hit\r\ngenom organiserade bussresor. Man säger att\r\nmajoriteten har suttit i läger i Ungern eller i\r\nKroatien. De har alltså befunnit sig i relativ\r\nsäkerhet och nåtts av upplysningar av någon eller\r\nnågra som uppmanat dem att komma till Sverige\r\noch söka asyl här, därför att de här har en chans att\r\nfå en mycket bättre situation än den som de\r\nbefinner sig i eller som de kan få i andra länder.</pre><pre>Herr talman! Till sist: Är statsrådet beredd att\r\nändra den lagstiftning som innebär att Sverige som\r\ni stort sett enda land i Europa tillåter asylsökande,\r\nom utredningstiden kommer att vara längre än fyra\r\nmånader, att arbeta i Sverige? Är statsrådet och\r\nregeringen beredda att stoppa eller förändra den\r\nlagstiftningen?</pre><pre>Anf. 45  LARS MOQUIST (nyd):</pre><pre>Herr talman! Statsrådet! Också jag är litet förvånad\r\növer det svar som Sten Andersson i Malmö fick på\r\nsin interpellation. Man får hoppas på ett\r\nklarläggande när det gäller Tyskland. Det är\r\nförmodligen någon handläggare på departementet\r\nsom inte har uppmärksammat just den frågan. Jag\r\nhoppas att det är det svar som vi så småningom\r\nkommer att få.</pre><pre>Kulturministern presenterar ju många förklaringar\r\ni sitt svar. Hon säger bl.a. att skälen kan vara\r\ngeografiska. Det är väl ganska märkligt om det är\r\nav geografiska skäl som det kommer asylsökande\r\ntill Sverige. Vi har ingen landgräns mot\r\nkontinenten, vilket däremot Danmark har. Men jag\r\nkan förstå att det kommer ett mindre antal till\r\nNorge av geografiska skäl.</pre><pre>Jag skall dock inte upprepa de argument som Sten\r\nAnderson tog upp. Det är ju frånvaron av en vettig\r\nsignalpolitik som har gjort att det har kommit så\r\nmånga bosnier och kosovoalbaner till Sverige.\r\nInformationen från t.ex. ambassader och andra har\r\nväl inte varit den man skulle ha önskat. Det borde\r\nha klargjorts att det är långt ifrån självklart att man\r\nfår stanna i Sverige. Väldigt många har nog indirekt\r\nuppfattat situationen så, genom anhöriga eller på\r\nannat sätt, att de skulle få stanna för gott. Sedan\r\nvisade det sig att man inte fick det.</pre><pre>Jag vill ställa en fråga till statsrådet om framtiden:\r\nVad har regeringen egentligen för planer\r\nbeträffande alla de s.k. internflyktingar som har\r\nkommit hit från jugoslaviska krigsområden och\r\nsom inte har det skyddsbehov som anges i\r\nGenèvekonventionen? Jag skall inte ägna mig åt\r\nförfluten tid, men jag konstaterar ändå att\r\nviseringstvånget för kosovoalbaner, som uppsköts i\r\ndrygt ett kvartal, kostade skattebetalarna över 4\r\nmiljarder, enligt den tidigare chefen för\r\nInvandrarverket, Christina Rogestam. Statsrådet\r\nhar ju redogjort för sin syn på detta i utskottet, så\r\nvi behöver inte ta upp den diskussionen här. Men\r\ndet förhåller sig likadant med de många\r\nkrigsflyende bosnier som kommer hit. De\r\nförorsakar ju fortsatta höga kostnader i den\r\nsvenska asylhanteringen. Skall de utvisas så snart\r\nförhållandena i Bosnien lugnat ner sig, eller skall de\r\nfå stanna av humanitära skäl?</pre><pre>Anf. 46  GUSTAF VON ESSEN (m):</pre><pre>Herr talman! Det är uppenbart att\r\nflyktingsituationen i dag jämfört med för 5--10 år\r\nsedan är helt annorlunda. Efter den frihetsvåg som\r\nsvepte över Europa 1989 blev det också en frihet att\r\nlämna elände. Plötsligt medgav förutsättningarna\r\natt man tog upp gamla etniska motsättningar och\r\nfördomar som olika folkslag hade gentemot\r\nvarandra. Detta kan vi för närvarande se i\r\nBalkanområdet.</pre><pre>Sett ur ett västeuropeiskt perspektiv är migrationen\r\nfrån Östeuropa den mycket stora utmaning som alla\r\nvästeuropeiska länder och EG står inför. I dag finns\r\ndet 250 000 rumäner i Polen som bara sitter och\r\nväntar på en chans att få börja röra på sig. Man har\r\nbedömt att det under de närmaste 10--20 åren kan\r\nkomma uppemot 20 miljoner invandrare till\r\nVästeuropa. Sverige kan ju inte stänga sina gränser\r\ngenom en förändrad asyllagstiftning. Vi kan inte\r\nsegla utanför, utan vi måste naturligtvis ta vår del\r\nav bördan när det gäller detta stora\r\nproblemkomplex. Vi måste samordna vår\r\nlagstiftning med andra länders. Det ges ingen\r\nannan metod än en internationell samverkan för att\r\nlösa detta.</pre><pre>UNHCR:s inställning i dessa frågor tycks bli\r\nalltmer tydlig. Den nya flyktingkommissarien --\r\nhon är inte helt ny -- menar uppenbarligen att\r\nflyktingar i första hand skall repatrieras frivilligt\r\noch att mottagande i tredje land skall ses som ett\r\nsista alternativ. Hon menar tydligen också att om\r\nett tredje land ändå tar emot flyktingar skall\r\nuppehållstillstånden vara tillfälliga i avvaktan på\r\nrepatriering. Det synsättet tycks också vinna insteg\r\nom man skall döma efter de skrivningar som\r\ninvandrarministern har gett riksdagen, i vilka man\r\nhar redogjort för detta.</pre><pre>Frågan är då hur vi samordnar vårt regelsystem\r\nmed den inställning som UNHCR har och vilka\r\nförändringar som i så fall kan komma till stånd. Jag\r\nkommer därigenom in på den specifika frågan om\r\nbosnierna. Det har nu kommit kanske 12 000--\r\n13 000 bosnier till Sverige redan i år. Jag tror att\r\nnågon tidigare här nämnde att inflödet ligger på en\r\nnivå som på årsbasis kan bli 50 000--60 000\r\nasylsökande här i landet. Det är naturligtvis\r\nförståeligt att de kommer hit.</pre><pre>Vi har ju alla sett reportage från och läst i tidningar\r\nom Bosnien. Vi vet därför att Bosnien för\r\nnärvarande är ett helvete på jorden. Men ändå\r\nmåste man konstatera att de faktiskt kommer i\r\norganiserad form. De har säkerligen skäl att få\r\nuppehållstillstånd. Men hur kommer regeringen att\r\nhantera detta? Om man ger permanent eller\r\ntillfälligt uppehållstillstånd, kommer givetvis en\r\ns.k. pulleffekt, en magnetism, att föreligga. Många\r\nfler bosnier kommer då att resonera: Här finns en\r\nchans. Vi åker till Sverige och får i alla fall en\r\növerblickbar framtid tryggad.</pre><pre>Jag vet inte riktigt hur man kan hantera en sådan\r\nsituation och har givetvis inga som helst bra förslag,\r\nmen detta kan komma att bli ett väldigt stort och\r\nsvårt problem. Egentligen tror jag att det bara finns\r\nen lösning, och det är genom en internationell\r\nsamverkan, då i första hand med FN.</pre><pre>Det skulle vara intressant om invandrarministern\r\nkunde ge vissa indikationer på hur regeringen ser\r\npå detta. Det går nog inte att vänta till i höst eller\r\ntill nästa år och hoppas på att det inte kommer att\r\nbli så farligt. I så fall kan problemet bli oss\r\növermäktigt. Hur svårt och besvärligt det än är,\r\nmåste vi nog mycket snart försöka skaffa oss en\r\npolicy.</pre><pre>Min tid är i det här sammanhanget snart ute. Men\r\nden nu diskuterade frågan skall rimligtvis också tas\r\nupp i den utredning som invandrarministern har\r\ntillsatt, vars ordförande numera är utsedd och vars\r\ndirektiv vi fick ta del av redan i januari. Men tyvärr\r\nhar vi ännu inte blivit kallade till det första\r\nsammanträdet. För att kunna hålla den tidsplan\r\nsom direktiven förutsätter, hoppas jag att det inte\r\nskall dröja för länge. Utredningen skall med förtur\r\nbehandla bl.a. dessa frågor. Men jag tror inte att vi\r\nkan vänta så mycket längre utan att vi redan nu,\r\neller i alla fall så snart som möjligt, måste försöka\r\nfå till stånd en policydeklaration.</pre><pre>Anf. 47  Kulturminister BIRGIT FRIGGEBO\r\n(fp):</pre><pre>Herr talman! Gustaf von Essen efterlyser\r\ninternationell samverkan. Jag kan till fullo stödja\r\nhans önskemål om detta. I ESK kommer vi ganska\r\nsnart att ha en migrationskonferens, där Sverige\r\nkommer att konkretisera genom att lägga fram ett\r\nförslag om hur en europeisk mekanism för ett\r\ngemensamt ansvarstagande skulle kunna se ut.</pre><pre>Vi har i olika forum -- när vi träffas i UNHCR,\r\nWienkongressen, EG och ESK -- efterlyst behovet\r\nav och propagerat för detta. Nu tar vi ytterligare ett\r\nsteg genom att vi lägger fram ett förslag om hur\r\ndetta skulle kunna se ut.</pre><pre>Också UNHCR talar ju om internationell\r\nsamverkan. Men problemet är som sagt att det inte\r\nfinns något ordentligt och bra regelsystem, som\r\npåvisar hur man tar ett gemensamt ansvar i den typ\r\nav situation som nu råder med ett krig i Europa.</pre><pre>Många har här tagit upp den aktuella situationen\r\nmed ett antal bosnier som kommer till Sverige. Det\r\nstämmer att det rör sig om ca 1 000 personer per\r\nvecka. Låt mig då också informera om att Danmark\r\nfram till den 18 april i år har tagit emot 6 500\r\nasylsökande. Det är ungefär hälften av det antal\r\nsom Sverige har tagit emot. Det betyder att\r\nomfattningen per capita i dag är densamma i\r\nDanmark och Sverige. Detta sagt naturligtvis\r\nfrämst mot bakgrund av de frågor som Sten\r\nAndersson i Malmö ställde i interpellationen. Det\r\när inte någon ny företeelse att Sten Andersson\r\npåstår att skillnaden mot våra grannländer är så\r\nstor. Inströmningen till Sverige är nu ungefär\r\ndensamma som till Danmark.</pre><pre>Om man ser på det sätt som de asylsökande tas\r\nemot i våra grannländer, är det på ungefär liknande\r\nsätt som i Sverige. Det kostar ungefär lika mycket.\r\nDet har gjorts en sammanställning av kostnaderna\r\nför mottagandet i en utredning om\r\nflyktingförläggningarna, där det sägs att det i\r\nFinland kostar ungefär 26 000 US-dollar per\r\nasylsökande, i Danmark ungefär 16 000, i Norge\r\nungefär 14 000 och i Sverige ungefär 16 000. Det är\r\nungefär samma kostnadsnivå. Det råder ungefär\r\nliknande regler. Barnen får gå i skola. I Norge kan\r\nman under vissa omständigheter få rätt till arbete,\r\nvilket man inte får i Finland och Danmark. I\r\nTyskland betraktas inte de som kommer från\r\nJugoslavien som asylsökande utan som\r\nkrigsflyktingar, och de får arbeta i stort sett\r\nomedelbart. Det varierar litet grand, men i stort\r\nsett är det ungefär samma mönster. Man kan alltså\r\ninte utifrån dessa fysiska regler säga att Sverige\r\navviker.</pre><pre>Man kan se på lagstiftningen i de nordiska\r\nländerna -- Genèvekonventionen har vi alla skrivit\r\npå. Det brukar också förekomma diskussion om de\r\ntilläggsregler av olika slag som vi har i Sverige, som\r\nman säger att andra länder inte har. I Danmark har\r\nman sedan ett par årtionden tillämpat ett de facto-\r\nflyktingbegrepp, vilket lagreglerades 1983. Det\r\nlyder: Efter ansökan gives det en vidare\r\nuppehållstillåtelse till en utlänning som icke är\r\nomfattad av flyktingkonventionen av den 28 juli\r\n1951, men där det av liknande grund som har\r\nanförts i konventionen eller utav andra tungt\r\nvägande grunder inte bör krävas att utlänningen\r\nvänder tillbaka till sitt hemland.</pre><pre>Det är en ganska allmän lagregel som i stort sett\r\nmotsvarar vår de facto-flyktingregel.</pre><pre>Finland införde så sent som 1991 en tilläggsregel vid\r\nsidan av Genèvekonventionen, som säger att en\r\nutlänning som inte beviljas asyl men som inte anses\r\nkunna återvända tryggt till sitt hemland eller till det\r\nland där han stadigvarande varit bosatt kan av\r\ninrikesministeriet beviljas uppehållstillstånd i\r\nFinland på grund av behov.</pre><pre>Detta är också en mycket allmän regel. I Norge har\r\nman valt en delvis annan konstruktion genom att\r\nlägga in detta i en regel om humanitära skäl, där\r\nman säger att när starka mänskliga hänsyn talar för\r\ndet skall man kunna ge arbets- och\r\nuppehållstillstånd.</pre><pre>Det finns alltså inte någon grund för det ständigt\r\nåterkommande påståendet om att Sverige avviker i\r\nolika avseenden vad gäller lagstiftningens\r\ntillämpning och ekonomiska regler. Möjligen kan\r\nman säga att Finland har en något striktare\r\ntillämpning både av sin de facto-regel och\r\nGenèvekonventionen.</pre><pre>Jag har naturligtvis inte någon anledning att tycka\r\natt det är bra att fördelningen av de asylsökande är\r\nojämn mellan länder i Europa eller mellan våra\r\ngrannländer. Men jag vänder mig emot att vi skall\r\nförfalla till en felaktig beskrivning av\r\ngrannländernas lagstiftning och olika stödsystem.</pre><pre>Sten Andersson kom in på kostnader av olika slag.\r\nVi har gjort en prognos för nästa budgetår på 30 000\r\nasylsökande. Den beräkningsgrund som har\r\nanvänts under senare år har också använts för nästa\r\når. Om Sten Andersson har en bättre grund att\r\nräkna på är han välkommen att presentera den.</pre><pre>Om en varaktig fred kan åstadkommas i\r\nJugoslavien är jag alldeles övertygad om att det\r\nantal flyktingar som söker sig till Sverige drastiskt\r\nkommer att sjunka.</pre><pre>Anf. 48  STEN ANDERSSON i Malmö (m):</pre><pre>Herr talman! För att statsrådet inte skall glömma\r\nmin fråga upprepar jag den. Beträffande rätten att\r\narbeta, som tydligen är unik för Sverige när det\r\ngäller asylsökande under vissa förhållanden,\r\nundrade jag om statsrådet var beredd att stoppa\r\ndetta eller förändra lagstiftningen. Jag frågade om\r\ndetta men fick inget svar. Jag kanske kan få svar på\r\ndetta i statsrådets nästa inlägg.</pre><pre>Det är positivt att Sverige verkar internationellt för\r\nen gemensam asylpolitik. Men frågan är: Hur\r\nbedömer statsrådet våra möjigheter att få gehör\r\nbland de andra länderna i Europa? Hittills har ju\r\nden verksamheten inte haft någon större framgång.</pre><pre>Herr talman! Jag vet att man kan använda siffror\r\nlitet hur som helst. Statsrådet sade att danskarna\r\nper capita tar emot lika många asylsökande som vi.\r\nSedan är det i slutfasen intressant hur många som\r\nfår stanna. Men mina siffror gällde fjolåret. Då tog\r\nvi emot 60 000 asylsökande under nio månader.\r\nÖvriga nordiska länder tog emot sammanlagt\r\n12 000, trots ett nästan fördubblat invånarantal.\r\nDet var alltså bakgrunden till att jag var tveksam till\r\nsignalsystemet.</pre><pre>Statsrådet sade också att det inte är någon större\r\nskillnad mellan reglerna i länderna i Europa och\r\nframför allt mellan länderna i Norden och reglerna\r\nför den svenska asylpolitiken. Det är möjligt att det\r\när så i teorin. Men det måste vara något som i\r\npraktiken lockar människor att i första hand\r\nkomma till Sverige och Tyskland, att de gör detta\r\nval i stället för att kanske åka till länder som ligger\r\nnärmare dagens aktuella konflikthärdar.</pre><pre>Statsrådet efterlyste ett förslag från min sida. De\r\nberäkningar som regeringen har gjort har inte\r\nnågon gång stämt. I fjol sade man att 25 000 skulle\r\nkomma. Då kom det 80 000. I år har man sagt att\r\n30 000 kommer att komma, och vi är snart uppe i\r\n14 000--15 000. Man kan väl lära sig av misstagen.\r\nVi vet ju hur det ser ut där nere.</pre><pre>Vad jag menar att vi borde göra är att framför allt\r\nse till att förbättra standarden i de läger som i dag\r\nfinns utanför det f.d. Jugoslavien, så att människor\r\nblir kvar där i avvaktan på bättre förhållanden i sitt\r\nhemland, i stället för att åka hit till i stort sett ingen\r\nnytta. Vi har ju hört att 95 % ändå inte kommer att\r\nfå lov att stanna kvar.</pre><pre>Anf. 49  LARS MOQUIST (nyd):</pre><pre>Herr talman! Statsrådet nämner internationell\r\nsamverken. Det är ju bra. Vi har också många\r\ngånger tryckt på om detta. Det finns ju företrädare\r\ninom regeringen som har hävdat att vi kan hjälpa\r\nelva gånger fler på plats i stället för att hjälpa de\r\nflyktingar som kommer hit till Sverige.</pre><pre>Statsrådet Friggebo hävdar envist att vi för samma\r\npolitik som övriga nordiska länder. Hon säger att vi\r\nkanske skiljer oss något från Finland, men i princip\r\när det samma politik som förs. Det kanske i och för\r\nsig är riktigt. Men vi avviker i det signalsystem som\r\nvi ger till omvärlden. Vi avviker också när det gäller\r\ntillämpningen. Lagarna och bestämmelserna\r\nkanske är desamma. Jag skall inte gå in på så många\r\nolika detaljer om vad som avviker i tillämpningen.\r\nMen jag kan nämna att Danmark bl.a. har sina\r\nbolsterpatruller, som kollar upp vissa saker.</pre><pre>Det som jag inte fick något svar på var den fråga\r\nsom jag ställde om internflyktingarna från Bosnien-\r\nHercegovina. Vilka planer har regeringen för de\r\nmänniskor som har kommit hit? Skall man fortsätta\r\nmed den låt-gå-politik som vi hade i fråga om\r\nkosovoalbanerna? För någon vecka sedan fattade\r\nju riksdagen beslut om regeringens begäran på 3,7\r\nmiljarder extra för Invandrarverkets\r\nförläggningskostnader. Det är just på grund av att\r\nman inte har någon klar politik som gör att man kan\r\nklara sig inom de begräsningar som riksdagen har\r\nangivit.</pre><pre>Eftersom jag inte fick något svar i detta\r\nsammanhang, kan jag bara konstatera att det\r\ntydligen inte finns någon planering inom regeringen\r\nför hur man skall hantera denna fråga. Jag\r\nupprepar därför frågan: Finns det någon planering,\r\noch i så fall vilken?</pre><pre>Anf. 50  GUSTAF VON ESSEN (m):</pre><pre>Herr talman! Jag hade också ett antal frågor om\r\njust de bosniska flyktingarna. I fråga om dem finns\r\ndet uppenbarligen oklarheter. Såvitt jag förstod av\r\nförra veckans invandrarpolitiska debatt, fanns det\r\nett antal fall som hade överlämnats till regeringen\r\nför bedömning. Det är väl antagligen därför som\r\nman ännu inte kan ge något svar. Jag kan möjligen\r\nförstå att det kan bero på det. Men det är nog\r\nväldigt viktigt att man på något sätt relativt snabbt\r\nkommer till skott.</pre><pre>Vi kan ju i framtiden inte gärna ha en praxis för de\r\nbosniska flyktingarna här i Sverige, en annan i\r\nDanmark, en tredje i Norge och en fjärde i\r\nTyskland, utan det måste även i detta sammanhang\r\nföreligga någon form av samsyn. Hur betraktar det\r\nvästeuropeiska samfundet de bosniska\r\nflyktingarnas situation, och hur skall vi gå till väga\r\nför att lösa denna problematik?</pre><pre>Det som jag tycker är litet moraliskt besvärligt är i\r\nsig inte att de människor som kommer hit får\r\nuppehållstillstånd tillfälligt eller permanent, utan\r\ndet som jag tycker är så svårt är om vi verkligen kan\r\nvara säkra på att just de som har lyckats chartra en\r\nbuss och åka hit upp, har det största behovet att få\r\nuppehållstillstånd här. Jag kan väl tänka mig att det\r\nfinns hundratusentals andra som har mycket sämre\r\noch värre situationer än just de som kommer hit och\r\natt det är dem som man skulle vilja hjälpa mer.\r\nDärför är det så viktigt, vilket jag kommer att\r\narbeta för i den här utredningen, att strama åt\r\nasylbegreppet men öka möjligheterna att i\r\nsamarbete med FN på platsen försöka utröna vilka\r\nsom har de största behoven av skydd och av hjälp\r\noch som därmed också kan få en chans att stanna\r\nhär, så att vi får en planering och reglering av detta\r\nsom utgår från att de som har de största behoven\r\nockså får chansen. Men detta är något som man får\r\nkomma tillbaka till.</pre><pre>Jag ger mig emellertid inte riktigt på den punkten.\r\nJag skulle vilja ha en litet mer uttömmande\r\nkommentar och ett resonemang omkring hur\r\ninvandrarministern ser på den bosniska\r\nflyktingproblematiken. Förekommer det\r\növerläggningar med andra europeiska stater om en\r\ngemensam policy härvidlag, och förekommer det\r\növerläggningar med andra nordiska länder om hur\r\nman skall hantera den här situationen? Vi kan inte\r\nsjälva fatta ensidiga beslut, utan vi måste nog se\r\ndetta i ett större perspektiv.</pre><pre>Anf. 51  Kulturminister BIRGIT FRIGGEBO\r\n(fp):</pre><pre>Herr talman! Jag beklagar att jag inte besvarade\r\nfrågorna om Bosnien. Men det berodde på att min\r\ntaletid var slut.</pre><pre>Sten Andersson i Malmö upprepade frågan om\r\narbete, att detta skulle vara unikt för Sverige. Jag\r\nredogjorde för att det inte är unikt för Sverige. I\r\nNorge och Tyskland förekommer detta. Det är inte\r\naktuellt att ändra på de bestämmelser som vi har.</pre><pre>Sten Andersson frågade varför Sverige tog emot så\r\nmånga fler än andra. Det berodde på att så många\r\nfler sökte sig till Sverige. Och vi har haft många\r\ndiskussioner om vad det beror på, t.ex.\r\narbetskraftsinvandringen tidigare osv. Det beror\r\nnaturligtvis även delvis på att Sverige har ett ganska\r\ngott rykte om att värna mänskliga rättigheter och\r\natt ge människor skydd. Det goda ryktet tycker jag\r\natt vi skall vara stolta över.</pre><pre>Sedan talar Sten Andersson fortfarande om\r\nprognoser, om hur många som kommer hit och hur\r\nmånga som inte kommer hit. Ingen kan med\r\nbestämdhet säga exakt hur många som kommer att\r\nkomma hit. Vad vi har redovisat för riksdagen är att\r\nvi har en beräkningsgrund som ger ett visst utfall\r\nekonomiskt. Därutöver säger vi att dessa prognoser\r\när osäkra och att vi håller dörren öppen för att\r\nåterkomma till riksdagen.</pre><pre>Sten Andersson säger att 95 % av dem som\r\nkommer hit inte kommer att få stanna. Vad vet Sten\r\nAndersson om det? Ingenting.</pre><pre>Om det blir ett långt, ett mycket utdraget, krig i\r\nJugoslavien, hur skall vi då kunna skicka tillbaka\r\nbosnier som sedan slaktas där nere? Det är klart att\r\nden dagen kommer då man säger att det inte är\r\nrimligt att bara vänta och vänta utan att få besked\r\nsom innebär en fast hållpunkt i tiden.</pre><pre>Gör inte sådana där påståenden rakt ut i luften om\r\nvad som kommer att hända! Det är verkligheten\r\nrunt omkring oss som styr här, inte något tyckande\r\nfrån tjänstemän eller ens från Sten Andersson.</pre><pre>Både Gustaf von Essen och Lars Moquist har tagit\r\nupp frågan om Bosnien, vilken är mycket\r\nkomplicerad. Det som antytts här är helt rätt. För\r\nnärvarande kommer alltså bosnierna inte direkt\r\nfrån krigshärdarna, även om de kommer från ett\r\nland där krig pågår.</pre><pre>Det finns tecken på att det är flyktingar från\r\nflyktingförläggningar i framför allt Kroatien som nu\r\nkommer till Sverige. De har befunnit sig i Kroatien\r\nunder kortare och längre tider. Alla vet att vi stöder\r\nKroatien med flyktinganläggningar av olika slag för\r\natt möjliggöra en någorlunda hygglig situation i\r\nnärområdet för dessa människor.</pre><pre>Därtill har vi, som jag tidigare sagt, fått ett antal\r\närenden från Invandrarverket. Man vill höra hur vi\r\nskall förfara med de människor som redan är här.\r\nDetta skiljer sig från förhållandena vad gäller\r\nkosovoalbanerna. Invandrarverket har ju hela\r\ntiden inom verket fattat beslut om\r\nkosovoalbanerna utan att föra ärendena vidare till\r\nregeringen.</pre><pre>Invandrarverket för där en diskussion om olika\r\ntänkbara handlingslinjer. En är att man ger\r\npermanent upphållstillstånd. Man betraktar dessa\r\npersoner som politiska flyktingar, vilket man nog\r\nfaktiskt kan säga att de är.</pre><pre>Å andra sidan säger man att inget annat europeiskt\r\nland tillämpar principen att de här människorna\r\nskall ges permanent uppehållstillstånd. Dessutom\r\nstrider det litet grand mot den allmänna\r\ninställningen hos världssamfundet, nämligen att\r\nman måste fördöma den etniska rensningen. Målet\r\nmåste vara att dessa människor skall kunna\r\nåtervända till sina hem och att få slut på kriget så\r\nsnabbt som möjligt. Därför bör man försöka att\r\nordna den humanitära hjälpen och skyddet i\r\nnärområdet.</pre><pre>Den andra möjligheten är att man skulle kunna ge\r\ntillfälligt uppehållstillstånd. De flesta länder i\r\nEuropa gör det, med olika grad av formalisering.\r\nVi i Sverige har hittills inte tillämpat principen att\r\nge formella tillfälliga uppehållstillstånd. I höstas\r\nförekom diskussioner mellan partierna, och man\r\nenades då om att inte föreslå riksdagen en sådan\r\nordning. Inom den lagstiftning som redan finns kan\r\ndet finnas möjligheter att tillämpa en ordning med\r\ntillfälliga uppehållstillstånd.</pre><pre>Den sista möjligheten är att fortsätta att ge\r\nmänniskorna skydd här i avvaktan på att\r\nsituationen nere i Jugoslavien blir bättre, men man\r\nger inga formella tillstånd -- dvs. tillämpar\r\nverkställighetsstoppet.</pre><pre>Det är precis så som Gustaf von Essen sade -- själv\r\nhar jag också sagt det tidigare i denna kammare --\r\nnämligen att regeringen nu överväger hur vi skall\r\nhantera de här frågorna. Det är klart att vi då också\r\nmåste titta på frågor som handlar om att de som nu\r\nkommer hit framför allt kommer från\r\nflyktingförläggningar i Kroatien.</pre><pre>Anf. 52  STEN ANDERSSON i Malmö (m):</pre><pre>Herr talman! Statsrådet tycktes höja tonen en\r\naning. Sådant beror i regel på att argumenten är\r\nsvaga. Då höjer man rösten i stället.</pre><pre>Från Riksdagens utredningstjänst fick jag för en\r\nmånad sedan besked som visar att Sverige är unikt\r\ni detta fall när det gäller att tillåta asylsökande att\r\narbeta under utredningstiden.</pre><pre>Enligt Riksdagens utredningstjänst, som är en\r\nseriös källa, var det i Norge förr så, att dessa\r\nmänniskor kunde få arbeta. Men sedan ansåg man\r\natt den möjligheten missbrukades. I dag är det\r\ndärför möjligt att arbeta endast i undantagsfall.</pre><pre>Enligt samma källa, dvs. Riksdagens\r\nutredningstjänst, är det i Tyskland icke tillåtet för\r\nasylsökande att arbeta. Om det skett en förändring\r\nunder den senaste månaden ber jag om ursäkt. Jag\r\när i alla fall inte helt övertygad om att statsrådets\r\nargument i det avseendet bär.</pre><pre>Det sägs att jag uttalat att 95 % skall skickas\r\ntillbaka. Fru statsråd, det har jag hört tidigare. Jag\r\nhar läst om det i artiklar baserade på intervjuer med\r\nstatsrådet. Jag har hört det sägas av\r\nstatssekreterare och Invandrarverkets tjänstemän.\r\nMen det är inte jag som gjort påståendet. Det finns\r\nmånga klipp att välja bland när det gäller att\r\nverifiera gjorda påstående.</pre><pre>Hur man skall budgetera för framtiden är svårt att\r\nveta. Det är jag väl medveten om. Men om man i\r\nfjol budgeterade för 25 000 personer och det kom\r\n80 000, hur blir det då? Läget i Jugoslavien har inte\r\nförändrats. På vad baserar man då det faktum att\r\ndet bara budgeteras för 30 000? Har något hänt som\r\nvi inte känner till? Risken är stor att den här siffran\r\nkommer att spräckas lika effektivt, tyvärr, som var\r\nfallet med den förra budgeten.</pre><pre>Statsrådet säger att vi skall vara stolta över vårt\r\nrykte, dvs. över att vi anses vara generösa. Men jag\r\ntycker att vi skall vara stolta om vi har rykte om oss\r\natt tillämpa principer för asyl som i huvudsak är\r\nbaserade på Genèvekonventionens definition.</pre><pre>Jag är inte så säker på att stoltheten över ryktet om\r\natt vi tar hit människor som inte har flyktingskäl är\r\nså rysligt stor hos en majoritet av svenska folket,\r\nmot bakgrund av dagens ekonomiska situation.</pre><pre>Vi kan inte hjälpa fattiga människor runt om i\r\nvärlden genom att plocka hit en del. Då är det\r\nmycket bättre, precis som någon tidigare sade, att\r\nför de pengar som det kostar att ha 40 000\r\nmänniskor här i stället hjälpa 400 000 till en\r\nbetydligt drägligare tillvaro än den som de i dag\r\nlever i.</pre><pre>Skruva alltså ned tonläget litet grand! Jag skall ta\r\nreda på mera om de uttalanden av statsrådet och\r\nhennes kolleger som jag har läst om i pressen.</pre><pre>Anf. 53  LARS MOQUIST (nyd):</pre><pre>Herr talman! Statsrådet Friggebo beskriver läget\r\noch lämnar besked om olika alternativ och\r\nhandlingsplaner som regeringen kan ha när det\r\ngäller att komma till rätta med problemen i fråga\r\nom bosnierna.</pre><pre>Jag menar att vi måste ge bosnierna signaler om att\r\nvi avser att sända tillbaka dem som inte har det\r\nskyddsbehov som vi anser berättigar dem att få\r\nstanna i Sverige. Den signalen måste vi ge även till\r\nomvärlden, för annars kommer det en mängd\r\nmänniskor hit som sedan skall tvingas hem.</pre><pre>Enligt min mening är det inte en human asylpolitik\r\natt föra en sådan signalpolitik som förs. Människor\r\nluras ju hit. Sedan skall de, precis som gällde för\r\nkosovoalbanerna, skickas hem.</pre><pre>Det finns exempel på att man lämnar läger i\r\nKroatien för att just komma till Sverige. Men man\r\nhar ju skydd i lägren i Kroatien. Alltså är det den\r\nsvenska signalpolitiken och, naturligtvis, anhöriga i\r\nSverige som gjort att de här människorna blivit\r\nbenägna att lämna sina läger i Kroatien för att åka\r\ntill Sverige och bli föremål för en asylhantering. De\r\nallra flesta av de här människorna tror naturligtvis\r\natt de får stanna för gott i Sverige.</pre><pre>Regeringen måste vidta aktiva åtgärder just för att\r\nge korrekta signaler om att det är långt ifrån säkert\r\natt de här människorna får stanna i Sverige. Jag\r\nanser att vi för en felaktig signalpolitik, om vi bara\r\nhåller tyst i den här frågan.</pre><pre>Anf. 54  GUSTAF VON ESSEN (m):</pre><pre>Herr talman! Jag hade förmånen att i höstas få en\r\nredogörelse av förslaget som invandrarministern\r\nhade tagit fram om tillfälligt uppehållstillstånd\r\n(TUT). Vi var relativt på det klara med att det då\r\ninte fanns något behov av den lagstiftningen. Men\r\ndå kunde vi egentligen inte förutse riktigt vad som\r\nskulle komma att hända i Bosnien, i varje fall inte\r\natt det skulle få den här omfattningen. I efterhand\r\nkan man tycka att det kanske hade varit bra att ha\r\nden lagstiftningen trots allt. Det finns kanske\r\nanledning att aktualisera förslaget igen.</pre><pre>Det som var intressant var invandrarministerns\r\nresonemang omkring Bosnienflyktingarna, att de\r\nnu i allmänhet kommer från första asylland, i det\r\nhär fallet från Kroatien, kanske Ungern, och har\r\nbefunnit sig i läger. Det borde kunna tyda på att\r\nman kan återförvisa dem dit varifrån de kom, men\r\nockså kombinera det med insatser i dessa\r\nflyktingläger, så att man kan garantera att en\r\navvisning kommer att ske till en plats där det finns\r\nmöjlighet att ta emot dem. Jag hoppas att det är så\r\njag skall tolka invandrarministern när det gäller de\r\neventuellt kommande besluten. Finns det klara\r\nbelägg för att det är fråga om första asylland, att de\r\nhar varit i FN:s flyktingläger där nere och sedan åkt\r\ntill Sverige, tycker jag att man skall kunna\r\nåterförvisa dem dit. Det är väl den ordning man\r\nskulle kunna tänka sig att ha.</pre><pre>Invandrarministern säger i svaret till Sten\r\nAndersson i Malmö att den kommitté som är utsedd\r\nredan i höst skall presentera en översikt över hur\r\nskyddet för flyktingar reglerats i andra europeiska\r\nländer och hur dessa regler tillämpas i praktiken.\r\nJag har i och för sig tolkat direktivet så att vi också\r\nskall kunna lägga fram förslag och inte bra göra en\r\növersyn. Jag ser att vi efter den analys som skall ske\r\nkan ''göra de överväganden och lämna de förslag\r\nsom vid översynen kan aktualiseras''. Det är väl så\r\nvi skall gå till väga. Jag har förstått att det skulle\r\nkunna vara en prioriterad uppgift för den här\r\nutredningen.</pre><pre>Anf. 55  Kulturminister BIRGIT FRIGGEBO\r\n(fp):</pre><pre>Herr talman! Det är helt riktigt att kommittén, om\r\nden finner det påkallat med anledning av\r\növersikten över reglerna i Europa, har frihet att\r\nkomma med förslag.</pre><pre>Sten Andersson i Malmö säger att om man har\r\nsvaga argument försöker man höja rösten. Det\r\nhandlade inte alls om arbete, som Sten Andersson\r\nkopplade ihop det med. Det var när Sten\r\nAndersson påstod att 95 % av alla asylsökande som\r\när här nu kommer att få avslag. Jag vill påstå att\r\nSten Andersson inte vet ett enda dugg om det.</pre><pre>Däremot är det för närvarande så att i de beslut som\r\nfattas om kosovoalbanerna är det över 90 % som\r\nfår avslag. Några får stanna här av de facto-\r\nflyktingskäl, därför att de har sådana. Ett antal\r\npersoner som har krigsvägrarskäl fattar man icke\r\nbeslut om. Därför kan inte Sten Andersson göra\r\nnågon prognos för framtiden.</pre><pre>Vad gäller den beräknade kostnaden för framtiden\r\nundrar Sten Andersson vad det är som har hänt som\r\ngör att man inte skall räkna med fler än 30 000. Vad\r\nsom har hänt vet vi, dvs. hur många vi har på\r\nflyktingförläggningarna. De ingår i\r\nkostnadsberäkningarna. Vad som kommer att\r\nhända under nästa år vet inte vare sig Sten\r\nAndersson eller jag någonting om.</pre><pre>Låt oss säga att vi skulle få fred i f.d. Jugoslavien\r\nganska snart. Då ändrar det förutsättningarna\r\ntotalt. Jag skulle samtidigt vilja säga att jag är\r\nganska pessimistisk om en sådan utveckling.</pre><pre>Lars Moquist tar upp bosnierna. Det verkade på\r\nmig som om Lars Moquist antydde att vi skulle\r\nkunna börja sända tillbaka bosnier från Sverige.\r\nDet är fullständigt uteslutet att sända någon till\r\nBosnien, och Kroatien, som har en enorm\r\nekonomisk börda, kommer inte att släppa in några\r\nsom vi sänder tillbaka.</pre><pre>Vad det handlar om är att möjliggöra för människor\r\natt stanna där nere och inte söka sig vidare ut i\r\nEuropa. Det sägs att det kommer så många bosnier\r\nupp till Sverige. I Kroatien fanns det tidigare över\r\n600 000 bosnier. I dag är de ungefär 225 000. Många\r\nhar alltså sökt sig ut runt om i Europa, inte bara till\r\nSverige.</pre><pre>Lars Moquist försöker göra en jämförelse mellan\r\nkosovoalbanerna och bosnierna. Han säger att de\r\nlovas att få stanna här. Det finns inga löften om att\r\nfå stanna här. Det är heller inget önskemål från\r\nbosnierna själva. Jag hade själv en överläggning\r\nmed president Izetbegovic häromfredagen. De vill\r\nnaturligtvis att deras medborgare skall kunna\r\nkomma tillbaka och bygga upp landet. Det finns en\r\nvilja hos bosnierna själva att omedelbart\r\nåtervända, om de bara kunde. Det är det som är det\r\nviktiga, att skapa den förutsättningen, att de skall\r\nkunna återvända till sitt hemland.</pre><pre>Överläggningen var härmed avslutad.</pre><pre>7 §  Svar på interpellation 1992/93:103 om\r\nregeringens flyktingpolitik</pre><pre>Anf. 56  Kulturminister BIRGIT FRIGGEBO\r\n(fp):</pre><pre>Herr talman! Ingrid Näslund har frågat mig om\r\nreglerna eller tolkningen av reglerna för att få\r\nuppehållstillstånd av humanitära skäl har ändrats i\r\nnågot avseende, eftersom färre får\r\nuppehållstilstånd, trots en starkt ökad tillströmning\r\nav flyktingar.</pre><pre>Ingrid Näslund har vidare frågat mig om jag avser\r\natt vidta åtgärder så att barnkonventionens regler\r\nkommer att tillämpas beträffande flyktingbarn.</pre><pre>Det är mot den här bakgrunden viktigt att slå fast\r\natt det främst av två skäl ofta förekommit\r\ntveksamma påståenden om förändringar i den\r\nsvenska flyktingpolitiken. Det anförs ofta att en\r\nökad andel avslagsbeslut i sig skulle kunna tydas på\r\nså sätt att politiken blivit mer restriktiv. En ökad\r\nandel avslagsbeslut är mer sannolikt ett uttryck för\r\natt en ökande andel av de asylsökande företer\r\nsådana skäl som inte kan leda till positiva beslut.\r\nEtt annat förhållande är att kriget i f.d. Jugoslavien\r\ninneburit att beslut i en stor mängd ärenden inte har\r\nkunnat fattas under en viss tid. Förhållandevis få\r\nasylbeslut i förhållande till antalet höga siffror för\r\ninströmningen av asylsökande skall också ses mot\r\ndenna bakgrund.</pre><pre>Enligt gällande lagstiftning får uppehållstillstånd\r\nges till en utlänning som av humanitära skäl bör få\r\nbosätta sig i Sverige. Det är här inte fråga om någon\r\negentlig skyddsbestämmelse utan om en möjlighet\r\nför den tillståndsgivande myndigheten att bevilja\r\nuppehållstillstånd när det är påkallat av humanitära\r\nskäl.</pre><pre>Det kan gälla sådana humanitära skäl som hänför\r\nsig till utlänningens personliga förhållanden, främst\r\npsykiskt eller fysiskt handikapp eller sjukdom.\r\nUppehållstillstånd kan också ges när förhållandena\r\ni hemlandet är sådana att det vore inhumant att\r\ntvinga utlänningen att återvända dit, t.ex. när det\r\npågår krig eller inbördesstrider i landet. Det ligger\r\ni sakens natur att någon uttömmande uppräkning\r\ninte kan göras av de situationer där humanitära skäl\r\nbör föranleda att utlänningen får\r\nuppehållstillstånd.</pre><pre>Det är alltså, som jag tidigare nämnt, fel att dra\r\nslutsatser av en jämförelse över tiden av antalet\r\nbeviljade uppehållstillstånd i förhållande till antalet\r\nasylansökningar. Detta främst beroende på att man\r\nmåste ta hänsyn till de skilda förutsättningar som\r\ngäller vid olika tidpunkter. De två åren som Ingrid\r\nNäslund valt att jämföra är ett exempel på detta.\r\nFör det första beviljades under 1991 ett mycket\r\nstort antal tillstånd av s.k. humanitära skäl på grund\r\nav tillämpningen av tidsrelaterade schablonregler.\r\nDessa schablonregler valde regeringen i december\r\n1991 att successivt avveckla, eftersom de var\r\nförenade med stora nackdelar. De ledde lätt till\r\norättvisa, och till vad som kan uppfattas som\r\nirrationella beslut. En skillnad på några dagar\r\nkunde bli avgörande i ena eller andra riktningen.\r\nFör det andra innebar krisen i f.d. Jugoslavien att\r\ndet under 1992 kom ett mycket stort antal\r\nasylsökande därifrån, och eftersom\r\nInvandrarverket valde att avvakta med beslut i\r\nmånga ärenden blir en jämförelse av förhållandet\r\nmellan asylsökande och antalet beviljade tillstånd\r\nmissvisande. Ytterligare en orsak till att en\r\njämförelse mellan olika år inte låter sig göras är att\r\nsituationen i länder, varifrån asylsökande kommer,\r\nförändras. T.ex. kan en ny regim i ett land, varifrån\r\nmånga asylsökande tidigare kommit, göra att inte\r\nså många har anledning att söka sig därifrån.</pre><pre>Jag vill framhålla att regeringen inte på något sätt\r\nutfärdat några direktiv om att bevijandet av\r\nuppehållstillstånd av humanitära skäl skall vara\r\nmer restriktiv än tidigare. Dock har, som jag\r\nnämnde tidigare, de schabloniserade\r\nväntetidsreglerna avskaffats. Varje asylansökan\r\navgörs individuellt och utifrån det skyddsbehov\r\nsom kan föreligga i det enskilda fallet.</pre><pre>Det är naturligtvis av största intresse för mig att\r\nnära följa hur praxis inom rättstillämpningen\r\nutvecklas, särskilt mot bakgrund av att\r\nbeslutsfattande i högsta instans sedan förra året inte\r\nlängre skapas genom regeringsbeslut utan i en\r\nnyinrättad förvaltningsmyndighet. Jag kommer att\r\nta initiativ till att en sådan uppföljning sker.</pre><pre>Regeringen har nyligen tillsatt en parlamentarisk\r\nkommitté för översyn av invandrarpolitiken samt\r\ninvandrings- och flyktingpolitiken. Av direktiven\r\nframgår att en uppgift för utredningen är att lägga\r\nfram förslag om utformningen av övriga grunder för\r\nrätt eller möjlighet till bosättning i Sverige, t.ex. av\r\nhumanitära skäl.</pre><pre>Jag har tidigare här i kammaren, senast den 13\r\napril, diskuterat frågeställningen om\r\nbarnkonventionens regler och vill nu framhålla\r\nföljande.</pre><pre>Jag anser nu liksom tidigare att svenska\r\nmyndigheter, i asylärenden liksom i andra\r\nsamanhang, tar stor hänsyn till barnens behov.\r\nSärskild hänsyn tas till barnens situation vid\r\nprövningen av asylansökningar, och ärenden\r\nrörande ensamma barn behandlas alltid med förtur.\r\nJag vill också framhålla att barnkonventionen inte\r\nsyftar till att reglera vilka barn som skall få stanna i\r\nSverige eller inte. Däremot kan med stöd av\r\nkonventionen ställas krav på förfaringssättet i\r\närenden som rör uppehållstillstånd.</pre><pre>Enligt FN:s kommitté för barnets rättigheter\r\nuppfyller Sverige i stort konventionens krav. Vid\r\ndet förhör med Sverige som kommittén hade i\r\njanuari i år, på grundval av den svenska rapporten\r\nom tillämpningen av konventionen, hade man inte\r\nnågon kritik rörande behandlingen av asylsökande\r\nbarn, förutom vissa synpunkter på förvarstagande\r\nav barn.</pre><pre>Mot bakgrund av det jag nu har sagt finner jag det\r\nför dagen inte påkallat att vidta några åtgärder.</pre><pre>Anf. 57  INGRID NÄSLUND (kds):</pre><pre>Herr talman! Jag tackar invandrarminister\r\nFriggebo så mycket för svaret på min interpellation.\r\nJag kanske först skall säga att jag är medveten om\r\nden mycket svåra och grannlaga uppgift som Birgit\r\nFriggebo har i den situation som vi nu har i Europa,\r\ndå en stor mängd människor söker asyl och känner\r\nsig jagade från sina hemländer. Jag kommer in så\r\natt säga från andra hållet i debatten. Jag tror också\r\natt jag vågar säga att jag har samma uppfattning\r\nsom invandrarministern, att vi betraktas som ett\r\ngeneröst flyktingland. Det är någonting som jag\r\nglädjer mig över.</pre><pre>När detta är sagt vill jag säga att jag i min\r\ninterpellation har gjort vissa jämförelser mellan de\r\ntvå senaste åren när det gäller antalet flyktingar\r\nsom har fått stanna i Sverige. Birgit Friggebo menar\r\natt man inte utan vidare kan dra några slutsatser av\r\natt siffrorna är så olika. Den enda slutsats som jag\r\negentligen har dragit av siffrorna är att människor\r\nfelaktigt kan få uppfattningen att allt fler flyktingar\r\nfår stanna i Sverige av det stora antalet\r\nasylsökande.</pre><pre>År 1991 var det drygt 27 000 asylsökande, nästan\r\n19 000 beviljades asyl. Motsvarande siffror för 1992\r\nvar drygt 83 000 asylsökande, av vilka knappt\r\n13 000 fick sin ansökan beviljad. Jag är fullt\r\nmedveten om att man utan vidare inte kan jämföra\r\ndessa siffror. Birgit Friggebo har också redogjort\r\nför de stora skillnaderna på just dessa två år.\r\nAnledningen till att jag valt dessa år är att det är de\r\ntvå senaste år vi har siffror för hela året.\r\nSkillnaderna är dock så stora, att man inte kan låta\r\nbli att undra om man inte, åtminstone i en del fall,\r\nvarit restriktivare än tidigare. Det rör sig om en\r\nminskning med nästan 6 000 uppehållstillstånd,\r\ntrots att tillströmningen av asylsökande har ökat\r\nmed 56 000 jämfört med året dessförinnan.</pre><pre>Ingen av oss kan förmodligen med säkerhet påstå\r\natt vi vet att den mycket stora skillnaden bara beror\r\npå att det under de två på varandra följande åren\r\nvarit så olika förutsättningar. Det man skulle vilja\r\nveta är om reglerna i några enskilda fall ändå\r\ntillämpats restriktivare.</pre><pre>Birgit Friggebo talar om olika förutsättningar och\r\nnämner i nästa andetag tidsrelaterade\r\nschablonregler. Då är det riktigare att tala om att vi\r\nhar ändrat på reglerna, i alla fall i en del fall. Måste\r\nman ändå inte betrakta dessa ändringar som en viss\r\nskärpning i de aktuella fallen?</pre><pre>Den avgörande anledningen till att jag ställt mina\r\nfrågor är dock inte dessa siffror där det kan vara\r\nsvårt att göra en säker tolkning. Det är snarare en\r\nväxande känsla av olust inför många samstämmiga\r\nvittnesmål om att det har blivit svårare att få asyl.</pre><pre>Jag nämnde i min interpellation att det finns\r\nmänniskor som i många år lagt ner mycket tid, kraft\r\noch engagemang för att på olika sätt hjälpa\r\nflyktingar. De känner stor besvikelse och\r\nmaktlöshet, som de säger, inför flyktingpolitiken.\r\nDe menar att det har blivit svårare att få stanna av\r\nhumanitära skäl. Det var inte detta de hade väntat\r\nsig.</pre><pre>För en tid sedan träffade jag ganska många\r\nflyktingarbetare i Göteborg, bl.a. Ingrid Segerstedt\r\nWiberg, som är mycket känd i dessa sammanhang.\r\nHon gav uttryck för att hon aldrig tidigare träffat\r\nså trötta, nästan uppgivna, flyktingarbetare. Deras\r\nkänsla av trötthet och uppgivenhet berodde inte\r\nbara på att det kommer så många fler asylsökande\r\nhit till landet, utan på att de kände till människor\r\nsom befann sig i mycket dåligt skick, både fysiskt\r\noch psykiskt, men som inte fick stanna. En del togs\r\ndirekt från sjukhussängen.</pre><pre>Uppräkningen skulle kunna göras lång. Även om\r\nman inte kan göra vare sig vetenskap eller statistik\r\nav ett flertal vittnesbörd, måste man ändå räkna\r\nmed att det rör sig om människor som har levt nära\r\nasylsökande i många år och som har fått vara med\r\nom både att många har fått avslag tidigare och att\r\nmånga har fått stanna. Vi måste därför fästa\r\navseende vid vad dessa människor säger.</pre><pre>Advokater som i många år har företrätt flyktingar\r\nbär samma vittnesbörd om att flyktingpolitiken i\r\npraktiken har skärpts. Jag konstaterar ändå med\r\ntillfredsställelse att Birgit Friggebo säger att\r\nregeringen inte har utfärdat några regler om att\r\nbeviljandet av uppehållstillstånd av humanitära\r\nskäl skall vara mer restriktivt än tidigare. Det skulle\r\nha gjort mig mycket upprörd om det hade varit så.\r\nJag tycker också att det är bra att Birgit Friggebo\r\nkommer att ta initiativ till en uppföljning av hur\r\npraxis inom rättstillämpningen är nu när regeringen\r\ninte längre fattar beslut i asylärenden.</pre><pre>När kommer en sådan uppföljning att ske, och hur\r\nkommer den att gå till? Det skulle jag vilja ha\r\nklarlagt.</pre><pre>Anf. 58  GUSTAF VON ESSEN (m):</pre><pre>Herr talman! De frågor som Ingrid Näslund har\r\nställt är mycket intressanta och relevanta. Jag har\r\nockså i och för sig blivit kontaktad av många som\r\nmenar att det har blivit en restriktivare hållning hos\r\nmyndigheterna när det gäller att bevilja\r\nuppehållstillstånd. Jag är ändå inte säker på att det\r\nstämmer. Det beror precis på vad man jämför med.\r\nJag tror att invandrarministerns svar huvudsakligen\r\när korrekt.</pre><pre>Det stora problemet i dessa sammanhang är kanske\r\ninte om det eventuellt blivit en glidning i praxis,\r\nutan det är de långa handläggningstiderna. Familjer\r\nfår genomlida en lång utredningstid, vilket i sig\r\ninnebär ett trauma och en otrygghet av stora mått,\r\noch det frestar på psykiskt. Dessutom är det förenat\r\nmed en mängd andra negativa konsekvenser, inte\r\nminst kostnader osv. Det enda som kan sägas vara\r\nbra med dessa långa handläggningstider är att man\r\ndärmed gör en stor och bred regionalpolitisk\r\nsatsning. Det är det enda positiva man kan säga om\r\ndet.</pre><pre>De långa handläggningstiderna skapar otrygghet\r\nför familjerna, som jag nyss sade, inte minst för\r\nbarnen. Jag, liksom många andra, har besökt\r\nslussar och flyktingförläggningar. Jag var på en\r\nsluss i Växjö. Där bor tre familjer i ett logement.\r\nDet finns ingen möjlighet till privatliv, utan man\r\nbor där sammanbragt upp till fyra månader. Det är\r\ngivetvis inte bra. Det avgörande för hur vi skall\r\nkomma till rätta med problemen är att få ner\r\nhandläggningstiderna, så att vi kan få så snabba\r\nbeslut som möjligt.</pre><pre>Sedan tänkte jag något beröra det som kommit att\r\nbli mera aktuellt, nämligen den nya folkrörelsen att\r\ngömma flyktingar. Jag skall gärna erkänna att jag\r\nsjälv varit engagerad i sådan verksamhet, dock på\r\nmarginalen. Jag har sett människor som har varit\r\nengagerade i dessa frågor. De är ofta fantastiska\r\nmänniskor med ett stort och djupt engagemang, en\r\nenorm välvilja och humanitär grundsyn.</pre><pre></pre><pre>Problemet är att man inte kan vara säker på att\r\nbarnen, som det i första hand är fråga om, får en\r\nbättre situation av att bli gömda i en lägenhet under\r\nkanske långa perioder. Man kan jämföra detta med\r\nen något så när snabb handläggning och en snabb\r\navvisning där spelreglerna läggs fast på ett så tidigt\r\nstadium som möjligt.</pre><pre>Jag tror att det kan vara förödande både för\r\nfamiljer och för barn att leva gömda och otrygga\r\nutan att vi vet vad som händer med dem. Detta är\r\nett mycket svårt problem. Man kommer in på\r\nmänskliga och humanitära aspekter.</pre><pre>Sammanfattningsvis måste vi på något sätt hitta\r\nmetoder att få fram dessa beslut i den ena eller\r\nandra riktningen snabbare än vad som nu sker. På\r\nså sätt kan vi också minska en hel del lidanden och\r\ntrauman för de inblandade familjerna.</pre><pre>Anf. 59  MAJ-LIS LÖÖW (s):</pre><pre>Herr talman! Vi är två företrädare till Birgit\r\nFriggebo som har anmält oss till denna debatt. Det\r\nhar vi gjort därför att vi med allt mer höjda\r\nögonbryn med förvåning läser allt det som sägs om\r\nden stramare flyktingpolitik som utformas nu i vår.\r\nDet kanske inte är så konstigt att vi är förvånade.\r\nEtt bestående minne från vår tid som svarande i\r\ndenna kammare är den mycket omfattande och\r\nfrekventa kritiken som framfördes från otaliga\r\nfolkpartister.</pre><pre>Det skulle bli så humant när vi fick en ny\r\nflyktingpolitik. Väntetiderna skulle bort. Därför\r\nkunde man avskaffa alla humanitära skäl som var\r\nkopplade till det faktum att asylsökande drabbas av\r\nlånga väntetider. Det blev paradregeln. Det skulle\r\nförklara också för flyktingmotståndarna att det nu\r\nvar riktiga flyktingar som fick stanna och inte bara\r\nde som varit här länge. Det förklarades om och om\r\nigen att detta var riktigt.</pre><pre>Även om jag inte riktigt delar den beskrivning som\r\nBirgit Friggebo gör i sitt interpellationssvar om hur\r\nreglerna om lång uppehållstid och humanitära skäl\r\ntillämpades, kan jag ändå ha förståelse för detta.\r\nMen felet var att reglerna infördes innan\r\nväntetiderna hade gått ner. Då blir det som det nu\r\nhar blivit. Vi får om igen se att barnfamiljer utvisas\r\nefter att ha varit här under lång tid. Man kan då\r\nfråga sig vad det är som blev så mycket bättre.</pre><pre>Det skulle också bli så mycket generösare. Det\r\nförefaller nu som om allt fler av dem som följer\r\ndenna fråga på nära håll -- vilket Ingrid Näslund här\r\nhar vittnat om -- anser att så inte är fallet. Nu senast\r\nhäromdagen sade Kjell Jönsson från Svenska\r\nflyktingrådet i DN: I praktiken har\r\nflyktingpolitiken hårdnat sedan den borgerliga\r\nregeringen trädde till.</pre><pre>Det är inte så konstigt att jag läser detta med en viss\r\nförvåning. När decemberbeslutet hävdes skulle det\r\nju bli så mycket generösare. Det hade varit\r\ntillräckligt förvånande för många att få höra att det\r\ninte hade blivit någon skillnad alls. Men det blev\r\ninte generösare, utan i stället hårdnade\r\nflyktingpolitiken. Det tror jag att många tycker är\r\nmycket märkligt.</pre><pre>Jag är den första att hålla med om att det kanske\r\nfinns skäl att vara stram när asylinströmningen ökar\r\noch man vill få ner väntetiderna och få litet andrum.\r\nDet finns här två vägar att gå. Endera har man en\r\ntill synes generös lagstiftning och tillämpar den\r\nutomordentligt restriktivt, eller också kan man\r\nöppet och ärligt redovisa att regeringen anser att vi\r\nnu får lov att strama åt på grund av stor\r\ntillströmning eller av något annat skäl. Det skulle\r\ndå göras genom att regeringen fattar ett öppet\r\nbeslut. Det vore ärligare att göra som den\r\nsocialdemokratiska regeringen gjorde med det s.k.\r\ndecemberbeslutet.</pre><pre>Herr talman! För att här fortsätta\r\närlighetsdebatten, vill jag säga att jag egentligen\r\ninte här trängt tillräckligt mycket bakom\r\ntidningsrubrikerna eller dessa rykten för att påstå\r\natt bedömningen av skyddsbehovet har blivit\r\nmycket tuffare i dag. Däremot vill jag med\r\nbestämdhet påstå att det knappast blivit någon\r\nstörre generositet i bedömningen under det senaste\r\nhalvåret sedan decemberbeslutet hävdes.</pre><pre>Mycket av det som jag ser i tidningsartiklar om\r\nenskilda fall är sig ganska likt. Jag kan också läsa\r\nmellan raderna och förstå litet grand av skälen till\r\ndet som i förstone kan synas som upprörande i\r\ndessa fall.</pre><pre>Skillnaden är den att det nu inte sitter en folkpartist\r\ni bild och kramar den stackars flyktingfamiljen på\r\nvarenda tidningssida och talar om den grymma\r\nsocialdemokratiska flyktingpolitiken. Där sitter\r\ningen Ylva Annerstedt, Charlotte Branting, Maria\r\nLeissner eller Bengt Westerberg och beskärmar sig\r\növer utvisning efter så lång tid i Sverige, osv. Det är\r\nväl så att Birgit Friggebo har bättre diciplin på sina\r\nskaror än vad Georg Andersson och jag hade. Vi\r\nfick faktiskt också kritik från vårt eget håll.</pre><pre>Det finns dessutom ytterligare skäl till förvåning,\r\nnämligen att det hörs så litet från de stora\r\nhumanitärorganisationerna. Jag skall återkomma\r\ntill detta i ett senare inlägg. Det svar som Birgit\r\nFriggebo givit är ändå ganska försiktigt. Det låter\r\nsom om Birgit Friggebo själv inte riktigt har ett\r\ngrepp om huruvida hennes flyktingpolitik är\r\ngenerösare eller stramare. Det skall följas upp och\r\nutvärderas.</pre><pre>Det skulle vara utomordentligt intressant att få en\r\nytterligare kommentar till att intitiativ nu skall tas\r\ntill en uppföljning. Jag trodde att det fanns\r\nanledning för en minister att hålla sig informerad\r\nom huruvida man har stramat åt eller blivit mer\r\ngenerös.</pre><pre>Anf. 60  GEORG ANDERSSON (s):</pre><pre>Herr talman! Vi hade här i riksdagen förra veckan\r\nen flykting- och invandrarpolitisk diskussion, och\r\negentligen skulle jag inte ha behövt ta till orda i\r\ndag. Att jag ändå gör detta beror på att jag liksom\r\nMaj-Lis Lööw är oroad över den tystnad som har\r\nlägrat sig över en stor del av den flyktingpolitiska\r\ndebatten. Det ger en jordmån och grogrund för\r\ndem som är invandrarfientliga och för dem som\r\nytterligare vill skärpa politiken.</pre><pre>Nyligen fick vi i stora rubriker ta del av en\r\nopinionsundersökning som påstods visa att en\r\nbetydande majoritet av det svenska folket nu inte\r\nville öka flyktingmottagningen. Det kanske det\r\naldrig har funnits en majoritet för. Men det beror\r\nlitet grand hur man ställer frågan. I detta läge är det\r\nännu angelägnare för oss politiker att våga stå upp\r\noch ta till orda och hävda flyktingpolitikens viktiga\r\nroll. Sverige måste trots alla de svårigheter som vi\r\nnu har att brottas med fortsätta att ställa upp med\r\nen bra flyktingpolitik.</pre><pre>Det är inte mer är drygt ett år sedan som\r\nparlamentariker från alla partier deltog i stora\r\ngemensamma demonstrationer mot\r\nfrämlingsfientlighet och rasism. Jag är alldeles\r\növertygad om att rasismen och\r\nfrämlingsfientligheten inte är mindre i dag. Men det\r\nordnas inte några demonstrationer. Det är en\r\ntystnad. Därmed är jag rädd för att utvecklingen av\r\nnegativa attityder mot flyktingar och invandrare\r\nkan förstärkas.</pre><pre>I Morgonekot i dag kunde vi höra en rapport från\r\nen kommun där bostadsföretaget hade bestämt sig\r\nför att ge gratis flyttning för svenskar som vill flytta\r\nut ur det bostadsområde dit man nu har förlagt ett\r\nantal flyktingar. Det fyller mig också med en\r\ndjupgående oro. Jag blir skrämd av sådana tecken\r\npå en hårdhet hos det svenska folket.</pre><pre>Här kommer regeringen in i bilden. Också\r\ninvandrarministern måste ta sitt ansvar. Det är\r\nviktigt vilka signaler som ges från regeringen. Nu\r\nsägs det här att det inte har givits några signaler\r\neller vidtagits några åtgärder för att skärpa\r\nflyktingpolitiken. Men nog är det väl ändå så att\r\nvistelsetidens längd tillhör de humanitära skäl som\r\ntidigare har gällt som skäl för att få stanna. På den\r\npunkten har uppenbarligen utfärdats direktiv. Man\r\nhar fattat beslut om att tidsrelaterade schabloner\r\ninte skall gälla.</pre><pre>Ingrid Näslund tröstar sig med vad som står på s. 3\r\ni interpellationssvaret. Men redan på s.2 har\r\nbekräftats att vistelsetidens längd inte längre spelar\r\nnågon roll. Invandrarministern säger att regeringen\r\nvalde att successivt avveckla dessa regler, eftersom\r\ndet var förenat med stora nackdelar och skapade\r\norättvisa och resulterade i vad som kan uppfattas\r\nsom irrationella beslut.</pre><pre>Min fråga är: Hur kom det sig att dessa nackdelar\r\nuppkom i december 1991? Dessförinnan hade ett\r\nstort antal företrädare i denna riksdag ansett det\r\nvara mycket viktigt att man beaktade vistelsetidens\r\nlängd, inte minst företrädare för Folkpartiet. Vi\r\nutkämpade många debatter om detta.</pre><pre>Jag är beredd att diskutera relevansen i\r\nvistelsetidens längd. Man kan självfallet ha olika\r\nmeningar om detta. Men det var tveklöst\r\nföreträdare för framför allt Folkpartiet, men också\r\nför Kds och andra partier, som hävdade att det var\r\nmycket viktigt att de som hade vistats här ett eller\r\ntvå år skulle få stanna på grund av att\r\nmyndigheterna inte kommit sig för, eller förmått,\r\natt fatta beslut tidigare. Detta gällde framför allt\r\nbarnen. Detta tas upp i interpellationen.</pre><pre>Vi hade en regel om tre terminer i skola. Man\r\nkrävde att det skulle utvidgas till förskolan, och\r\nman krävde att två terminer skulle räcka. Nu\r\nhjälper inga böner och ingen tid alls. Detta upphöjs\r\nsom en dygd främst av alla dygder. Hur kan\r\nkulturministern nu så kategoriskt och frimodigt\r\navvisa alla de argumet som hon och hennes\r\npartiföreträdare anförde i denna fråga före valet\r\n1991?</pre><pre>Anf. 61  Kulturminister BIRGIT FRIGGEBO\r\n(fp):</pre><pre>Herr talman! Jag tror inte att Ingrid Näslund och\r\njag har något behov av att diskutera andelen som\r\nblir föremål för beslut och hur många som kom. Jag\r\ntror att vi är ganska överens om detta.</pre><pre>Det skapas stora oklarheter när olika\r\nopinionsundersökningsfrågor ställs. Under de\r\nsenaste dagarna är det en undersökning från\r\nGöteborg som har svept över landet. Frågan\r\nhandlar om huruvida man bör ta emot eller inte ta\r\nemot fler flyktingar.</pre><pre>Jag skulle inte åta mig att svara på en sådan fråga.\r\nJag förstår inte frågan. Det talas om att ta emot fler\r\nflyktingar. Är det sådana som bedöms ha\r\nflyktingbehov och som får stanna här i Sverige?\r\nEller handlar det om dem som söker sig hit -- de\r\nsom flyr och som vi i alldagligt tal kallar för\r\nflyktingar, eftersom de flyttar på sig -- men som i\r\nsjälva verket är asylsökande?</pre><pre>Sådana här undersökningar kan man inte ge särskilt\r\nmycket för när det gäller att bedöma vilken\r\ninställning människor har. Regeringen har beställt\r\nen mycket större undersökning där man går in på\r\ndjupet när det gäller vilka attityder människor har\r\ntill invandring och invandrare, och också\r\ninvandrarnas attityder till oss svenskar.</pre><pre>Ingrid Näslund redovisar också att det finns en\r\ntilltagande diskussion om att många av de\r\nasylsökande mår dåligt och att det har blivit sämre.\r\nOckså jag har nåtts av dessa signaler. Jag tycker att\r\nman skall ta dem på mycket stort allvar.</pre><pre>Det är bakgrunden till att jag tycker att det kan vara\r\nlämpligt att vi ser efter om det ligger något bakom\r\ndessa påstående om att praxis allmänt sett skulle ha\r\nblivit avsevärt mycket hårdare.</pre><pre>Maj-Lis Lööw undrade om ministern inte borde\r\nveta hur det egentligen är. Jag kan konstatera att vi\r\ninte har gett några direktiv om en allmänt stramare\r\nbedömning inom begreppet humanitära skäl,\r\nförutom de schabloniserade väntetiderna. Det lade\r\njag också till i mitt skrivna svar.</pre><pre>Därtill är det så, Maj-Lis Lööw, att det har gjorts\r\nen del lättnader där regeringen har fattat beslut och\r\ndär vi också har gått till riksdagen med\r\nförändringar. Jag har sagt tidigare att jag inte tror\r\natt tillämpningen av hela lagstiftningen när det\r\ngäller skyddsbehoven innebar att så särskilt många\r\nfler, i volym räknat, fick stanna. Men det var ändå\r\nen signal om att vi fullt ut tillämpar de skyddsskäl\r\nsom också finns t.ex. hos våra nordiska grannar.\r\nDet sade jag också i den tidigare debatten här i\r\nkammaren i dag.</pre><pre>Det innebar att man kan försörja sig om man lyckas\r\nskaffa sig ett arbete och att man inte skall ta barn i\r\nförvar i den omfattning som skedde tidigare. Vi\r\nhåller nu på att arbeta med ett flexiblare\r\nflyktingmottagande där de asylsökande själva skall\r\nfå större möjligheter att styra verksamheten och var\r\nde vill bo. I den meningen strävar vi efter att vi skall\r\nfå ett humanare flyktingmottagande.</pre><pre>När det gäller själva praxis kan regeringen\r\nnaturligtvis informera sig genom att läsa olika\r\nbeslut. Det är en självklarhet att ministern skall\r\ngöra det. Men när det kommer så många propåer\r\nutifrån om att det generellt skulle vara stramare är\r\ndet viktigt att man lämnar detta till en oberoende\r\nbedömare. Som svar till Ingrid Näslund vill jag säga\r\natt vi just nu håller på att bestämma oss för hur\r\ndenna oberoende uppföljning skall ske. Det\r\nkommer direktiv till det ganska snart.</pre><pre>Georg Andersson tog upp frågan om vistelsetidens\r\nlängd. Det är riktigt att den har lagts inom ramen\r\nför den humanitära bedömningen. Georg\r\nAndersson frågar vad som har hänt sedan tidigare,\r\nt.ex. när Folkpartiet var i opposition. Då vill jag\r\nockså svara på Maj-Lis Lööws fråga om varför vi\r\ninte avvaktade med att avskaffa dessa väntetider till\r\ndess att det inte skulle beröra så många personer.</pre><pre>Det var precis det vi gjorde när det gällde\r\nbarnfamiljer. Vi kontrollerade mycket noga att det\r\nbara var i undantagsfall som barnfamiljerna skulle\r\ndrabbas när vi tog bort den s.k. treterminsregeln,\r\nsom innebar att hade man gått tre terminer i skolan\r\nskulle det vara ett särskilt skäl för att få stanna. Det\r\ninnebär inte att man inte kan ta hänsyn till\r\nväntetiden inom ramen för den allmänna\r\nbedömningen av humanitära skäl.</pre><pre>Vad var det då som gjorde att vi tog bort detta? Det\r\nvar att väntetidsreglerna riskerade att bli\r\nhuvudregler och att vi skulle komma bort från\r\nskyddsprövningen när man skulle fatta beslut om\r\nalla de som kommer från det tidigare Jugoslavien.\r\nHela politiken går ut på att man skall stoppa kriget\r\ndär nere och att man skall ge möjligheter för\r\nmänniskor att återvända.</pre><pre>Georg Andersson, den kritik som jag deltog i\r\nhandlade väldigt mycket om att vi skulle minska ner\r\nväntetiderna. När vi tog bort treterminsregeln\r\nförsäkrade jag mig om att det var mycket få\r\nbarnfamiljer som skulle kunna komma att omfattas\r\nav dem, förutom de som kom från Jugoslavien. Jag\r\ndelar fortfarande den uppfattningen att det är en\r\nmycket viktig del att korta väntetiderna. Det är\r\ndärför som vi ger alla de resurser som\r\nInvandrarverket och Utlänningsnämnden vill ha för\r\natt kunna fatta snabbare beslut.</pre><pre>Anf. 62  INGRID NÄSLUND (kds):</pre><pre>Herr talman! Jag sade i mitt anförande att det är\r\nriktigare att tala om att vi har ändrat på reglerna.\r\nMåste man ändå inte beteckna denna regeländring\r\nsom en skärpning? Jag tog upp det.</pre><pre>Sedan sade jag att jag var glad över att Birgit\r\nFriggebo hade sagt att man inte hade avsett att ge\r\nnågra regler som betydde en skärpning när det\r\ngäller den humanitära frågan. Nu är det just detta\r\nvi diskuterar. Jag tycker att den här regeln är en\r\nskärpning när det gäller humanitära skäl. Det vill\r\njag klart deklarera.</pre><pre>Därför är jag glad att höra att man hade tittat efter\r\nhur det var med barnfamiljerna. Jag tycker ändå att\r\nregeln borde ha varit kvar för de barnfamiljer som\r\nännu inte hade blivit behandlade, trots kortare\r\nväntetider. Det borde sägas ifrån rent allmänt att\r\ndet skall vara ett tillräckligt humanitärt skäl. Nu har\r\ndet kommit till min kännedom att man i\r\nUtlänningsnämnden sitter och resonerar om\r\nhuruvida det är ett barn som verkligen har gått tre\r\nterminer i svensk skola. Kan man räkna med att\r\nman har gått i svensk skola om man har fått\r\nundervisning på en flyktingförläggning eller har\r\nman då varit isolerad från svenska barn så att man\r\ninte kan vara kvalificerad? Det finns alltså många\r\nsätt att se på detta.</pre><pre>Sedan skulle jag vilja lyfta fram frågan om\r\nbarnkonventionen. Det har jag också gjort i min\r\ninterpellation. Det må så vara att den inte syftar till\r\natt direkt reglera om barn skall få stanna i Sverige\r\neller inte. Den syftar däremot till att vi skall göra\r\nallt vi kan för att barn inte skall fara illa. Därför kan\r\nden enligt mitt förmenande vara i allra högsta grad\r\ntillämplig även på flyktingbarn.</pre><pre>Utlänningsnämnden lär ha uttalat att de inte anser\r\nsig ha någon förpliktelse att iaktta reglerna i\r\nkonventionen när det gäller flyktingbarn. Jag vill\r\nveta om Birgit Friggebo anser att\r\nUtlänningsnämnden står över barnkonventionens\r\nregler, utan att Birgit Friggebo för den skull skall\r\nuttala sig om deras sätt att agera. Är det så att\r\nUtlänningsnämnden står över barnkonventionens\r\nregler? Jag tycker inte att de skall göra det.</pre><pre>Vi har hört om ganska många upprörande fall om\r\nbarn som varit svårt sjuka, gravt handikappade\r\neller ensamma. Jag vet att det har diskuterats\r\ntidigare så jag skall inte ta upp tiden med det. Men\r\ndet finns tillräckligt många fall som vi får höra talas\r\nom personligen och kan läsa om i pressen där barn\r\nändå inte har omfattats av barnkonventionens\r\nregler på ett riktigt sätt.</pre><pre>Anf. 63  GUSTAF VON ESSEN (m):</pre><pre>Herr talman! Jag ser väntetiderna som det stora\r\nproblemet. Kan man korta ner väntetiderna kan\r\nman också få fram besluten så att det humanitära\r\ninslaget understryks. Blir det långa väntetider blir\r\ndet problem för alla inblandade, utom om man ser\r\ndet ur regionalpolitisk synpunkt.</pre><pre>Därför måste vi titta på hur vi skall komma dit.\r\nSverige har en viss profil. Det sade vi också i den\r\nförra debatten. Den är välförtjänt, och den skall vi\r\ninte skämmas över. Men den attraherar många\r\nasylsökande. Det frestar på våra\r\nutredningsresurser, och därmed blir våra väntetider\r\nlånga och svåra problem uppstår med avvisning\r\nefter lång tid.</pre><pre>Jag vet inte om Georg Andersson är inne på att\r\nåterinföra treterminsregeln om det skulle uppstå en\r\nsituation där ni får ansvaret. Är det sådana tankar\r\nGeorg Andersson bär på? Det skulle vara\r\nintressant att veta.</pre><pre>Jag tror dess värre att det finns vissa ökade negativa\r\nströmningar i Sverige mot ökad invandring.\r\nInvandrarministern nämnde den här\r\nundersökningen och frågorna där. Jag delar helt\r\ninvandrarministerns uppfattning. Men eftersom\r\nsamma fråga har ställts vid tidigare tillfällen kan\r\nman ändå jämföra och se förändringarna i\r\nopinionen, även om frågan kan vara fel ställd. Man\r\nkan alltså se en viss trend. Den tycks ju dess värre\r\nvara uppenbar.</pre><pre>Då är det svårt för oss politiker att förklara detta.\r\nHur skall vi kunna förklara för människor så att de\r\nbegriper att man kan få uppehållstillstånd med\r\nhänvisning till Genèvekonventionen, att man är de\r\nfacto-flykting, humanitära skäl, att man är\r\nkrigsvägrare eller anhörig? Det kan vara olika\r\nsorters anhöriginvandring. Detta skall vi förklara\r\npå ett begripligt sätt så att människor förstår och\r\nhar respekt för detta. Det är inte så lätt. Jag kan\r\ninte se att någon av dessa tre invandrarministrar\r\negentligen har lyckats särskilt bra med det, även om\r\nde har gjort stora försök. Men det är inte så lätt.\r\nDär tror jag vi allihop har ett problem som vi\r\ngemensamt får försöka axla.</pre><pre>Vi vill också gärna ha ett klarare ställningstagande.\r\nDet var Maj-Lis Lööw inne på i början. Vi i vårt\r\nparti vill skärpa asylbegreppet och\r\nanhörigbegreppet något. Men vill öka insatserna\r\ndär flyktingar huvudsakligen finns. Det är ännu så\r\nlänge inte i Sverige.</pre><pre>Anf. 64  MAJ-LIS LÖÖW (s):</pre><pre>Herr talman! Gustaf von Essen, jag vill nog påstå\r\natt Birgit Friggebo, Georg Andersson och jag\r\nlyckades förklara detta om vi fick ta tid på oss. Om\r\nvi fick komma ut på ett möte och tala i 45 minuter\r\noch sedan svara på frågor i ett par timmar redde vi\r\nut detta. Men jag håller med om att det tar tid.</pre><pre>Därför håller jag också med Birgit Friggebo om\r\ndetta med undersökningen. Allting går ju igen. Det\r\nhär är inte den första fullkomligt befängda\r\nundersökningen. Den förstärks dessutom av en\r\nslarvig massmedietolkning. Frågan om man vill ta\r\nemot fler flyktingar kan i stort sett betyda vad som\r\nhelst. Det kan betyda fler än i dag eller fler\r\nflyktingar över huvud taget osv. Det går bara inte\r\natt tolka ut detta. Det har varit utomordentligt\r\nmärkliga turer i den frågan.</pre><pre>Detta med att man skall få försörja sig på arbete\r\nmedan man är asylsökande -- det pinsamma är att\r\ndet inte finns några arbeten -- eller frågan om barn\r\ni förvar och sådant är jag beredd att diskutera en\r\nannan gång.</pre><pre>Men nu vill jag prata om skyddsbehov och de\r\nhumanitära skälen. Faktum är att vi fick ner\r\ntidsramarna och väntetiderna. Det var i det läget\r\nsom vi kunde säga att nu är ett och ett halvt år lång\r\nväntetid för en barnfamilj och ett och ett halvt till\r\ntvå år lång väntetid för en ensamstående. Detta var\r\ninga idiotregler eller schablonregler.</pre><pre>Det måste ställas i relation till dem som har suttit\r\nhär och väntat länge och hur snabbt man klarar att\r\nbehandla de nya asylansökningarna. Det\r\ntidsbegrepp som man eventuellt skall gå efter som\r\nnågon slags lös tumregel måste förändras i\r\nförhållande till vad som är lång väntetid när man\r\ngradvis pressar väntetiderna. Det skall ju vara så att\r\nt.ex. en treterminsregel, om man skall ha den, skall\r\nvara ett undantag.</pre><pre>Det var därför det var så obegripligt, dvs. hela\r\nresonemanget om att eftersom det är så få fall i dag\r\ndär man eventuellt behöver tillämpa en\r\ntreterminsregel kan vi också ta bort den. Det var\r\njust detta fåtal fall av barnfamiljer som hade fått\r\nvara här så länge att barnen hade gått i skola i tre\r\nterminer som gjorde att vi tyckte att det var ett\r\nhumanitärt skäl för dem att få stanna här. Så måste\r\nju humanitära skäl när det gäller lång väntetid\r\nfungera. Det är undantagen som blir de humanitära\r\nskälen.</pre><pre>Anf. 65  GEORG ANDERSSON (s):</pre><pre>Herr talman! Det är bra om regeringen låter göra\r\nnya undersökningar som är mera rättvisande i\r\nförhållande till den faktiska opinionen. Å andra\r\nsidan skall inte flyktingpolitiken styras med\r\nopinionsundersökningar. Här måste politikerna\r\nvåga hävda en linje. Det måste vara en konsekvent\r\nlinje. Vi har en opinionsbildande uppgift som är\r\nmycket viktig.</pre><pre>Det är klart att när man frågar om människor vill ta\r\nemot fler, gäller det i förhållande till vad. Vid det\r\nhär tillfället tror jag att allmänheten hade ett\r\nintryck av att vi faktiskt tog emot väldigt många.\r\nMen att ta emot asylsökande är inte detsamma som\r\natt ta emot flyktingar.</pre><pre>Vi tog emot ovanligt få, vilket Ingrid Näslund har\r\nvisat i sin interpellation. Det hade allmänheten\r\nnaturligtvis inte informerats om vid det tillfället.</pre><pre>Birgit Friggebo skriver faktiskt följande i sitt\r\ninterpellationssvar: ''Jag vill framhålla att\r\nregeringen inte på något sätt utfärdat några direktiv\r\nom att beviljandet av uppehållstillstånd av\r\nhumanitära skäl skall vara mer restriktivt än\r\ntidigare''. Denna mening skapar intryck av att det\r\nfaktiskt är positivt. Det är alldeles riktigt att hon\r\ndessförinnan har skrivit om att vistelsetidens längd\r\nhar avförts som en faktor, och det är ju ett av de\r\nkriterier som använts när man har beviljat\r\nuppehållstillstånd av humanitära skäl.</pre><pre>Det sägs att det finns rapporter om det, men att det\r\när svårt att bedöma om det har blivit hårdare. Jag\r\nkan inte heller till alla delar bedöma det här, men\r\nnär någon som Ingrid Segerstedt Wiberg uttalar sig\r\nlyssnar jag faktiskt. Hon är en av de få som har ett\r\nväldigt långt perspektiv, ett brett engagemang och\r\nmycket god insikt i dessa frågor. Jag tror att det\r\nvore klokt av Birgit Friggebo att också lyssna till\r\nIngrid Segerstedt Wiberg i det sammanhanget.</pre><pre>Man tröstade sig i december 1991, då man avförde\r\nvistelsetidens längd som ett kriterium även för\r\nbarnen, med att väldigt få skulle drabbas. Det är en\r\nringa tröst för dem som nu drabbas på grund av att\r\ndet har byggts upp nya långa väntetider.</pre><pre>Man kan som Gustaf von Essen säga att det är\r\nväntetiderna som är problemet. Det har alla\r\ninvandrarministrar sagt, och alla har vidtagit\r\nmycket kraftfulla åtgärder för att komma till rätta\r\nmed handläggningstiderna. Varje gång vi har varit i\r\nnärheten av att lyckas -- vi har faktiskt lyckats\r\nganska långt -- så har nya omständigheter\r\ntillkommit som helt har spolierat den tidigare\r\nplaneringen.</pre><pre>Anf. 66  Kulturminister BIRGIT FRIGGEBO\r\n(fp):</pre><pre>Herr talman! Jag vill först nämna\r\nopinionsundersökandet. För någon vecka sedan\r\nredovisade TEMO en ny undersökning som visade\r\natt inställningen nu är vänligare mot flyktingarna\r\nigen. Göteborgsundersökningen lär vara gjord\r\n1992, då vi hade den kraftigaste inströmningen av\r\nflyktingar över huvud taget sedan andra\r\nvärldskriget.</pre><pre>Som svar på frågan vill jag säga att jag inte vill att\r\ndet skall komma en enda flykting till Sverige. Jag\r\nskulle vara glad om det inte kom en enda flykting\r\ntill Sverige. Då skulle vi ha fred i världen och en\r\nsituation där människor kunde försörja sig själva\r\noch inte tvingades ifrån sina hemländer.</pre><pre>Det är en fullkomligt felaktig uppfattning att tro att\r\njag önskar att det skulle komma fler flyktingar.\r\nTyvärr beskrivs vi i Folkpartiet så ibland, och det\r\när självfallet inte fallet. När det kommer människor\r\nsom ber om vår hjälp skall vi försöka att ge den.</pre><pre>Georg Andersson säger också att jag borde lyssna\r\npå Ingrid Segerstedt Wiberg. Det gör jag i högsta\r\ngrad. Hon tillhör de personer som jag har runt om\r\nmig och som är mina rådgivare. Det är en av\r\nbakgrunderna till att jag tycker att det finns\r\nanledning till att på ett objektivt sätt nu pröva hur\r\npraxis har utvecklats när det gäller beviljning av\r\nuppehållstillstånd av humanitära skäl.</pre><pre>Jag vill dock framhålla att det inte är så lätt att göra\r\nen sådan prövning. Man måste ha en uppfattning\r\nom situationen vid de tillfällen då besluten fattades.\r\nRegeringarna har ju tidigare inte motiverat sina\r\nbeslut, men det gör nu Utlänningsnämnden. Det är\r\ningen lätt undersökning att göra. Jag tycker ändå\r\natt vi skall göra ett försök, eftersom det finns\r\nmänniskor som är djupt engagerade i flyktingfallen\r\nsom känner på sig att det har blivit mer\r\nbekymmersamt.</pre><pre>Jag vill haka på det Gustaf von Essen sade tidigare\r\nom att undangömningarna naturligtvis förstärker\r\nproblemen. De människor som göms har fått sin\r\nsak prövad och har inte bedömts ha skyddsbehov i\r\nSverige. Det är klart att det är fruktansvärt att se\r\ndessa barn som göms i månader och ibland i år och\r\ninte får gå i skolan. Det har ingenting med vare sig\r\nväntetider eller avskaffande av tidsregler eller\r\nnågonting annat att göra. Det är enskilda\r\nmänniskor som tar på sig detta ansvar.</pre><pre>Så vill jag ta upp frågan om huruvida vi har\r\nförändrat kriterierna för att någon skall få stanna av\r\nhumanitära skäl eller inte. Jag vill göra Georg\r\nAndersson uppmärksam på att jag, när jag läste\r\nupp svaret, gjorde ett tillägg på en mening. Det är\r\nändå det som gäller i riksdagens protokoll. Jag sade\r\ndå att de schabloniserade väntetiderna som jag\r\nnämnde tidigare dock har avskaffats. Jag vill att\r\nman inför riksdagen skall beskriva exakt hur läget\r\när.</pre><pre>Det är helt rätt att alla regeringar har strävat efter\r\natt åstadkomma förbättringar vad gäller\r\nväntetiderna. Man ger nu som jag har sagt tidigare\r\nde resurser som myndigheterna över huvud taget\r\nbedöms kunna svälja för att kunna fatta besluten.\r\nDet har ändrats litet grand.</pre><pre>Maj-Lis Lööw säger att väntetiderna hade under\r\ntiden kortats ned så att man nu kunde införa\r\nreglerna om att det skulle utgöra ett särskilt skäl för\r\natt få stanna utan egentlig prövning om man hade\r\nvarit i Sverige i ett eller ett och ett halvt år. Så var\r\ninte fallet. När jag kom in i regeringskansliet hösten\r\n1991 fanns det massor med ärenden som man bara\r\n''vägde''. Om en barnfamilj hade varit här i 11\r\nmånader och 29 dagar och en annan i 12 månader\r\noch 2 dagar skulle man i det ena fallet säga nej och\r\ni det andra ja. Om de behövde skydd eller inte var\r\nfullständigt ointressant. Jag vände mig med kraft\r\nemot en sådan bedömningsordning.</pre><pre>Ingrid Näslund beskriver perfekt hur det gick till\r\nnär man hade treterminersregeln. Man skulle då se\r\nom barnen hade gått i en svensk skola eller i en\r\nskola på förläggning. Man skulle bedöma vad tre\r\nterminer innebar -- var det hösten/våren/hösten\r\neller skulle man räkna i tid? Det är precis det man\r\nhåller på med när man har en schabloniserad\r\nväntetidsregel. Vi måste komma bort ifrån det. Det\r\nkan inte vara det som är avgörande för om\r\nmänniskor skall få skydd i Sverige eller inte. Det är\r\nbakgrunden till att vi tar bort väntetidsreglerna.</pre><pre>De reglerna har ju också till effekt att människor\r\nförsöker fördröja behandlingen av ärendena,\r\neftersom de vet att de får stanna om de har lyckats\r\nkomma över tidsgränsen. Det är viktigt att vi riktar\r\nin oss på att det är skyddsbehovet som skall vara\r\navgörande.</pre><pre>Jag tyckte alltså inte att det var svårt att avskaffa\r\ntreterminsregeln. Det skedde inte hösten 1991,\r\nutan faktiskt hösten 1992 -- den 8 oktober. Det\r\nkontrollerades att det inte fanns en massa\r\nbarnfamiljer som hade suttit och väntat och tyckte\r\natt de omfattades av treterminsregel då man skulle\r\nta den ''förmånen'' ifrån dem. Det kunde då\r\nkonstateras att det skulle beröra mycket få\r\nbarnfamiljer. De flesta barnfamiljer hade varit här\r\nkortare tid än tre terminer.</pre><pre>Vi såg framför oss att jugoslaverna läts sitta och\r\nvänta. Om vi hade haft dessa tidsregler skulle vi\r\ninte ha fått pröva jugoslavernas ansökningar mot\r\nskyddsbehovet när de skulle tillbaka, utan vi skulle\r\nha konstaterat att de hade varit här i ett år och\r\ndärför fått stanna. Jag tycker inte att det är en\r\npolitik som politiker skall ägna sig åt. Vi måste\r\ntänka, och inte bara ha schabloniserade regler.</pre><pre>Det är på det sättet, Ingrid Näslund, att Sverige har\r\nantagit barnkonventionen. Man för dock inte\r\nomedelbart in hela konventionen i svensk\r\nlagstiftning rakt upp och ned. Den får så att säga\r\ninte direkt effekt, utan vi ändrar våra svenska\r\nlagregler. Det har vi gjort, och vi har konstaterat att\r\nde stämmer överens med barnkonventionen. I den\r\nmeningen skall Utlänningsnämnden också tillämpa\r\ndet substansiella innehållet i barnkonventionen.\r\nMan skall naturligtvis inte läsa texten exakt i\r\njuridisk mening när beslut fattas.</pre><pre>Det viktiga är att konstatera att den undersökning\r\nsom FN nu har gjort om huruvida Sverige följer\r\nbarnkonventionen visar att vi följer den till punkt\r\noch pricka. Vi har fått godkänt sånär som på frågan\r\nom förvaret av barn. Det är verkligen inte mitt fel\r\natt vi har fått den anmärkningen.</pre><pre>Anf. 67  GUSTAF VON ESSEN (m):</pre><pre>Herr talman! Det är litet rörande att se tre\r\ninvandrarministrar som har försökt att under årens\r\nlopp klara denna väldigt svåra fråga och egentligen\r\ndess värre inte riktigt lyckats. Det är nog ett\r\nomöjligt jobb på många sätt. Det inser jag efter att\r\nha trängt in i frågan.</pre><pre>Ni har ju faktiskt inte lyckats att förankra svensk\r\nflykting- och invandrarpolitik hos opinionen. Jag\r\nnämnde det i mitt förra inlägg också. Det finns\r\nfortfarande oklarheter. Människor förstår inte alla\r\ndessa begrepp. Det är inte bara så att de inte förstår\r\nde facto-begreppet, Genèvebegreppet eller vad som\r\när humanitära skäl osv. De kan dessutom inte skilja\r\npå asylsökande, flykting och invandrare. Dessa\r\nbegrepp glider in i varandra. Folk tror dessutom att\r\nvi tar emot 80 000 människor när vi tar emot kanske\r\nen tiondedel härav, eftersom många avvisas.</pre><pre>Allt detta har man misslyckats med att förklara.\r\nDet är bara att konstatera att ni från er sida inte har\r\nlyckats få till stånd en förankring i opinionen.</pre><pre>Kostnaderna för vår flykting- och invandrarpolitik\r\när skyhöga och i kraftigt stigande år från år. Också\r\ndet är en effekt av ert relativa misslyckande.</pre><pre>Inte heller väntetiderna, som här sades vara så\r\nsvåra och som alla invandrarministrar kämpar med,\r\nhar egentligen någon av er lyckats komma till rätta\r\nmed. Väntetiderna är det stora problemet för\r\nnärvarande i den interna hanteringen i landet.</pre><pre>Lagstiftningen är oklar och inte uppdaterad, men\r\nskall nu ses över i en ny utredning. Den som vi har\r\ni dag är inte till fyllest för de situationer som råder.</pre><pre>Detta är min första period i riksdagen, men jag har\r\ntidigare följt dessa frågor på avstånd och varit\r\nengagerad på andra sätt. Det verkar som om\r\negentligen inte någon riktigt gillar den invandrar-\r\noch flyktingpolitik som i dag förs, oavsett på vilken\r\nsida man står.</pre><pre>Jag hör mycket från de grupper som värnar om\r\nflyktingarnas rätt och intressen, och de säger att\r\npraxis har skärpts och att det har blivit svårare och\r\nbesvärligare. Andra säger: Det är ju fritt fram för\r\nalla, det är så många som kommer hit, varför skall\r\nde komma hit osv.</pre><pre>Ett problem som ingen av er tre har lyckats lösa är\r\natt ge en information som folk förstår och\r\nrespekterar. Det finns mycket kvar att göra, och jag\r\navundas inte någon jobbet som invandrarminister.\r\nJag kan föreställa mig att det är bland det svåraste\r\nsom finns.</pre><pre>Anf. 68  INGRID NÄSLUND (kds):</pre><pre>Herr talman! Gustaf von Essen var inne på att det\r\ninte är något lätt jobb att vara invandrarminister.\r\nJag vill dock säga att det också måste vara\r\nriksdagsledamöternas ansvar, oavsett om man\r\ntillhör regeringspartierna eller oppositionen, att\r\nföra ut information om vad vi beslutar i Sveriges\r\nriksdag om flyktingpolitiken och om hur vi\r\ntillämpar detta. Vi har många tillfällen att träffa\r\nvåra väljare och bör då göra allt vad vi kan för att\r\nfå förståelse för att det finns människor som är i nöd\r\noch som behöver hjälp från Sveriges sida.</pre><pre>Jag vill också säga att det blir verkligt allvarligt, nu\r\nnär vi har en extra svår situation i Europa, om alla\r\nländer börjar fundera på att strama upp sin\r\nflyktingpolitik, så att det blir svårare för människor\r\natt någonstans finna en fristad. Jag är helt inne på\r\nsamma linje som alla andra här i dag tycks vilja\r\nfölja, att vi naturligtvis skall göra allt vad vi kan för\r\natt hjälpa människor att komma till rätta med sina\r\nproblem närmare sina hemländer. Det är ingen som\r\nhar något emot det.</pre><pre>Vi vill naturligtvis också få till stånd\r\növerenskommelser med andra länder. Jag har bl.a.\r\ntalat om detta i Nordiska rådet, och jag har bl.a.\r\nhört att man från kristdemokratiskt håll i Nordiska\r\nrådet har agerat för att alla nordiska länder skall ta\r\nett större ansvar. Jag vet också att det förekommer\r\natt man i andra nordiska länder tycker att man där\r\nsjälv gör för litet. Det finns alltså en öppenhet för\r\nsådana diskussioner, som vi får vara glada för.</pre><pre>Vi har gemensamma problem som vi måste lösa,\r\nmen ingen tror väl att vi kan möta de oerhörda\r\nuppgifter som vi står inför i Europa framöver, om\r\nalla länder försöker strama upp sin flyktingpolitik.\r\nLåt mig exempelvis peka på situationen i öst. Den\r\nkan komma att ställa mycket större krav på oss och\r\nandra än vad förhållandet är nu, även om\r\nsituationen i dag är svår.</pre><pre>Vi behöver verkligen använda all kraft för att få\r\nmänniskor att förstå. Därför är det olyckligt att det\r\nockså från riksdagen kommer signaler som pekar i\r\nrakt motsatt riktning. Vi som diskuterar dessa\r\nfrågor just nu har i alla fall någorlunda\r\nsamstämmiga idéer om vad som behöver göras och\r\när villiga att anstränga oss för att försöka få till\r\nstånd en så bra och humanitär flyktingpolitik som\r\nmöjligt.</pre><pre>Jag vill också säga några ord om barnkonventionen.\r\nDet har gjorts en genomgång av läget i dessa\r\nsammanhang här i Sverige, och då riktades inga\r\nstarka anmärkningar mot oss. Bengt Westerberg\r\nhar dessutom sagt att Sveriges lagar stämmer bra\r\növerens med FN-konventionen om barnens\r\nrättigheter. Men han tillstår också att tillämpningen\r\nav lagar och bestämmelser inte alltid är i\r\növerensstämmelse med barnkonventionens\r\nintentioner. Jag är oroad över att\r\nUtlänningsnämnden själv anser att den rent\r\nlagmässigt inte är tvungen att tillämpa\r\nkonventionens bestämmelser.</pre><pre>Anf. 69  MAJ-LIS LÖÖW (s):</pre><pre>Herr talman! Gustaf von Essen tycker att vi tre inte\r\nhar lyckats. Men det kan, som sagts, inte vara tre\r\ninvandrarministrars ansvar, utan det måste faktiskt\r\nvara allas ansvar att engagera sig i dessa frågor och\r\natt försöka hjälpa till med att förändra opinionen.\r\nVare sig man är ledamot här i kammaren eller\r\nåtminstone tillhör ett politiskt parti och är med i\r\nsamhällsdebatten, har man det ansvaret.</pre><pre>Både Georg Andersson och jag är med i denna\r\ndebatt i dag. Trots att alla säger att det är ett\r\nhopplöst och förskräckligt jobb att vara\r\ninvandrarminister och undrar om det inte är skönt\r\natt slippa det, är det mycket svårt att släppa dessa\r\nfrågor. Man har en bit av hjärtat kvar i detta svåra\r\narbete. Det beror naturligtvis bl.a. på att vi ser det\r\nockså från de mänskliga utgångspunkterna, även\r\nom det som vi debatterar är hur enskildheterna i\r\nflyktingmottagandet och flyktingpolitiken skall se\r\nut.</pre><pre>Det är intressant att höra Birgit Friggebo med\r\nsådan emfas tala om varför väntetiderna inte skall\r\nfå ligga till grund för någon regel. Det kan såvitt jag\r\nförstår även för Birgit Friggebo vara så att väntetid\r\nkan spela en roll. Men kruxet är att om det spelar\r\nen roll för den ene, skall det göra det också för den\r\nandre. Då blir det lätt om inte schabloner och\r\nregler -- det var väl aldrig meningen -- ändock en\r\nfingervisning. Har den ena barnfamiljen fått vänta\r\nlänge och därefter fått stanna, om ingenting särskilt\r\ntalat däremot, kan också den andra barnfamiljen\r\npåräkna det. Det är väl inte så konstigt.</pre><pre>Till sist hoppas jag att Birgit Friggebo mycket\r\nsnabbt skaffar sig en uppfattning om huruvida\r\nhennes politik är tuffare eller inte. Det är väl ändå\r\nlitet betänkligt att Birgit Friggebo säger sig inte veta\r\ndet. Det går, om man är bekymrad för detta, att ge\r\nsignaler, även om man inte får utöva något\r\nministerstyre.</pre><pre>Nu avhänder sig visserligen regeringen i den nya\r\nlagstiftningen möjligheten att ta till sig ärenden på\r\neget initiativ för att skapa ny praxis, men Birgit\r\nFriggebo har ändå fått en hel del ärenden\r\növerlämnade till sig, rörande barn, vissa grupper\r\nosv., och det är väl inte otroligt att Invandrarverket\r\noch Utlänningsnämnden har uppfattat en hel del av\r\nBirgit Friggebos beslut som riktlinjer. Det är då\r\nviktigt, kanske inte minst för Birgit Friggebo själv,\r\natt göra klart att detta inte totalt sett har lett till en\r\nstramare flyktingpolitik.</pre><pre>Anf. 70  GEORG ANDERSSON (s):</pre><pre>Herr talman! Också jag vill kommentera Gustaf\r\nvon Essens litet mästrande påstående att ingen av\r\noss tre invandrarministrar har förmått att förankra\r\nflyktingpolitiken i opinionen. Vi har väl inte kunnat\r\nlära varje svensk hela regelsystemet, men jag vill\r\nnog hävda att flyktingpolitiken har förankrats, med\r\neller trots vår medverkan, på ett beundransvärt sätt\r\ni den svenska opinionen. Vi har under lång tid\r\nkunnat hävda en human flyktingpolitik med ett\r\nomfattande flyktingmottagande, fördelat över\r\npraktiskt taget alla landets kommuner. Det utgör\r\nen ganska stark och robust förankring av\r\nflyktingpolitiken, och det tycker jag att man skall\r\nerkänna.</pre><pre>Sedan gjorde Birgit Friggebo ett något\r\nhäpnadsväckande inlägg. Jag såg scenariot framför\r\nmig: Tidigare har folkpartister stått här i kammaren\r\noch med emfas talat om betydelsen av vistelsetidens\r\nlängd. Vi i den dåvarande regeringen försökte\r\ninformera om hur vi handlade frågorna. Men det\r\nhjälpte inte. Vad vi gjorde var fel, och vi borde ha\r\ntillmätt väntetiden högre värde.</pre><pre>Nu säger Birgit Friggebo att så snart hon kom till\r\ndepartementet vände hon sig med kraft mot den\r\nordning som hade tillämpats tidigare. Ja, då hade vi\r\ninte lyckats förankra den politiken i Folkpartiet.\r\nJag är mycket häpen över den snabba och\r\nkategoriska vändning som Folkpartiet uppvisade i\r\njust den frågan. Vi kan ha vilken uppfattning som\r\nhelst om väntetidens betydelse, men när det\r\nkriteriet avskaffades blev det en skärpning av\r\nflyktingpolitiken. En viktig del i den humanitära\r\naspekten av tillståndsprövningen togs bort.</pre><pre>Det är klart att benägenheten för att gömma sig hos\r\ndem som ha vistats en längre tid här vid ett\r\navvisningsbeslut blir större än för dem som får\r\nsnabba beslut. Det är väl alldeles klart. I grunden\r\ntror jag att ett helt avskaffande av vistelsetidens\r\nlängd som ett kriterium har medverkat till en\r\nskärpning av flyktingpolitiken.</pre><pre>Anf. 71  Kulturminister BIRGIT FRIGGEBO\r\n(fp):</pre><pre>Herr talman! Jag har hört Georg Andersson säga\r\ndessa saker många gånger. Jag har faktiskt gått\r\nigenom Folkpartiets motioner, som jag ibland har\r\nmedverkat till. Där har inte funnits några krav på\r\natt införa schabloniserade väntetidsregler. Jag har\r\nockså medverkat till att granska regeringens\r\nhandläggning av flyktingpolitiken under den\r\nsocialdemokratiska tiden. Då framfördes kritik mot\r\nde långa väntetiderna. Men det fanns inte några\r\nkrav på schablonisering. Jag kan icke gå i god för\r\natt det inte har funnits enskilda personer i\r\nFolkpartiet som i och för sig har haft denna\r\nuppfattning.</pre><pre>Maj-Lis Lööw säger att jag har inte givit uttryck för\r\nnågon uppfattning om huruvida min politik har\r\nblivit tuffare. Hon menar att det har givits signaler\r\ntill Invandrarverket och Utlänningsnämnden om\r\ntuffare politik. Jag anser att det är en insinuation.\r\nJag har varit mycket mån om att upprätthålla de\r\ngränser som finns mellan myndighetsutövning och\r\nregeringen. Inga underhandssignaler har givits. Jag\r\nhar sagt i mitt svar att det har inte givits några\r\ndirektiv om att det skall vara en snävare praxis i\r\nfråga om de humanitära skälen. Dock har vi\r\ngenomfört förändringar i fråga om de\r\nschabloniserade väntetidsreglerna. Det har jag\r\närligt och öppet redovisat. Det gäller också\r\nbakgrunden till detta.</pre><pre>Maj-Lis Lööw säger att regeringen har fattat beslut.\r\nJag har inte fattat så många beslut i enskilda\r\närenden. Men det blev ganska många beslut fattade\r\nden 19 december 1991 i samband med att 13-\r\ndecemberbeslutet upphävdes. Då återinfördes\r\nbegreppet de facto-flykting.</pre><pre>Det är intressant att notera att Utlänningsnämnden\r\nhar nämndemän till förfogande. Det skulle\r\ninnebära en breddning i det politiska underlaget i\r\nsamband med de svåra övervägandena som skall\r\ngöras bl.a. i bedömningen av humanitära skäl. Nu\r\när det ett 30-tal representanter för våra partier som\r\nsitter med och gör dessa bedömningar i stället för\r\nen enda minister. Det är ytterst\r\nUtlänningsnämnden som lägger fast praxis. Därför\r\när det förvånande att höra dessa rapporter om att\r\npraxis skall ha blivit hårdare. Flera från samtliga\r\npartier är ju representerade i den dömande\r\nverksamheten.</pre><pre>Herr talman! Det är intressant att notera vilka som\r\ndeltar i denna debatt i dag. Vi hade en debatt\r\ntidigare, och det var intressant att notera vilka som\r\ndeltog då. Här finns inte någon representant för Ny\r\ndemokrati när bedömningen av humanitära skäl i\r\nflyktingpolitiken skall diskuteras. Då smiter de\r\nundan, och då vill de inte vara med i kammaren.</pre><pre>Vi har ett gemensamt ansvar i fråga om att förankra\r\nflyktingpolitiken och respekten för människor.\r\nMen det finns de som har utnyttjat olika situationer\r\nför att misskreditera flyktingpolitiken. Det är en\r\nsjälvklarhet att tre invandrarministrar inte har\r\nkunnat klara av detta. Här måste till en bredare\r\nförankring i Sverige.</pre><pre>Överläggningen var härmed avslutad.</pre><pre>8 §  Svar på interpellation 1992/93:95 om bistånd\r\ntill Eritrea</pre><pre>Anf. 72  Kulturminister BIRGIT FRIGGEBO\r\n(fp):</pre><pre>Herr talman! Eva Johansson har frågat statsrådet\r\nAlf Svensson om han är beredd att medverka till att\r\nsnarast införa ett återvändandestöd, t.ex. likt det\r\ntyska, för flyktingar från Eritra.</pre><pre>Arbetsfördelningen inom regeringskansliet är så\r\nfördelat, att det är jag som skall besvara\r\ninterpellationen.</pre><pre>Återvandring och stöd till återvandring är frågor\r\nsom sannolikt kommer att bli alltmer väsentliga i\r\nframtiden, bl.a. för att det finns en tydlig koppling\r\ntill en aktiv biståndspolitik. Vid återuppbyggnaden\r\nav ett land kommer den stora kunskapsresurs som\r\nfinns bland tidigare flyktingar att vara till stor hjälp\r\nom de väljer att återvända. Men även ur den\r\nenskilde flyktingens perspektiv kan stöd i samband\r\nmed återvandring vara viktig.</pre><pre>Inledningsvis vill jag redogöra för insatser som\r\nredan nu görs för att underlätta för återvandring.\r\nDetta sker inom ramen för flyktingpolitiken och\r\nhar hittills inte kopplats till biståndspolitiken.</pre><pre>En viktig del är att åtgärderna för invandrare här i\r\nlandet är utformade på ett sådant sätt att det\r\nunderlättar för den enskilde att återvända om han\r\nså önskar. Det kan t.ex. gälla insatser för att bevara\r\noch utveckla hemspråket och kulturarvet.</pre><pre>En annan viktig beståndsdel är att stödja och hjälpa\r\nflyktingar med återresan. Enligt förordningen om\r\nbidrag till flyktingars resor från Sverige för\r\nbosättning i annat land får Indvandrarverket lämna\r\nbidrag för skäliga resekostnader samt för uppehälle\r\nunder de första dygnen. Beloppet är för närvarande\r\nmaximerat till 1 500 kr per person, men maximalt\r\n7 500 kr per familj. Vidare bör nämnas att\r\nInvandrarverket ekonomiskt stöder olika\r\nåtervandringsprojekt, bl.a. Sociala Missionens\r\nåtervändarprogram. Dessutom har Eritreanska\r\nRiksförbundet erhållit projektpengar till\r\nförberedelse av repatriering av eritreanska\r\nflyktingar. Det är viktigt att notera att samtliga\r\nstödåtgärder inte på något sätt omfattar\r\nasylsökande.</pre><pre>Frågor om återvandring är föremål för översyn av\r\nden parlamentariska kommitté som regeringen\r\ntillsatt. I direktiven för denna nämns att förslag till\r\nen aktiv politik för frivillig repatriering bör läggas\r\nfram och att man i detta sammanhang bör överväga\r\nhur de åtgärder som vidtas i Sverige kan\r\nkoordineras med det internationella\r\nutvecklingssamarbetet.</pre><pre>Mellan den svenska regeringen och den etiopiska\r\nregeringen har -- inom ramen för det långsiktiga\r\nutvecklingssamarbetet -- diskuterats stödprogram\r\nför återvändande. Liknande samtal planeras med\r\nEritrea.</pre><pre>Biståndet till Eritrea uppgår under innevarande\r\nbudgetår till totalt 43 miljoner kronor, varav 30\r\nmiljoner i katastrofbistånd och resterande för\r\ninsatser inom bl.a. energi och förvaltningssektorn.</pre><pre>Avslutningsvis vill jag dock återigen betona att det\r\nför framtiden är mycket viktigt att sambandet\r\nmellan återvandrings- och biståndspolitik\r\nutvecklas.</pre><pre>Anf. 73  EVA JOHANSSON (s):</pre><pre>Herr talman! Först vill jag tacka\r\ninvandrarministern för svaret. Jag tycker att det i\r\nmånga stycken är ett positivt svar i fråga om\r\nmöjligheten att effektivt stödja Eritreas\r\nåteruppbyggnad. Det är det som är utgångspunkten\r\nför min interpellation.</pre><pre>Just i dag inleds den sista fasen i Eritreas kamp för\r\nsjälvständighet. I dag inleds den folkomröstning\r\nsom för första gången ger det eritreanska folket\r\nmöjligheter att själva bestämma sin framtid. Det\r\nsom händer i Eritrea är en seger för demokratin och\r\nfolkrätten. Efter att i 30 år ha tvingats föra kampen\r\nmed vapen kan eritreanerna nu använda\r\nröstsedeln.</pre><pre>Den militära befrielsen skedde för snart två år\r\nsedan. På FN:s inrådan dröjde man med\r\nfolkomröstningen. Det finns goda skäl för det.\r\nEritrea är ett land utan demokratiska traditioner,\r\nmed många som inte kan läsa och skriva och med\r\nett folk som är utspritt som flyktingar i snart sagt\r\nalla hörn i världen. I ett sådant land tar det tid att\r\nförbereda en korrekt folkomröstning.</pre><pre></pre><pre>Så långt är allt gott och väl. Men vad den\r\neritreanska regeringen hade väntat sig, och vad som\r\nhade varit rimligt, var att världen i övrigt\r\nomedelbart ställt upp för att stödja\r\nåteruppbyggnadsarbetet. Kriget har lämnat efter\r\nsig ett sönderslaget land och mycket stora\r\nekonomiska och sociala problem. Stödet har\r\nuteblivit eller i vart fall varit väldigt litet och\r\nhalvhjärtat. ''Efter folkomröstningen'' eller ''Ni\r\nfinns ju inte än som land'' har man fått till svar på\r\nfrågorna om stöd.</pre><pre>Även Sverige har svarat så när det gäller det viktiga\r\nlångsiktiga biståndet. Vi har erbjudit i stort sett\r\nenbart katastrofhjälp genom enskilda\r\nhjälporganisationer och FN. Det är inget dåligt\r\nstöd, men det räcker inte. Den här inställningen har\r\ni onödan fördröjt en viktig utveckling av t.ex.\r\nkommunikationerna, jordbruket och\r\nutbildningsväsendet i Eritrea.</pre><pre>Jag är glad över att invandrarministern tycks vara\r\nberedd att snabbt komma i gång med ett\r\nrepatrieringsprogram värt namnet. Vid mina besök\r\ni Eritrea, i samtal med såväl regeringsföreträdare\r\nsom andra, har denna fråga ständigt förts på tal.\r\nOm välutbildade eritreaner, som tvingades fly\r\nundan kriget och bosätta sig i Europa och USA,\r\nfick stöd för återvändandet, skulle det vara en\r\neffektiv form av bistånd.</pre><pre>Det är också väldigt många av dem som tvingades\r\nfly som fått sin utbildning i asyllandet. De unga män\r\noch kvinnor som stannade och som borde ha fått\r\nutbilda sig tvingades i stället ut i kriget för\r\nsjälvständighet. Därför saknas nu i stor\r\nutsträckning unga välutbildade i Eritrea. Det är\r\ndärför dessa återvändandeprogram är så viktiga.\r\nDe skulle snabbt ge viktig kompetens som saknas i\r\ndag och som man nu tvingas köpa utomlands. Det\r\nblir både dyrt och dåligt, och man blir dessutom\r\nberoende av utlandet.</pre><pre>Nu förutskickar invandrarministern samtal med\r\nden eritreanska regeringen om stödprogram för\r\nåtervändande. Det är bra. Det är minst lika\r\nangeläget när det gäller Eritrea som när det gäller\r\nEtiopien, där de redan är i gång.</pre><pre>Nu vill jag fråga invandrarministern: När kommer\r\nsådana samtal i gång? Kan invandrarministern säga\r\nnågot om vad Sverige är berett att ställa upp med?\r\nNär kan verksamheten -- för det är ändå den som är\r\ndet viktiga -- med återvändande av kompetens och\r\nkunnande till Eritrea komma i gång? Jag menar att\r\ndetta är oerhört angeläget och att det är bråttom.</pre><pre>Eritrea har väntat väldigt länge på freden och\r\nsjälvständigheten. Nu har de äntligen vunnit den.\r\nJag tycker att Sverige skall göra allt vad som står i\r\nvår makt för att ge vårt stöd i arbetet med att vinna\r\nkampen över fattigdom och underutveckling.</pre><pre>Anf. 74  Kulturminister BIRGIT FRIGGEBO\r\n(fp):</pre><pre>Herr talman! Eva Johansson hade ställt frågan till\r\nAlf Svensson, men det är jag som svarar. Det var\r\ninte självklart vem av oss som skulle svara. Det kan\r\nvara oviktigt men det visar på en viss konflikt som\r\nfinns här eller en brist på aktivitet. I Sverige har vi\r\nju inte i någon särskilt hög grad ägnat oss åt den här\r\nverksamheten tidigare.</pre><pre>Som jag redovisade i svaret finns möjligheter att ge\r\nen liten summa pengar för reskostnader samt för\r\nuppehälle under de första dygnen. Men någon\r\nsubstantiell hjälp på bred front har det inte varit\r\nfråga om.</pre><pre>Jag har också i mitt svar redovisat att det är viktigt\r\natt flyktingpolitiken hårdare kopplas till att ge\r\nmöjlighet till återvändande när fred har uppstått,\r\nnär förtrycket lämnar landet, när diktatorer faller\r\noch liknande. Då hänger flyktingpolitiken också\r\nihop med biståndspolitiken. Det är mycket viktigt\r\natt vi nu får en större aktivitet inom detta område.\r\nDetta skall den här kommittén bl.a. titta på.</pre><pre>Jag sade också i svaret att inom ramen för det\r\nlångsiktiga utvecklingssamarbetet, som\r\nhuvudsakligen handläggs av\r\nUtrikesdepartementet, är avsikten att diskutera\r\nockså stödprogram för återvändande från Sverige.\r\nJag utgår ifrån att dessa diskussioner från UD:s sida\r\nkommer att tas upp när ledningsfunktionerna i\r\nEritrea har klarnat mer.</pre><pre>Låt mig också betyga betydelsen av återvändandet.\r\nOfta har det ju varit en ung och ibland också en\r\nvälutbildad elit som har lämnat hemländerna när\r\ndet har uppstått kriser av olika slag. När jag reser\r\nrunt i världen och besöker olika länder träffar jag\r\nofta personer i ledande ställning, också inom\r\npolitiken, i regeringsarbete och riksdagsarbete i\r\ndessa länder, som talar svenska därför att de under\r\nen viss period har haft skydd här i Sverige. När\r\nderas länder har frigjorts har de kunnat återvända.\r\nDe har i högsta grad och substantiellt bidragit till\r\nåteruppbyggandet av sina hemländer.</pre><pre>Den fråga Eva Johansson här har ställt är därför\r\ninte någon liten fråga.</pre><pre>Anf. 75  EVA JOHANSSON (s):</pre><pre>Herr talman! Jag ställde en liknande fråga till\r\nbiståndsministern för ungefär ett år sedan och fick\r\nsvar av honom. Jag har ingenting emot att det är\r\ninvandrarministern som svarar den här gången. Det\r\nviktiga är att vi får fram ett effektivt program för\r\ndenna verksamhet.</pre><pre>Biståndsministern menade redan då att detta borde\r\nutvecklas. Nu verkar det som om inte särskilt\r\nmycket har hänt. Jag kan konstatera att det vanliga\r\nstödet på 1 500 kr per person som bidrag till resan\r\noch den första tidens uppehälle inte räcker ifall man\r\nmenar allvar med att detta skall vara en effektiv del\r\nav biståndssamarbetet.</pre><pre>Det är klart att jag är litet nyfiken på varför det inte\r\nhar kommit till stånd någonting annat. Har man\r\ninte sett denna viktiga koppling? Eller har man\r\ninstämt i kören av människor från världens\r\nutvecklade länder som har sagt ''efter\r\nfolkomröstningen''?</pre><pre>Jag blir litet orolig när Birgit Friggebo säger att man\r\nförst nu kan börja ta upp detta när\r\nledningsfunktionerna i Eritrea har klarnat. Det\r\nfinns en ledning. Den har funnits i två år. Det är en\r\nmycket kompetent ledning, som dessutom mycket\r\nväl vet vad den vill. Den har frågat efter det här\r\nstödet. Den har frågat världen i övrigt, FN och\r\nolika länder efter detta stöd, samma värld som har\r\nsagt till dem att vänta i två år med\r\nfolkomröstningen. Det är egentligen bara det\r\nfolkomröstningen gäller. Man skall inte utse en ny\r\nregering, det kommer sedan. Det finns alltså en\r\nledning i Eritrea, inte tu tal om den saken.</pre><pre>Det fördes en debatt för en stund sedan om\r\nflyktingpolitiken. Ifrån visst håll menade man att vi\r\nborde stödja flyktingmottagande i konflikternas\r\nnärhet i stället för att ta folk hit till Sverige. Det\r\nfinns väl anledning att föra den diskussionen, men\r\njag kan inte ställa upp på att ersätta vår skyldighet\r\natt ta emot flyktingar, som behöver skydd, med ett\r\nstöd till flyktingförläggningar i andra länder. Jag\r\nskulle vilja påstå att ett bra flyktingmottagande här,\r\ndär vi är beredda att ge utbildning och dela med oss\r\nav våra demokratiska traditioner, och av vår\r\nfolkrörelsetradition, kan komma att bli en mycket\r\nviktig del av ett kommande återuppbyggnadsarbete\r\nt.ex. nu i Eritrea. Det gäller att snabbt finna en\r\nmodell för att överföra denna kompetens till\r\nEritrea. Jag vet att det finns många som är\r\nintresserade av det.</pre><pre>Jag är glad över beskedet att invandrarministern ser\r\nkopplingen, men varför har det dröjt med\r\nåtgärderna?</pre><pre>Överläggningen var härmed avslutad.</pre><pre>9 §  Svar på interpellation 1992/93:93 om\r\narbetsmarknadsläget i Västsverige</pre><pre>Anf. 76  Arbetsmarknadsminister BÖRJE\r\nHÖRNLUND (c):</pre><pre>Herr talman! Sten Östlund har frågat mig om jag\r\nanser att läget för industrin i de fyra västsvenska\r\nlänen är särskilt allvarligt, om jag anser\r\narbetslösheten i länen vara slöseri med mänskliga\r\noch ekonomiska resurser, vilka insatser jag är\r\nberedd att vidta och hur jag ställer mig till de förslag\r\ntill åtgärder för ökad sysselsättning som länen\r\npresenterat.</pre><pre>Jag är väl medveten om det besvärliga läget i västra\r\nSverige. Tyvärr finns det stora problem i de flesta\r\nlandsändar i dag, på grund av lång internationell\r\nlågkonjunktur samt mycket svåra sviter efter den\r\ninflations- och spekulationsekonomi som präglade\r\n1980-talet. Alla områden har sina specifika\r\nbekymmer. Sten Östlund har frågat mig om jag\r\nanser läget i västra Sverige vara särskilt allvarligt.\r\nJag är benägen att hålla med om att den stora\r\nnedgången i betydande delar av industrin i västra\r\nSverige är mycket oroande.</pre><pre>Arbetsmarknadsläget är bekymmersamt i västra\r\nSverige. De varsel som lagts, tyder på att\r\nsituationen kommer att bli värre inom den\r\nnärmaste framtiden. Länsarbetsnämndernas\r\nprognoser för västlänen visar att den närmaste\r\nframtiden blir bekymmersam. Exportindustrin kan\r\ndock förväntas öka sin produktion och småningom\r\nanställa arbetskraft.</pre><pre>Regering och riksdag har under de senaste årens\r\nlågkonjunktur anslagit mycket stora pengar till\r\narbetsmarknadspolitiken. Det är långt mer än vid\r\nnågot tidigare tillfälle. Som bekant är det\r\nArbetsmarknadsstyrelsen som har att fördela till\r\nlänen de medel som regering och riksdag ställer till\r\nförfogande. Under innevarande budgetåret har\r\nnästan 6 miljarder kronor tilldelats Göteborgs- och\r\nBohus län, Älvsborgs län, Skaraborgs län samt\r\nHallands län för arbetsmarknadspolitiska åtgärder.\r\nFör förvaltningskostnader har länen fått ca 500\r\nmiljoner kronor.</pre><pre>Dessutom har regeringen nyligen fattat beslut om\r\nytterligare regionalpolitiska medel till\r\nlänsstyrelserna i västra Sverige. Göteborgs- och\r\nBohus län samt Älvsborgs län har tilldelats 7\r\nmiljoner kronor vardera. Skaraborgs län fick 8\r\nmiljoner kronor och Hallands län tilldelades 2\r\nmiljoner kronor i samma beslut. Regeringen\r\nfattade beslut om medlen just för att stödja länen i\r\nden strukturförändring de står inför. Av\r\ninnestående länsanslag på sammanlagt 40 miljoner\r\nkronor, tilldelades västlänen merparten. Detta\r\nunderstryker att regeringen är väl medveten om det\r\nbesvärliga läget i landsdelen. Pengarna kan\r\nanvändas till glesbygdsstöd, lokaliseringsbidrag och\r\nprojektverksamhet. Under beredningen av\r\nbesluten hölls täta kontakter med representanter\r\nfrån länen.</pre><pre>För att komma till rätta med den svåra situationen\r\ni västra Sverige liksom i övriga delar av landet, är\r\ndet avgörande att svensk industri kan behålla och ta\r\ntill vara nuvarande goda konkurrensläge. Även den\r\noffentliga sektorn kan på ett bättre sätt i det korta\r\nperspektivet stå för fler arbetstillfällen med ett\r\nansvarsfullt tvåårsavtal. Det är i sammanhanget\r\nytterst väsentligt att ansvarsfulla tvåårsavtal\r\nkommer till stånd över hela arbetsmarknaden.</pre><pre>Anf. 77  STEN ÖSTLUND (s):</pre><pre>Herr talman! Jag tackar arbetsmarknadsministern\r\nför svaret. I de fyra västsvenska länen var vid\r\nårsskiftet över 60 000 personer arbetslösa, och över\r\n46 000 personer var sysselsatta i\r\narbetsmarknadspolitiska åtgärder. Sedan dess har\r\nsäkerligen antalet berörda personer inte blivit\r\nfärre, tvärtom har det nog ökat. Arbetslösheten\r\ntillsammans med budgetunderskottet är det enda\r\nsom i nuvarande läge stadigt ökar i vårt land och i\r\nvår landsända.</pre><pre>Bara i min egen hemkommun Göteborg var i\r\njanuari 19 000 människor öppet arbetslösa, och\r\n10 000 människor var sysselsatta i\r\narbetsmarknadspolitiska åtgärder. Antalet varsel\r\nligger på fortsatt hög nivå.</pre><pre>I Länsarbetsnämndens vårrapport beräknas\r\narbetslösheten under hösten stiga till ca 9 % i länet,\r\nefter att ha passerat en topp på 10 % under\r\nsommaren. Siffrorna är förfärande. Det är siffror\r\nsom vi över huvud taget inte kunde tänka oss för\r\nfyra till fem år sedan, knappast ens i Norrbottens\r\nlän eller Västerbottens län.</pre><pre>I ett förslag som gått såväl till regeringen som till\r\nkommunen i Göteborg har Socialdemokraterna\r\noch LO-distriktet beräknat arbetslöshetens\r\nkostnader enbart i Göteborg till ca 4 miljarder\r\nkronor. Det utgör lågt räknat ca 130 000 kr per\r\nperson. Det finns som bekant beräkningar som\r\nvisar att varje arbetslös kan kosta uppåt 170 000 kr\r\nper år.</pre><pre>Om vi räknar med samma kostnad för de ca 106 000\r\npersoner som vid årsskiftet stod utanför den\r\nordinarie arbetsmarknaden i de fyra länen, får vi\r\nfram att arbetslösheten bara i de fyra västsvenska\r\nlänen uppgår till mellan 20 och 25 miljarder kronor.\r\nDet är alltså stora belopp som det rör sig om. Kan\r\narbetsmarknadsministern dela uppfattningen att\r\ndetta är ett gigantiskt slöseri med pengar och med\r\nmänniskors vilja att arbeta och förmåga att försörja\r\nsig själva? Jag vill minnas att jag ställde frågan även\r\ni min interpellation.</pre><pre>Som jag påvisat i min interpellation finns i de fyra\r\nlänen en fjärdedel av Sveriges industriella\r\nkapacitet. En stor del av nedgången bedöms som\r\noåterkallelig, särskilt i verkstadsindustrin, eftersom\r\nden industrin är särskilt ''tung'' i Västsverige.</pre><pre>Arbetsmarknadsministern tycks nu dela min\r\nuppfattning att nedgången i de fyra länens industri,\r\nmed dess stora betydelse för svensk export, är\r\nsärskilt allvarlig. När så är fallet, vill jag ställa\r\nfrågan: Har regeringen någon strategi för att vända\r\nutvecklingen, utöver den allmänna\r\nskattesänkningsfilosofin gentemot företagen,\r\nvilken hitintills varit förhärskande inom\r\nregeringen, men som bevisligen inte haft de\r\neffekter som regeringen hoppats på? Jag är orolig\r\ndärför att det i kompletteringspropositionen inte\r\nens finns en bilagedel från Näringsdepartementet.\r\nDet är utomordentligt illavarslande.</pre><pre>Jag är fullt medveten om att vi nu börjar närma oss\r\nden nivå då det fortfarande är meningsfullt att\r\nbedriva arbetsmarknadspolitiska åtgärder. Det går\r\natt pressa något mer, men i längden går det\r\nnaturligtvis inte att klara en uppbromsning av\r\nökningen av arbetslösheten bara med\r\narbetsmarknadspolitiska åtgärder. Det måste till,\r\narbetsmarknadsministern, åtgärder och insatser\r\nfrån arbetsmarknadsministerns kolleger, insatser\r\nsom gör att man kan vända utvecklingen i industrin\r\noch får fart på den.</pre><pre>Krisläget för ekonomin i den offentliga sektorn,\r\nlandsting och kommuner slår hårt i många av länens\r\nkommuner. De indragningar som har skett har\r\nnaturligtvis drabbat våra kommuner likaväl som\r\nalla andra. Indragningen av de 7,5 miljarder\r\nkronorna var ett hårt slag.</pre><pre>I den motion som vi västsvenskar skrev med\r\nanledning av budgetpropositionen beräknade vi\r\nkonsekvenserna till 14 000 anställda personer som\r\nriskerade att förlora sina arbeten i våra fyra län,\r\neftersom det inte i kommunerna och landstingen\r\nfinns budgetmedel till deras löner. Det finns\r\nanledning befara att den siffran kan vara än högre i\r\ndag för den offentliga sektorn i de fyra länen.</pre><pre>Arbetsmarknadsministern sade i sitt svar att han\r\nhar förhoppningar om att man skall kunna bromsa\r\nupp den pågående utvecklingen i den offentliga\r\nsektorn och att man kanske t.o.m. skall kunna\r\nsysselsätta fler människor. Jag undrar vilken\r\nstrategi regeringen har för att bromsa avgången och\r\nför att de som nu får lämna den offentliga sektorn\r\nskall kunna finna andra arbeten? Var kan dessa\r\narbeten tänkas finnas för oss i Västsverige?</pre><pre>Anf. 78  INGVAR JOHNSSON (s):</pre><pre>Herr talman! Jag tycker att\r\narbetsmarknadsministerns svar är allmänt och\r\nsaknar förslag om hur regeringen tänker ta itu med\r\nden svåra arbetslösheten. Västsverige drabbas\r\nnaturligtvis, som alla andra regioner, av\r\nregeringens politik. Vi drabbas av höga räntor, av\r\nde orimligt hårda nedskärningarna i kommunerna\r\noch av den alltför hårda åtstramningen av\r\nkonsumtionen.</pre><pre>Västsverige drabbas dessutom extra hårt av\r\narbetslöshet på grund av vår industristruktur.\r\nNedskärningarna inom främst bilindustrin har som\r\nbekant skickat ut tusentals människor i\r\narbetslöshet.</pre><pre>Vi socialdemokrater i Västsverige inser att de flesta\r\nav våra problem måste lösas i samarbete. Vi har\r\ndärför gemensamma program och här i riksdagen\r\ngemensamma motioner om satsning på utbildning,\r\nforskning, näringspolitik, miljö, investeringar i\r\nvägar, järnvägar och annat.</pre><pre>Västsverige måste ges förutsättningar att dels\r\nutveckla den industri som finns, dels skapa ett mer\r\nallsidigt näringsliv. Då duger inte regeringens snåla\r\nsatsning på infrastruktur, och då duger inte den\r\nsnåla behandling som regeringen har gett våra\r\nhögskolor.</pre><pre>I min valkrets norra Älvsborg står nu hela 18 000\r\npersoner utanför den reguljära arbetsmarknaden.\r\nDet är mer än dubbelt så mycket som vid den förra\r\nlågkonjunkturen i början av 80-talet. Då duger det\r\nnaturligtvis inte heller att regeringen minskar\r\nanslagen för arbetsmarknadsinsatser i länet.</pre><pre>Fyrstadsområdet, där jag bor, har nu\r\nutomordentligt stora svårigheter. Jag vill ändå säga\r\natt det samtidigt finns möjligheter, därför att det\r\nfinns en utomordentligt högstående teknisk\r\nkompetens. Därför finns det också optimism mitt i\r\nbekymren.</pre><pre>Den nya bil som Saab visade i går är ett fint\r\nexempel på den framstående tekniska kompetens\r\nsom finns i fyrstadsområdet. Den har alla\r\nförutsättningar att bli en succé och därmed att rädda\r\nmånga jobb i regionen.</pre><pre>Tyvärr är regeringens politik ett hinder i arbetet\r\nmed att ytterligare utveckla denna kompetens och\r\natt skapa förnyelse. När kraftfulla insatser skulle\r\nbehövas, väljer regeringen, som vi har talat om\r\nflera gånger tidigare, att missgynna vår högskola.\r\nMan satsar alldeles för litet på infrastruktur, och\r\nman väljer att avveckla näringspolitiken.</pre><pre>Därför är fyrstadsregionen nu på väg mot en\r\nmycket hög arbetslöshet. Till hösten riskerar ca\r\n20 % av arbetskraften att stå utan jobb. Därför\r\nmåste regionen få ökade resurser för att komma i\r\ngång med ombyggnader av järnvägar och vägar,\r\noch högskolan måste växa.</pre><pre>Jag skulle vilja fråga: Är det nu igen så att de stora\r\nhögskolorna skall ha de flesta av de platser som\r\nanvisas i kompletteringsbudgeten?</pre><pre>Resurserna för arbetsmarknadsutbildning måste\r\nöka ytterligare.</pre><pre>Jag skulle också vilja ta upp statens ansvar för\r\njobben i rollen som arbetsgivare. Teli i Vänersborg\r\noch Postverket i Trollhättan är exempel på detta.\r\nVid Teli arbetar man nu för att rädda så många jobb\r\nsom möjligt. Där finns företag som vill satsa på ny\r\nteknik med i bilden. Televerket måste nu snabbt\r\nställa upp och underlätta sådana satsningar. Men\r\ndet är lika viktigt att regeringen inte fortsätter att\r\nsmita ifrån sitt ansvar genom att gömma sig bakom\r\nTeleverket.</pre><pre>Postverket har planer på att lägga ner\r\npostsorteringen i Trollhättan och därmed skicka ut\r\nytterligare 80 personer i arbetslöshet. Jag tycker att\r\narbetsmarknadsministern borde ha en mening och\r\nmedverka till att stoppa sådana ytterligare\r\npåspädningar av den redan höga arbetslösheten.</pre><pre>Jag tycker sammanfattningsvis att regeringens\r\ninsatser för att skapa jobb på både kort och lång sikt\r\när otillräckliga. Tyvärr finns det inte heller några\r\ntecken, vare sig i kompletteringsbudgeten eller i\r\nBörje Hörnlunds svar, på att regeringen inser\r\nallvaret i situationen. De arbetslösa får nu betala ett\r\nmycket högt pris för regeringens passivitet.</pre><pre>Det värsta är att misstanken alltmer uppkommer,\r\natt regeringen på något sätt håller på att ge upp\r\nambitionen att Sverige skall ha en industri som\r\nbygger på högteknologi. Det talas så mycket om\r\nlåglöneområde, för att klara konkurrens och annat.\r\nJag skulle därför vilja fråga\r\narbetsmarknadsministern: Avser regeringen i\r\nfortsättningen att arbeta för att Sveriges industri\r\nfaktiskt skall kunna bygga på den högteknologi som\r\nfinns utvecklad?</pre><pre>Anf. 79  LISBET CALNER (s):</pre><pre>Herr talman! Ett jobb, en lägenhet och att inte\r\nbehöva oroa sig för framtiden -- det är vad vi längtar\r\nefter. Det säger några ungdomar i en\r\ntidningsintervju. Är det för mycket begärt, frågar\r\nde oss politiker. Nej, säger jag, det är en mycket\r\nrimlig önskan från ungdomar i Sverige i dag.</pre><pre>Den rekordhöga arbetslösheten är ett allvarligt hot\r\nmot folkhälsan, konstaterar en doktor i\r\nsocialmedicin. Det finns stora och konstaterade\r\nrisker för att i arbetslöshetens spår skall följa\r\nohälsa, allt från självmord, ångest och oro till\r\nstress, höjt blodtryck och ökad alkoholkonsumtion.</pre><pre>Har arbetsmarknadsministern funderat på hur den\r\nperson mår som drabbas av arbetslösheten?</pre><pre>Jag läste om Albin, som kände sig arbetslös ända in\r\ni själen. Han berättade om vreden, besvikelsen och\r\nhopplösheten, om ledan som smög sig på, men\r\nockså om tankarna på en ljusare framtid som infann\r\nsig efter en tid, när han hade passerat de olika\r\nstadierna.</pre><pre>Här är det regeringen, med Börje Hörnlund i\r\nspetsen, som har ett mycket stort ansvar.</pre><pre>Börje Hörnlunds svar på Sten Östlunds fråga om\r\nvilka insatser arbetsmarknadsministern tänker göra\r\ni Västsverige för att människor skall få jobb lämnar\r\ninte någon större vägledning därvidlag, varken för\r\nungdomarna eller för Albin, varken i Västsverige\r\neller någon annanstans i landet.</pre><pre>Börje Hörnlund visar en viss förståelse och sympati\r\nför att det är bekymmersamt, och det är måhända\r\nett vackert drag. Men det räcker inte.</pre><pre>Det räcker inte heller med svaret att\r\nexportindustrin förväntas öka sin produktion och så\r\nsmåningom anställa arbetskraft. Om jag minns rätt,\r\ngår ca 20 % av produktionen på export, och 80 %\r\när inhemsk efterfrågan.</pre><pre>Enligt kompletteringspropositionen skall\r\nregeringen dra in 46 miljarder kronor i privat\r\nkonsumtion. Det kan inte bli så många jobb -- eller\r\nhur?</pre><pre>Vidare säger Börje Hörnlund att regering och\r\nriksdag har anslagit mycket stora pengar till\r\narbetsmarknadspolitiken, långt mer än vid något\r\ntidigare tillfälle. Tänk att jag minns den sången!\r\nDet kommer jag ihåg att Thorbjörn Fälldin sade på\r\nsin tid också.</pre><pre>Vilken slutsats skall man dra av det? Jo, jag -- och\r\nmånga med mig -- drar slutsatsen att borgerliga\r\nregeringar för en felaktig ekonomisk politik, som\r\ngör att människor blir arbetslösa och att företagen\r\ninte törs investera. Resultatet blir att\r\narbetslösheten kostar 15 % av statens totala\r\nutgifter, ungefär 100 miljarder svenska kronor.</pre><pre>I går vid presentationen av\r\nkompletteringspropositionen sade finansministern\r\natt det är arbetslinjen som gäller. Från vilket datum\r\ngäller den, arbetsmarknadsministern?</pre><pre>Nästan 48 000 människor står utanför den ordinarie\r\narbetsmarknaden i Göteborgs och Bohus län. Mot\r\nslutet av året beräknas 25 % av byggnadsarbetarna\r\nvara utan jobb. I Strömstad går varannan\r\nbyggnadsarbetare utan jobb. I Uddevalla kommer\r\ndrygt 20 % att vara arbetslösa efter nedläggningen\r\nav Volvofabriken och fönsterfabriken.\r\nArbetslösheten bland metallarbetarna kommer att\r\nvara över 40 %. I Lysekil, med sina 15 400\r\ninvånare, är 7,5 % öppet arbetslösa. Räknar man\r\nåtgärder av olika slag, är det 1 900 personer som\r\nstår utanför den ordinarie arbetsmarknaden.</pre><pre>I Dagens Nyheter i går skriver Börje Hörnlund att\r\nregeringen satsar sammanlagt 46 miljarder kronor\r\nmot arbetslösheten. Det är mycket pengar, och\r\nmånga ställer sig frågan om de inte kunde användas\r\nbättre och effektivare.</pre><pre>Kommunförbundet har räknat ut att en\r\nhelårsarbetande privatanställd med en lön på\r\n175 000 kr ger en inkomst till staten på 129 300 kr.\r\nAtt det blir så mycket beror på att\r\narbetsgivaravgiften också är inräknad. En person\r\nmed arbetslöshetskassa kostar, förutom det\r\npersonliga lidandet, 84 300 kr. Den som lever på\r\nsocialbidrag kostar samhället 62 600 kr.</pre><pre>En arbetslös kostar alltså stat och kommun i\r\ngenomsnitt 200 000 kr om året. Det är en hygglig\r\nårsinkomst för den som har ett heltidsjobb.</pre><pre>Var finns de offensiva och framåtsyftande förslagen\r\noch besluten för tillväxt som ger människor riktiga\r\njobb?</pre><pre>Ett erkännande vill jag ändå ge regeringen och\r\nBörje Hörnlund, och det gäller satsningen på\r\nutbildning, som vi socialdemokrater anser är såväl\r\nnödvändig som en mycket klok insats för\r\nframtiden.</pre><pre>Kvar står dock att den ordinarie arbetsmarknaden\r\nmåste bli större. AMS är säkert en bra arbetsgivare,\r\nmen jag tycker ändå inte att dess ersättningslista\r\nskall vara den största i landet.</pre><pre>Håller Börje Hörnlund med mig om att det är\r\nrimligt av våra ungdomar i Västsverige att begära\r\natt få ett jobb och en lägenhet och att slippa oroa\r\nsig för framtiden? Tala om för oss västgötar,\r\ngöteborgare, hallänningar och bohuslänningar hur\r\nregeringen skall infria denna rimliga begäran från\r\nungdomarna. Hur vill arbetsmarknadsministern\r\nskapa framtidstro hos de enligt\r\nLänsarbetsnämndens prognos snart 40 000\r\narbetslösa i Göteborgs och Bohus län? I går, den 22\r\napril, var det 47 350 människor som stod utanför\r\nden ordinarie arbetsmarknaden i Göteborgs och\r\nBohus län.</pre><pre>Anf. 80  BRITT BOHLIN (s):</pre><pre>Herr talman! Lisbet Calner sade många kloka ord,\r\nmen hon glömde det viktigaste: Även dalslänningar\r\nvill ha svar på de väsentliga frågor som hon\r\nframställde till arbetsmarknadsministern.</pre><pre>I Dalsland befinner vi oss just nu i ett sådant läge\r\natt ingen egentligen kan presentera några lösningar\r\nför hur vi på sikt skall ta oss ur den helt nattsvarta\r\nutveckling som vi nu befinner oss i. Den\r\nutvecklingen för oss bara längre och längre ned.</pre><pre>En av grunderna för den dystra utvecklingen är\r\nnaturligtvis att vi är så starkt beroende av\r\nbilindustrin och dess underleverantörer. För oss är\r\ndet just nu ett oöverstigligt problem att ingen i\r\nregeringen eller här i Riksdagshuset tar på allvar\r\nvad vi just nu genomlever och är på väg in i. Om vi\r\ntycker -- Ingvar Johnsson ställde tidigare en fråga\r\nom det -- att vi kan undvara den svenska\r\nbilindustrin och den tekniska kompetens som finns\r\nbland underleverantörer och andra kan vi fortsätta\r\natt rycka på axlarna åt detta. Om vi inte tycker det\r\nfår ni nu hjälpa oss i Dalsland. Det är inte bara vårt\r\nbekymmer, utan det är hela Sveriges bekymmer,\r\nom den svenska underleverantörsbranschen\r\nfullständigt slås ut.</pre><pre>Jag tycker också att det är viktigt att vi med olika\r\nmedel försöker komma till rätta med\r\narbetslösheten -- självfallet är det det. Men vi måste\r\ngå litet djupare än så. Vi måste fundera noga över\r\nhur vi skall hantera denna så viktiga bransch, som\r\njust nu är på väg att fullständigt slås ut. Det är\r\nbranschprogram, industripolitik och näringspolitik\r\nsom behövs -- det är inte något slags icke-politik,\r\nsom den vi har varit med om hittills.</pre><pre>Utöver bilindustrin och\r\nunderleverantörsbranschen finns det också en\r\nannan bransch som är ytterst viktig för\r\ndalslänningarna, och det är turismen och de\r\narbetstillfällen och den utveckling för bygden som\r\nden innebär. Där har vi ett annat jättestort\r\nproblem -- Dalslands kanal. Det är ett nationellt\r\nintresse och inte bara ett Dalslandsintresse. Men\r\nhittills har Dalslandskommunerna,\r\nVärmlandskommunerna och landstinget på egen\r\nhand fått stå för driftskostnaderna och ensamma\r\nfått bära de bördor som det innebär att hålla den i\r\ngång ekonomiskt. När det är en sådan pärla för hela\r\nSverige borde också hela Sverige vara med och se\r\ntill att kanalen kan leva vidare. Det är ännu ett stort\r\nsorgebarn för oss.</pre><pre>Man skulle kunna gå in kommunvis -- område för\r\nområde, företag för företag -- och relatera hur\r\neländigt det ser ut och räkna upp vad som borde\r\ngöras eller vad som skulle kunna förbättra\r\nsituationen. Jag kan inte stå här som någon\r\nbesserwisser och säga: Om vi bara gör exakt så här\r\nså löser vi alla problem i Dalsland över en natt. Det\r\när omöjligt. Men jag är alldeles övertygad om att vi\r\ngenom ett antal åtgärder skulle kunna få\r\nutvecklingen på rätt väg. Det är de åtgärderna jag\r\nefterlyser -- desperat och med stor ödmjukhet. Det\r\nproblem som vi just nu står inför kan inte någon\r\ntycka att det är roligt att raljera med eller på minsta\r\nsätt negligera.</pre><pre>Låt mig ta ett annat exempel på hur fel det kan bli.\r\nI Bengtsfors kommun finns det ett företag som\r\ntidigare var Volvoägt och som är ett typiskt\r\nunderleverantörsföretag. Det företaget har\r\nkommunen hjälpt, egentligen långt utöver sin\r\nförmåga. Alla kommuninvånare har ställt upp\r\nekonomiskt och med uppoffringar för att hjälpa\r\ndetta företag att utvecklas gynnsamt och positivt.\r\nTrots det har företaget nu varslat 100 anställda om\r\nuppsägning. I just det skedet har Centern som parti\r\ngenom sin företrädare i Arbetsrättskommittén, f.d.\r\nriksdagsledamoten Ingvar Karlsson i Bengtsfors,\r\ngått ut med att företaget skall få större möjligheter\r\natt självt plocka ut vilka man vill bli av med. Det är\r\nvad tidningsrubrikerna i Bengtsfors handlar om just\r\nnu.</pre><pre>Vad är det för märkvärdig, destruktiv debatt som ni\r\ni Centern på det sättet drar i gång i stället för att\r\nprata om det som är viktigt? Vems intressen är det\r\nni företräder när de mest utsatta -- de arbetslösa\r\neller de som har ett arbete men kan bli av med det\r\ni morgon -- råkar illa ut så fort regeringen lägger\r\nfram en proposition eller så fort en borgerlig\r\npartiföreträdare lägger fram ett förslag i en\r\nkommitté eller liknande? Det tycker jag är mycket\r\nmärkligt, och det fordrar en förklaring. Det är\r\nmånga dalslänningar som vill ha en förklaring till\r\ndet, inte minst kommunalpolitikerna hemma i\r\nDalsland.</pre><pre>Centern har ett väldigt starkt fäste just i Dalsland.\r\nJag har ibland funderat över när den stora revolten\r\nfrån de borgerliga kommunalpolitikerna skall\r\nkomma. Om Börje Hörnlund hade varit med på\r\nsomliga möten i somliga kommunalhus i\r\nDalslandskommuner tror jag att han hade fått höra\r\nett och annat om detta.</pre><pre>Är det inte nu dags, arbetsmarknadsministern, att\r\nregeringen försöker samla ihop sig -- jag tänker då\r\npå alla ministrar och departement -- till ett\r\nDalslandsprogram som anger vad man vill göra för\r\nDalsland och hur man vill att Dalsland skall\r\nutvecklas i dag, i morgon och på litet längre sikt?</pre><pre>Om det nu inte är någon i regeringskansliet som\r\ndirekt bryr sig om Dalsland -- det har vi blivit\r\nsmärtsamt medvetna om -- skulle man väl ändå\r\nkunna bry sig om de nationella tillgångar som finns\r\ni Dalsland och som är viktiga för oss alla. Vi har\r\nfaktiskt inte råd att undvara dem, Börje Hörnlund.</pre><pre>Anf. 81  LENA KLEVENÅS (s):</pre><pre>Herr talman! Även jag vill tacka för svaret. Jag har\r\nviss förståelse för att arbetsmarknadsministern kan\r\ntycka att vi socialdemokrater från norra Älvsborg\r\när överambitiösa när tre av oss deltar i den här\r\ndebatten, men för oss finns det ingen viktigare\r\npolitisk fråga än att se till att människor får arbete,\r\noch rätten till arbete är nu så hotad -- speciellt i vårt\r\nlän.</pre><pre>Arbetslösheten slår nya rekord, och varje dag\r\nförlorar vi i Sverige 500 arbetsplatser. I vårt långa\r\nlän har vi Dalsland, som Britt Bohlin har pratat om,\r\nTrollhättan och Vänersborg, som Ingvar Johnsson\r\nhar talat om, men även Mittenälvsborg med\r\nAlingsås, Lerum, Herrljunga och Vårgårda, som är\r\nmina hemtrakter.</pre><pre>Mycket är sagt om orsakerna till den svenska\r\nkrisen, men jag undrar om vi inte har förbisett en\r\nsak: Vår jakt på effektivisering och\r\nproduktivitetsökning har, tror jag, drivits för långt\r\ninom vissa sektorer. Vi har delat in våra kommuner\r\ni resultatenheter och gett varje enhet i uppgift att\r\nminska sina kostnader. Vi har satt i gång att\r\ninterndebitera inom kommunerna, vilket ibland\r\nhar lett till att vi har lastat över kostnaderna på en\r\nannan förvaltning eller en annan budget. Resultatet\r\nför samhället som helhet har blivit mycket dåligt.</pre><pre>Det tydligaste exemplet är när kommunerna\r\nrationaliserar genom att avskeda personal. Om en\r\nkommun i den situation som vi nu befinner oss i\r\navskedar en person betyder detta mestadels att hon\r\neller han blir arbetslös och så småningom tvingas att\r\nleva på socialbidrag. Detta gör att efterfrågan\r\nminskar ytterligare. Det problem vi nu har i\r\nekonomin är en efterfrågekris, och det löser man\r\ninte genom ytterligare besparingar. Dessutom\r\nförlorar kommunen den arbetsinsats som den\r\navskedade tidigare gjorde.</pre><pre>Inom Älvsborgs läns landsting riskerar 400 att sägas\r\nupp under 1993. En stor majoritet av dessa är\r\nkvinnor. Är det möjligen vårdnadsbidraget som\r\nskall bli deras nya inkomst, eller hur tänker sig\r\narbetsmarknadsministern att kvinnor i framtiden\r\nskall få sin utkomst?</pre><pre>Alla partier vill satsa på den s.k. infrastrukturen.\r\nJag tycker ibland att vi har en alldeles för snäv\r\ndefinition av detta begrepp. Infrastruktur är inte\r\nbara vägar och järnvägar, även om det naturligtvis\r\nockså är viktigt. Det är allt det som behövs för att\r\nhålla ett samhälle i gång. Vi borde räkna in skolor\r\noch barn- och äldreomsorg i detta begrepp.\r\nDessutom visar SKTF i en färsk rapport att\r\nsatsningar inom vård och omsorg och inom\r\nutbildning ger den största sysselsättningsökningen.</pre><pre>Den ökade satsning på utbildning som regeringen\r\nföreslår i kompletteringspropositionen är mycket\r\nvälkommen. Ett problem som man också måste\r\nkomma till rätta med är det bristande intresse för\r\ntekniska utbildningar som framför allt flickor visar.</pre><pre>Statistik visar att antalet sökande till tekniska\r\ngymnasieutbildningar minskar för fjärde året i rad.\r\nNågot radikalt måste göras om Sverige skall\r\nfortsätta att vara en framgångsrik industrination.\r\nHar arbetsmarknadsministern några tankar om\r\ndetta?</pre><pre>I mina hemtrakter, Mittenälvsborg, har\r\narbetslösheten nått oanade höjder. Vi är speciellt\r\nhårt drabbade av nedgången i byggandet, eftersom\r\nvi har en stor andel av arbetskraften just i\r\nbyggämnesindustrin. Osäkerheten om vilka regler\r\nsom skall gälla för finansieringen gör att\r\nbyggverksamheten inte kommer i gång.\r\nRegeringen måste ge klara besked. Såväl individer\r\nsom byggföretag måste få möjlighet att planera\r\nlångsiktigt.</pre><pre>Det finns några enstaka ljuspunkter. Det ROT-\r\nprogram som riksdagen beslutade om var mycket\r\nvälkommet. Jag efterlyser dock stimulansåtgärder\r\nför att man verkligen skall få i gång ROT-projekten\r\ni större omfattning. Finns det några sådana planer?</pre><pre>Jag vill avsluta med att lyfta fram ett förslag till\r\ninvesteringsstöd på ett mycket försummat område,\r\nnämligen vatten- och avloppsledningar i\r\nkommunerna. Det råder inget tvivel om att\r\nutbytestakten i ledningsnätet måste öka.\r\nNaturvårdsverket har begärt att kommunerna skall\r\narbeta fram förnyelseplaner och rullande\r\nåtgärdsprogram. Men det händer ändå alltför litet i\r\nkommunerna, och viljan att höja taxorna för\r\nreinvesteringar i näten är svag. Naturvårdsverket,\r\nVatten- och Avloppsverksföreningen samt\r\nKommunförbundet anser att det krävs stimulans\r\nför att takten skall ökas, särskilt i mindre och\r\nglesbefolkade kommuner. Det senare beror delvis\r\npå skillnaden i ledningslängd per invånare.\r\nKostnaderna blir för höga.</pre><pre>Genom att man stimulerar till reinvesteringar i\r\nledningsnätet åstadkommer man arbetstillfällen för\r\nsåväl anläggningsarbetare som industriarbetare,\r\nsamtidigt som man gör en klok investering på ett\r\nområde som hittills varit mycket försummat.</pre><pre>Jag vill avsluta med att fråga: Kan\r\narbetsmarknadsministern tänka sig att medverka\r\ntill någon form av stimulansåtgärder för detta\r\nändamål?</pre><pre>Anf. 82  BERNDT EKHOLM (s):</pre><pre>Herr talman! Ja, arbetsmarknadsministern, det\r\nbörjar bli jobbigt nu. Jag är den sjätte talaren och\r\nkön kunde vara lång, men det är fredag\r\neftermiddag. Men det är nog ännu jobbigare för en\r\nstackars arbetslös människa, som kanske har varit\r\narbetslös i tre månader. Han börjar fundera över\r\nom han har något självförtroende, vem han är,\r\nvarför ingen frågar efter honom och vad han har för\r\nframtid.</pre><pre>Ungdomar som har fått en utbildning kommer ut\r\ntill ett samhälle där man säger att de inte behövs,\r\natt det inte finns någon användning för dem. Vad\r\nhar en sådan ung människa för framtid?</pre><pre>Det är alltså individer som döljer sig bakom de\r\nhöga arbetslöshetstalen. Varje arbetslös är mycket\r\nviktig. Det är en människa av kött och blod. Jag vill\r\nändå drista mig till att ge några siffror från min del\r\nav Älvsborg -- södra Älvsborg. Det är ett märkligt\r\nlän som har två valkretsar. I hela Älvsborg var den\r\ntotala arbetslösheten den 19 april 11,5 %. Den\r\nöppna arbetslösheten var 6 %. Den 19 april var det\r\n16 000 människor i hela Älvsborg -- norra och\r\nsödra -- som inte hade något arbete.</pre><pre>När vi lämnade över regeringsmakten till de\r\nborgerliga var arbetslösheten hälften så stor. Den\r\nvar för stor också då, men den har under den\r\nborgerliga regeringens tid fördubblats.</pre><pre>Prognoserna i vårt län talar om att det i augusti\r\nkommer att vara en total arbetslöshet på 13,5 %\r\noch en öppen arbetslöshet på 9 %. En sista prognos\r\nsom jag helst inte skulle vilja nämna, men jag måste\r\ngöra det, talar om att den öppna arbetslösheten\r\nvåren 1994 kan överstiga 10 %. Läget är alltså\r\ndystert. Det finns inget ljus i tunneln.</pre><pre>I min länsdel, södra Älvsborg, är visserligen\r\nsituationen inte lika allvarlig som i norra. Men den\r\när självfallet allvarlig. Tekoindustrin har gått i\r\nbotten. Den kan inte komma längre ner.\r\nByggnadsindustrin tycks vara utan botten. Där har\r\nman en arbetslöshet på ungefär 25 % och en\r\nprognos på 40 %. Att vår postorderindustri i\r\nBoråstrakten -- som brukar öka sin försäljning i\r\nlågkonjunkturer, eftersom folk köper billigare på\r\ndet sättet -- inte ökar sin försäljning utan minskar\r\nden är ett tecken i skyn på hur illa ställt det är.\r\nDärmed visas det tydligt att situationen är\r\nutomordentlig allvarlig.</pre><pre>Landsting och kommuner förlorar, som ni hörde,\r\narbetstillfällen. Det är förfärligt många jobb som vi\r\naldrig kommer att få igen.</pre><pre>I södra Älvsborg finns det också många invandrare.\r\nDe finns säkert även i de andra delarna, men vi har\r\nen ganska invandrartät struktur. Det finns\r\ndessutom många kvinnor som sitter väldigt illa till.</pre><pre>Jag ringde till Länsarbetsnämnden i går för att\r\ninformera mig om en del saker. Då sades det att det\r\ninte kommer några ytterligare pengar till\r\nLänsarbetsnämnden i\r\nkompletteringspropositionen. Jag blev väldigt\r\növerraskad. De pengar som nu finns räcker ungefär\r\ntill att sätta en tredjedel av de arbetslösa i åtgärder.\r\nVisst har regeringen ett ansvar när man kraftigt\r\ndrar ner stödet till kommunerna. Det är fråga om\r\nenorma miljardbelopp. Tidigare var det 7,5\r\nmiljarder. Nu är det ännu mer. Det är en rundgång\r\nsom slutar med att vi i stället får betala ut\r\narbetslöshetsersättning och socialbidrag.</pre><pre>Byggpolitiken har blivit lika med byggstopp.\r\nNäringspolitiken har blivit lika med att det inte\r\nskall föras någon sådan. Den ekonomiska politiken\r\nhar i alltför stor utsträckning blivit lika med\r\nåtstramning. Detta kan inte vara rätt, Börje\r\nHörnlund. Det behövs andra insatser. Det behövs\r\nen aktiv statlig näringspolitik, som innebär att man\r\nvågar ge sig in i de svåra branschfrågorna och vågar\r\npeka på utvecklingsmöjligheter. Det behövs ingen\r\nPer Westerberg som talar om att det inte skall föras\r\nnågon näringspolitik. Det behövs satsningar på\r\nolika åtgärder. En åtgärd som har givit alldeles för\r\nlitet utdelning är utbildningsvikariaten. Där behövs\r\ndet göras mycket. I vår bygd, som är underförsörjd\r\nnär det gäller utbildning, behövs det naturligtvis\r\nstora utbildningssatsningar.</pre><pre>Jag vill fråga arbetsmarknadsministern: Hur kan\r\ndet komma sig att jag, när jag ringer till min\r\nlänsarbetsnämnd, får beskedet att det inte blir\r\nnågra ytterligare pengar till Länsarbetsnämnden i\r\nkompletteringspropositionen? Vad har den frågan\r\nför svar? Vad kan arbetsmarknadsministern säga\r\nnär det gäller åtgärder för att hjälpa invandrarna\r\noch kvinnorna att få arbete?</pre><pre>Anf. 83  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är ett visst problem när sex\r\npersoner ställer frågor och jag har en sjättedel av\r\ntiden för att svara på dessa. Men jag vill inleda med\r\natt säga att det inte finns någon viktigare uppgift än\r\natt arbeta för att vi så snart det bara går skall\r\nkomma tillbaka till en fullgod ordinarie\r\narbetsmarknad.</pre><pre>Jag tror faktiskt att vi är eniga om att var och en\r\nskall försörja sig själv. Jag är övertygad om att\r\ningen tror att jag på egen hand klarar av den\r\ninternationella lågkonjunkturen.</pre><pre>Det handlar också om vissa hemmalagade problem.\r\nVi måste väl litet till mans erkänna att det inte blev\r\nriktigt bra i slutet av 80-talet. Då fanns\r\nspekulationsekonomin, som gör att den nuvarande\r\nregeringen löser in flera tiotals miljarder kronor.\r\nDet handlar om affärer som alla är gjorda före\r\nregeringsskiftet.</pre><pre>Jag anklagar inte den tidigare regeringen, men jag\r\nvill bestämt säga att den nuvarande regeringen inte\r\nregerade när spekulationen och inflationen pågick\r\nsom mest.</pre><pre>Sedan vill jag dela upp frågan i två delar. För det\r\nförsta har företagen som jobbar med export aldrig i\r\nmodern tid haft så bra kostnadsläge. Det beror på\r\nsänkta arbetsgivaravgifter, avsevärda\r\nproduktivitetsökningar, låg sjukfrånvaro och\r\nkronkursen. Det är oerhört bra bäddat i det\r\navseendet. Det här faller dock inte ut till fullo\r\nförrän den internationella konjunkturen kommer\r\ntillbaka. Vi har hopp om ett flertal länder, medan\r\ndet t.ex. ser litet värre ut i Tyskland. Vi hoppas att\r\nde har en inneboende styrka och får ett starkare\r\nläge under en längre tid så att de orkar ta tag i sina\r\nproblem.</pre><pre>För det andra gäller det budgetunderskottet. Jag\r\ntycker inte att det är att leka med. Om vi tar med\r\nunderskotten i de två fonderna på mitt område --\r\narbetsmarknadsfonden och lönegarantifonden --\r\nbörjar det nästa budgetår att röra sig om 250\r\nmiljarder kronor, eller över 60 000 på var och en\r\narbetande, som ges ut men inte tas in. Jag vet inte\r\nom det budskapet innebär en så stark åtstramning.\r\nBara räntan på detta budgetunderskott kommer\r\nnästnästa budgetår att vara 25 miljarder kronor,\r\nsom då måste finansieras på något sätt. Jag ser det\r\nsom ett stort gemensamt intresse att vi orkar ta oss\r\nsamman även i besparingspolitiken.</pre><pre>Det är bra om besparingarna faller ut när\r\nkonjunkturen blir litet bättre. I paketet i år finns\r\nbesparingar som kommer 1995, 1996 och framöver.\r\nDet är ett budskap som jag också har hört många\r\nledande socialdemokrater komma med. Problemet\r\nmed Socialdemokraterna i dag är att de mörkar\r\nbesparingar. Så har ett parti aldrig någonsin gjort i\r\nSveriges riksdag. Hemligheten skall väl inom kort\r\ntas fram till beskådande.</pre><pre>Det här med att visa långsiktigt, betyder en hel del\r\nför ränteläget. Ränteläget måste ner. Då skapas\r\ninvesteringar och möjligheter att klara mycket\r\nskuldtyngda företag.</pre><pre>Jag vill också ta upp frågan om avtalsrörelsen, som\r\nberör det stora näringslivet och det stora skeendet.\r\nJag har tidigare sagt, bl.a. i LO-tidningen, att jag\r\nt.ex. tycker att Handelsanställda och\r\narbetsgivarorganisationerna inom handeln har tagit\r\nett bra ansvar genom att teckna avtal fram t.o.m.\r\nförsta kvartalet 1995. Det ger en säkerhet i\r\nplaneringen. Kan andra avtalsområden komma\r\nefter på samma sätt kommer det att betyda många\r\nnya jobb i stället för förlorade jobb, och det är\r\nviktigt.</pre><pre>Arbetsmarknadspolitiken är viktig på kort sikt.\r\nÅret som ligger framför oss är nog det mest\r\nbekymmersamma året. Därför har det lagts fram\r\nett paket som, om man ställer upp på alla platser\r\nmed utbildning m.m., sammantaget gäller nästan\r\n440 000 människor. I det här sammanhanget fick vi\r\nt.o.m. några små erkännande ord. Det är mer än 10\r\n% av arbetskraften. Har någon socialdemokratisk\r\nregering gjort halva den satsningen? Om ni är ärliga\r\nfår ni nog erkänna att vi i alla fall har viljan. Jag\r\ntycker att man skall vara ärlig i Sveriges riksdag.</pre><pre>På infrastrukturens område är det nu fråga om en\r\nfyrdubbling jämfört med de socialdemokratiska\r\nåren.</pre><pre>Ingvar Johnsson tog upp frågan om de mindre\r\nskolorna. Han vet så väl att jag verkligen vill\r\nbredda verksamheten vid de mindre högskolorna.\r\nDet har också blivit en mängd nya platser i mindre\r\nhögskolor. Jag vill icke betrakta den processen som\r\navslutad. För första gången har vi också fått viss\r\nforskningsanknytning.</pre><pre>Anf. 84  INGVAR JOHNSSON (s):</pre><pre>Herr talman! Jag fick inget svar på den fråga som\r\njag tyckte var mest central, nämligen frågan om\r\nregeringen är på väg att ge upp kampen för att\r\nlandet skall drivas vidare genom att vi har en\r\nindustri som även fortsättningsvis skall bygga på\r\nhög teknologi.</pre><pre>Sedan till frågan om högskolorna. Regeringen gick\r\nhäromdagen ut med ett pressmeddelande som\r\nvisade att årets resultat var 30 miljoner kronor till\r\nLund och 3 miljoner till vår högskola. I\r\nkompletteringspropositionen står det ingenting om\r\nfördelningen. Under de två år som har gått sedan\r\nregeringsskiftet har jag lärt mig att varje gång\r\nregeringen avviserar pengar till högskolan men inte\r\ngör någon fördelning, håller regeringen fortfarande\r\npå och slåss om huruvida det skall bli några pengar\r\ntill de små högskolorna eller inte. Jag önskar\r\ncenterpartisterna i regeringen lycka till i kampen\r\nmot Per Unckel. Det är mycket viktigt att man i\r\nområden med mindre högskolor får möjligheter att\r\nutvecklas.</pre><pre>Börje Hörnlund säger att vi nu har sänkt\r\nkostnaderna så mycket i industrin. Jag kan ta\r\nytterligare ett exempel med den förträffliga bil, som\r\njag talade om för en stund sedan. Det är klart att\r\ndet sänker kostnaden. Men om man skall bli\r\nframgångsrik kan man inte bara leva på export, som\r\nLisbet Calner antydde om den inhemska\r\nkonsumtionen. Människorna i det här landet måste\r\nockså ha råd att köpa de produkter som svensk\r\nindustri plockar fram och som är av god kvalitet.\r\nDen extrema åtstramning som man nu gör av\r\nkonsumtionen kommer att vara ett hinder i arbetet\r\nmed att skapa flera jobb. Jag tycker att det är synd.</pre><pre>Det finns många områden på vilka den här\r\nregeringen har fattat beslut som direkt motverkar\r\nstimulans av den tekniska utvecklingen. Varför lade\r\nni exempelvis ner den verkstadstekniska\r\ndelegationen? Det är ett beslut som är ett direkt\r\nsabotage emot de ansträngningar som görs för att\r\nt.ex. höja kompetensen hos underleverantörerna\r\ntill bilindustrin.</pre><pre>I dag går regeringen ut till de arbetslösa och säger\r\natt de skall starta eget. Det kan vara en lösning för\r\nnågon. Man kan emellertid inte få låna pengar för\r\natt starta ett nytt företag. Inte ens regeringens egna\r\nråd duger för att hjälpa dem som har drabbats av\r\narbetslöshet.</pre><pre>Anf. 85  STEN ÖSTLUND (s):</pre><pre>Herr talman! Jag skulle vilja instämma i vad Börje\r\nHörnlund sade om att avtalsrörelsen är viktig. Jag\r\när glad över att Börje Hörnlund tog uppgörelsen på\r\nhandelsområdet som ett exempel. Jag hoppas att\r\nBörje Hörnlund också talar om det här för\r\ndirektörerna i SAF när han i sin egenskap av\r\nminister träffar dem. Jag tror väl att\r\narbetsmarknadsministern träffar dem litet då och\r\ndå.</pre><pre>I dagens samhälle finns det röster som menar att de\r\nfackliga organisationerna skulle vara det största\r\nhotet mot ökad sysselsättning och en bättre\r\nutveckling. Det är häpnadsväckande och rent ut\r\nsagt hutlöst gentemot de fackliga organisationerna.\r\nVilka var det som tog sitt ansvar i samband med\r\nRehnbergavtalet? Jag vet att Centerpartiet och\r\nBörje Hörnlund ställde upp på idén med\r\nRehnbergavtalet. Det sitter emellertid åtminstone\r\ntvå partier i den nuvarande regeringen som kallade\r\ndet för ''lekstuga'' och ''flum'' att hålla på att\r\nförsöka komma till rätta med problemen på\r\narbetsmarknaden och med inflationen. Det blev en\r\nuppgörelse, där de fackliga organisationerna\r\nverkligen tog sitt stora ansvar för framtiden och för\r\natt komma till rätta med inflationen. Det är de\r\nberedda att göra även nu. Det är på tiden att deras\r\nmotpart inser detta och slutar förneka dem rätten\r\natt teckna avtal.</pre><pre></pre><pre>Som ministern säger är det mycket som kommer\r\nupp, när det är många som ställer frågor. En fråga\r\nsom ministern ändå borde ha svarat på ställdes av\r\nBerndt Ekholm: Kommer det några nya pengar till\r\nvåra län? Det kan behövas. Vi tackar för de extra\r\npengarna till regionalpolitiken. Åtminstone är\r\nlänsstyrelsen i mitt hemlän ganska nöjd. Även om\r\nni prutade 3 miljoner, blev det i alla fall 7 miljoner.</pre><pre>Men blir det några nya pengar till\r\narbetsmarknadspolitiken? Finns det mer pengar?\r\nSanningen är ju den, Börje Hörnlund, att det anslås\r\nmindre pengar i kompletteringspropositionen till\r\narbetsmarknadspolitiken än vad som anslogs i\r\nbudgetpropositionen -- det anslogs i varje fall inte\r\nmer pengar i kompletteringspropositionen. Jag\r\nskulle vilja ha en förklaring av\r\narbetsmarknadsministern, en allmängiltig\r\nförklaring och också en som är viktig för våra fyra\r\nlän. Hur kommer alla dessa nya platser till och hur\r\nuppstår de nya effekterna? Var är de 46 miljarderna\r\nsom arbetsmarknadsministern skrev om i Dagens\r\nNyheter i går?</pre><pre>Anf. 86  LISBET CALNER (s):</pre><pre>Herr talman! Nej, Börje Hörnlund, ni regerade\r\ninte när spekulationsekonomin var som värst. Men\r\nsåvitt jag kan minnas reagerade ni inte heller i\r\nnågon större utsträckning. Hur var det med\r\noppositionens ansvar på den tiden, det ansvar som\r\nregeringen med så stor inlevelse kräver av\r\noppositionen i dag?</pre><pre>Så över till tjatet om besparingar, som man nu för\r\ntiden av någon underlig anledning kallar för\r\nnedskärningar. Börje Hörnlund sade att vi skulle\r\nvara ärliga, men inte skapar de 11,9 miljarderna\r\nnågra fler jobb.</pre><pre>Börje Hörnlund säger i sitt svar till Sten Östlund att\r\näven den offentliga sektorn kan på ett bättre sätt i\r\ndet korta perspektivet stå för fler arbetstillfällen\r\nmed ett ansvarsfullt tvåårsavtal. Mycket intressant,\r\nmåste man säga. Vid kompletteringspropositionens\r\npresentation i går sades det av såväl finansministern\r\nsom statsministern att den offentliga verksamheten\r\nskall saneras. Har det kommit in ohyra i den\r\ngemensamma sektorn? Är det Anticimex som skall\r\ntillkallas? Så associerade jag när jag hörde detta\r\nuttryck, som kanske inte är det mest lyckade. Vad\r\nskall ni sanera härnäst?</pre><pre>Vad är det som gäller? Skall det anställas fler\r\nmänniskor i kommuner och landsting, eller har\r\narbetsmarknadsministern några förslag som kan ge\r\nkommunerna resurser, så att de inte behöver\r\navskeda de 80 000 personer som de nu måste\r\navskeda till följd av den förda politiken?</pre><pre>För Göteborgs och Bohus läns del är det ca 4 400\r\npersoner som riskerar att förlora sina jobb i\r\nkommuner och landsting, trots att behoven av\r\nderas insatser kvarstår. Nog är det en konstig\r\npolitik alltid, inte minst med tanke på vad jag i mitt\r\ntidigare inlägg sade om kostnaderna för\r\narbetslösheten. Vill arbetsmarknadsministern var\r\nvänlig att bringa litet reda i vad som skall ske?\r\nKommer den offentliga sektorn att stå för fler\r\narbetstillfällen, eller är det\r\nkompletteringspropositionens prognoser om\r\nminskad offentlig verksamhet som gäller?</pre><pre>Anf. 87  BRITT BOHLIN (s):</pre><pre>Herr talman! Tiden är knapp,\r\narbetsmarknadsministern. Men det hade ju varit\r\nfint om det hade funnits med en enda liten mening\r\nom Älvsborgs län eller t.o.m. om Dalsland. Det\r\nhade varit fantastiskt.</pre><pre>Jag skall ta upp en sak som\r\narbetsmarknadsministern berörde i sitt inlägg. Det\r\nhandlar om hur budgetunderskottet bara på\r\narbetsmarknadsministerns område tar sig uttryck i\r\nform av bördor för den arbetande befolkningen.\r\nUnderskottet är för närvarande 60 000 kr per\r\narbetande. Med en väldigt enkel\r\nhuvudräkningsoperation finner man att med allt\r\nfärre arbetande ökar detta underskott. Det är\r\ntämligen katastrofalt för var och en som lämnar\r\narbetslivet för att i stället höra till dem som berörs\r\nav underskottet när det gäller\r\narbetsmarknadspolitiskt stöd, a-kassa osv.</pre><pre>Regeringen företrädare talar ofta om mörkläggning\r\noch att vi socialdemokrater hemlighåller våra\r\nsparförslag. Den hemligheten delar vi med hela\r\nsvenska folket, förutom regeringen. Om människor\r\nfår arbete och betalar skatt, kan de vara med och\r\ndela bördan. Då lättar situationen betydligt för oss\r\nallihop. Så enkelt är det med den hemligheten. Vi\r\nhar försökt att inte knussla med denna hemlighet,\r\nutan vi har vid många tillfällen försökt att ge både\r\nord och bild åt den.</pre><pre>När det gäller arbetsmarknadspolitiken blir det litet\r\nkonstigt om man från regeringens och\r\narbetsmarknadsministerns sida går ut och säger att\r\nvi socialdemokrater aldrig någonsin har lyckats ta\r\nfram så många arbetsmarknadspolitiska åtgärder\r\neller satsningar i infrastruktur som regeringen nu\r\nhar gjort. Nej, det beror på att det aldrig någonsin\r\nunder någon socialdemokratisk regering fanns så\r\nmånga arbetslösa att ta fram\r\narbetsmarknadspolitiska åtgärder till. Det var vi\r\nväldigt glada för. Vi strävade åt andra hållet,\r\narbetsmarknadsministern, och det var det som var\r\nvitsen.</pre><pre>De 44000 människor som nu finns i\r\narbetsmarknadspolitiska åtgärder leder mig\r\nofelbart in på tanken på de 400 000 jobb som\r\nThorbjörn Fälldin skulle fixa, men som han i stället\r\ntog bort. Sedermera tillskapade den\r\nsocialdemokratiska regeringen under 80-talet\r\n400 000 riktiga jobb. Det tycker jag är någonting att\r\nframhålla.</pre><pre>När det återigen gäller underleverantörerna tror\r\njag att vi skall få god hjälp och goda förutsättningar\r\ngenom en bättre konjunktur. Men problemet är att\r\nunder tiden medan vi väntar på att detta skall slå\r\nigenom för de svenska företagen, slås de ut. Den\r\ndagen det vänder kommer det inte att finnas några\r\nkvar, arbetsmarknadsministern. Hjälp oss innan\r\ndet är för sent.</pre><pre>Anf. 88  BERNDT EKHOLM (s):</pre><pre>Herr talman! Arbetsmarknadsministern! Någon\r\nsade att tiden är knapp. Det är den förvisso. Men\r\nframför allt är tiden knapp för att man skall kunna\r\nkomma till rätta med det svåra problemet med\r\narbetslösheten, som vi diskuterar i dag.</pre><pre>Visst fanns det problem under 80-talet. Men det\r\nfritar ju inte på något sätt regeringen från att nu ta\r\nsitt ansvar. Regeringen försöker visserligen, men\r\nman har inte det rätta handlaget för att lyckas med\r\nsina insatser. Det var mycket som var riktigt i det\r\nsom Börje Hörnlund sade om företagen,\r\nexportläget och kostnadsläget, men vi skall inte\r\nglömma att det är en misslyckad borgerlig politik\r\nsom har lett till att kronkursen har fallit -- för att\r\ninte använda konstiga ord.</pre><pre>Arbetsmarknadsministern sade att vi skall ha\r\ntillbaka en fullgod arbetsmarknad. Det är klart att\r\nvi socialdemokrater ställer oss bakom detta. Det\r\nhar tidigare talats om sanering, och för att man skall\r\nlyckas med att skapa en fullgod arbetsmarknad\r\nborde nog den ohyra som finns inom regeringen\r\nsaneras. Jag tänker då inte på\r\narbetsmarknadsministern, utan på en del andra\r\nkolleger, t.ex. Per Westerberg, som jag\r\napostroferade i mitt förra inlägg. Med den politik\r\nsom Per Westerberg gör sig till tolk för -- dvs. att\r\nman inte skall föra någon näringspolitik -- blir\r\nföljden mycket allvarlig. Det kan jag se i mina\r\nhembygder när det bl.a. gäller dagens tekopolitik.\r\nMan måste ta näringspolitiken på allvar, men det\r\ngör faktiskt inte regeringen.</pre><pre>Regeringen skryter gärna med sina\r\ninfrastruktursatsningar. Den socialdemokratiska\r\nregeringen föreslog 100 miljarder efter sommaren\r\n1991. Vad föreslår den borgerliga regeringen? Jo,\r\n100 miljarder. Det är varken fråga om en\r\nfördubbling eller en fyrdubbling.</pre><pre>Jag tror att regeringen säkert försöker, men man är\r\ninte konsekvent i sitt arbete. Olika delar i\r\nregeringen strävar åt olika håll. Man kan inte driva\r\npolitik på det sättet. Regeringen måste uppträda\r\nsamlat. Jag vill upprepa den fråga som åtminstone\r\ntvå av oss här har ställt: Hur ligger det till med\r\nkompletteringspropositionen och stödet till\r\nlänsarbetsnämnderna? Den frågan måste få ett\r\nsvar.</pre><pre>Anf. 89  LENA KLEVENÅS (s):</pre><pre>Herr talman! Jag lade särskilt märke till en sak i\r\narbetsmarknadsministerns svar. Det var att var och\r\nen skall försörja sig själv.</pre><pre>Situationen är nu sådan att 70 000--80 000\r\nmänniskor inom kommun och landsting riskerar att\r\nrationaliseras bort inom de närmaste åren. Det är\r\nen oerhört allvarlig prognos. Men det verkar som\r\nom den högst prioriterade frågan för regeringens\r\npolitik när det gäller kvinnorna är\r\nvårdnadsbidraget.</pre><pre>Jag fick ju inte svar på någon av mina frågor, vilket\r\njag har en viss förståelse för. Det är därför som jag\r\nhelt kort upprepar dem.</pre><pre>Min första fråga var: Tycker\r\narbetsmarknadsministern att vårdnadsbidraget är\r\nett bra sätt för var och en att försörja sig själv?</pre><pre>Min andra fråga var: Hur skall man få ungdomar att\r\nsatsa på teknik? För fjärde året i rad minskar\r\nandelen ungdomar som väljer tekniska linjer på\r\ngymnasiet. Om Sverige skall fortsätta att vara en\r\nindustrination är detta förhållande mycket\r\nallvarligt.</pre><pre>Min tredje fråga var: Finns det några\r\nstimulansåtgärder för att få i gång ROT-\r\nprogrammen? Det var bra att riksdagen fattade\r\nbeslut om ROT, men det kommer inte i gång. Finns\r\ndet några planer på sådana åtgärder?</pre><pre>Det som jag slutligen skulle vilja ha besked om\r\ngäller frågan om VA-ledningarna. Det krävs\r\nnågonting för att kommunerna skall få i gång\r\nutbytestakten. Ledningsnäten för vatten och\r\navlopp har underhållits mycket dåligt.</pre><pre>Utbytestakten är i dag så låg att rören inte byts\r\noftare än vart trehundrade år. De håller normalt\r\ninte längre än i hundra år. När det gäller vissa\r\nmaterial håller de inte längre än i åttio år.\r\nReinvesteringarna skulle ha bekostats med avgifter\r\npå VA-taxan, men hittills har kommunpolitikerna\r\nvarit mycket ovilliga att höja dessa taxor för att\r\ninvestera i de här näten. Anledningen är att\r\nkostnaderna drabbar konsumenterna.\r\nKommunpolitikerna har därför varit ovilliga att\r\nhöja dessa kostnader.</pre><pre>I dag uppgår investeringarna till knappt 2,5\r\nmiljarder per år. För att få en rimlig nivå borde det\r\nvara möjligt att öka dem med minst 20 %. Det finns\r\nen viss orättvisa i systemet, eftersom tätbefolkade\r\norter har betydligt kortare ledningssträckor per\r\ninvånare än de glest befolkade. Dessa ledningsnät\r\ngår oftast sönder genom påverkan utifrån, eftersom\r\nvatten ofta rinner lättare i dräneringsdikena än i\r\nmarken runt omkring. Eftersom marken är sur,\r\nfräts ledningarna sönder.</pre><pre>Eftersom tillverkningen av dessa ledningar är\r\ninhemsk, oavsett om det är cement- eller\r\nplastledningar, tycker jag att det skulle vara ett\r\nutmärkt projekt dels för att skapa jobb i\r\nproduktionen, dels för att anlägga och byta ut dessa\r\nledningar.</pre><pre>Anf. 90  FÖRSTE VICE TALMANNEN:</pre><pre>Jag ber att få erinra om att denna interpellation\r\nhandlar om arbetsmarknadsläget i Västsverige, och\r\natt det inte är en interpellation om\r\narbetsmarknadsläget över huvud taget.</pre><pre>Anf. 91  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag skall svara på frågan om tekniska\r\nutbildningar. Min övertygelse är att dessa måste bli\r\nmer lättillgängliga. Därmed vill jag understryka\r\nden roll som också mindre högskolor har att spela\r\nnär det gäller betydelsen för den regionala\r\nutvecklingen.</pre><pre>Kompletteringsbudgetens anslag till\r\nlänsarbetsnämnder belöper på 37 606 000 000,\r\nvarav en del avsätts till Arbetsmarknadsfonden,\r\narbetslivsutveckling och utbildningsvikariat.\r\nDärför blir det många åtgärder. Jag har sedan\r\növerfört pengar till jättesatsningen på\r\nutbildningens område.</pre><pre>Jag hade ett enda fel i DN-artikeln. Det stod 46\r\nmiljarder, men det skall vara 48,2 miljarder.</pre><pre>Underleverantörerna i Västsverige är många och\r\nviktiga. De är rätt ofta bilindustrianknutna. Men\r\näven de har nytta av det starkt förbättrade\r\ninhemska kostnadsläget. Emellertid tar det tid att\r\norientera om beställningarna till en ny\r\nunderleverantör. Det gäller då att orka med fram\r\ntill dess att beställningarna kommer. Det\r\nförbättrade kostnadsläget är till fördel. Därmed har\r\njag också svarat Berndt Ekholm. Det kommer\r\nalltså inte direkt några ytterligare pengar till\r\nlänsarbetsnämnderna, men man får där en chans att\r\nhantera väsentligt fler åtgärder.</pre><pre>Jag tycker att Dalsland är ett förtjusande landskap.\r\nJag är övertygad om att länet turistiskt och\r\nnäringslivmässigt kommer att spela en stor roll\r\nframöver. Vi gör nu på olika sätt en översyn av\r\nregionalpolitiken. Jag tror att med litet, litet extra\r\nhjälp kommer det att bli ett blomstrande och bra\r\nlandskap.</pre><pre>Beträffande kostnadsläget och högteknologin\r\nbehöver vi just nu ett ganska mycket fördelaktigare\r\nkostnadsläge för svenska företag för att man skall\r\nkunna komma tillbaka. Men det är farligt att för\r\nlänge ha ett för gott kostnadsläge, därför att då\r\nstannar omstruktureringen av. Jag menar på fullt\r\nallvar att vi måste få lugn ett par år för att sedan\r\nåterigen få ett något högre kostnadsläge i landet\r\nsom gör att inte omvandlingen skall upphöra, utan\r\natt vi hänger med i världen som ett bra land.</pre><pre>När dessa stora medel skall fördelas, skall det göras\r\nefter svårigheten i resp. län. Tyvärr måste jag då\r\nkonstatera att en del av de län som i dag diskuteras\r\nfår en stigande arbetslöshet under kommande år.\r\nDetta kommer att innebära att de får en något\r\nhögre summa. AMS har det ansvaret. Jag har det\r\ninte.</pre><pre>Anf. 92  STEN ÖSTLUND (s):</pre><pre>Herr talman! När man diskuterar ett så pass stort\r\nområde som Västsverige är det klart att man, vare\r\nsig man vill eller inte, ändå kommer in på\r\nförhållanden som i hög grad rör också övriga\r\nlandet. Det gjorde jag kanske alltför mycket i mitt\r\nförra inlägg. Men hur det blir med avtalsrörelsen\r\nhar ju i hög grad giltighet på hemmaplan så att säga.</pre><pre>Jag ställde inledningsvis några frågor om vilka\r\nstrategier regeringen har för att komma till rätta\r\nmed problemen för exportindustrin. För\r\nVästsveriges del gäller det då särskilt\r\nunderleverantörerna till bilindustrin, vilka är\r\nväldigt tunga i delar av våra län. Britt Bohlin har\r\ntalat om Dalsland. Det är väl alldeles uppenbart för\r\noss alla att hela underleverantörsindustrin spelar en\r\nstor roll där.</pre><pre>Hallands län var vid förra långkonjunkturen ganska\r\nförskonat. Där var arbetslösheten hela tiden låg,\r\nmedan övriga delar av landet låg ganska högt, vilket\r\nvi sedan kom till rätta med efter en tid. Men nu är\r\nförhållandet i Hallands län att arbetslösheten stiger\r\nmycket kraftigt. Ökningstakten är det som\r\nskrämmer oss i Västsverige allra mest just nu.\r\nSiffrorna är kanske inte så höga att de ser så farliga\r\nut vid en jämförelse med Norrbotten och\r\nGävleborg. Men ökningstakten i länen i\r\nVästsverige är allvarlig. Det hoppas jag att man\r\nfrån arbetsmarknadsdepartementets och\r\narbetsmarknadsministerns sida nu är observanta\r\npå.</pre><pre>Detta gäller också för hemmamarknaden.\r\nByggindustrin i exempelvis Skaraborgs län är i\r\nmycket hög grad hemmamarknadsorienterad. Det\r\nfinns också andra områden som är viktiga. Vad\r\nfinns det för strategi? Deltar\r\narbetsmarknadsministern i några diskussioner\r\ninom regeringen om hur man skall kunna vända\r\nutvecklingen?</pre><pre>Det har tidigare i debatten påpekats att de\r\nåtstramningar som föreslås i\r\nkompletteringspropositionen förvärrar läget på\r\nhemmamarknaden. På något sätt måste det ske\r\nvissa stimulanser om vi skall få fart på den,\r\neftersom den betyder så oerhört mycket för\r\nsysselsättningen.</pre><pre>Jag hinner inte säga mer, men jag ber att få tacka\r\narbetsmarknadsministern för den här debatten.</pre><pre>Anf. 93  LISBET CALNER (s):</pre><pre>Herr talman! Sverige har chansen. Däri ligger\r\ntragiken. Den motsägelsefulla rubriken var det på\r\nen artikel av Hans Bergström i Dagens Nyheter för\r\nen tid sedan.</pre><pre>Kostnadsläget i förening med skattereformen ger\r\njust nu bra utgångsvillkor för svensk produktion.\r\nDärom tror jag att vi kan vara ense, men inte om\r\ntagen -- hur vi skall utnyttja möjligheterna -- vilket\r\njag naturligtvis beklagar.</pre><pre>Regeringen lägger ju åter fram förslag om en politik\r\nsom ökar arbetslösheten och minskar tillväxten,\r\ntrots att den påstår motsatsen. Att gång på gång\r\navvisa Socialdemokraternas förslag till offensiva\r\ninsatser för att skapa jobb är tragiskt.</pre><pre>Vi västsvenskar har väckt en mycket detaljerad och\r\nväl genomarbetad motion om möjliga satsningar i\r\nVästsverige. Vi begär inte bara regeringens hjälp.\r\nVi gör också väldigt mycket själva. Samarbetet\r\nmellan de västsvenska länen är mycket gott. Våra\r\nlandshövdingar har t.ex. uppvaktat trafikutskottet\r\nom satsningar på infrastrukturinvesteringar i\r\nVästsverige. Vi samarbetar och marknadsför oss\r\nute i Europa. Mera praktiskt går det till på ett\r\nsådant sätt att vi t.ex. har ett gemensamt kontor i\r\nBryssel.</pre><pre>Har Börje Hörnlund några intentioner när det\r\ngäller att vända tragiken till en taktik och ta\r\nchansen att skapa fler jobb, en större\r\narbetsmarknad?</pre><pre>Jag tror att många i vårt land skulle bli glada om det\r\nblir ett ja på den frågan. Om Börje Hörnlund svarar\r\nja, ber jag honom tala om vilken politik som\r\nregeringen skall föra för att säkerställa den\r\nköpkraft hos hushållen och den investeringsvilja\r\nhos företagen som kan skapa de nya jobben.</pre><pre>Jag ber att få tacka för diskussionen.</pre><pre>Anf. 94  INGVAR JOHNSSON (s):</pre><pre>Herr talman! För att återknyta litet till det som Sten\r\nÖstlund tog upp för en stund sedan, är jag litet\r\norolig för att vi från Västsverige debattmässigt är i\r\nden situationen att stora delar av Västsverige för\r\nnågra år sedan var överhettade. I dag är det\r\nfortfarande så att arbetslösheten inte är högre än i\r\nlandet i genomsnitt. Men om vi tittar på de\r\nprognoser som har nämnts här tidigare, ser vi på\r\nmånga områden i regionen förfärande siffror\r\nframför oss. Då är det viktigt att vara ute i god tid\r\nmed de satsningar som skall göras. Det är också\r\nmycket viktigt att vi här i riksdagen lyfter fram de\r\nproblem som vi har. Jag är förvånad över att det här\r\när en debatt med bara socialdemokratiska\r\nriksdagsmän och arbetsmarknadsministern och att\r\ningen av de borgerliga ledamöterna från regionen\r\ndeltar i debatten.</pre><pre>Vi har i motioner lyft fram satsningar på järnvägar,\r\nvägar och annat. Jag tror nämligen att stora delar\r\nav Västsverige har ganska undermåliga\r\nkommunikationer. Under några årtionden har man\r\nfått mindre satsningar på vägar och järnvägar än\r\nmånga andra delar av landet, just därför att många\r\nav dessa satsningar har gjorts av regionalpolitiska\r\nskäl.</pre><pre>Med den nuvarande situationen på\r\narbetsmarknaden, finns det inte någon anledning\r\ntill att vår region skall behandlas snålt. Både i\r\nfyrstadsområdet och i andra delar av Västsverige\r\nser man det mer och mer som ett problem som\r\ntornar upp alltmer att man har för dåliga\r\nkommunikationer och att det finns en risk för att\r\nföretag framöver kan komma att välja områden\r\nsom är bättre rustade på detta område. Därför är\r\ndet så oerhört viktigt att vi får mer gehör än hittills\r\nför de propåer som vi har framställt på dessa\r\nområden.</pre><pre>De som är på väg att bli arbetslösa, upplever\r\nnaturligtvis situationen som mycket pressad, dels\r\ndärför att de är oroliga för att det skall dröja mycket\r\nlänge innan de får ett arbete, om de alls får något,\r\ndels därför att de är oroliga för att den borgerliga\r\nmajoriteten nu har fattat beslut om att så kraftigt\r\nförsämra ekonomin för dem genom de försämrade\r\nersättningarna.</pre><pre>Med det anförda vill även jag tacka för debatten,\r\noch jag hoppas att Börje Hörnlund kan påverka\r\nsina mer svårpåverkade kolleger i regeringen till\r\nbra satsningar i Västsverige.</pre><pre>Anf. 95  BERNDT EKHOLM (s):</pre><pre>Herr talman! Så mycket debatt blir det väl inte. Jag\r\ntycker att det här mest liknar någon form av\r\ntipstjänst. Det kan ju vara bra, och det kan\r\nbehövas, särskilt som Västsverige har speciella\r\nproblem, även om det naturligtvis finns regioner\r\nsom är ännu värre utsatta, det är jag medveten om.</pre><pre>Jag skall ge ytterligare några tips. Jag tycker att det\r\när mycket viktigt att kommunerna är mer aktiva när\r\ndet gäller att utarbeta sysselsättningsplaner.\r\nGenom det arbetet dyker det naturligtvis upp en hel\r\ndel idéer. Och en del går säkert att omsätta. Min\r\nkommun har jobbat på det sättet.</pre><pre>En annan sak som också har en viss anknytning till\r\nvår bygd, är att vi jobbar ganska mycket med olika\r\nmiljöfrågor. Kretsloppstänkandet, som bör ligga\r\narbetsmarknadsministern varmt om hjärtat, är bl.a.\r\nomsatt i hanteringen av restprodukter i vår bygd.\r\nDet har fött våra tankar om att man måste utnyttja\r\ndet läge som vi nu har till miljöinvesteringar,\r\nutnyttja läget till omställning på olika områden,\r\nexempelvis på energiområdet. När man ändå\r\nbefinner sig i en situation då man måste satsa\r\nmycket stora belopp för att hålla sysselsättningen\r\nuppe, skall man naturligtvis göra det på ett\r\nkonstruktivt sätt, dels i form av dessa\r\ntillväxtsatsningar, dels i form av en omformning av\r\nSverige till det Miljösverige som jag förmodar att vi\r\nändå alla är överens om. Då är det mycket viktigt\r\natt leta upp sådana investeringar på\r\navfallshanteringsområdet och inte minst på\r\nenergiområdet. Det är något som Centern har stora\r\nmöjligheter att förverkliga nu, men som vi tyvärr\r\nkanske inte ser så mycket av.</pre><pre>Jag vill återigen stryka under hur viktigt det är för\r\nmin bygd att få en bredd i utbildningssatsningarna.\r\nHögskolan är viktig. Men det är också viktigt med\r\narbetsmarknadsutbildning av olika slag, komvux,\r\nosv. Vi har nämligen en mycket låg utbildningsnivå\r\ni södra Älvsborg.</pre><pre>Om man skall lyckas tror jag att det krävs att\r\nregeringen ändrar sin ekonomiska politik. Den är\r\nalltför åtstramande, vilket leder till att det blir\r\nrundgång i systemet. Det leder till ökade\r\narbetslöshetskostnader och ökade socialbidrag.</pre><pre>Jag bryr mig inte om att kasta in några nya frågor,\r\nutan jag står på mig i huvudfrågan, nämligen att en\r\nav tjänstemännen i min länsarbetsnämnd i går\r\ntalade om för mig att det inte blir några ytterligare\r\npengar till länsarbetsnämnderna utöver dem i\r\nstatsbudgeten som föreslås i\r\nkompletteringspropositionen. Är det sant?</pre><pre>Jag tackar för debatten.</pre><pre>Anf. 96  LENA KLEVENÅS (s):</pre><pre>Herr talman! Jag noterar att jag inte har fått några\r\nsvar från arbetsmarknadsministern och att jag\r\ntyvärr också har fått ett påpekande från talmannen\r\natt det som jag har sagt har varit alltför allmänt\r\nhållet och att det inte direkt hör samman med\r\nVästsveriges svåra situation på arbetsmarknaden.</pre><pre>Jag hävdar emellertid att frågan om hur ungdomar\r\nskall kunna bli intresserade av teknisk utbildning i\r\nallra högsta grad hör hemma i Västsverige och i\r\nAlingsås, som jag kommer från. På gymnasiet där\r\narbetar man med något som kallas Teknikstugan,\r\ndär man allvarligt försöker få fram metoder för att\r\nintressera framför allt flickor för teknik. Lärarna på\r\ngymnasiet och engagerade människor inser att om\r\nvi inte får ungdomar intresserade av detta blir det\r\nsvårt för industrin i framtiden. Detta är en mycket\r\nväl förankrad fråga i min hemkommun. Om man\r\nsedan blir framgångsrik där och på andra ställen,\r\nblir det naturligtvis till nytta i andra kommuner och\r\ni andra regioner. Allt hänger väldigt mycket\r\nsamman.</pre><pre>Om ROT-projekten verkligen kommer i gång, har\r\ndet en ytterst stor betydelse för Mittenälvsborg,\r\ndärför att vi har en så stor andel av våra\r\narbetstagare hos underleverantörer i\r\nbyggnadsverksamheten.</pre><pre>Jag vill även nämna det här med VA-ledningarna.\r\nÅtminstone tidigare hade vi en produktion av\r\nsådana rör i Mittenälvsborg. Marken är ovanligt sur\r\ni västra Sverige, så det är kanske därför som rören\r\nsnabbare än som är fallet på andra håll behöver\r\nbytas ut. Även om jag inte nämnde några\r\ngeografiska namn i mitt huvudanförande är\r\nexemplen här mycket väl förankrade i\r\nMittenälvsborg -- alltså i Västsverige, som den här\r\ndebatten handlar om. Jag är fortfarande intresserad\r\nav svar på mina frågor.</pre><pre>Självfallet inser jag att det är mycket svårt att vara\r\narbetsmarknadsminister i den nuvarande\r\nregeringen. Jag tror att Börje Hörnlund skulle\r\nlyckas bättre om han övergav regeringen och i\r\nstället samarbetade med oss socialdemokrater.\r\nTillsammans skulle vi nog finna bättre metoder när\r\ndet gäller att lösa nuvarande mycket allvarliga läge\r\nför Sverige.</pre><pre>Anf. 97  Arbetsmarknadsminister BÖRJE\r\nHÖRNLUND (c):</pre><pre>Herr talman! Det förslag som nu lagts fram för\r\nriksdagen har en viss prägel, nämligen att fler inte\r\nbör sägas upp i företagen. Därför ökar vi\r\nutbildningen i företagen. Det blir nämligen en\r\nökning från 8 000 till 28 000 platser. Sedan får vi se\r\ni vilken mån man orkar ta emot detta och förhindra\r\nvarsel.</pre><pre>Det finns ju olika typer av varsel. Något som är\r\nganska vanligt är det negativa i\r\ntvångsdevalveringen, nämligen att stora utlandslån\r\ntvingar ner företag. Det positiva berörde jag\r\ninledningsvis.</pre><pre>I samband med att nästa interpellation behandlas\r\nskall jag mera beröra ungdomssidan av det hela.\r\nDärför nöjer jag mig med att nu gå in på bara en\r\nsak. Vi ger nu på försök 3 000 välutbildade\r\nungdomar -- akademiker i åldern 25--29 år --\r\nmöjligheter till praktik följd av rekryteringsstöd.</pre><pre>Väldigt många av de små och medelstora företagen,\r\noch det finns gott om sådana i Västsverige, behöver\r\nju egentligen litet av det som kommer från\r\nhögskolorna också. Jag hoppas att man tar\r\nchansen. Jag är övertygad om att ungdomarna har\r\ngoda möjligheter att arbeta in sig, om de bara får\r\nchansen.</pre><pre>Så något om utbildningsvikariaten och\r\nkommunerna. Jag skall speciellt undersöka\r\nförhållandena i en kommun i Västsverige där man\r\nmycket medvetet har använt sig av\r\nutbildningsvikariat för att höja kompetensen.\r\nDärmed blir det möjligt att ha kvar personer i\r\nverksamheten i form av vikariat. Jag måste först\r\nkontrollera att det goda jag hört talas om verkligen\r\nstämmer. Sedan skall jag ha samtal med de båda\r\nkommunförbunden.</pre><pre>I åtminstone tre år, tror jag, har först ni och sedan\r\njag sagt att det bör gå att komma upp till 20 000\r\nvikariat. Men det stannar vid 10 000--12 000. Höjd\r\nkompetens har man nytta av framöver i kommuner\r\noch landsting.</pre><pre>Sedan vill jag vädja om att det talas väl om det\r\ntredje året, som bör utnyttjas. Många ungdomar\r\nbör gå den vägen i stället för att så att säga hamna\r\npå mitt konto. Detsamma gäller all utbildning. Det\r\nvore bra om de tillkommande 89 000 platserna, på\r\nordinarie budget, blev besatta. Då skulle det lätta\r\npå min sida.</pre><pre>Allra sist några ord när det gäller VA-frågor. Jag\r\ntycker att kommunerna skall jobba med dessa\r\nfrågor nu. Detta är icke skattetaksberoende, utan\r\ndet är taxeberoende. Saker och ting måste göras\r\nhär.</pre><pre>Överläggningen var härmed avslutad.</pre><pre>10 §  Svar på interpellation 1992/93:109 om\r\nåtgärder mot ungdomsarbetslöshet</pre><pre>Anf. 98  Arbetsmarknadsminister BÖRJE\r\nHÖRNLUND (c):</pre><pre>Herr talman! Harald Bergström har frågat mig om\r\njag ämnar vidta några särskilda åtgärder för att\r\nmildra den befarade kraftiga ökningen av\r\nungdomsarbetslösheten samt om jag är villig att\r\nlägga fram förslag som ger företagen incitament att\r\nanställa ungdomspraktikanter efter avslutad\r\npraktiktid.</pre><pre>Jag är helt enig med Harald Bergström om\r\nnödvändigheten av att angripa problemet med den\r\nhöga arbetslösheten utifrån ett långsiktigt\r\nperspektiv. Den enda väg som kan säkra\r\nsysselsättningen är att skapa en grund för stabil\r\nframtida tillväxt i hela landet som ger goda\r\nförutsättningar för företagande i hela Sverige.</pre><pre>Den internationella lågkonjunkturen blev längre\r\noch svårare än någon tänkt sig. De hemmalagade\r\nproblemen, inte minst sviterna efter 80-talets\r\ninflations- och spekulationsekonomi med därav\r\nföljande finansiella kriser, ställer i det korta\r\nperspektivet stora krav på att det förs en aktiv\r\narbetsmarknadspolitik.</pre><pre>Målsättningen är att aktiva åtgärder skall ge de\r\narbetssökande möjlighet att under\r\nlågkonjunkturen uppehålla kontakten med\r\narbetslivet samtidigt som andelen passiviserande\r\nkontantstöd hålls nere.</pre><pre>Regeringen har därför inrättat två nya\r\narbetsmarknadspolitiska åtgärder som kan\r\ntillgodose behov av stora volymer. Dessa är\r\nungdomspraktiken och arbetslivsutvecklingen.</pre><pre>När det gäller ungdomspraktiken får den anvisas i\r\nhögst sex månader, med möjlighet till förlängning\r\ni ytterligare sex månader. Den unge får därigenom\r\nmöjlighet att delta i ungdomspraktik i maximalt\r\ntolv månader. Har den unge under denna tid inte\r\nfunnit något reguljärt arbete, bör\r\narbetsförmedlingen tillsammans med den unge\r\npröva andra möjligheter. Det kan vara reguljär\r\nutbildning, annan arbetsmarknadspolitisk\r\nutbildning eller t.ex. arbete med rekryteringsstöd.</pre><pre>Harald Bergström tar även upp vikten av att vi tar\r\ntill vara de mänskliga resurser som finns i vårt land.\r\nJag vill därvid fästa särskild uppmärksamhet på ett\r\npar av förslagen i den kompletteringsproposition\r\nsom regeringen förelade riksdagen i går.</pre><pre>Det gäller till att börja med förslaget om att 25--29-\r\nåriga nyexaminerade ungdomar med\r\nhögskoleutbildning om minst 120 poäng skall\r\nkunna anvisas ungdomspraktik i högst tre månader.\r\nPraktiken bör efter tre månader övergå till arbete\r\nmed rekryteringsstöd.</pre><pre>Dessa välutbildade ungdomars\r\narbetsmarknadssituation har försvårats kraftigt\r\nunder den senaste tiden. Risken finns, om tiden\r\nmellan avslutad utbildning och arbete inom\r\nutbildningsområdet blir alltför lång, att dessa\r\nungdomar förlorar värdefull kompetens. Det utgör\r\nett problem såväl för den enskilde unge som för\r\nsamhället.</pre><pre>Genom att underlätta dessa akademikers inträde\r\npå den reguljära arbetsmarknaden kan deras\r\nkompetens bidra till att utveckla vårt näringsliv och\r\nsamhälle.</pre><pre>För att ge andra ungdomar möjlighet att i detta\r\nsvåra arbetsmarknadsläge komplettera tidigare\r\nstudier eller skaffa sig en grundutbildning har\r\nregeringen samtidigt föreslagit ett kraftigt utökat\r\nantal utbildningsplatser. Det gäller såväl inom\r\ngymnasieskolan, 40 000 platser i årskurs 3, som\r\ninom komvux, 33 000 platser, folkhögskolan och\r\nstudieförbunden, 13 000 platser, och högskolan,\r\n3 000 platser.</pre><pre>Vidare har regeringen, för att underlätta inträdet\r\npå arbetsmarknaden för de ungdomar som är klara\r\nmed sin utbildning, föreslagit 100 000\r\nungdomspraktikplatser, en ökning med 25 000\r\nplatser. Därutöver tillkommer platser vad gäller\r\navtalade inskolningsplatser och arbete med\r\nrekryteringsstöd.</pre><pre>De två åtgärder som bör prioriteras vid\r\narbetsförmedlingens förmedlingsarbete är\r\nmöjligheten att anvisa starta eget-bidrag, som\r\nföreslås omfatta 4 000 bidrag, samt arbete med\r\nrekryteringsstöd.</pre><pre>Jag har tagit, och ämnar ta, kontakt med\r\narbetsmarknadens parter vad gäller övergången\r\nfrån ungdomspraktik till arbete. Jag kan för dagen\r\ninte närmare redogöra för innehållet i dessa\r\nkontakter.</pre><pre>Anf. 99  HARALD BERGSTRÖM (kds):</pre><pre>Herr talman! Först vill jag tacka\r\narbetsmarknadsministern för svaret.</pre><pre>Vi kristdemokrater ser, som framgår av min\r\ninterpellation, mycket allvarligt på arbetslösheten\r\noch, i synnerhet, på problemet med\r\nungdomsarbetslösheten.</pre><pre>Jag vet att ministern delar denna uppfattning. Jag\r\nvill därför passa på att tacka för det engagemang\r\nvad gäller bekämpningen av arbetslösheten som jag\r\nblev varse i samband med att vi i\r\narbetsmarknadsutskottet för väl ett år sedan\r\nbehandlade förslaget om ungdomspraktik.</pre><pre>Jag är glad över förslaget och över denna åtgärd.\r\nDet var en intensiv debatt i utskottet när vi tog\r\nställning till förslaget och dess utformning. Om\r\nbehovet har det inte rått några delade meningar\r\nvare sig då eller nu, men väl om sättet att åtgärda\r\nproblemet.</pre><pre>Vi vet att ungdomsarbetslösheten är problematisk.\r\nVad den vise kung Salomo sagt -- att fåfäng gå lärer\r\nmycket ont -- är tyvärr alltför sant. Det visar inte\r\nminst en rapport från Folkhälsogruppen. I den\r\nrapporten konstateras det att det bland\r\nungdomsarbetslösa finns en ökad risk för\r\ndrogmissbruk, psykiska besvär, stressjukdomar och\r\nannat ont.</pre><pre>I kompletteringspropositionen visar statsrådet på\r\nen kartläggning som IMO gjorde hösten 1992.\r\nEnligt den var ca 40 % av företagarna positiva till\r\natt tillsvidareanställa en ungdomspraktikant efter\r\navslutad praktik. Arbetsgivarna trodde att\r\nungdomspraktiken skulle fungera som ett slags\r\nprovanställning och att det skulle underlätta just\r\ndet som vi så gärna ville när vi beslutade om\r\ninförandet av praktiken, nämligen att den skulle\r\növergå i en fast anställning.</pre><pre>Men i en senare utvärdering av själva\r\nungdomspraktiken, genomförd i februari 1993, har\r\ndet visat sig att den inte fungerar riktigt så väl. Det\r\nvisade sig att inte mer än 15 %, om jag minns rätt,\r\nhade fått en tillsvidareanställning efter avslutade\r\nsex månaders praktikperiod. Vad beror denna\r\nskillnad på? Man trodde ju att det skulle bli 40 %,\r\nmen det blev 15 %.</pre><pre>Det som jag har pekat på i min interpellation är vad\r\njag skulle vilja kalla behovet av en morot, för att\r\nföretagarna skall anställa de ungdomspraktikanter\r\nsom det här är fråga om. Jag har frågat berörda på\r\nAMS om rekryteringsbidraget kan fungera som en\r\nsådan morot. Jag fick då svaret att det väl var\r\ntänkbart, men att det stödet är litet väl krångligt för\r\natt fungera bra och lättarbetat med de volymer som\r\nvi hoppas att det skall bli fråga om framöver.</pre><pre>Jag ställde mig frågan: Vad sägs då i\r\nkompletteringspropositionen? Jag trodde att\r\nrekryteringsstödet skulle skjutas fram i så att säga\r\nförsta linjen där, just för att fånga upp problemet.\r\nMen det jag läser ut av\r\nkompletteringspropositionen är att ett\r\nrekryteringsbidrag endast omnämns i någon bisats\r\nsom en möjlighet för ungdomarna. Jag läser ut att\r\nnär det gäller den nya gruppen, akademiker, 25--\r\n29-åringarna, omnämns rekryteringsstödet som\r\nhjälp för att få praktik att övergå i\r\ntillsvidareanställning. Det är naturligtvis helt\r\nriktigt. Men då talar vi om en mindre och mer\r\navgränsad grupp. Det var just för sådana grupper\r\nsom rekryteringsstödet var tänkt.</pre><pre>Men, Börje Hörnlund, vad skall hjälpa de vanliga\r\nungdomspraktikanterna? Vad skall minska gapet\r\nmellan de 40 % som företagarna sade sig vara\r\nvilliga att anställa och de 15 % som det har blivit?</pre><pre>Det var i det här läget som tanken växte fram på\r\nen kraftig reduktion av arbetsgivaravgiften som en\r\nmorot för företagarna att anställa\r\nungdomspraktikanterna. Det är, vad jag kan förstå,\r\nen för staten billigare form än rekryteringsstödet\r\noch en för arbetsgivarna administrativt enklare\r\nåtgärd än rekryteringsstödet är. Därmed bör det\r\nvara attraktivt för dem att fånga upp förslaget om\r\narbetsgivaravgiften.</pre><pre>Jag vill gärna också peka på att det i den tid vi nu\r\nhar kommit in i, när det har börjat lätta litet grand,\r\nfinns en rad företag som jobbar med övertid. Här\r\nborde det finnas möjligheter att med en liten morot\r\nfå dem att anställa folk i stället för att lita till\r\növertidsarbete.</pre><pre>Herr talman! Jag tycker nog inte att jag i det svar\r\njag har fått av arbetsmarknadsministern kan utläsa\r\nnågon större aktivitet av regeringen för att fånga\r\nupp det problem vi samtalar om, eller har\r\narbetsmarknadsministern något hitintills outsagt\r\natt säga i denna fråga?</pre><pre>Anf. 100  ANITA JOHANSSON (s):</pre><pre>Herr talman! Jag vill inte gå arbetslös. Denna\r\nrubrik kunde man för några dagar sedan läsa i en av\r\nvåra större tidningar. Artikeln handlade om en ung\r\nflicka som hade sagt upp sig från sitt arbete för att\r\nunder ett år hälsa på sin far i USA. Vid\r\nhemkomsten upptäckte hon att det inte fanns något\r\narbete för henne.</pre><pre>Hon menade dock att det gällde för ungdomen att\r\ninte förbli passiv under den tid man var arbetslös.\r\nDet fanns så mycket man borde engagera\r\nungdomar i, mycket som man kunde studera eller i\r\nnågon form ta del av och som man kunde ha stor\r\nnytta av då man kom ut i arbetslivet.</pre><pre>Att inte ta vara på ungdomars engagemang och\r\nviljeinriktning är ett svek som kan komma att skada\r\ndet svenska samhället i själen. Hotbilden känner\r\nnog de flesta av oss igen. Därför borde inte\r\ndiskussionen handla så mycket om\r\nproblematisering, utan mer om konkreta åtgärder.\r\nVi vet redan mycket om rådande problem genom\r\nen rad undersökningar.</pre><pre>Jag har, herr talman, i min hemkommun Nacka\r\nmött ett antal ungdomar som verkligen har\r\nengagerat sig i ett framtidsinriktat miljöprojekt,\r\nMiljökonsulterna. Det sker i samarbete med\r\narbetsförmedlingen, kommunen och stiftelsen Det\r\nnaturliga steget.</pre><pre>Som jag ser det har ungdomarnas självkänsla\r\nstärkts. Det kan påvisas att dessa metoder stärker\r\nungdomars kontakter med det lokala näringslivet\r\nsamtidigt som ungdomar förmedlar viktig\r\nmiljökunskap till näringslivet. De har erhållit\r\nmiljökunskap, lärt sig marknadsföring och fått\r\nmediekunskap inför besök i näringslivet. Studierna\r\nav miljömedvetenheten inom detaljhandeln har\r\ngett konkreta resultat i butikerna runt om där jag\r\nbor. Där finns nu många miljövänliga varor.</pre><pre>Det här är ett exempel på framtidsinriktade\r\nåtgärder, där miljöfrågorna spelar en viktig roll.\r\nNäringslivets miljömedvetenhet ökar och det\r\nkommer att visa sig att arbetskraften behöver den\r\nkunskapen för att stärka sin ställning på en alltmer\r\ninternationaliserad marknad.</pre><pre>Nu har arbetsförmedlingsutbildningen skurits ned\r\noch förutsättningarna för att driva den här typen av\r\nbra projekt har alltså minskat. De här ungdomarna\r\nhar hållit på att jobba i ett bostadsområde som jag\r\nkänner mycket väl, Jarlaberg. De går ut till skolor,\r\ndagis och de boende för att göra dem\r\nmiljömedvetna. Jag kan verkligen garantera att\r\nmänniskorna och barnen där har blivit\r\nmiljömedvetna.</pre><pre>Jag har två frågor att ställa till\r\narbetsmarknadsministern: Vilka konkreta\r\nmöjligheter finns det att bedriva sådana här\r\nmiljöinriktade projekt som jag har nämnt inom\r\narbetsmarknadspolitikens ram? Är\r\narbetsmarknadsministern beredd att göra riktade\r\ninsatser på miljöområdet för de arbetslösa\r\nungdomarna?</pre><pre>Herr talman! Det är bra att\r\narbetsmarknadsministern nu äntligen, vill jag\r\npåstå, har nyktrat till när det gäller\r\nutbildningsplatser. Det är bara synd, tycker jag, att\r\ninte arbetsmarknadsministern kunde lyssna på oss\r\nnär vi i januari månad lade fram förslag om ett helt\r\nbatteri med utbildningsinsatser, som alltså skulle ge\r\nnärmare 200 000 människor utbildning. Jag ställer\r\nmig ändå frågan just nu: Hur skall man hinna i gång\r\nmed det tredje gymnasieåret, som jag tycker är\r\noerhört viktigt? Det är bättre sent än aldrig, men\r\ntänk vad det hade varit bra om\r\narbetsmarknadsministern hade tagit till sig detta\r\nredan i början av året.</pre><pre>Anf. 101  Arbetsmarknadsminister BÖRJE\r\nHÖRNLUND (c):</pre><pre>Herr talman! Vi kommer tyvärr att under nästa\r\nbudgetår ha ca 200 000 ungdomar utanför ordinarie\r\narbetsmarknad. Det beror på två saker.</pre><pre>Den ena orsaken är att om man inte har varit i\r\narbete är det svårt att få fäste på arbetsmarknaden\r\ni den här situationen, när en mängd människor som\r\nredan har erfarenhet söker jobben.</pre><pre>Den andra orsaken är att när det händer saker och\r\nting i företagen gör regeln ''sist in'' att man kommer\r\nförst ut. Det är det som sammantaget gör att\r\nungdomarna, som inte alls rår för det som hände på\r\n80-talet, råkar väldigt illa ut, trots att de är\r\noskyldiga till det som ställts till.</pre><pre>Till åtgärderna. Det är viktigt att de som går ut\r\ntvåårigt gymnasium, och tänker sluta efter de två\r\nåren, i den här situationen ändå går det tredje året\r\noch att de som har avbrutit studierna redan i\r\ngrundskolan tar ny sats.</pre><pre>Enligt de utvärderingar som gjorts av hur\r\nungdomspraktikanter trivts säger 9 av 10 att det var\r\nbra. 8 % tycker att det inte var riktigt bra. Det är i\r\nstor utsträckning sådana med bara grundskola. De\r\nhar alltså inte fått det de tyckte skulle vara bra. De\r\nkanske inte har sökt sitt jobb.</pre><pre>Det är två åtgärder, Harald Bergström, där jag vid\r\nnärmare studium av ett väldigt långt avsnitt på\r\nåtgärder tycker att pengar inte får fattas. Det ena är\r\natt starta eget om idén är hållbar. Det är viktigt att\r\nidén är hållbar, för annars ställer man till det för\r\ndem som skall starta eget. Den andra är\r\nrekryteringsstödet, för rekryteringsstödet är vägen\r\nin till ordinarie jobb. Kan man då hjälpa till med\r\n60 % av lönen de första sex månaderna, och det på\r\nvanligt avtal, är det en bra åtgärd.</pre><pre>Många av ungdomarna får ändå ordinarie jobb, det\r\nskall vi också komma ihåg. Det är långt fler\r\nungdomar än så här upp till 25 år som får jobb.</pre><pre>Så har vi ungdomspraktiken. Jag beräknar att vi får\r\nha kvar den höga nivån 100 000. Jag hoppas -- jag\r\nbetonar det väldigt kraftigt -- att ungdomspraktik\r\ninte skall vara kvar som en AMS-åtgärd alltför lång\r\ntid, utan att vi nu efter dessa höga tal snabbt kan\r\ntrappa ner den och komma tillbaka till det mera\r\nnormala. Med tanke på att den tas emot så bra och\r\natt arbetsmarknaden är som den är tycker jag att\r\nden just nu är ovärderlig.</pre><pre>När jag summerar möjligheterna kommer jag fram\r\ntill att Sverige, om alla goda krafter hjälper till,\r\nkommande år skall behöva ha ungdomar på gator\r\noch torg. Platserna finns, men det är mycket som\r\nskall klaffa, t.ex. att man är beredd att gå en\r\nutbildning och sådana saker, om man skall ha den\r\nhöga målsättningen.</pre><pre>Jag har studerat hur det är i övriga västländer. Jag\r\nvill starkt betona att inget annat västland,\r\nnaturligtvis inte heller andra länder, satsar på\r\nungdomarna så som vi i Sverige gör just nu.</pre><pre>Jag är övertygad om att anledningen till att\r\nföretagarna inte tog emot 40 % av ungdomarna var\r\natt många små och medelstora företag efter\r\nkronans tvångsdevalvering fick sådana ekonomiska\r\nbekymmer, att de inte riktigt orkar just nu, även om\r\nviljan är god.</pre><pre>Enligt en opinionsundersökning trodde 50 % av\r\nungdomarna att de senast till sommaren skulle få\r\njobb på praktikplatsen. Den senaste månaden fick\r\n20 % av de ungdomar som lämnade\r\nungdomspraktik jobb. Jag hoppas verkligen att det\r\ntar sig.</pre><pre>Så vill jag också beröra Harald Bergströms inlägg\r\nom övertid. Övertid är någonting dyrt. Jag noterar\r\natt man kör väldigt mycket övertid i dag. Här tycker\r\njag att man nu skall ta chansen och börja skola in\r\nvåra ungdomar. Det kommer företagarna att ha\r\noerhört stor glädje av. Det kommer att tillföra\r\nföretagen mycket.</pre><pre>Harald Bergström ville att jag skulle säga litet mer\r\nom de samtal som jag för med olika parter. Det är\r\nkänsliga saker, avtal, icke avtal och sådant. Jag går\r\nmin runda för närvarande med arbetstagarparter,\r\nmed småföretagare, som gjort stora insatser, och\r\nmed SAF för att se vad som går att diskutera fram.\r\nJag måste hela tiden söka nya saker.</pre><pre>Till slut till Anita Johansson. Ungdomspraktik och\r\nALU ihop bör kunna möjliggöra det Anita\r\nJohansson är ute efter. Jag betonar väldigt kraftigt\r\ni kompletteringspropositionen att passa på att satsa\r\npå miljö- och kulturvård och sådana saker nu när\r\nmöjligheten finns. Här finns också ett stort\r\nungdomsintresse. Att engagera ett stort antal\r\nungdomar för miljöutveckling tror jag kan betyda\r\nväldigt mycket för hur miljöfrågorna kan föras\r\nframåt.</pre><pre>Anf. 102  HARALD BERGSTRÖM (kds):</pre><pre>Herr talman! Är det ett hopp som vi har\r\ngemensamt, Börje Hörnlund, är det att vi skall\r\nkunna få ungdomarna i arbete, i skola eller i\r\nåtgärder så att vi, som det sades, slipper att se dem\r\npå gator och torg. Det hoppas jag verkligen\r\ninnerligt. Som sagt: fåfäng gå lärer mycket ont.</pre><pre>När vi nu talar om åtgärder kvarstår min fråga om\r\ninte en sådan enkel åtgärd som en sänkning av\r\narbetsgivaravgiften kan vara intressant i de samtal\r\nsom ministern nu skall föra med olika parter. Låt\r\noss ta ett exempel med pengar. Låt oss säga att en\r\nung människa tjänar i runda tal 100 000 kr på ett år.\r\nArbetsgivaravgiften är ca 30 %, som staten då går\r\nmiste om. En ungdomspraktikant kostar\r\nnågonstans omkring 75 000 kr per år. Det är alltså\r\nså att säga en billigare åtgärd. Jag är ute efter\r\nmoroten. Ungdomspraktikant kan man ha i sex\r\nmånader, med en förlängning till maximalt ett år.\r\nJag ser inte att det finns någon motsättning på något\r\nsätt här, utan det finns möjligheter.</pre><pre>Vi har registrerat båda två att övertid i dag\r\nförekommer i alltför hög grad nu när det börjar\r\nlätta, när ljuset i tunneln kommer, för man vill\r\nverkligen få fast anställning.</pre><pre>Sist in, först ut nämndes här. Jag har som bekant\r\nsysslat med detta och känner väl till det. Det är\r\nnågonting som vi verkligen vill undvika.</pre><pre>Återigen, ministern, till samtalen med parterna: Ta\r\nen liten funderare på om inte en sänkning av\r\narbetsgivaravgiften kan vara en framkomlig väg.</pre><pre>Jag tror inte att jag har mer att tillföra debatten,\r\noch därför tackar jag för ordbytet.</pre><pre>Anf. 103  ANITA JOHANSSON (s):</pre><pre>Herr talman! Samantha, som jag citerade tidigare,\r\nsäger vidare så här:</pre><pre>''När det här är slut kommer jag nog att bli arbetslös\r\nigen. Så länge som arbetsgivarna kan ta gratis\r\nungdomspraktikanter i stället för att anställa så\r\nkommer de att göra det.''</pre><pre>Det var därför som jag hakade på interpellationen\r\nav Harald Bergström, för jag tänkte att kds och\r\nHarald Bergström nu har tänkt om. Men man är väl\r\nute efter att i stället för ungdomspraktikantplatser\r\nfå ett incitament för att anställa ungdomarna.</pre><pre>Om jag får tolka arbetsmarknadsministern positivt\r\nså, att man kan driva alla dessa projekt, tackar jag\r\nför det.</pre><pre>Slutligen en liten fråga om\r\narbetsmarknadsministern tror att platserna för det\r\ntredje gymnasieåret kan ordnas till hösten.</pre><pre>Anf. 104  Arbetsmarknadsminister BÖRJE\r\nHÖRNLUND (c):</pre><pre>Herr talman! I det beslut som gällde det tredje\r\ngymnasieåret redan innevarande budgetår\r\nförutsattes det att man var beredd att ställa upp\r\nmed de platser som kom till. Jag reser mycket i\r\nlandet. Just genom de uppgifter regeringen har lagt\r\npå mig blir det inrikes resor. Jag har talat med\r\nföreträdare för kommuner och län. Jag tycker att\r\ndet verkar som om man tänker ställa upp på ett\r\nhyggligt sätt. Det är det svar som jag t.ex. senast\r\nfick från Stockholmsområdet, som har mycket\r\nungdomar.</pre><pre>Harald Bergström var ute efter en befrielse från\r\narbetsgivaravgiften eller en sänkning av\r\ndensamma. Det är en av de frågor i ett batteri av\r\nfrågor som analyseras och diskuteras på den runda\r\njag är på väg att nu gå; den är inledd.</pre><pre>Jag vill vidare notera att vi i och med höstens\r\nuppgörelse med Socialdemokraterna nu har en enig\r\nriksdag bakom ungdomspraktiken vad avser\r\nbudgetåret 1993/94 liksom också bakom att det\r\nskall vara fråga om högst två sexmånadersperioder,\r\nicke mera.</pre><pre>Det är i stor utsträckning fråga om att söka upp\r\nplatserna, och det brukar också lyckas rätt bra. Det\r\nframgår av undersökningsresultatet att 9 av 10 av\r\nungdomspraktikanterna har trivts.</pre><pre>Om ungdomspraktikanten lär sig mycket under den\r\nförsta sexmånadersperioden, tror jag att det skulle\r\nvara dålig ekonomi för företaget att sedan inte\r\nförsöka gå vidare med rekrytering eller ordinarie\r\nanställning. Det tar ändå litet tid att lära upp en ny\r\nperson för ett företag som behöver få produktion\r\nutförd.</pre><pre>Med detta tackar också jag för debatten.</pre><pre>Överläggningen var härmed avslutad.</pre><pre>11 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:150 till finansutskottet</pre><pre>1992/93:202 till trafikutskottet</pre><pre>1992/93:221 till utrikesutskottet</pre><pre>Motionerna</pre><pre>1992/93:Ub157--Ub159 till utbildningsutskottet</pre><pre>1992/93:N60 och N61 till näringsutskottet</pre><pre>1992/93:Bo49--Bo52 till bostadsutskottet</pre><pre>12 §  Meddelande om reviderad ärendeplan för\r\nvårens kammarsammanträden</pre><pre>Anf. 105  FÖRSTE VICE TALMANNEN:</pre><pre>Med anledning av nya uppgifter om bordläggningar\r\nav utskottsbetänkanden m.m. har för återstoden av\r\nriksmötet 1992/93 gjorts en ny sammanträdesplan\r\nför kammaren.</pre><pre>Planen, som dessutom innehåller åtskilliga\r\nhållpunkter för nästa riksmöte, delas till\r\nledamöterna och övriga berörda i dag och på\r\nmåndag.</pre><pre>13 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:219 Användningen av inkomna medel för\r\nbiståndsverksamhet</pre><pre>Finansutskottets betänkanden</pre><pre>1992/93:FiU21 Vissa anslag inom\r\nFinansdepartementets område</pre><pre>1992/93:FiU22 Statistikfrågor</pre><pre>1992/93:FiU23 Riksbankens förvaltning år 1992</pre><pre>Lagutskottets betänkanden</pre><pre>1992/93:LU35 Ändringar i trafikskadelagen</pre><pre>1992/93:LU40 Konkurs- och bolagsrättsliga frågor\r\nm.m.</pre><pre>1992/93:LU41 Skadeståndsrättsliga frågor</pre><pre>Utrikesutskottets betänkanden</pre><pre>1992/93:UU14 Vissa anslag m.m. inom\r\nUtrikesdepartementets område</pre><pre>1992/93:UU25 Avtal om upphävande av 1905 års\r\nkonvention mellan Sverige och Norge angående\r\nneutral zon, befästningars nedläggande m.m.</pre><pre>Socialförsäkringsutskottets betänkanden</pre><pre>1992/93:SfU16 Reserabatter för studerande</pre><pre>1992/93:SfU20 Anslag till Invandrarverkets\r\nförläggningsverksamhet</pre><pre>Trafikutskottets betänkanden</pre><pre>1992/93:TU27 Postväsende</pre><pre>1992/93:TU28 Televerkets verksamhet i Estland</pre><pre>1992/93:TU31 Vissa frågor inom Televerkets\r\nverksamhet</pre><pre>Bostadsutskottets betänkanden</pre><pre>1992/93:BoU20 Boverket, den regionala\r\nbostadspolitiska administrationen samt reglering av\r\nvissa bostadslån</pre><pre>1992/93:BoU22 Byggfelsförsäkring</pre><pre>14 § Anmälan om interpellationer</pre><pre>Anmäldes att följande interpellationer framställts</pre><pre>den 22 april</pre><pre>1992/93:150 av Berith Eriksson (v) till\r\nutrikesministern om kränkningar av de mänskliga\r\nrättigheterna i Kosovo:</pre><pre>Fria fackföreningsinternationalen publicerade i\r\noktober förra året en rapport med titeln:\r\n''Avskedanden och etnisk rensning i Kosovo''. I den\r\n50-sidiga rapporten fastslås att den etniska\r\nrensningsprocessen har gått långt i Kosovo. Den\r\nvisar sig genom olika fenomen: Avskedanden av\r\nalbanska arbetare som ersätts med serbiska och\r\nmontenegrinska arbetare; vräkningar av de\r\navskedade albanska arbetarna och fördelning av\r\nderas bostäder till serber och montenegriner;\r\ndiskriminering inom undervisningen;\r\npolisbrutalitet och misstänkta dödsfall på\r\npolisstationer; utdelning av vapen till serbiska och\r\nmontenegrinska invånare och väpnade incidenter;\r\nförtryck riktat mot fackliga organisationer; täta\r\nfrihetsberövanden och domar, särskilt mot aktiva i\r\ndet oberoende albanska facket.</pre><pre>FFI-rapporten framhåller att likheterna är slående\r\nmellan den aktuella situationen i Kosovo och vad\r\nsom inträffade i Kroatien och Bosnien-\r\nHerecegovina under de månader som föregick\r\nutbrottet av väpnade konflikter.</pre><pre>I resolution 668, som FN:s säkerhetsråd antog i\r\napril 1991, konstaterade rådet att Iraks förtryck\r\nmot civilbefolkningen innebar ett hot mot freden\r\noch den internationella säkerheten i regionen.\r\nRådet krävde att Irak omedelbart skulle eliminera\r\ndetta hot genom att upphöra med repressionen och\r\nrespektera de mänskliga och politiska rättigheterna\r\nför alla medborgare i Irak. Rådet krävde också att\r\nIrak skulle garantera humanitära organisationer\r\ntillträde till Iraks hela territorium. Rådet bad också\r\nFN:s generalsekreterare att fortsätta sina\r\nhumanitära ansträngningar i landet.</pre><pre>Det är uppenbart att en väpnad konflikt i Kosovo\r\nhotar freden och den internationella säkerheten i\r\nhela regionen.</pre><pre>Mot bakgrund av den framflyttning av försvaret för\r\nde mänskliga rättigheterna som resolution 688\r\ninnebär och det hot mot freden och den\r\ninternationella säkerheten som kränkningarna av\r\nde mänskliga rättigheterna i Kosovo utgör vill jag\r\nfråga utrikesministern:</pre><pre>-- Avser regeringen verka för att säkerhetsrådet\r\nantar en resolution om resterande delar av f.d.\r\nJugoslavien efter förebild av resolution 688?</pre><pre>den 23 april</pre><pre>1992/93:151 av Hans Stenberg (s) till\r\nkommunikationsministern om flygtrafiken i\r\nNorrland:</pre><pre>Avregleringen av flyget har lett till en kraftigt\r\nförsämrad trafikförsörjning i stora delar av landet.\r\nI Västernorrland hotas nu Kramfors/Sollefteås\r\nflygplats av nedläggning samtidigt som turlistan\r\nförsämras kraftigt både på Örnsköldsviks och\r\nSundsvall/Härnösands flygplatser.</pre><pre>Den försämrade flygförsörjningen får mycket svåra\r\nkonsekvenser för länets näringsliv. Utan goda\r\nflygkommunikationer tvingas många företag att\r\nflytta sin verksamhet till andra orter. Den\r\nförsämrade flygtrafiken får således helt oacceptabla\r\nregionalpolitiska konsekvenser.</pre><pre>Under förra året uttalade\r\nkommunikationsministern att en avreglering av\r\nflyget inte skulle få leda till försämringar av\r\ntrafikförsörjningen i Norrland.</pre><pre>Som en konsekvens av de uttalandena borde nu\r\nregeringen vidta åtgärder för att trygga flygtrafiken\r\npå Norrland.</pre><pre>Min fråga till kommunikationsministern blir\r\nsåledes:</pre><pre>Vilka åtgärder avser regeringen att vidta för att\r\ntrygga en god flygtrafik i Västernorrland och andra\r\nNorrlandslän?</pre><pre>1992/93:152 av Berit Andnor (s) till socialministern\r\nom jämställdheten:</pre><pre>Trots att vi har kommit långt i Sverige när det gäller\r\njämställdheten mellan kvinnor och män återstår det\r\nmycket att göra. Det finns dessutom tecken på att\r\njämställdhetsarbetet i vissa delar avstannat och\r\nt.o.m. gått bakåt. I de ekonomiskt och\r\nsysselsättningsmässigt svåra tider vi nu befinner oss\r\ni finns det reaktionära krafter som förespråkar\r\nkvinnornas återgång till hemmen, och en återgång\r\ntill ett samhälle där vård- och omsorgsarbetet skall\r\nskötas oavlönat av de till hemmen ''återbördade''\r\nkvinnorna.</pre><pre>Förutsättningen för att kvinnor och män skall leva\r\njämställt är att båda könen har lika rätt och lika\r\nmöjligheter till arbete. Eget arbete ger oberoende\r\noch frihet.</pre><pre>Den gemensamma sektorn ger förutsättningar för\r\nkvinnors (och mäns) arbete samtidigt som den ger\r\nkvinnor arbete. Nu genomförs kraftiga\r\nnedskärningar av den gemensamma sektorn, och\r\nförutsättningarna för kvinnors arbete förändras\r\ndärmed i grunden. Enligt AMS kommer 80 000\r\narbetstillfällen att försvinna inom den\r\ngemensamma sektorn under de kommande två\r\nåren -- 50 000 inom kommunerna och 30 000 inom\r\nlandstingen.</pre><pre>Hittills har kvinnorna haft längre arbetslöshetstal\r\nän männen, men det finns nu en risk för att\r\nkvinnorna kommer att närma sig männens nivåer\r\noch kanske t.o.m. passera dem.</pre><pre>Vad händer med kvinnors arbete i framtiden?</pre><pre>I en skrift från Arbetsmarknadsdepartementet\r\n''Kvinnors arbetsmarknad, 1990-talet -- återtågets\r\nårtionde?'' presenteras sex uppsatser som\r\nbehandlar kvinnornas situation på\r\narbetsmarknaden nu och i framtiden. I en av\r\nuppsatserna konstateras att nedskärningarna av\r\nden gemensamma sektorn och de därmed\r\nförsämrade förutsättningarna för kvinnors arbete\r\nsannolikt endast till en viss del kan kompenseras av\r\nframväxten av privata alternativ, inom den privata\r\nsektorn i övrigt eller genom att kvinnorna träder in\r\ni mansdominerade sektorer.</pre><pre>Det finns därför all anledning att se allvarligt på den\r\nsituation som nu snabbt kan komma att uppstå och\r\nupprätta en strategi för jämställdhet. Det kommer\r\natt krävas en rad politiska beslut för att med kraft\r\nslå vakt om de uppnådda positionerna på\r\njämställdhetens område, inte bara för kvinnornas\r\noch männens skull utan också för våra möjligheter\r\natt upprätthålla välfärden.</pre><pre>Vi socialdemokrater har därför krävt att regerignen\r\nskall ge AMS i uppdrag att arbeta fram en särskild\r\nstrategi för hur kvinnornas situation på\r\narbetsmarknaden skall förbättras och stärkas.</pre><pre>Utgångspunkten för en sådan strategi för\r\njämställdhet måste vara följande:</pre><pre>--  att kvinnornas deltagande i arbetslivet,\r\nförvärvsfrekvensen, inte fortsätter att minska,</pre><pre>--  att kvinnornas inkomster realtivt männens inte\r\nsjunker utan ökar,</pre><pre>--  att fler deltidsarbeten omvandlas till\r\nheltidsarbeten som man kan försörja sig på.</pre><pre>En strategi för jämställdhet bör ta fasta på följande\r\npunkter.</pre><pre>1. Kvinnors andel av landets arbetsinkomster och\r\ndärmed deras ekonomiska makt bör öka. En\r\navgörande förutsättning för att nå detta är att vi\r\nåter närmar oss den fulla sysselsättningen. I övriga\r\nEuropa har hög arbetslöshet inneburit att\r\nkvinnornas löner minskat och inom samma\r\nyrkesområde ligger 10--15 % under männens.</pre><pre>2. Vi vill att kvinnors löner i förhållande till\r\nmännens skall öka. Det innebär att den\r\nlönediskriminering på 1--8 % som\r\nLöneskillnadsutredningen har konstaterat att\r\nkvinnor utsätts för, och som inte går att relatera till\r\nnågot annat än kön, inte kan accepteras. Desstuom\r\nmåste de traditionella kvinnliga arbetsuppgifter\r\nvärderas upp.</pre><pre>3. Vi vill öka kvinnors möjligheter. Det gör vi\r\ngenom en kraftfull förbättring av möjligheterna till\r\nutbildning. Många kvinnor halkar efter männen i\r\narbetslivet under de år när ansvar för barn inträder.\r\nGenom satsningen på kommunal vuxenutbildning,\r\noch inte minst teknisk och administrativ\r\nbasutbildning, kan kvinnor med mångårig\r\nyrkeserfarenhet, som saknar längre formell\r\nutbildning eller starkare position i arbetsliven, få en\r\nny möjlighet. Likaså kan ett massivt\r\nutbildningsprogram för att stärka kvinnorna inom\r\nvård- och omsorgsområdet öka kvinnors\r\nmöjligheter.</pre><pre>Kvinnors andel i arbetsmarknadsutbildning är hög\r\noch för utbildningsvikariat dominerande.\r\nArbetsmarknadsutbildning bidrar till en kraftig\r\nlöneökning. En ökad satsning på\r\nkompetensutveckling i arbete och utbildning bidrar\r\ndärför till att kvinnors ställning och på\r\narbetsmarknaden stärks. Kvinnors andel av\r\nutbildning och kompetensutveckling bör därför\r\nvara lika hög som deras andel av sysselsättningen\r\npå arbetsplatsen. Det borde med andra ord ske en\r\nkvotering.</pre><pre>4. Kvinnors arbete behövs för att upprätthålla\r\nvälfärden. Ungefär 5 % av BNP eller en tiondel av\r\nde offentliga utgifterna är direkt relaterade till den\r\nhögre kvinnliga förvärvsfrekvensen i Sverige. Den\r\nsvenska kvinnans ekonomiska självständighet och\r\nansvar för familjens försörjning är unik\r\ninternationellt sett och har varit en förutsättning för\r\nvår välfärd. En fortsatt hög förvärvsfrekvens även\r\nför kvinnor är en förutsättning för att vi skall kunna\r\nbevara våra välfärdssystem och för den\r\ngemensamma sektorns finansiering.</pre><pre>För jämställdheten är det avgörande att\r\nförsörjningsbasen ökar genom flera sysselsatta och\r\natt inte förvärvsfrekvensen sjunker under 80 %.\r\nArbetslösheten är ett hot mot jämställdheten.</pre><pre>Mot bakgrund av ovanstående vill jag fråga\r\nsocialministern följande:</pre><pre>Är regeringen beredd att ompröva de planerade\r\nnedskärningarna av de statliga bidragen till\r\nkommuner och landsting för att förhindra\r\narbetslöshet för ytterligare människor och i detta\r\nfall företrädesvis för kvinnor?</pre><pre>Vilka åtgärder är regeringen beredd att vidta för att\r\nkomma till rätta med löneskillnaderna mellan\r\nkvinnor och män?</pre><pre>Är regeringen beredd att föreslå särskilda\r\nutbildningsinsatser som riktar sig till kvinnor?</pre><pre>Är socialministern beredd att medverka till en\r\npolitik som leder till att män och kvinnor\r\ngemensamt får arbeta för välfärdstatens\r\nförsörjning?</pre><pre></pre><pre>15 § Anmälan om frågor</pre><pre>Anmäldes att följande frågor framställts</pre><pre>den 22 april</pre><pre>1992/93:588 av Lisbeth Staaf-Igelström (s) till\r\nnäringsministern om Uddeholm-Tooling:</pre><pre>För knappt två år sedan fick det österrikiska\r\nföretaget Böhler tillstånd att förvärva Uddeholm-\r\nTooling i Hagfors. I samband med köpet gjordes\r\nlångtgående utfästelser om sysselsättningen i\r\nSverige. I policydokument december 1990,\r\nundertecknat av Voest Alpine Stahl AG och i det\r\ncentrala MBL-protokollet augusti 1992 sägs att ''om\r\nstrukturella åtgärder krävs som i väsentlig grad\r\nreducerar nuvarande huvudlokaliseringar skall\r\nägarna försöka skapa andra arbetstillfällen i\r\nområdet eller försöka avyttra verksamheten till\r\nannan ägare som stöds av de fackliga\r\norganisationerna''. Efter två år ser vi nu resultatet:\r\nen hel bygd, Hagfors, är på väg att slås ut. Antalet\r\nanställda minskas från ca 1 400 till cirka 700 utan att\r\nman har gjort några större ansträngningar att skapa\r\nnya arbetstillfällen. Hagfors -- Värmland är redan\r\nmycket hårt drabbade av arbetslöshet och behöver\r\nvarje arbetstillfälle. Min fråga är:</pre><pre>Vilka initiativ avser näringsministern ta för att få\r\nBöhler-Uddeholm att leva upp till utfästelserna i\r\npolicydokumentet?</pre><pre>1992/93:589 av Inga-Britt Johansson (s) till\r\nmiljöministern om åtgärder för att minska\r\nförsurningsskadorna i Västsverige:</pre><pre>Försurningssituationen i Väst-Sverige är mycket\r\nallvarlig. Med känd teknik skulle ett par av de stora\r\nföroreningskällorna, nämligen oljeraffinaderierna i\r\nGöteborg och Lysekil, kunna minska sina utsläpp\r\nav svavel och kväveoxid med 75 % och\r\nkolväteutsläppen med cirka 50 % från de gamla\r\nnivåerna. Kostnaden för raffinaderierna sägs\r\nmotsvara 1 övre per producerad liter bensin och\r\ndiesel.</pre><pre>Vid de senaste koncessionsförhandlingarna\r\nbeslutades att utsläppen av svavel och kväveoxid\r\nskulle sänkas med 50 % och att oljebolagen skulle\r\nutreda vidare hur kolväteutsläppen skulle minskas.</pre><pre>När frågan överklagades till regeringen så\r\ntillstyrkte Länsstyrelsen och Göteborgs miljö- och\r\nhälsoskyddsnämnd de högre kraven beträffande\r\nGöteborg. När det gällde Lysekil tillstyrkte\r\nLänsstyrelsen de högre kraven om minskning av\r\nsvavelutsläppet, men avstyrkte ''om än med\r\ntvekan'' kraven beträffande kväveoxidutsläppen.\r\nLysekils miljö- och hälsoskyddsnämnd tillstyrkte de\r\nhögre kraven i dess helhet. Regeringen beslutade,\r\ntrots protesterna, i slutet av 1992 att\r\nkoncessionsnämndens beslut skulle ligga fast.</pre><pre>Jag vill fråga miljöministern:</pre><pre>Anser miljöministern att bästa tillgängliga teknik\r\nskall användas för att minska försurningsskadorna i\r\nVästsverige?</pre><pre>1992/93:590 av Sören Lekberg (s) till\r\nkommunikationsministern om vägnätet i\r\nStockholms län:</pre><pre>Enligt Vägverkets ''Nationell väghållningsplan'' har\r\nStockholms län den i särklass största andelen dåliga\r\nvägar i förhållande till trafikmängden. 30 % av\r\nlänsvägnätet i Stockholms län återfinns i den sämsta\r\nkategorin. Genomsnittet för landet är 7 %.</pre><pre>Med anledning av ovanstående vill jag fråga\r\nkommunikationsministern följande:</pre><pre>Vilka åtgärder avser kommunikationsministern\r\nvidta med anledning av Vägverkets inventering?</pre><pre>1992/93:591 av Fanny Rizell (kds) till\r\nsocialministern om föräldrars insatser mot\r\ndrogmissbruk:</pre><pre>Fler och fler vittnar om att narkotikabruket har\r\nökat, främst bland ungdomar. Enligt en\r\nundersökning bland landets kommuner skär 40 %\r\nner sin narkomanvård. Samtliga uppger dock att\r\nallt fler använder narkotika.</pre><pre>I storstäder konstaterar socialarbetare att 15--20-\r\nåringar i allt högre grad börjar röka heroin i stället\r\nför hasch som var vanligt tidigare. Bara i Stockholm\r\ndör en narkoman var tredje dag.</pre><pre>Statistiken är alarmerande. Vi måste med alla\r\nmedel hindra unga människor från att börja\r\nanvända droger. Föräldrarnas insatser är i detta\r\nsammanhang undervärderade i kampen mot\r\ndroger. Ofta är föräldrar duktiga på att tala med\r\nsina barn om de mest skilda problem de kan möta i\r\nsamhället, men när de gäller drogproblem är många\r\ndåligt rustade. De tror inte att det kan hända deras\r\nbarn.</pre><pre>Hur mycket pengar vi än satsar på förbättringar vid\r\ngränserna, information i skolorna och\r\nförebyggande åtgärder på fritidshem kan inget\r\nersätta föräldrarnas insats för att förebygga\r\ndrogmissbruk.</pre><pre>Avser statsrådet vidta några åtgärder för att stödja\r\ndenna viktiga grupp i kampen mot narkotikan?</pre><pre>1992/93:592 av Gudrun Norberg (fp) till\r\nutrikesministern om Auschwitzmuseets bevarande:</pre><pre>Museet i det nazistiska koncentrationslägret\r\nAuschwitz håller på att förfalla. Tusentals skor,\r\nkvinnohår och en hel del andra bevis för vad som\r\nen gång hände där är på väg att ruttna bort. Det\r\nfinns inte pengar till vare sig konservering eller\r\nrenovering.</pre><pre>Ännu finns det människor som upplevde\r\nhändelserna i Auschwitz och på så sätt kan delge\r\nomvärlden. Men om ett antal år finns inte några\r\nögonvittnen som kan berätta om det fruktansvärda\r\nsom hände där. Redan nu finns enskilda och\r\ngrupper som förnekar att judeutrotningen någonsin\r\nägt rum.</pre><pre>Frågan om Auschwitzmuseets bevarande borde\r\nvara av brett internationellt intresse. Även Sverige\r\nbör dela ansvaret för att hålla det avskräckande\r\nminnet levande.</pre><pre>Med anledning av det anförda vill jag fråga\r\nstatsrådet om regeringen avser att ta några initiativ\r\ninternationellt för att Auschwitz bevaras till\r\neftervärlden?</pre><pre>1992/93:593 av Maud Ekendahl (m) till\r\ncivilministern om organisationsbidragen:</pre><pre>Statens ungdomsråd har nyligen beviljat en\r\norganisation -- Loesje -- ett bidrag på 20 000 kr.</pre><pre>Organisationen ser som sin uppgift att driva\r\nopinionsbildning genom illegal affischering.\r\nOrganisationen tycks inte stå för någon särskild idé\r\nutan ser det som sin uppgift att få läsaren att\r\nreflektera över olika händelser och företeelser.</pre><pre>Det fria ordet och yttrandefriheten åtnjuter i\r\nSverige olika former av samhälligt stöd. Det\r\nförefaller emellertid egendomligt att stöd skall\r\nuppbäras för en form av opinionsbildning som\r\ninnebär skada på annans egendom.</pre><pre>Vilka krav bör ställas på en organisation för att den\r\nskall kunna komma i fråga för statliga bidrag?</pre><pre>1992/93:594 av Marianne Andersson (c) till\r\nstatsrådet Bo Könberg om Socialstyrelsens\r\nutredning om amalgam:</pre><pre>Socialstyrelsen presenterade i höstas utredningen\r\nom avveckling av amalgam som\r\ntandlagningsmaterial. Denna utredning initierades\r\nav Social- och Miljödepartementen under den förra\r\nregeringens tid. Utredningen är nu föremål för\r\nremissbehandling.</pre><pre>Jag vill fråga statsrådet vilka remissinstanser som\r\nbehandlar denna utredning.</pre><pre>1992/93:595 av Björn Samuelson (v) till\r\nnäringsministern om Uddeholm-Tooling:</pre><pre>Hagfors i Värmland står stilla. Hela samhället\r\nhåller andan. Än en gång har de österrikiska ägarna\r\nBöhler svikit sina löften. I lördags beslutade\r\nstyrelsen för Uddeholm-Tooling att det inte blir\r\nnågon legotillverkning av handelsstål och rostfritt\r\nstål i Hagfors. Därmed ligger varslet av 270\r\nanställda kvar. På sex månader halveras därmed\r\nantalet anställda till 700 personer.</pre><pre>Böhler-Uddeholm har tidigare lovat\r\nersättningsjobb för dem som försvunnit, ett löfte\r\nsom givits både de anställda och näringsministern\r\npersonligen.</pre><pre>Svensk stålindustri har gått igenom stora och\r\nviktiga strukturrationaliseringar, som andra länders\r\nstålindustrier bara har börjat att genomföra. De\r\nneddragningar som nu görs i Hagfors handlar\r\nfrämst om att Böhler tar hem jobb till Österrike,\r\ninte om lönsamhet. Detta kan vi inte acceptera.\r\nSveriges basindustrier får inte ytterligare utarmas\r\npå arbetstillfällen och kompetens.</pre><pre>Jag vill därför fråga näringsministern:</pre><pre>Kommer regeringen att se till att Böhler-Uddeholm\r\nuppfyller sitt löfte om ersättningsarbeten, som\r\ngivits till de anställda?</pre><pre>1992/93:596 av Ivar Franzén (c) till utrikesministern\r\nom den förlista polska färjan Jan Heweliusz:</pre><pre>Det är nu mer än tre månader sedan den polska\r\nfärjan Jan Heweliusz förliste utanför den tyska ön\r\nRögen. Av de sju svenskar som omkom har endast\r\ntvå återfunnits. Det kan inte uteslutas att de fem\r\nsom ej återfunnits finns kvar på den förlista färjan,\r\nsom fortfarande ligger kvar i havet upp och ner. För\r\nde anhöriga är det en ofattbar belastning i\r\nsorgearbetet att inte få hem sina kära, att inte veta\r\nom de finns kvar i färjan eller inte.</pre><pre>Det är oacceptabelt att färjan efter mer än tre\r\nmånader inte är bärgad.</pre><pre>Min fråga till utrikesministern är:</pre><pre>Vad avser regeringen att göra för att påskynda en\r\nbärgning av färjan, så att de anhöriga kan få ett\r\nslutligt svar på sina frågor?</pre><pre>1992/93:597 av Annika Åhnberg (-) till\r\nmiljöministern om kärnkraftsreaktorn i Ågesta:</pre><pre>Den 1 maj 1969 var kärnkraftsreaktorn i Ågesta\r\nmycket nära ett totalt haveri, som hade fått\r\nfruktansvärda konsekvenser.</pre><pre>Detta synnerligen allvarliga tillbud har först nu\r\nkommit till allmän kännedom. Rapportering och\r\nanalys av det inträffade har varit otillfredsställande.\r\nDet måste nu klarläggas varför.</pre><pre>Själva händelsförloppet måste också noggrant\r\nutredas, och denna anlys måste bli offentligt\r\ntillgänglig.</pre><pre>Jag vill därför fråga miljöministern:</pre><pre>Avser regeringen vidta åtgärder så att\r\nomständigheterna kring det som skedde vid\r\nÅgestareaktorn den 1 maj 1969 blir klarlagda?</pre><pre>den 23 april</pre><pre>1992/93:598 av Berndt Ekholm (s) till\r\njustitieministern om nådeinstitutet:</pre><pre>Tidaholmsanstaltens läkare och ledning har ansökt\r\nom nåd för den svårt sjuke livstidsfången Lars\r\nTingström, den så kallade bombmannen. De\r\nkristna socialdemokraterna i Skaraborg har vädjat\r\ntill regeringen om att bifalla nådeansökan.\r\nRegeringen har dock återigen beslutet att avslå\r\nansökan om nåd.</pre><pre>Enligt den undersökning om beviljande av nåd,\r\nsom distriktsåklagare Yngve Rydberg genomfört,\r\nhar bifallsprocenten halverats sedan den borgerliga\r\nregeringens tillträde. Regeringen synes ha skärpt\r\nnådepraxis.</pre><pre>För att generalisera utifrån fallet Tingström är\r\nfrågan som måste ställas, om regeringen numer\r\nfinner det rimligt att en sängbunden människa med\r\nen livshotande sjukdom och kanske med kort tid\r\nkvar att leva inte skall få möjligheten att få avsluta\r\nsitt liv i frihet tillsammans med sina anhöriga.\r\nSamtidigt brukar den borgerliga regeringen vara\r\nsnar att hänvisa till kristen etik och västerländsk\r\nhumanism som grund för sin politik.\r\nFrågeställningen får därmed en ytterligare\r\ndimension.</pre><pre>Min fråga till justitieministern blir därför, om\r\nstatsrådet anser det förenligt med den av\r\nregeringen framhävda kristna etiken och\r\nvästerländska humanismen att kraftigt inskränka\r\nmöjligheten att erhålla nåd?</pre><pre>1992/93:599 av Björn Ericson (s) till\r\nkommunikationsministern om lokaliseringen av\r\nTelestyrelsen:</pre><pre>Rykten gör gällande att Televerket planerar ny\r\nflyttning av verksamheter från Haninge till\r\nStockholm. I tur nu står Telestyrelsen som enligt\r\nuppgift skall flytta till andra lokaler på Birger\r\nJarlsgatan mitt i Stockholm.</pre><pre>Riksdagen har tidigare vid flera tillfällen, så gott\r\nsom ehälligt, uttalat sig för att verka för att statliga\r\nverksamheter flyttas från Stockholm till främst\r\nsydligare kommuner för att därmed medverka till\r\nsysselsättningsbalans i Stockholms län.</pre><pre>Mot denna bakgrund vill jag fråga\r\nkommunikationsministern följande:</pre><pre>Överensstämmer flyttningen av Telestyrelsen från\r\nHaninge till Stockholm med riksdagens tidigare\r\nbeslut?</pre><pre>1992/93:600 av Tuve Skånberg (kds) till\r\nutbildningsministern om anstånd med\r\nåterbetalning av studielån:</pre><pre>Allt fler har svårt att betala tillbaka sina studielån.\r\nDe flesta som ber om uppskov är arbetslösa eller\r\nhar fått ökad försörjningsbörda och har inte några\r\npengar över till att betala studieskulderna med.\r\nCentrala studiestödsnämnden tar dock ingen\r\nhänsyn till att de som ska betala tillbaka har det\r\nsvårt ekonomiskt. Nämnden räknar på tidigare\r\ninkomstår och struntar i hur de betalningsskyldiga\r\nhar det i dag. De som inte kan betala får besök av\r\nkronofogden.</pre><pre>Sedan studiestödsnämnden inte beviljat anstånd\r\nmed studielån överklagar allt fler till\r\nkammarrätten. Överklagandena har ökat med 25--\r\n30 % jämfört med förra året. Bara en på hundra\r\nsom överklagar får anstånd, dvs. ca 40 av 4 000.\r\nKammarrätten i Sundsvall, som är ensam om att\r\nbehandla studiestödsmål, ägnar tre fjärdedelar av\r\narbetstiden åt sådana mål. Andra ärenden\r\nförsenas.</pre><pre>Studiestödsnämnden borde enligt min mening visa\r\nlitet mer flexibilitet och ge uppskov med\r\nåterbetalningen av studielånet. Samhället tjänar\r\nknappast på att kronofogden skickas efter dem.</pre><pre>Vilka åtgärder tänker ministern vidta för att öka\r\nmöjligheten att ge anstånd med återbetalningen av\r\nstudielånen?</pre><pre>1992/93:601 av Eivor Husing (s) till socialministern\r\nom vårdnadsbidrag:</pre><pre>Statsministern Carl Bildt har nyligen aviserat att ett\r\nvårdnadsbidrag kommer att införas under\r\nmandatperioden. Samtidigt föreslås en sänkning av\r\nföräldraförsäkringen från 90 % till 80 %.</pre><pre>Kan det vara rimligt att införa nya\r\nkostnadskrävande bidrag i en tid när\r\nbudgetunderskottet bara växer?</pre><pre>1992/93:602 av Maj-Lis Lööw (s) till statsrådet Alf\r\nSvensson om åtgärder mot illegala aborter i tredje\r\nvärlden:</pre><pre>Eftersom säkerheten i legala aborter nu är så stor,\r\nkan man påstå att dödsrisken för kvinnan nästan\r\nhelt och hållet är knuten till illegala aborter. Främst\r\ngäller det kvinnorna i tredje världen. Dessa kvinnor\r\nhar dessutom haft ytterst få chanser att förebygga\r\nsin oönskade graviditet. I abortdebattens Sverige\r\nborde detta vara en stor fråga för vårt\r\nsolidaritetsarbete.</pre><pre>Är biståndsministern beredd att intensifiera arbetet\r\npå detta område?</pre><pre>1992/93:603 av Inga-Britt Johansson (s) till\r\nsocialministern om kompetensutveckling av\r\nkvinnor i statlig tjänst:</pre><pre>Kvinnorna är de stora förlorarna när staten lägger\r\nned sin verksamhet. Det framgår av tillgänglig\r\nforskning. Framför allt gäller detta när de\r\ntraditionella sekreteraruppgifterna försvinner, men\r\növer huvud taget förändrar strukturbesluten\r\nstatliga verksamheters kompetensprofil.</pre><pre>Behovet av kompetensutveckling för att kvinnorna\r\ninte skall drabbas ondödigt hårt kräver både\r\neftertanke och åtgärder.</pre><pre>Regeringen skulle på lämpligt sätt, t.ex. genom att\r\nkontakt med parterna i Trygghetsstiftelsen och\r\nFörnyelsefonden i staten, kunna informera sig om\r\ndessa förhålladnen och föreslå åtgärder. Det skulle\r\nt.ex. innebära att i fortsättningen skall\r\nutredningarna som föregår strukturbeslut ha till\r\nuppgift att granska förändringar av\r\nkompetensprofiler, så att utvecklingsinsatser ur\r\njämställdhetssynpunkt kan komma i gång i ett tidigt\r\nskede.</pre><pre>Jag vill fråga socialministern:</pre><pre>Är ministern beredd att vidta denna för de statligt\r\nanställda kvinnorna viktiga åtgärd?</pre><pre>1992/93:604 av Marianne Carlsson (s) till\r\njustiteministern om skyddet för hotade kvinnor:</pre><pre>För ett år sedan infördes på försök möjligheter för\r\nkvinnor, som av olika anledningar är hotade, att få\r\nlarmpaket eller livvaktsskydd.</pre><pre>Jag interpellerade också justiteministern om det\r\ninte var de som hotade som borde bevakas. Det\r\nvanliga är ju att gärningsmannen straffas.</pre><pre>Nu är det angeläget att utvärdera insatserna så att\r\nalla de kvinnor som är hotade kan få snabb, effektiv\r\noch trygg hjälp.</pre><pre>Min fråga till justitieministern är:</pre><pre>Vilka är erfarenheterna av de prövade åtgärderna?</pre><pre>1992/93:605 av Lahja Exner (s) till\r\narbetsmarknadsministern om invandrade kvinnors\r\narbetslöshet:</pre><pre>Bland dagens hundratusentals arbetslösa finns\r\nsärskilt utsatta grupper som löper stor risk att bli\r\npermanent utestängda från arbetsmarknaden.\r\nInvandrare och flyktingar liksom ungdomar och\r\narbetshandikappade är de värst drabbade\r\ngrupperna när arbetslösheten skjuter i höjden.</pre><pre>För gruppen invandrade kvinnor, som består av\r\ngamla arbetskraftsinvandrare från 50-, 60- och 70-\r\ntalen, anhöriginvandrare och flyktingar är\r\nsituationen ytterst allvarlig. Arbetsskador,\r\nbristande kunskaper i svenska och kort, föråldrad\r\neller i Sverige icke gångbar utbildning,\r\nhuvudansvar för barn och hem jämte\r\nortsbundenhet försvårar och begränsar ofta dessa\r\nkvinnors möjlighet att få del av de arbetsmarknads-\r\noch utbildningspolitiska medlen.</pre><pre>Med hänsyn till ovan anförda vill jag fråga\r\narbetsmarknadsministern:</pre><pre>Vilka åtgärder är regeringen beredd att sätta in för\r\natt de arbetslösa invandrade kvinnorna inte skall bli\r\npermanent utslagna från arbetsmarknaden?</pre><pre>1992/93:606 av Ingegerd Sahlström (s) till\r\njustitieministern om åtgärder mot sexuellt\r\nutnyttjande vid framställning av pornografiska\r\nalster:</pre><pre>Att personer som avbildats i pornografiska alster\r\ninte sällan utsatts för grovt våld är ställt utom allt\r\ntvivel.</pre><pre>Det råder ingen tvekan om att barn som är\r\navbildade i pornografiska alster utnyttjats sexuellt.\r\nMot detta reagerar vi starkt och efterlyser -- med\r\nrätta -- skärpning av lagtexter m.m.</pre><pre>Att vuxna personer är utsatta för sexuellt\r\nutnyttjande i samband med produktion av\r\npornografiska alster är mindre uppmärksammat.</pre><pre>Jag förmodar att justitieministern delar\r\nuppfattningen att även vuxna utsätts för sexuellt\r\nutnyttjande i samband med framställning av\r\npornografiska alster.</pre><pre>Avser statsrådet att agera för att detta sexuella\r\nutnyttjande av människor skall förhindras?</pre><pre>1992/93:607 av Sigge Godin (fp) till\r\njordbruksministern om fiskevården i statligt ägda\r\nvatten:</pre><pre>Vid bolagiseringen av Domänverket behöll staten\r\nfiskerätten i de statsägda vatten som skyddas enligt\r\nnaturresurslagen. I de vatten där staten behåller\r\nsina rättigheter bör en sund fiskevård bedrivas och\r\nfiskekortförsäljningen till allmänheten, som\r\ntidigare sköttes genom Domänverket, måste\r\nfortsätta.</pre><pre>En möjlighet är att staten bildar en stiftelse för\r\nförvaltande av fiskerätten, där företrädare för\r\nberörda kommuner, lokalt näringsliv,\r\nfiskevårdsorganisationer etc. finns representerade.</pre><pre>Med anledning av det ovan anförda vill jag ställa\r\nföljande fråga:</pre><pre>Avser jordbruksministern att medverka till att\r\nstärka det lokala inflytandet över fiskevården\r\ngenom inrättande av en stiftelse?</pre><pre>1992/93:608 av Inger Lundberg (s) till civilministern\r\nom möjligheten för gravida och föräldralediga\r\nkvinnor att återanställas:</pre><pre>I samband med privatiseringen av offentlig\r\nverksamhet har tidigare offentliganställda förlorat\r\nsina jobb. De privata arbetsgivarna har i vissa fall\r\nåteranställt tidigare anställd personal på\r\narbetsuppgifter, som liknar dem de tidigare\r\ninnehaft.</pre><pre>Här har den nye arbetsgivaren kunnat välja bland\r\nden tidigare personalen. Enligt tidningsuppgifter\r\nskall detta i flera fall ha lett till att gravida kvinnor,\r\nsamt kvinnor som varit föräldralediga, nekats\r\nåteranställning. De har ju inte omedelbart stått till\r\narbetsgivarens förfogande.</pre><pre>Vilka åtgärder är civilministern beredd att vidta för\r\natt inte omstruktureringen inom den offentliga\r\nsektorn skall leda till att gravida och föräldralediga\r\nkvinnor diskrimineras?</pre><pre>1992/93:609 av Berit Andnor (s) till\r\narbetsmarknadsministern om den s.k. 150-\r\ndagarsregeln i arbetslöshetsförsäkringen:</pre><pre>Antalet deltidsarbetslösa har nu enligt senaste\r\ntillgänglig statistik stigit till 97 000. Huvuddelen av\r\ndessa är kvinnor. Den s.k. 150-dagarsregeln som\r\nfinns i förordningen om arbetslöshetsförsäkringen\r\nmedför att tusentals kvinnor står inför den näst\r\nintill omöjliga beslutssituationen att antingen säga\r\nupp sig från den anställning man har och stämpla på\r\nheltid eller försöka leva på en lön som inte räcker\r\ntill. Detta är ett förhållande som är oacceptabelt.\r\nDenna åsikt delas av ett enigt\r\narbetsmarknadsutskott som i betänkande\r\n1992/93:AU17 föreslog riksdagen att till regeringen\r\nuttala denna uppfattning. Riksdagen har därefter\r\nbeslutat i enlighet med arbetsmarknadsutskottets\r\nförslag.</pre><pre>Mot bakgrund av riksdagens tydliga\r\nställningstagande i frågan är min fråga nu till\r\narbetsmarknadsministern:</pre><pre>När kommer arbetsmarknadsministern att föreslå\r\nregeringen förändringar i förordningen om\r\narbetslöshetsförsäkringen i syfte att ta bort den s.k.\r\n150-dagarsregeln?</pre><pre>1992/93:610 av  Ingegerd Sahlström (s) till\r\nstatsrådet Bo Könberg om förtidspensionen och\r\ninvandrarkvinnor:</pre><pre>Förslitnings- och belastningsskadorna är de\r\nsnabbast växande arbetsmiljöproblemet, och 70 %\r\nav de drabbade är kvinnor.</pre><pre>Av de kvinnor som förtidspensioneras är det\r\nbetydligt fler invandrande kvinnor än svenskor.\r\nDessutom inträffar förtidspensioneringen drygt tio\r\når tidigare bland kvinnor som är födda utomlands\r\njämfört med svenska kvinnor.</pre><pre>Kunskaper behövs för att kunna åstadkomma\r\nförändringar till det bättre.</pre><pre>Ämnar sjukvårdsministern vidta några åtgärder för\r\natt undersöka varför skillnaderna i\r\nförtidspensionering mellan svenska och\r\ninvandrande kvinnor finns och lämna förslag till\r\nförändringar?</pre><pre>1992/93:611 av Margareta Winberg (s) till\r\nstatsrådet Bo Könberg om lagstiftningen om\r\naborter:</pre><pre>I morgon, lördagen den 24 april, demonstrerar en\r\norganisation som kallar sig ''Rätt till liv'' i\r\nStockholm. Namnet är synnerligen missvisande\r\neftersom de genom sin reaktionära inställning till\r\nvår svenska abortlagstiftning verkligen väljer att\r\nutsläcka liv. Varje dag dör 400--500 kvinnor i\r\nvärlden till följd av illegala aborter. I vissa större\r\nstäder i tredje världen upptas 50 % av\r\nsängplatserna av kvinnor som genomgått illegala\r\naborter och blivit skadade. När man i Rumänien\r\ninförde abortförbud under Ceausescus regim\r\nsexfaldigades mödradödligheten.\r\nSammanfattningsvis; aborter sker alltid -- oavsett\r\nvilken abortlagstiftning man har i ett land. Vill man\r\nvärna livet skall man därför ha en liberal\r\nlagstiftning -- då sparas kvinnoliv och en god\r\npreventivmedelsrådgivning erbjuds.</pre><pre>Mot bakgrund av abortmotståndarnas mobilisering\r\nvill jag fråga statsrådet Könberg:</pre><pre>Finns det i dag skäl att ändra gällande abortlag?</pre><pre>1992/93:612 av Britta Sundin (s) till statsrådet Bo\r\nKönberg om invandrarkvinnors hälsa:</pre><pre>Undersökningar som gjorts av\r\nRiksförsäkringsverket och SCB visar att\r\ninvandrarnas hälsa är sämre än totalbefolkningens\r\noch att det finns stora skillnader mellan olika\r\ninvandrargrupper. Invandrarkvinnor är oftare mer\r\nlångvarigt sjuka än män. Självmordstalet är högre\r\nbland invandrade kvinnor än bland svenskor.</pre><pre>I den utredning som Statens Invandrarverk gjort\r\noch som kallas ''Invandrare och kvinna'' föreslås\r\nsom åtgärd att forskning skall satsas på invandrade\r\nkvinnors hälsa och hur det påverkar deras situation.</pre><pre>Vilka åtgärder har regeringen vidtagit med\r\nanledning av rapporten?</pre><pre>1992/93:613 av Maud Björnemalm (s) till statsrådet\r\nBo Könberg om forskning om kvinnors\r\nhälsoproblem:</pre><pre>Ett av målen för vår svenska välfärd är att ge alla\r\nmänniskor lika rätt till hälsa. Forskningsrapporter\r\nunder de senaste åren visar att skillnaderna i\r\nhälsotillstånd på grund av klass och kön är stora.\r\nDe sämst ställda i samhället har den sämsta hälsan,\r\noch dit hör stora grupper kvinnor.</pre><pre>Kvinnor lever i allmänhet längre än män, trots detta\r\nvisar de ett sämre hälsotillstånd och utnyttjar även\r\nhälso- och sjukvården i större utsträckning än vad\r\nmännen gör. Sjukskrivning och förtidspensionering\r\när också vanligare bland kvinnor än bland män.\r\nBehandlingsmetoder prövas ofta på män och\r\növerförs sedan bara till kvinnor.</pre><pre>Forskning om kvinnors hälsoproblem förekommer\r\ni mindre omfattning än vad som gäller mäns hälsa.</pre><pre>På vilket sätt ämnar sjukvårdsminister Bo Könberg\r\nstimulera och prioritera forskning om kvinnors\r\nhälsoproblem?</pre><pre>1992/93:614 av  Lisbeth Staaf-Igelström (s) till\r\narbetsmarknadsministern om kvinnors arbetsmiljö:</pre><pre>Det är en närmast bedövande överenskommelse\r\nmellan förhållandena i arbetsmiljön och hälsan.\r\nDetta har många kvinnor fått erfara och det är\r\nnaturligtvis inte en slump att det är så. De flesta\r\narbetsplatser är utformade av män för män. Ingen\r\nhänsyn har tidigare tagits till kvinnors behov vad\r\navser arbetsmiljö och arbetsorganisation. Vanliga\r\nkvinnovillkor i arbetslivet är monotona\r\narbetsuppgifter med små utvecklingsmöjligheter,\r\nobekväma eller oregelbundna arbetstider,\r\ndeltidsarbete som inte räcker till att försörja sig\r\nsjälv samt litet inflytande i arbete och över\r\narbetsuppgifterna. Vi vet också att problem med\r\nupprepade och ensidiga arbetsrörelser,\r\narbetsställningar med statisk belastning och tunga\r\nlyft förorsakar värk som ofta övergår till allvarliga\r\nsjukdomstillstånd. Dåliga arbetsmiljöer orsakar\r\nmycket mänskligt lidande och stora\r\nsamhällskostnader i form av produktionsbortfall\r\nsamt utgifter för vård och rehabilitering. Min fråga\r\ntill arbetsmarknadsministern är:</pre><pre>Vilka insatser avser regeringen att göra för att\r\nförbättra kvinnors arbetsmiljö?</pre><pre>1992/93:615 av Karin Wegestål (s) till statsrådet Bo\r\nKönberg om marginaleffekter i ett reformerat ATP-\r\nsystem:</pre><pre>Ett stort problem i det nuvarande svenska\r\npensionssystemet är de marginaleffekter som\r\nuppstår vid samordningen mellan ATP-pensionen\r\noch det grundläggande skyddet i form av\r\nfolkpension, pensionstillskott, kommunalt\r\nbostadstillägg för pensionärer och den\r\nskattereduktion som de får som enbart uppbär\r\ndessa förmåner. Detta får till följd att den som\r\ntjänat in kring tre ATP-poäng, som är medelpoäng\r\nför dagens kvinnliga pensionärer, inte får ut något\r\nav sin insats i systemet. De får inte mer än den som\r\nenbart är berättigad till folkpension. Ibland får de\r\nt.o.m. mindre.</pre><pre>Kommer man i ett reformerat ATP-system att\r\ndrabbas av samma marginaleffekter, eller blir man\r\ngaranterad att få ut åtminstone något av vad man\r\nbetalt in?</pre><pre>1992/93:616 av Karin Wegestål (s) till statsrådet Bo\r\nKönberg om finansieringen av pensionsförmån för\r\nvård av barn:</pre><pre>Den pension som enligt pensionsarbetsgruppens\r\nförslag skulle kunna erhållas för vård av barn skiljer\r\nsig från övrig skisserad pension, som enligt\r\ndirektiven skall ha ett klart samband mellan\r\ninbetalda avgifter och erhållna förmåner. Den\r\nbryter också en annan av direktivens\r\nförutsättningar, nämligen att systemet skall vara\r\nuppbyggt så att det stimulerar till arbete.\r\nPensionsförmånen som skulle utgå för vård av barn\r\nminskar ju mer föräldern tjänar, för att helt utebli\r\nvid full lön.</pre><pre>Olika metoder kan användas för att finansiera\r\ndenna vårdpension.</pre><pre>Kan man tänka sig att låta de avgifter som går in i\r\nsystemet för inkomster över ATP-taket användas\r\ntill denna vårdpension, eftersom barnen är en\r\ngemensam resurs för kommande generationer?</pre><pre>1992/93:617 av Karin Wegestål (s) till statsrådet Bo\r\nKönberg om ett reformerat ATP-system:</pre><pre>Ett av förslagen till reformerat ATP-system som\r\npensionsarbetsgruppen redogör för i sin\r\npromemoria är att pensionen skall beräknas på hela\r\nlivsinkomsten.</pre><pre>Om då inkomsten blir pensionsgrundande från\r\nförsta kronan i stället för att som i dag först minskas\r\nmed ett basbelopp och taket ligger kvar vid 7,5\r\nbasbelopp, skulle det innebära att pensionen\r\nmaximalt kan erhållas på 7,5 basbelopp i stället för\r\n6,5 som i dag, eller skall taket då sänkas till 6,5\r\nbasbelopp?</pre><pre>1992/93:618 av Birthe Sörestedt (s) till statsrådet\r\nBo Könberg om vårdutbildningarna och\r\nabortfrågan:</pre><pre>Förutom en inskränkning i aborträtten utreder nu\r\nregeringen frågan om att införa en\r\n''samvetsklausul'' i högskolans vårdutbildningar.\r\nDen studerande skall kunna välja bort de\r\nutbildningsavsnitt som berör aborter och viss\r\npreventivmedelsrådgivning utan att legitimationen\r\nför yrket påverkas. Detta innebär i sin tur att man\r\ni sin yrkesverksamhet skall kunna vägra att utföra\r\naborter.</pre><pre>Jag anser att en kvinna som vill ha abort har rätt att\r\nfå den hjälp hon behöver. Om en ''samvetsklausul''\r\ninförs kan det leda till att ingen läkare finns\r\ntillgänglig som vill hjälpa henne. Detta trots att\r\nlagen ger henne rätt till abort. Risken för illegala\r\naborter ökar till följd av detta.</pre><pre>Min fråga till statsrådet är:</pre><pre>Anser statsrådet Bo Könberg att en\r\n''samvetsklausul'' är förenlig med kravet om god\r\nkvalitet och säkerhet i svensk sjukvård?</pre><pre>1992/93:619 av Monica Widnemark (s) till\r\nsocialministern om kvinnors alkoholkonsumtion:</pre><pre>Den totala alkoholkonsumtionen bland kvinnor\r\nökar. Kvinnorna svarar i dag för en tredjedel av den\r\ntotala konsumtionen. Ökningen av kvinnors\r\nmissbruk anses hänga samman med nya\r\nlevnadsmönster. Kvinnorna döljer länge sitt\r\nmissbruk, och det är svårt at komma åt det. Deras\r\nmissbruk drabbar också barnen, eftersom\r\nkvinnorna i regel har huvudansvaret för familjen.</pre><pre>Forskning om alkoholmissbruk och rehabilitering\r\när i dag till största delen inriktad på män. Vård och\r\nbehandling av kvinnor måste utgå från kvinnors\r\nbehov.</pre><pre>Avser statsrådet att medverka till en intensifierad\r\nforskning omkring kvinnors alkoholmissbruk och\r\natt behovet av insatser tillgodoses?</pre><pre>1992/93:620 av Ulla Pettersson (s) till\r\njustitieministern om bestämmelserna om olaga\r\nvåldsskildring:</pre><pre>I slutet av förra året överlämnade Justitiekanslern\r\ntill regeringen en redogörelse för behovet av\r\nåtgärder rörande bestämmelserna om olaga\r\nvåldsskildring. Justitiekanslerns utredning skedde\r\npå uppdrag av den tidigare socialdemokratiska\r\nregeringen.</pre><pre>Vilka åtgärder har regeringen vidtagit eller\r\nplanerat med anledning av JK:s redogörelse?</pre><pre>1992/93:621 av Maj-Inger Klingvall (s) till\r\nsocialministern om barnens situation:</pre><pre>I en interpellationsdebatt den 25 februari om\r\nbarnomsorgen m.m. anförde socialministern att\r\nhan ville avvakta Socialstyrelsens rapport Barns\r\nvillkor i förändringstider, innan han svarade på\r\nfrågan om det nu är aktuellt med några initiativ från\r\nregeringens sida när det gäller barnens situation.</pre><pre>Den 1 mars kom Socialstyrelsens rapport. I den\r\nkonstateras bl.a. att man i många kommuner ser\r\nmed oro på de besparingar som väntar innevarande\r\noch följande år. På många håll anser man det vara\r\ntveksamt om de kan genomföras utan att kvaliteten\r\noch tillgängligheten bir lidande. Risken är att\r\nnedskärningar i generella verksamheter leder till en\r\nallmänt sänkt kvalitet samt större utsatthet och\r\nökade behov av särlösningar för vissa barn.</pre><pre>Kan socialministern i dag svarar på om regeringen\r\när beredd att ta några initiativ med anledning av\r\nbarnens situation i kommunerna?</pre><pre>1992/93:622 av Sinikka Bohlin (s) till statsrådet Bo\r\nKönberg om kommunernas äldreomsorg för\r\ninvandrare:</pre><pre>Erfarenheten visar att när invandrare blir gamla\r\noch har svårt att klara sitt dagliga liv så har de också\r\ntappat den svenska de en gång lärt sig. Det innebär\r\nofta att de lever mycket isolerade, eftersom de inte\r\nkan kommunicera med sin omgivning.</pre><pre>Vi känner också till att de här problemen kommer\r\natt öka under de närmaste 20 åren. Riksdagen har\r\ntidigare uttalat sig om kommunernas ansvar och\r\nskyldigheter för de äldre invandrarna. Med den\r\nekonomiska situationen som många kommuner\r\nbefinner sig i kan de äldre invandrarna bli glömda\r\ngrupper. Det är viktigt att det görs en kartläggning\r\nhur kommunerna fullgör sina skyldigheter mot\r\näldre invandrare.</pre><pre>Är Bo Könberg beredd att medverka till att ge\r\nSocialstyrelsen i uppdrag att snarast göra en\r\nkartläggning om hur kommunernas äldreomsorg\r\nför invandrare fungerar?</pre><pre>1992/93:623 av Inga-Britt Johansson (s) till\r\ncivilministern om lagförslaget mot\r\nkönsdiskriminerande reklam:</pre><pre>I en fråga i TV-programmet Plus om reklamen\r\nblivit litet mer kvinnoförnedrande de senaste åren\r\nsvarade förra JämO Inga-Britt Törnell:</pre><pre>''Inte lite, tycker jag, utan de senaste åren har det\r\ngått mot ett crescendo, liksom.''</pre><pre>ERK, Näringslivets etiska råd mot\r\nkönsdiskriminerande reklam, har påtagit sig\r\nansvaret för att få bort avarterna. Där säger man att\r\nkönsdiskrimineringen har en mycket begränsad\r\nomfattning och att den minskat väsentligt. Det vet\r\nman av antalet anmälningar. Man måste dock ta i\r\nbeaktande att ERK, trots att verksamheten har\r\nvarit i gång i fyra år, fortfarande inte har något eget\r\ntelefonnummer.</pre><pre>Många frågar sig i dag varför svenska kvinnor är så\r\narga. Svaret finns givietvis bl.a. i den förnedring i\r\nord och bild som kvinnor utsätts för och som hela\r\ntiden blir grövre. En lagstiftning mot\r\nkönsdiskriminerande reklam skulle naturligtvis inte\r\nhelt förändra situationen men är en nödvändig\r\nmarkering från samhällets sida.</pre><pre>Jag vill ställa följande fråga till\r\nkonsumentministern:</pre><pre>Är ministern beredd att se till att det lagförslag mot\r\nkönsdiskriminerande reklam som sedan länge finns\r\nhos departementet kommer till riksdagens\r\nprövning?</pre><pre>1992/93:624 av Mats Lindberg (s) till\r\nnäringsministern om ABEM i Malå:</pre><pre>SGAB:s styrelse har under sommaren 1991 tillsatt\r\nen konsult för att försälja SGAB:s\r\nInstrumentverksamhet i Malå (ABEM).\r\nPersonalen har flera gånger utan resultat försökt att\r\nfå klarhet i hur utförsäljningen skall gå till.</pre><pre>Under hösten 1992 bildades en ägargrupp --\r\nMalåkonsortiet -- med planer att förvärva ABEM i\r\nMalå, liksom helägda dotterbolaget i Toronto. De\r\nplanerade också att de delägda bolagen Terraplus i\r\nCanada och i USA samt Phoenix i Canada skulle\r\ningå. Ägargruppen har också flera gånger försökt\r\natt få till stånd en seriös diskussion med konsulten\r\noch med ägaren. Detta har inte lyckats. Någon\r\nvärdering på företagsekonomiska grunder av\r\nMalåkonsortiets koncept har ej skett/redovisats.</pre><pre>Den 19 april 1993 informerades personalen om att\r\nett annat företag troligen kommer att förvärva\r\nABEM. Detta företag finns inte branschen och har\r\ninte någon tillgång till internationella\r\nmarknadskanaler. Det kommer dessutom inte att\r\nförvärva de övriga dotterbolagen.</pre><pre>Är näringsministern beredd att låta\r\nMalåkonsortiets koncept prövas av annan än\r\nkonsulten?</pre><pre>1992/93:625 av Lena Klevenås (s) till statsrådet Ulf\r\nDinkelspiel om BNP och EG-förhandlingarna:</pre><pre>Enligt uppgifter i pressen vill regeringen justera\r\nberäkningen av Sveriges BNP inför\r\nförhandlingarna om ett medlemskap i EG. Detta\r\ndärför att Sverige, enligt uppgift, inte skulle vara så\r\nrikt som det ter sig när man ser vår BNP.</pre><pre>Avsikten med denna justering skulle vara att\r\nSveriges avgift till EG skulle bli lägre än de 20\r\nmiljarder kronor som den skulle bli med nuvarande\r\nberäkningsmetoder. Motivet för justeringen nedåt\r\nav den svenska BNP skulle vara att de svenska\r\nkvinnorna förvärvsarbetar i högre grad än\r\nkvinnorna i EG. Barn- och äldreomsorgen räknas\r\nalltså in i BNP. Genom att räkna bort värdet av\r\ndetta arbete skulle vår medlemsavgift kunna\r\nsänkas.</pre><pre>Med anledning av ovanstående vill jag ställa\r\nföljande fråga:</pre><pre>Avser statsrådet att i EG-förhandlingarna vid\r\nberäkning av BNP dra av värdet av de tjänster som\r\nutförs inom barn- och äldreomsorgen?</pre><pre>16 §  Kammaren åtskildes kl. 16.02.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 5 § anf. 28 (delvis),</pre><pre>av förste vice talmannen därefter t.o.m. 7 § anf. 58\r\n(delvis),</pre><pre>av andre vice talmannen därefter t.o.m. 9 § anf. 85\r\n(delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}