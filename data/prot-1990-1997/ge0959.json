{"dokumentstatus":{"dokument":{"hangar_id":"2438947","dok_id":"GE0959","rm":"1990/91","beteckning":"59","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"59","slutnummer":"0","datum":"1991-02-08 00:00:00","systemdatum":"2010-02-17 00:00:00","publicerad":"1991-02-08 00:00:00","titel":"Riksdagens snabbprotokoll 1990/91:59 Fredagen den 8 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{DB91698C-0771-43A3-801B-F926809CD3B0}","dokument_url_text":"http://data.riksdagen.se/dokument/GE0959/text","dokument_url_html":"http://data.riksdagen.se/dokument/GE0959","dokumentstatus_url_xml":"http://data.riksdagen.se/dokumentstatus/GE0959","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:59</div>\r\n<div class=\"sidhuvud_datum\">Fredagen den 8 februari</div>\r\n<div class=\"sidhuvud_klockslag\">Kl. 9.00--13.18</div>\r\n<hr class=\"sidhuvud_linje\">\r\n<pre>1 § Utökning av antalet suppleanter i\r\nbostadsutskottet</pre><pre>Från valberedningen förelåg förslag om att antalet\r\nsuppleanter i bostadsutskottet skulle utökas från 23\r\ntill 24.</pre><pre>Kammaren biföll denna framställning.</pre><pre>Talmannen meddelade att val av en ytterligare\r\nsuppleant i bostadsutskottet skulle ske vid\r\nkammarens sammanträde måndagen den 11\r\nfebruari.</pre><pre>2 § Svar på interpellation 1990/91:126 om\r\nbrister i statsförvaltningens medelshantering</pre><pre>Anf. 1 Civilminister BENGT K Å\r\nJOHANSSON (s):</pre><pre>Herr talman! Lars Leijonborg har frågat mig vilka\r\nåtgärder jag avser att vidta med anledning av det\r\nväxande antalet s.k. orena revisionsberättelser i\r\nstatsförvaltningen.</pre><pre>Jag vill svara följande:</pre><pre>Jag anser att det är ytterst betydelsefullt att\r\nrespekten för de regler som gäller för den statliga\r\nmedelshanteringen upprätthålls och att principerna\r\nför statlig redovisning och god revisionssed\r\nefterlevs. Myndigheternas ledning har det yttersta\r\nansvaret för detta, men jag vill även understryka\r\nvikten av att de personer som har utnämnts att vara\r\nledamöter i myndigheternas styrelser eller råd\r\nmedverkar och tar sitt ansvar.</pre><pre>Jag har alltsedan jag fick ansvaret för dessa frågor\r\nnoga följt utvecklingen och tagit del av både\r\nformella och informella redovisningar från\r\nriksrevisionsverket. Lars Leijonborgs påpekande\r\nom att antalet orena revisionsberättelser har ökat\r\nunder de senaste åren är helt riktigt. Det bör\r\nemellertid påpekas att enbart antalet orena\r\nberättelser inte på ett rättvisande sätt ger uttryck\r\nför bristernas omfattning och karaktär. Exempelvis\r\nhar riksförsäkringsverket och samtliga\r\nförsäkringskassor fått orena berättelser varvid\r\nskälen till revisionens invändningar är i stort sett\r\ndesamma. Tillsammans svarar de för nästan hälften\r\nav antalet orena berättelser.</pre><pre>Jag kan också konstatera att de myndigheter som\r\ntidigare år har erhållit orena revisionsberättelser\r\nnormalt har vidtagit åtgärder. I några fall har dock\r\ninvändningar kvarstått i flera år. Samtidigt har nya\r\nmyndigheter och nya typer av invändningar\r\ntillkommit.</pre><pre>Jag vill med dessa påpekanden markera att\r\nverkligheten är mer komplicerad än vad enbart\r\nantalet orena berättelser ger uttryck för.</pre><pre>Jag har i bil. 2 i årets budgetproposition pekat på\r\nbl.a. följande problem som är särskilt\r\niögonfallande:</pre><pre>--  myndighetsledningarna förefaller i flera fall inte\r\natt ta sitt ansvar för ekonomi, redovisning och\r\nverksamhetsinriktning,</pre><pre>--  de villkor som är förknippade med olika\r\nanslagsformer och andra ekonomiska\r\nbestämmelser respekteras inte tillräckligt,</pre><pre>--  myndigheter missbrukar i några fall statsverkets\r\ncheckräkning för att tillgodogöra sig\r\nränteinkomster.</pre><pre>Jag redovisade i budgetpropositionen också att ett\r\nsamlat åtgärdsprogram skulle genomföras för att\r\nkomma till rätta med bristerna. Jag skall här ge\r\nnågra exempel ur regeringens åtgärdsprogram.</pre><pre>Programmet innehåller allt från omedelbara\r\nåtgärder till insatser som sätts in och verkar först på\r\nsikt.</pre><pre>-- De riktlinjer för utvecklingen av styrningen av\r\nden statliga sektorn som lades fast i\r\nkompletteringspropositionen 1988 har resulterat i\r\nett omfattande utvecklingsarbete. Detta börjar nu\r\nsuccessivt ge resultat.</pre><pre>-- Berörda departement har redan kallat, eller\r\nkommer att kalla, till sig de myndighetsledningar\r\nsom har fått allvarliga erinringar för diskussioner\r\nom åtgärder med anledning av invändningarna från\r\nrevisionen.</pre><pre>-- Inom regeringskansliet kommer frågan om\r\nbehovet av särskilda åtgärder för de områden där\r\nrevisionen har haft allvarliga erinringar att beredas.\r\nÄven frågan om att överlämna vissa erinringar till\r\nJKs prövning kommer att särskilt övervägas.</pre><pre>-- Ett flertal utbildningsinsatser skall genomföras.\r\nJag kan som exempel nämna den\r\ncontrollerutbildning som riksrevisionsverket\r\ntillsammans med statskontoret startar i höst.</pre><pre>-- I det nya statliga betalningssystemet finns\r\nmöjligheter att införa en räntefaktor. Detta skulle\r\nmotverka missbruk vid användningen av\r\nstatsverkets checkräkning.</pre><pre>-- En ny redovisningsmodell, ett förbättrat\r\nsystemstöd och ett tydligare regelverk håller på att\r\nutvecklas. Härigenom underlättas den framtida\r\nrekryteringen av kompetent personal och\r\nefterlevnaden av gällande regler.</pre><pre>-- Revisionsutredningens förslag bereds för\r\nnärvarande i civildepartementet. Utredningen\r\nanser bl.a. att myndighetsledningarnas ansvar för\r\natt vidta åtgärder med anledning av\r\nrevisionsrapporter markeras tydligare.</pre><pre>-- Jag avser att inom kort föreslå regeringen att\r\nbesluta om en översyn av de statliga\r\nmyndighetsstyrelsernas roll och ansvar.</pre><pre>Jag vill också nämna att riksrevisionsverkets\r\ngeneraldirektör i ett särskilt brev till verkscheferna\r\nhar informerat om resultaten av förra årets\r\nrevision, och samtidigt markerat ledningarnas\r\nansvar. I brevet redogörs även för de särskilda\r\nstödinsatser som verket avser att genomföra inom\r\nbåde ekonomi- och revisionsområdena för att\r\nkomma till rätta med och förebygga brister i\r\nredovisningen. Exempelvis kan nämnas att verket\r\nutökar rådgivningskapaciteten inom\r\nekonomiområdet och planerar en revisionsjour\r\ninför kommande bokslutsarbete.</pre><pre>Regeringen har gett riksrevisionsverket i uppdrag\r\natt före årets slut redovisa en sammanställning och\r\növersiktlig analys av resultatet av den löpande och\r\nårliga revisionen av myndigheternas redovisning\r\nför innevarande budgetår. Jag kommer även på\r\nannat sätt att löpande följa utvecklingen för att\r\nförsäkra mig om att nödvändiga åtgärder vidtas.</pre><pre>Avslutningsvis vill jag säga att det är ett tecken på\r\nbra revision att brister uppdagas. En fortsatt\r\neffektiv revision är också den bästa uppföljningen\r\nav att åtgärder vidtas.</pre><pre>För att ytterligare förbättra revisionen har jag i\r\nårets budgetproposition föreslagit att\r\nriksrevisionsverkets redovisningsrevision skall få\r\nen delvis ny inriktning och förstärkas bl.a. för att\r\nkunna öka sina insatser när det gäller revisionen av\r\nmyndigheter med regional och lokal förgrening.</pre><pre>Anf. 2 LARS LEIJONBORG (fp):</pre><pre>Herr talman! Jag ber att få tacka civilministern för\r\nsvaret.</pre><pre>Det är en egendomlig läsning att ta del av de 60\r\norena revisionsberättelserna. Man får ta del av\r\nförhållanden som man knappast trodde existerade.\r\nEn del av anmärkningarna är av ett sådant slag att\r\nde i privata aktiebolag med stor sannolikhet hade\r\nföranlett revisorerna att föreslå bolagsstämman att\r\nstyrelsen inte skulle få ansvarsfrihet. Personer som\r\nkan bedöma förhållandena både i privat sektor och\r\ni offentlig sektor menar att förhållandena är värre i\r\nden offentliga sektorn.</pre><pre>Jag har fått en del brev under den tid jag har\r\nuppmärksammat dessa frågor. De är framför allt av\r\ntvå slag. Dels kommer de från anställda i statliga\r\nverk som ger personliga exempel på förhållanden\r\nsom borde ha uppmärksammats i revisionen, men\r\ninte har blivit uppmärksammade. Dels kommer de\r\nfrån revisorer som arbetar för RRV, antingen som\r\nanställda eller på verkets uppdrag. Det är ganska\r\ndystra brev. De känner väldigt starkt att de hittills i\r\nsin verksamhet haft ett otillräckligt stöd i arbetet att\r\nbringa ordning i statens bokföring.</pre><pre>Det finns en del problem som minskar bara genom\r\natt man uppmärksammar dem. Jag tror att de\r\nproblem vi nu talar om hör till dem.</pre><pre>Det är ett grundläggande problem i detta\r\nsammanhang att ekonomifunktionen i offentlig\r\nverksamhet ofta har ganska låg status. Det är en\r\nskillnad gentemot privat verksamhet, där det\r\nekonomiska resultatet är mått på verksamhetens\r\nframgång. Det är att framgången för socialstyrelsen\r\neller SIDA inte kan avläsas av hur mycket pengar\r\nsom är kvar vid årets slut. Detta avspeglar också,\r\nsom sagt, statusen för de personer som har olika\r\nuppgifter inom verket.</pre><pre>För att vi skall komma någon vart i arbetet med\r\nförnyelsen av den offentliga sektorn är det\r\nuppenbart nödvändigt att vi åtminstone kan utgå\r\nifrån att de pengar som ställts till förfogande för\r\nolika verksamheter förvaltas och redovisas på ett\r\nkorrekt sätt.</pre><pre>Jag tycker att flera av de åtgärder statsrådet\r\nredovisar i interpellationssvaret är bra. Jag tycker\r\nframför allt att själva grundhållningen är bra, att\r\nman nu markerar att man inte längre kommer att\r\ntolerera dessa förhållanden. Jag kan väl få skjuta in\r\natt jag i och för sig tycker att denna omvändelse\r\nkommer sent. Jag vill påpeka att under den tid\r\nstatsrådet haft ansvaret för dessa frågor har antalet\r\norena revisionsberättelser ökat så dramatiskt att\r\nsituationen blivit bekymmersam.</pre><pre>På kort sikt tror jag det handlar om just detta att\r\nmarkera att man inte är beredd att acceptera dessa\r\nförhållanden. Då är det t.ex. bra att departementen\r\nkallar myndighetsledningarna till sig, så att de får\r\nredogöra för hur de tänker reda upp problemen.</pre><pre>Jag tycker också det är intressant att\r\njustitiekanslern nämns i sammanhanget. Där har\r\njag en följdfråga till statsrådet. Jag har inte riktigt\r\nklart för mig vilka sanktionsmöjligheter som\r\nföreligger i detta fall. Om JK finner att förfarandet\r\nhar varit oacceptabelt, vad kan han då göra?</pre><pre>Man kan konstatera att några av de åtgärder som\r\nnämns inte på något sätt är nya, utan hade kunnat\r\nåtgärdas för länge sedan. Detta med att ta ränta för\r\nstatens pengar också internt i statsförvaltningen är\r\nju en rutin som egentligen borde ha introducerats\r\nför länge sedan. Det skulle inte bara påverka\r\nproblemet med missbruk av statens checkräkning,\r\nutan skulle också leda till en förbättring av det som\r\npå nysvenska kallas cash management, att man\r\nskulle vara mera noga med penningflöden, så att\r\nman inte gör ränteförluster.</pre><pre>Några av revisionsanmärkningarna handlar om att\r\nman t.ex. låtit postanvisningar ligga väldigt länge,\r\nså att man förlorat ränta till stora belopp.</pre><pre>Till sist markerar statsrådet att den\r\nrevisionsverksamhet som bedrivs är bra. Det är en\r\nviktig markering. Det har varit en väldigt\r\negendomlig signal att regeringen tillsatt en\r\nutredning om revisionen när dessa problem\r\nuppdagats. Det är viktigt att slå fast att det inte är\r\nrevisionens fel när problem i statsförvaltningen\r\nupptäcks. Men nu verkar det som om regeringen är\r\nberedd att lägga ansvaret där det bör ligga.</pre><pre>Anf. 3 Civilminister BENGT K Å\r\nJOHANSSON (s):</pre><pre>Herr talman! Jag tror jag kan instämma med Lars\r\nLeijonborg i att vi har den inställningen i dessa\r\nfrågor att vi måste göra någonting åt denna typ av\r\nbrister. Det är viktigt att det finns ett förtroende i\r\nhela landet för att vi har en effektiv\r\nrevisionsverksamhet och att den ekonomiska\r\nadministrationen inom den statliga sektorn\r\nfungerar väl. Jag tror att jag också kan säga att den\r\ni huvudsak gör det. Jag delar inte riktigt Lars\r\nLeijonborgs uppfattning om att vi här skulle\r\nbefinna oss i ett sämre läge än privat företagsamhet.\r\nJag tror det är en felsyn.</pre><pre>Vi har ett mycket mer omfattande regelverk, som\r\nibland är så omfattande och någon gång så\r\nsvårtolkat, att det kan ge upphov till missförstånd\r\noch någon gång brister när det gäller möjligheten\r\natt följa dem. Här möter vi ett problem. Jag vill\r\ngärna säga till Lars Leijonborg att vi både måste\r\nhålla en väldigt hög nivå när det gäller att följa de\r\nregler vi har och samtidigt sträva efter mer av\r\nmålstyrning, dvs. mindre av detaljregler som i varje\r\nenskilt läge talar om hur en myndighet skall göra.\r\nJag tycker denna sak är en del av denna debatt. Vi\r\nmåste sträva efter att få mer målstyrning och en\r\nhögre efterlevnad av de regler som finns, och som\r\ndå skulle kunna bli färre.</pre><pre>Jag tror jag har en ganska god bild av hur vi\r\nhanterar frågor om cash management i den statliga\r\nverksamheten. Jag kan garantera att vi i dag har en\r\nmycket effektivare cash management, dvs.\r\nhushållning med pengar i den statliga\r\nverksamheten, än tidigare.</pre><pre>Det är möjligt att det faktiskt är ett skäl till att\r\nmyndigheterna i något fall utnyttjat statsverkets\r\ncheckräkning genom att ta ut pengar i ett tidigare\r\nläge än man bör och skall göra. Detta har både jag\r\noch Lars Leijonborg starkt reagerat emot. Jag tror\r\njag kan garantera att vi här har en mycket hårdare\r\nefterlevnad av krav på vettig hushållning med\r\npengar än vad som förr var vanligt. Då var detta\r\nprolblem inte särskilt uppmärksammat. Pengar\r\nbetalades ut i ett flöde som var mycket mer\r\nlättsinnigt än det är numera. Det jag sagt är inte\r\nnågon ursäkt. Snarare vill jag tala om att jag tror\r\natt vi här förbättrat vårt sätt att arbeta och därmed\r\nekonomin i den statliga sektorn över ett ganska\r\nbrett fält.</pre><pre>Jag tror jag kan instämma i det Lars Leijonborg\r\nsäger att man i den statliga sektorn ofta ger\r\nekonomifunktionen en låg status. Att sitta och\r\ntillämpa ganska detaljerade regler har inte alltid\r\nsetts såsom det mest fascinerande eller\r\nutvecklingsbara inom en myndighet.</pre><pre>Samtidigt tror jag att det är en fundamental del av\r\nen väl fungerande verksamhet för myndigheten.\r\nDärför är det viktigt att verksledningarna ges stöd\r\ntill ekonomifunktionen, så att man alltid kan se den\r\nsåsom en garanti för att man har en bra verksamhet\r\ninom ekonomiadministrationen.</pre><pre>Jag vill samtidigt säga att enligt mitt sätt att se är det\r\ninte ett dramatiskt ökat antal orena revisioner, som\r\nLars Leijonborg säger. Vi har ett speciellt problem\r\nnär det gäller försäkringskassorna och\r\nriksrevisionsverket. Jag har haft särskilda samtal\r\nmed verksledningen och riksrevisionsverket om\r\ndessa frågor.</pre><pre>Men jag har samma inställning som Lars\r\nLeijonborg när det gäller att vi har alldeles för\r\nmånga orena revisioner. Samtidigt kan vi nu se att\r\nvi har en mycket effektiv revisionsverksamhet och\r\natt detta också sprids på ett effektivt sätt genom\r\nriksrevisionsverket, vilket jag också tycker bör\r\nsägas i detta sammanhang.</pre><pre>Anf. 4 LARS LEIJONBORG (fp):</pre><pre>Herr talman! Jag tror att denna\r\ninterpellationsdebatt kommer att läsas på sina håll i\r\nstatsförvaltningen och kanske rent av refereras. Då\r\ntror jag att man kommer att uppmärksamma att\r\nregeringen nu skärper tonen och att de som\r\nmissköter sig kommer att bli uppkallade. Där man\r\nfinner särskilt anmärkningsvärda förhållanden\r\nkommer justitiekanslern att kopplas in.</pre><pre>Jag tror att det skulle vara bra om statsrådet på\r\nnågot sätt kunde informera om vad som kan hända\r\ni nästa steg, när justitiekanslern blir inkopplad. Är\r\ndet lagstiftningen om ämbetsmannaansvar, eller\r\nvad är det för typ av lagstiftning som JK då kan\r\nåberopa i sin eventuella aktivitet?</pre><pre>När jag blev utnämnd av statsrådet Johansson att\r\nsitta i riksrevisionsverkets råd, trodde jag att det\r\nframför allt var frågor om förvaltningsrevision jag\r\nskulle komma att intressera mig för, alltså hur man\r\nkan få statens verksamhet att i högre grad nå sina\r\nmål. Men jag blev snart varse att RRV också hade\r\nviktiga uppgifter också på den traditionella\r\nredovisningsrevisionens område, som går ut på att\r\nse till att de siffror som redovisas är korrekta. Flera\r\nav de saker vi har talat om ligger i själva verket på\r\ngränsen mellan redovisnings- och\r\nförvaltningsrevision, t.ex. problemet med cash\r\nmanagement.</pre><pre>Jag tror dock det är viktigt att slå fast att för att man\r\nskall kunna ha en bra diskussion om huruvida\r\nmålen nås, om en verksamhet kostar för mycket\r\neller för litet osv., måste man kunna lita på de\r\nsiffror som redovisas. Faktum är som sagt att en\r\ngenomläsning av berättelserna ger\r\nhäpnadsväckande interiörer -- det förekommer ju\r\ngrava felaktigheter och ytterst anmärkningsvärt\r\nuppträdande från verksledningarnas sida.</pre><pre>Förhållandena i försäkringssektorn är särskilt\r\nallvarliga, eftersom detta område har en så oerhört\r\nstor ekonomisk volym. Som RRV påpekar är det\r\nju en väsentlig del av svensk samhällsekonomi som\r\nadministreras av försäkringskassorna. Om RRV\r\nkommer fram till att verket inte på ett\r\ntillfredsställande sätt kan garantera att pengarna\r\nhar använts korrekt, är risken för oegentligheter\r\nmycket stor. Därför tycker jag att detta är det\r\nkanske allvarligaste i hela bilden.</pre><pre>Anf. 5 Civilminister BENGT K Å\r\nJOHANSSON (s):</pre><pre>Herr talman! Först till försäkringskassorna. Man\r\nbör komma ihåg att vad det där handlar om är i\r\nförsta hand att det system som finns enligt\r\nriksrevisionsverkets mening inte ger en tillräcklig\r\ngrad av avstämningsmöjlighet. Det är naturligtvis\r\nen allvarlig sak i ett så omfattande system, med så\r\nstora volymer av pengar. Men man kan inte lasta\r\nvarje enskild försäkringskassa för att systemet inte\r\när fullkomligt. Vad jag menar är alltså att det inte\r\när något uttryck för slarv eller annan försummelse i\r\nsjälva verksamheten -- men jag vill därmed inte\r\nheller säga annat än att detta är ett problem som\r\nstatsmakterna måste hitta en lösning på.</pre><pre>Låt mig också säga att jag delar Lars Leijonborgs\r\nsyn, att en ordentlig och bra redovisningsrevision är\r\nen viktig grund för en bra verksamhet i övrigt, och\r\nden måste man kunna lita på. Det finns ett samband\r\nmellan redovisnings- och förvaltningsrevision på\r\ndetta sätt. En god ordning i ett verk eller en\r\nmyndighet brukar återspeglas både i den\r\nekonomiadministrativa verksamheten och när det\r\ngäller framförhållning, initiativkraft m.m. i andra\r\nhänseenden.</pre><pre>Jag vill vidare påpeka att jag mycket uppskattar att\r\nde som sitter som ledamöter i våra råd och styrelser\r\nengagerar sig på det sätt som Lars Leijonborg gör,\r\ndeltar aktivt i arbetet och lägger vikt vid den typ av\r\ngranskning som har gjorts från riksrevisionsverkets\r\nsida.</pre><pre>Slutligen vill jag säga beträffande JK, att\r\njustitiekanslern enligt sin allmänna instruktion och\r\nenligt lagen har att utöva tillsyn över alla dem som\r\nutövar offentlig verksamhet och se till att de\r\nefterlever lagar och andra författningar och fullgör\r\nsina åligganden. Detta är ett allmänt stadgande,\r\nsom i en del fall har lett till att anmälan till JK har\r\ngjorts. Jag vill inte vifta särskilt med detta -- jag\r\nhoppas att det inte skall behöva inträffa -- men det\r\när viktigt att se att det finns en stege där olika typer\r\nav anmärkningar även kan innebära att man\r\nfaktiskt ställs till ansvar på ett mera hårdhänt sätt.</pre><pre></pre><pre>Anf. 6 LARS LEIJONBORG (fp):</pre><pre>Herr talman! Jag tackar för uppskattningen av\r\nmina insatser i RRVs råd. Jag har också mycket\r\nglatt mig åt att de revisorer som i den grå vardagen\r\nsliter med de här frågorna har uttryckt sin\r\nuppskattning. De har nämligen länge känt att de\r\ninte har haft tillräckligt stöd, och de gläder sig nu åt\r\natt både ledamöter av RRVs råd och regeringen har\r\nuppmärksammat dem mera.</pre><pre>Jag håller med om att antalet 60 i och för sig hade\r\nkunnat minska genom en annan utformning av\r\nberättelserna för försäkringssektorn, men poängen\r\ni mitt förra inlägg var att försäkringskassorna å\r\nandra sidan representerar så gigantiska belopp att\r\ndet ändå ger en bild av problemet.</pre><pre>Den yttersta konsekvensen av oreda -- det bör vi\r\nvara beredda att uttala -- är ju att svaga själar\r\nmissbrukar systemet för egen vinning. Det\r\nförekommer ju bedrägerier, och det skall vi vara på\r\ndet klara med. Om ett system år efter år har\r\notillfredsställande uppföljningsmöjligheter så är\r\ndet klart att frestelsen ökar för dessa svaga själar att\r\nutnyttja systemet.</pre><pre>Det är således i nästa led allvarligt för tilltron för\r\nsystemet att det inte kan revideras ordentligt.</pre><pre>Jag kan förstå att statsrådet inte vill vifta med olika\r\nstraffsatser, men jag noterar att han ändå talar om\r\nen ''stege'', och jag tror att redan detta faktum\r\nkommer att ge en viss effekt.</pre><pre>Överläggningen var härmed avslutad.</pre><pre>3 § Svar på interpellation 1990/91:118 om\r\nbarnen i Rumänien</pre><pre>Anf. 7 Statsrådet BENGT LINDQVIST (s):</pre><pre>Herr talman! Rosa Östh har ställt följande frågor\r\ntill socialministern angående barnen i Rumänien:</pre><pre>Vilka slutsatser beträffande det fortsatta\r\nhjälpbehovet har regeringen dragit av besöket i\r\nRumänien av en svensk regeringsdelegation?</pre><pre>Finns det planer på att erbjuda utbildning till\r\nrumänska personer som arbetar eller önskar arbeta\r\npå barnhemmen?</pre><pre>Är regeringen beredd att medverka till åtgärder\r\nsom kan underlätta adoptioner eller\r\nfosterhemsplaceringar i Sverige?</pre><pre>Arbetet i regeringen är så fördelat att det är jag som\r\nskall besvara interpellationen.</pre><pre>Låt mig först säga att regeringen noga följer\r\nutvecklingen i Rumänien. Vad gäller\r\ninterpellantens fråga läggs därvid särskild vikt vid\r\natt Rumänien ratificerat FNs barnkonvention. Det\r\nger oss starka skäl att tillse att de handikappade och\r\nutvecklingsstörda rumänska barnens intressen\r\ntillvaratas.</pre><pre>Sverige har under den akuta krisen i början av 1990\r\ndirekt stött Rumänien med 20 milj.kr. för svenska\r\nenskilda hjälporganisationers insatser. Därefter har\r\nbedömningen varit att det inte finns förutsättningar\r\natt ge katastrofhjälp. Vad som i stället behövs är en\r\nlångsiktig uppbyggnad av resurser som förmår ge\r\nbarnen den behandling och omsorg de behöver.</pre><pre>Det innebär att det behöver skapas en kunskap och\r\nmedvetenhet om barnens behov. Samtidigt behöver\r\npersonal utbildas för att svara mot behoven.\r\nSjälvklart finns det också utrymme för materiell\r\nhjälp, men det är inte det viktigaste just nu. De i\r\nRumänien verksamma organisationerna liksom\r\nden svenska delegation som besökte Rumänien i\r\nhöstas bekräftar denna bild av hjälpbehovet.</pre><pre>Syftet med den svenska delegationens resa var, att\r\npå regeringsnivå markera vilken vikt Sverige lägger\r\nvid frågan om de rumänska barnens situation med\r\nutgångspunkt från barnkonventionen,\r\nbarntoppmötet i New York och mänskliga\r\nrättighetsfrågor i allmänhet. Vidare önskade vi\r\nerbjuda samordnat svenskt stöd vad gäller\r\nrehabiliteringen av psykiskt och fysiskt\r\nhandikappade barn. Slutligen ville vi framhålla att\r\nde svenska enskilda organisationerna som arbetar i\r\nRumänien har regeringens fulla stöd.\r\nRepresentanter för frivilligorganisationer deltog i\r\ndelegationens resa.</pre><pre>Bl.a. Rädda barnen, Röda korset, Diakonia och\r\nRiksförbundet FUB har startat ett hjälparbete i\r\nRumänien i samarbete med sina rumänska\r\nmotsvarigheter. Detta arbete har fortsatt och\r\nutvidgats efter delegationens besök. I detta ligger\r\nbl.a. att stödja arbetet med att i Rumänien bygga\r\nupp självständiga och effektiva\r\nfrivilligorganisationer och\r\nhandikapporganisationer.</pre><pre>Som Rosa Östh påpekar är utbildning i Sverige en\r\ndel av den hjälp vi kan ge. Den första gruppen\r\nrumänsk medicinsk personal har nyligen kommit\r\ntill Sverige för utbildning på Folke Bernadotte-\r\nhemmet i Uppsala. Verksamheten bedrivs i\r\nsamarbete med Rädda barnen. Jag ser detta som ett\r\nförsta exempel på denna typ av hjälpinsatser för de\r\nrumänska barnen.</pre><pre>Som en uppföljning av delegationsbesöket har\r\nsocialdepartementet inbjudit chefen för det\r\nnyinrättade generalsekretariatet för handikappade\r\nbarn i Rumänien till ett besök i Sverige. Jag räknar\r\nmed att då närmare diskutera med henne det\r\nfortsatta samarbetet mellan Rumänien och Sverige.</pre><pre>Ett antal adoptivbarn har kommit från Rumänien\r\ntill Sverige. Under år 1990 var det ca 25 barn, varav\r\nhuvuddelen var privat förmedlade adoptioner. Två\r\nadoptionsorganisationer har fått auktorisation att\r\nförmedla adoptioner från Rumänien. Min\r\nbedömning är att antalet adoptioner från\r\nRumänien kommer att öka, främst genom att fler\r\nbarn kommer att förmedlas via\r\nadoptionsorganisationerna. Genom ändringar i den\r\nrumänska adoptionslagstiftningen har det också\r\nblivit lättare att adoptera barn från Rumänien.</pre><pre>Statens nämnd för internationella adoptionsfrågor,\r\nNIA, följer utvecklingen och stödjer\r\nadoptionsorganisationerna i deras ansträngningar.\r\nDet bör dock sägas att det är\r\nadoptionsorganisationernas arbete som är det\r\nviktigaste i detta läge.</pre><pre>Jag vill sammanfatta med att säga att vi i samarbete\r\nmed frivilligorganisationerna försöker\r\nåstadkomma de långsiktiga förändringar som\r\nbehövs. Hjälpinsatserna sker företrädesvis i\r\nRumänien, men också här i Sverige.</pre><pre>Anf. 8 ROSA ÖSTH (c):</pre><pre>Herr talman! Jag vill tacka statsrådet för svaret på\r\nmin interpellation.</pre><pre>Såvitt jag förstår är regeringens och svenska statens\r\negna insatser numera inte särskilt stora. De 20\r\nmilj.kr. som gavs i katastrofhjälp för ungefär ett år\r\nsedan var ytterst välbehövliga, men som Bengt\r\nLindqvist själv säger är det numera andra former av\r\nbistånd som behövs.</pre><pre>Bengt Lindqvist säger också att den svenska\r\nregeringsdelegationens resa främst var avsedd som\r\nen markering av den vikt som Sverige lägger vid\r\nfrågan om de rumänska barnens situation. I övrigt\r\nhänvisar ministern till de insatser som svenska\r\nfrivilligorganisationer gör, främst i Rumänien.</pre><pre>Jag vill inte på något sätt nedvärdera deras arbete --\r\ntvärtom -- men vad jag har velat peka på i min\r\ninterpellation är att det behövs insatser av mera\r\növergripande karaktär, som borde vara en uppgift\r\nför regeringen, och i ett senare skede möjligen\r\nockså för riksdagen.</pre><pre>Jag framställde min interpellation inte främst som\r\nen följd av de uppseendeväckande TV-bilder som\r\nförekom flitigt under en kortare tid förra året, utan\r\nfrämst tack vare de ögonvittnesskildringar jag har\r\nfått av personer som av brinnande ideellt intresse\r\nhar rest ner till Rumänien med stora laster med\r\nförnödenheter, som har vistats där och kunnat bilda\r\nsig en uppfattning om vari hjälpbehovet består,\r\nfrämst genom att de har skaffat sig kontakter på\r\nplats.</pre><pre>Som Bengt Lindqvist också säger, har Rumänien\r\nratificerat FNs barnkonvention, vilket ger Sverige\r\nen extra anledning att följa utvecklingen för\r\nbarnen.</pre><pre>Men rumänernas möjligheter att verkligen leva upp\r\ntill de krav som konventionen ställer är ytterligt\r\nbegränsade. Enligt tillförlitliga uppgifter rör det sig\r\nom mer än 100 000 övergivna barn. De flesta är\r\nhandikappade, många är aidssjuka.</pre><pre>Vi är överens om att en viktig insats är att låta\r\nrumänsk personal få del av våra svenska kunskaper\r\noch erfarenheter. Statsrådet hänvisar till att det\r\nnumera finns en delegation som har kommit till\r\nSverige. Såvitt jag har förstått är det dock inte på\r\nregeringens initiativ eller med regeringens\r\nmedverkan, utan det är på Folke Bernadotte-\r\nhemmet som man själv har resonerat om hur man\r\nskulle kunna hjälpa de rumänska barnen.\r\nResultatet av dessa funderingar blev en inbjudan\r\ntill Rumänien att låta personal komma hit under en\r\ntid. Därför vistas nu sedan ett par veckor två\r\npersoner på Folke Bernadotte-hemmet för\r\nutbildning.</pre><pre>Jag menar att det borde vara en uppgift för\r\nregeringen att lägga upp en plan för att sätta\r\nutbildningsformerna i system, så att de skulle\r\nkunna bli verkligt ändamålsenliga. Det är\r\nnågonting som jag efterlyser i det här\r\nsammanhanget.</pre><pre>Den andra fråga som jag ställde i min interpellation\r\ngällde hur man mer direkt kan hjälpa barnen. Vi\r\nhar från centerpartiet i motionen om HIV/aids\r\nföreslagit att man borde kunna erbjuda vård åt de\r\nhär barnen i vårt land. Men också många andra\r\nbarn är lika utlämnade, hjälplösa och ensamma.\r\nMänniskor som har träffat dem menar att vad vi än\r\nkan erbjuda i Sverige i form av adoptivhem,\r\nfosterhem eller barnhem är att föredra framför den\r\nsituation som de har, även med hänsyn tagen till att\r\nförflyttning till ett annat land normalt kan innebära\r\npåfrestningar. Det är också känt att många svenska\r\npar ingenting hellre önskar än att få adoptera ett\r\nlitet barn.</pre><pre>Nu hänvisar Bengt Lindqvist till NIA samt till\r\nadoptionsorganisationernas arbete och menar att\r\ndet främst är deras uppgift att organisera denna\r\nverksamhet. Jag hoppas att Bengt Lindqvist känner\r\ntill att det är litet av kris på adoptionsområdet.\r\nOrganisationernas arbete har blivit så kostsamt att\r\ndet har minskat deras möjligheter att hjälpa de\r\nsvenska par som vill ha barn. De svenska paren har\r\ni sin tur på grund av de ökade kostnaderna fått\r\nmindre möjligheter att utnyttja\r\nadoptionsorganisationerna. Detta leder till att man\r\ni högre grad har gått den privata vägen.</pre><pre>Jag skulle vilja vädja till Bengt Lindqvist och till\r\nregeringen att låta se över hela adoptionsfrågan.\r\nMan kan förslagsvis ge NIA ökade medel för att se\r\növer och förbättra förhållandena på\r\nadoptionsområdet över huvud taget, men främst\r\nnär det gäller vad vi kan göra både på kortare och\r\npå längre sikt för de rumänska barnen.</pre><pre>Anf. 9 INGRID RONNE-BJÖRKQVIST\r\n(fp):</pre><pre>Herr talman! Rapporter om och bilder av\r\nvanvårdade barn på institutioner i Rumänien\r\nväckte bestörtning och djup medkänsla över hela\r\nSverige under hösten 1990. Frivilligorganisationer\r\nkom snabbt i gång med insamlingar, och\r\ngivmildheten var stor. Denna starka reaktion var\r\noerhört glädjande.</pre><pre>Barnen är dock inte hjälpta av en övergående\r\nfolkstorm under några korta höstmånader. Här\r\nbehövs ett långsiktigt arbete. Viktigast av allt är att\r\nfå till stånd en genomgripande attitydförändring.\r\nÄven övergivna, utvecklingsstörda och\r\nhandikappade barn har ett människovärde. Social-\r\noch familjepolitiken måste utformas så, att\r\nfamiljerna får en rimlig chans att ta hand om sina\r\nbarn. Vårdarbetare måste utbildas. Det är en lång\r\noch mycket mödosam väg att gå innan Rumäniens\r\n40 000 misshandlade och vanvårdade\r\nbarnhemsbarn kommer att få en något så när\r\ndräglig tillvaro.</pre><pre>Det är lätt att vi blir historielösa och avskärmar oss\r\nfrån det förflutna, när vi ser detta ofattbara lidande\r\nhos barn i ett annat land. Trots allt är det bara 30 år\r\nsedan en del barn levde under liknande\r\nförhållanden här i Sverige. Karl Grunewald skrev i\r\nen inspektionsrapport 1961: ''Flera barn låg till\r\nsängs och dörrarna till deras sovrum var låsta från\r\nkorridoren. En del var hårt bundna; en pojke hade\r\nt.o.m. händerna bakbundna i en mycket obekväm\r\nställning.''</pre><pre>Det var ungefär vid den här tiden som jag började\r\narbeta som barnläkare, och jag kan intyga att det\r\nfanns många upprörande förhållanden och att det\r\nvar en mycket berättigad folkstorm som bröt ut som\r\nresultat av Karl Grunewalds outtröttliga arbete för\r\natt avslöja dessa missförhållanden. En\r\nattitydförändring påbörjades, och\r\nomvandlingsprocessen kom i gång.</pre><pre>Rumäniens barnhemsbarn lyftes via TV in i våra\r\nvardagsrum och blev synliga för oss. Men det finns\r\nockså många andra barn som lever under helt\r\noacceptabla förhållanden på institutioner i länder\r\ndär attitydförändringen knappt har börjat och\r\nresurser saknas till en omvandlingsprocess.</pre><pre>FNs barnkonvention är ett ovärderligt tillskott i\r\narbetet för barns rätt att få sina basbehov\r\ntillgodosedda. En bärande och unik tanke i\r\nbarnkonventionen att genomförandet av detta\r\narbete är en internationell angelägenhet. Den\r\növervakande kommitttén skall därför inte bara\r\npåtala missförhållanden utan också hjälpa till att\r\nfinna lösningar, när rättigheter ej kan förverkligas\r\nt.ex. på grund av fattigdom. Kopplingen till\r\nbiståndet har bidragit till att fattiga länder vågat\r\naccepterat konventionens långtgående krav. Att\r\nkonventionen bygger på ett globalt ansvar innebär\r\natt förverkligandet är en uppgift för oss alla.</pre><pre>I den uppgiften ingår att göra de gömda barnen\r\nsynliga. Sverige bör därför verka i FN för att\r\nlevnadsvillkoren för barn på institutioner kartläggs\r\noch för att åtgärdsprogram utarbetas i länder där\r\nbarnens rättigheter kränks. Jag vill fråga om\r\nregeringen är villig att ta ett initiativ till en sådan\r\nkartläggning och ett sådant åtgärdsprogram, vilket\r\ninnebär att uppgiften vidgas till att avse alla barn\r\nsom lever under sådana här förhållanden på vår\r\njord.</pre><pre>Det är mycket viktigt att debatten om dessa frågor\r\nhålls levande i vårt land, så att särskilt svenskar som\r\när verksamma i utlandet ständigt stimuleras att\r\nfråga sig hur de gömda barnen har det i det land där\r\nde befinner sig. Det gäller oberoende av om dessa\r\npersoner verkar via UD, SIDA, missionen eller vad\r\ndet kan vara fråga om. Sedan kan vi agera via FNs\r\nbarnkonvention och via vårt eget biståndsarbete.</pre><pre>Jag vill fråga om regeringen är beredd att för\r\nsvenskar i utlandstjänst aktualisera frågan om barn\r\npå institutioner ute i världen.</pre><pre>Anf. 10 Statsrådet BENGT LINDQVIST (s):</pre><pre>Herr talman! Jag vill först tacka Rosa Östh för att\r\nhon har tagit upp denna fråga till diskussion. Det är\r\nmycket värdefullt, eftersom vi tenderar att\r\nblixtbelysa vissa gruppers problem och därefter\r\nglömma bort dem, i varje fall i det allmänna\r\nmassmediaflödet. Vi har nu fått ett tillfälle att\r\nkomma tillbaka till de allvarliga problem som det\r\nhär gäller.</pre><pre>Jag har det intrycket att det nu finns en växande\r\nkunskap i Sverige både på det offentliga området\r\noch inom frivilligorganisationerna om de rumänska\r\nbarnhemsbarnens situation. En sådan för mig ny\r\nkunskap är att man från Rädda barnen uppger att\r\ninemot 90 % av barnhemsbarnen har någon\r\nföräldrakontakt kvar, med den ena eller med båda\r\nföräldrarna. Från Rädda barnen menar man utifrån\r\nden kunskapen att det är oerhört viktigt att lägga\r\ntonvikten vid möjligheter till återförening och till\r\nett stärkande av föräldrakontakterna. En sådan\r\nkunskap är naturligtvis helt avgörande för hur vi\r\nskall utforma den fortsatta insatsen.</pre><pre>Rosa Östh efterlyster en plan för den svenska\r\ninsatsen, där regering och riksdag borde spela en\r\nstörre roll än i dag. Jag kan instämma i det, och jag\r\nmenar att ett första steg i en sådan mera systematisk\r\nplanering från samhällets sida är det besök som\r\nstatssekreteraren för handikappfrågor skall göra\r\nhos oss under våren. Vi har fått ett principiellt ja till\r\nbesöket, men vi har ännu inte utsatt någon tidpunkt\r\nför det.</pre><pre>Jag vill också nämna att det finns flera förslag till\r\nkonkreta insatser som nu bearbetas på olika håll.\r\nLandstingen har exempelvis en u-landsgrupp, som\r\när oerhört engagerad i de rumänska barnens\r\nsituation. Man överväger nu vilken typ av åtgärder\r\nsom man från det hållet skulle vilja föra fram, med\r\nutnyttjande av det speciella ansvar för och den\r\nsärskilda kunskap om handikappade barn som våra\r\nsvenska landsting har. Många\r\nfrivilligorganisationer har haft egna delegationer i\r\nRumänien, och det finns också ett växande\r\nengagemang i Rumänien, där nya\r\nhandikapporganisationer bildas. Två nyetablerade\r\nsådana föräldraorganisationer finns i dag, en för\r\nutvecklingsstörda och en för fysiskt handikappade.\r\nDe är visserligen små, men de kommer att kunna få\r\nen stor betydelse för den fortsatta utvecklingen.\r\nDet är organisationer som vi naturligtvis från\r\nsvensk sida skall knyta an till och stödja oss på i det\r\nfortsatta arbetet.</pre><pre>Herr talman! Bara några ord om adoptioner. Vi är\r\nmedvetna om att man från\r\nadoptionsorganisationerna arbetar under\r\nansträngda förhållanden. En viss förbättring i deras\r\nekonomiska situation har vi kunnat bidra till, men\r\nvi är naturligtvis hela tiden angelägna om att\r\nfortsätta diskussionen om vad ett seriöst och\r\nansvarsfullt adoptionsarbete kräver av våra svenska\r\norganisationer. Den diskussionen förs mellan\r\nsamhället, representerat framför allt av NIA, och\r\norganisationerna, men då och då deltar vi i den\r\ndiskussionen också från regeringens sida. Vi har\r\ninte fört några diskussioner med utgångspunkt i de\r\nrumänska barnen och de åtgärder som krävs för\r\ndem. Jag skall föra den saken vidare.</pre><pre>Jag vill också beröra Ingrid Ronne-Björkqvists\r\ntanke om ett svenskt förslag i FN om en\r\nkartläggning av institutionsbarnen, inte bara i\r\nRumänien utan var de än förekommer. Sverige\r\nspelar en aktiv roll i handikappolitiken\r\ninternationellt, och jag tycker att detta är en\r\nutmärkt idé, som jag gärna tar fasta på. Jag skall\r\npröva på vilket sätt vi kan föra frågan vidare till ett\r\ninternationellt ställningstagande.</pre><pre>Jag tror att denna breddning av vårt engagemang\r\nför barn som far illa på institutioner skulle vara\r\nmycket välkommet på många håll. Den situation\r\nsom vi har kunnat följa i media finns inte bara i\r\nRumänien utan också på andra håll.</pre><pre>Anf. 11 ROSA ÖSTH (c) replik:</pre><pre>Herr talman! Jag tackar Bengt Lindqvist för de här\r\nkompletterande upplysningarna. Jag noterar att\r\nhan är intresserad av att bidra till att komma till\r\nrätta med de problem som utan tvivel råder för de\r\nrumänska barnen.</pre><pre>Jag vill kort återkomma till adoptionsfrågan. Jag\r\nmenar för det första att adoptionsfrågan behöver\r\nses över i allmänhet, eftersom det ofta handlar om\r\nså utomordentligt långa utredningstider att de\r\ntilltänkta föräldrarna ibland har blivit för gamla för\r\natt anses lämpliga som fosterföräldrar. I många fall\r\när, som jag har sagt, kostnaderna så höga att det\r\ninte är möjligt att använda\r\nadoptionsorganisationerna.</pre><pre>Jag menar också att man borde kunna undersöka\r\nom det just med tanke på de rumänska barnen vore\r\nmöjligt att förenkla handläggningsrutinerna för att\r\nkunna hjälpa de här barnen medan det är som mest\r\naktuellt. Det är bra att det är en så stor andel som\r\n90 % av barnen som har kontakt med sina\r\nbiologiska föräldrar, som Bengt Lindqvist säger,\r\nmen det betyder att de övriga barnen inte har sådan\r\nkontakt, och det är framför allt dem som man måste\r\nhjälpa.</pre><pre>Ingrid Ronne-Björkqvist tog upp behovet av att\r\nändra attityderna, men det är också fråga om att\r\nförbättra de praktiska möjligheterna för rumänska\r\nföräldrar att ta hand om sina barn. Jag vill hänvisa\r\ntill vad den rumänske psykologen Mitu Pantelimon,\r\npå besök i Sverige, säger i en intervju i gårdagens\r\nnummer av Upsala Nya Tidning:</pre><pre>''I och med att diktaturen i Rumänien förbjöd och\r\nkriminaliserade abort och födelsekontroll födde\r\nvarje rumänsk kvinna minst fem barn och många\r\nfamiljer klarade inte av att ta hand om alla.\r\nDessutom medförde bristen på basvaror, hälsovård\r\noch mediciner att åtskilliga barn föddes med fysiska\r\noch mentala störningar.</pre><pre>-- Både de övergivna och de handikappade barnen\r\nstoppades undan på de i Sverige så\r\nuppmärksammade barnhemmen.''</pre><pre>Det behövs flera olika typer av hjälpinsatser. Jag\r\nhoppas att Bengt Lindqvist fullföljer de avsikter\r\nhan givit uttryck för här i dag att från regeringens\r\nsida ta itu med dessa problem, närmast i samband\r\nmed besöket från den rumänske statssekreteraren.</pre><pre></pre><pre>Anf. 12 INGRID RONNE-BJÖRKQVIST (fp)\r\nreplik:</pre><pre>Herr talman! Jag vill tacka för statsrådets positiva\r\ninställning till att vidga denna fråga till att gälla\r\näven andra institutionsbarn. Frågan har också\r\nberörts i folkpartimotioner, som så småningom\r\nkommer upp till riksdagsbehandling. Det känns\r\ngott att inför denna ha fått det här beskedet från\r\nstatsrådet.</pre><pre>Överläggningen var härmed avslutad.</pre><pre>4 § Allmänpolitisk debatt</pre><pre>(forts. från prot. 58)</pre><pre>Regionalpolitik m.m. (forts.)</pre><pre>Anf. 13 EVA BJÖRNE (m):</pre><pre>Herr talman! Skogsindustrin är landets i särklass\r\nstörsta intjänare av utländsk valuta. Den allra\r\nstörsta delen av landets vattenkraft produceras i\r\nNorrland. De största och flesta malmtillgångarna\r\nfinns också i de norra delarna av landet. Dessa\r\nnaturtillgångar är och har varit av stor betydelse för\r\nutvecklingen och inkomsterna inte bara i Norrland\r\nutan också i de södra delarna av landet.</pre><pre>Norrland betraktas ofta felaktigt som en fattig del\r\nav Sverige, en tärande del.</pre><pre>Herr talman! Det är helt felaktigt. Vi har t.o.m. ett\r\nskatteutjämningssystem som systematiskt gynnar\r\nde stora, folkrika kommunerna i den södra hälften\r\nav Sverige. Kommuner i Norrland som har ett litet\r\ninvånartal och då också ett dåligt skatteunderlag\r\nbidrar ekonomiskt via skatteutjämningssystemet\r\ntill kommuner som t.ex. Stockholm.</pre><pre>Vi som bor i Norrland, vi som håller Norrland\r\nlevande, kräver att en större del av den rikedom\r\nsom tillfaller statskassan från de norrländska länen\r\nskall återinvesteras i en bättre infrastruktur. Vi\r\nnorrlänningar behöver främst bra vägar men också\r\nbra järnvägar, bra flygförbindelser, bra\r\nteleförbindelser och sjötrafik. En väl fungerande\r\nkusttrafik är inte minst väsentlig ur miljösynpunkt.</pre><pre>I Västernorrlands län finns landets sämsta vägar. På\r\ngrund av de geologiska förhållandena, med många\r\nvattendrag och sväm-leror, är det i genomsnitt\r\n25 % dyrare att bygga och underhålla vägarna i\r\nVästernorrland än i landet i övrigt. I vägverkets\r\nfördelning av medel märks ingenting av detta\r\nförhållande, utan verket fördelar medlen som om\r\ndessa svårigheter inte fanns.</pre><pre>Länets egen regionala vägförvaltning har beslutat\r\natt i första hand satsa de tillgängliga medlen för\r\nunderhåll på riksvägar och stamvägar. De övriga\r\nbelagda vägarna kommer att rivas upp, om inte mer\r\nmedel kommer till länet. Söder om Örnsköldsvik\r\nbörjade vägverket riva upp en väg sommaren 1990.\r\nDe som bor efter vägen protesterade så kraftigt att\r\nvägverket avbröt arbetet efter ca 1 km. Så nu har\r\nman 1 km grusväg och i övrigt en så hålig och\r\nsprickig väg att den helt underkänts av vägverket.</pre><pre>För att få vägarna i gott skick igen, utan att göra\r\nnågon som helst standardförbättring, behövs för de\r\nallmänna belagda vägarna ca 2 miljarder kronor\r\noch för grusvägarna 900 milj.kr. Att inte göra det\r\nunderhåll som behövs på de belagda vägarna är\r\nrena kapitalförstöringen. Underhållet av de här\r\nvägarna blir bara dyrare för var dag som går. Kan\r\ninte ett beslut fattas om vägunderhåll, då måste vi\r\ntolka det som att det inte är politiskt önskvärt att\r\nmänniskor lever och bor på landsbygden i\r\nVästernorrland.</pre><pre>Den goda tillgången på skog och billig vattenkraft\r\nhar inneburit att främst skogsindustrier har\r\netablerats i länet. Men även elintensiv industri som\r\nkemisk industri och aluminiumtillverkning har\r\nvuxit sig stora här i närheten av vattenkraften och\r\ngaranterat en stadig leverans av el till relativt lågt\r\npris. När vattenkraften byggdes ut var\r\növerföringstekniken inte så utvecklad som i dag,\r\nutan industrierna sökte sig till länet för elens skull.</pre><pre>Den energipolitik och EG-politik som förts av\r\nregeringen under de senaste åren har inneburit att\r\nskogsindustrin expanderat utanför Sveriges\r\ngränser. De investeringar som kan vara realistiska\r\nfrån SCA och MODO i framtiden gäller\r\nvidareförädling av papper som t.ex. LVC-papper.\r\nMen det förutsätter att energipriserna förblir\r\nkonkurrenskraftiga i förhållande till övriga\r\nvästvärlden. SCA har i dag mer än 70 % av sina\r\nanställda utanför Sverige. SCA hade för bara ett\r\ntiotal år sedan den övervägande delen av sina\r\nanställda inom Västernorrlands län.</pre><pre>Den kemiska industrin och\r\naluminiumframställningen har också en mycket\r\nstor betydelse för länets välfärd. Omkring 1 000\r\nsmåföretag av olika slag är beroende av dessa för\r\nsin utkomst. Skall de kunna stanna kvar i detta län,\r\ni Sverige och utvecklas här är det viktigt att de kan\r\ngaranteras dels tillförsel av el, dels elpriser som kan\r\növerblickas 15--20 år framåt i tiden. Det går inte\r\nlängre för dessa industrier att få avtal som sträcker\r\nsig ett eller kanske möjligen två år framåt i tiden.\r\nVi måste ha en stabil pris- och leveranspolitik när\r\ndet gäller el som syftar långt framåt i tiden. Det\r\ninnebär att årtalet 2010, som nu gäller för\r\nkärnkraftens avveckling, måste bort. Det måste\r\nvara folkomröstningen som skall styra.\r\nKärnkraften skall vara kvar så länge den håller den\r\nhöga säkerheten och så länge inte bättre\r\nenergikällor finns.</pre><pre>I Västernorrlands län finns många människor med\r\nentreprenöranda och idéer. För att de skall kunna\r\nutveckla sina idéer till företag och få företagen att\r\nblomstra behöver de sin kraft och sin tid till arbete\r\ni sina företag.</pre><pre>I måndags besökte jag ett litet företag i Bredbyn i\r\nÅngermanland. Man hade 15 anställda, bra med\r\norder, och dem jag pratade med trivdes fint. Det\r\nvar bara en som klagade, en kvinna på kontoret.\r\nHon tog fram blanketter och visade vad\r\nmyndigheterna ville ha och berättade att det tog\r\nabnormt lång tid att ta fram alla uppgifter och räkna\r\nut de summor som sedan skulle betalas i skatter och\r\navgifter.</pre><pre>Hon berättade också om äldre företagare som lagt\r\nned sina företag därför att de klarade inte av alla de\r\nblanketter och uppgifter som de måste fylla i. Det\r\nblev en för stor arbetsbörda och gav en stor oro. De\r\nängslades för om de hade fyllt i blanketterna rätt;\r\nom de hade missat något, om de gjort fel när\r\nskatten blev så stor osv.</pre><pre>Vi behöver inte och vill inte ha denna enorma\r\nbyråkrati och dessa skatter och avgifter som skall in\r\ni rundgångssystemet.</pre><pre>Äldre småföretagare med bara några få anställda,\r\nsom själva sköter sin bokföring och sina papper,\r\nklarar inte detta utan lägger ner sina företag -- trots\r\natt de lyckas få dem att gå runt.</pre><pre>Den stora oron i den socialdemokratiska politiken\r\ninnebär att större företag som t.ex.\r\nGraningeverken inte startar ny verksamhet.\r\nGraningeverken har t.ex. långt framskridna planer\r\npå att starta en pelletsfabrik i Härnösand samt att\r\nbygga ut vattenkraften med ungefär 200 gigawatt.\r\nMen på grund av den osäkerhet som råder i den\r\npolitiska planeringen kan de inte överblicka de\r\nnärmaste åren. De vet inte vad som kommer att\r\ngälla och kan därmed inte räkna realistiskt på\r\nprojekten. De ligger nu i byrålådan.</pre><pre>I Västernorrland behöver vi främst en bra\r\ninfrastruktur, säker el till konkurrenskraftiga\r\npriser, medlemskap i EG, lägre skatter och mindre\r\nbyråkrati.</pre><pre>Anf. 14 BJÖRN SAMUELSON (v):</pre><pre>Herr talman! Festen är över, Porscharna går på\r\nauktion och bostadsrätter för ett par miljoner kan\r\ninte betalas. Anders Wall, han med det långsiktiga\r\nintresset för Värmland, får hosta upp några hundra\r\nmijoner för att rädda sitt skinn. Bankinspektionen\r\nhar handfallen stått vid sidan om och tittat på när\r\nfinansbolag på det mest sanslösa sätt har spenderat\r\nmiljarder på fastighetsbolag där svindleriet har\r\nvarit snubblande nära. Speciellt har tydligen lyckan\r\növer att få placera pengar utomlands fått vissa bolag\r\natt tappa all sans. Banker har sedan låtit dessa\r\nfinansbolag få låna många miljarder kronor på sina\r\ndåliga säkerheter. Facit av det hela har blivit en\r\nordentlig finanskrasch, och fler är på väg.</pre><pre>Vi skulle kanske kunna betraka detta med en\r\naxelryckning och säga att Anders Wall, Hans\r\nThulin och de andra grabbarna får stå sitt kast, om\r\ndet inte var för den effekt som har uppstått.\r\nPlötsligt har bankerna slagit tvärstopp i\r\nutlåningsverksamheten, även till seriösa\r\nföretagare. Det har redan betytt och kommer att\r\nbetyda arbetslöshet för ett i dag okänt antal\r\nlöntagare. Festen är över, men vem drabbas av\r\nbaksmällan?</pre><pre>Vårt parti har sagt att det nu måste skapas regionala\r\nriskkapitalbolag. Under 1980-talet har det visat sig\r\natt marknaden inte fungerar. Därför blir samhället\r\ntvunget att engagera sig i kapitalförsörjningen. I\r\nt.ex. Värmland har det inte existerat någon\r\növerhettning. När konjunkturen nu vänder nedåt\r\nbetyder detta, att när Stockholm nyser får\r\nVärmland lunginflammation.</pre><pre>Vi är på väg mot den kanske värsta arbetslösheten\r\nsedan 1930-talet, om det inte nu görs insatser. Så\r\nsent som i går fick vi nya, skrämmande siffror. Vi\r\nanser att samhället nu faktiskt måste ta chansen att\r\nskapa ett jämlikt Sverige där varje region ges\r\nmöjligheter till utveckling.</pre><pre>I dagarna har SIND lagt fram en rapport som visar\r\natt Sverige har sämre utbildade löntagare än\r\nkonkurrentländerna. Detta talar sitt tydliga språk,\r\nnämligen att vi måste satsa på utbildning. I\r\nskogslänen har SCB i en rapport påvisat en\r\ngenomsnittligt lägre utbildning än vad man har i\r\nlandet i övrigt. Självklart får detta effekter.\r\nVänsterpartiet har föreslagit kraftiga insatser för\r\natt samordna utbildningsutbudet och öka\r\ndetsamma i framför allt skogslänen. Men man må\r\nsäga att det inte är mycket som vickar och rör på sig\r\ni de myndigheter och institutioner som har ansvar\r\nför den här samordningen, varken i Värmland eller\r\ni Sverige i övrigt.</pre><pre>Vi tror inte att det går att vänta till år 1993 med att\r\nge högskolan i Karlstad fasta forskningsresuser.\r\nGår man in nu innebär det också en styrning av\r\ninriktningen av forskningen. Den får då en given\r\nplats i det nationella forskningsperspektivet. Gör\r\nman inget nu så avhänder man sig politiska\r\nmöjligheter att göra något i framtiden.</pre><pre>Det är viktigt för Värmland att få ha kvar trafiken\r\nmellan Stockholm och Oslo via Karlstad, Arvika,\r\nChalottenberg och Kristinehamn. Jag vill fråga\r\nmina meddebattörer Magnus Persson, Isa\r\nHalvarsson och Kjell Ericsson: När kommer ni att\r\nbegära garantier av regeringen så att tågtrafiken\r\nmellan Norges och Sveriges huvudstäder också i\r\nfortsättningen kan gå genom Värmland?</pre><pre>Vi vill skapa en likvärdig utveckling för alla\r\nregioner i landet. Det satsas enligt vår mening en\r\nalldeles för liten del av budgetmedlen på en\r\nutbyggnad av infrastrukturen för närvarande. Det\r\nhandlar om järnväg, väg, telenät, energisektorer,\r\nforskning, utbildning, vård och omsorg. Inte heller\r\nsatsas det tillräckligt på luftfart, sjöfart, VA-system\r\noch kommunal service. Vi anser att det är möjligt\r\natt göra ytterligare satsningar med hjälp av\r\nexempelvis medel från löntagarfonderna. Man kan\r\nockså satsa medel av vinsterna från vattenkraften.\r\nDå skulle vi nu kunna ta initiativ och planera\r\nutifrån människors möjligheter, villkor och behov,\r\njust mot bakgrund av att hela 1980-talet med\r\nkaptitalets karusell har visat att det är oförmöget att\r\nta tillvara olika regioners möjligheter på skilda\r\nområden. Det har också visat sig att man, så fort\r\ndet krisar litet grand, inte får en fast grund för\r\nutveckling, i varje fall inte den utveckling som\r\nmarknadskrafterna, inte minst från högerhåll,\r\nsäger sig klara av.</pre><pre>Kjell Ericssons parti centern säger att hela landet\r\nskall leva och att vi skall ha en landsbygd i\r\nutveckling. Hur tror Kjell Ericsson att centern\r\ntillsammans med marknadskrafternas värsta ivrare,\r\nfolkpartiet och moderata samlingspartiet, skall\r\nkunna föra regionalpolitik om ni hamnar i majoritet\r\ntill hösten? Det vore intressant att få det belyst.</pre><pre>Det finns mycket att säga om de olika behov som\r\nfinns. Här har jag bara nämnt några exempel på\r\nförslag från vänsterpartiet. Vi tror det är mycket\r\nviktigt med särskilda insatser för\r\nlandsbygdsutvecklingen. När jag läser handlingar\r\nfrån regeringen och olika myndigheter får jag\r\nnästan ett intryck av att de anser att glesbygden är\r\nbefolkad med en annan art än människor. Barns,\r\nungdomars, mäns och kvinnors behov av socialt\r\nutbyte och gemenskap berörs oändligt perifert.\r\nKvinnor blir termer av arbetskraft och företagande\r\noch ungdomar som en sorts reservarmé för\r\narbetsplatserna. För ökad rättvisa och utvecklad\r\nvälfärd måste det finnas ett mycket större och\r\ndjupare perspektiv än detta. Sociala\r\nfrågeställningar kommer, medvetet eller\r\nomedvetet, inte fram. Problem och\r\nproblemlösningar måste utgå från människors\r\nbehov, som därmed är en del av grunden för en\r\nlevande landsbygd. Skapar vi inte denna substans,\r\ndetta innehåll och detta underlag finns det risk för\r\natt de få åtgärder som vidtas får vila på Hälleberget\r\noch ger en dålig skörd.</pre><pre>Anf. 15 ISA HALVARSSON (fp):</pre><pre>Herr talman! Värmland befinner sig i dag i en\r\nalarmerande situation. Anställningsstopp, varsel\r\nom både nedläggningar och neddragningar samt en\r\nstor deltidsarbetslöshet för kvinnor som bara ökar\r\nutgör mörka hotbilder. Allt fler ungdomar blir\r\nockså arbetslösa. De flesta av Värmlands\r\nkommuner liksom landstinget har stora underskott\r\ni sina budgetar samtidigt som våra kommunal- och\r\nlandstingsskatter redan är mycket höga.</pre><pre>Bilindustrins kris har i vårt län drabbat många\r\nföretag med tillverkning i bilindustrin. Vi från\r\nVärmlandsbänken har redan påpekat detta vid ett\r\nflertal tillfällen i denna kammare.</pre><pre>Av lagda varsel i Värmland berör 60 %\r\nKristinehamn, och 567 personer är arbetslösa.\r\nKristinehamn har också en negativ\r\nbefolkningsutveckling orsakad av förändringar på\r\narbetsmarknaden. Vad som behövs i Värmland är\r\nen ökning av den totala sysselsättningen för att\r\nmotverka arbetslöshet och utflyttning. Dessutom\r\nmåste den svaga tjänstesektorn förstärkas.</pre><pre>Kristinehamn har gamla och goda traditioner inom\r\nhandikapputbildning. På Stensta Center finns ett\r\nhandikappcenter. Det vore ur många synpunkter\r\nriktigt att förlägga det nya statliga ledningsorganet\r\nför handikapputbildning till Kristinehamn.</pre><pre>Vi i Värmland har anledning att känna oro för olika\r\nstatliga myndigheters regionindelning och\r\nförläggning av sina huvudorter. Det måste äntligen\r\nbli så att regering, riksdag och statliga myndigheter\r\nlyfter blicken över Kilsbergen och bortom dem\r\nupptäcker Värmland.</pre><pre>Även skolverkets regionkontor anser vi bör\r\nförläggas till Värmland. Den tredje markbaserade\r\nTV-kanalen i Sverige skulle med fördel kunna\r\nlokaliseras till Karlstad. Det finns goda\r\nförutsättningar för en sådan lokalisering.</pre><pre>Regeringen har beslutat att statens köp av\r\npersontrafik på inlandsbanan skall upphöra. Det är\r\nett mycket olyckligt beslut för turistnäringen i östra\r\nVärmland. Kommunerna längs banan har uttryckt\r\nönskemål om att ta över persontrafiken mot viss\r\nersättning från staten. Folkpartiet liberalerna\r\nföreslår att SJ skall driva trafiken på banan\r\nytterligare ett år för att inlandskommunerna skall\r\nges möjlighet att ta över driften under 1992.</pre><pre>Projektet Laxfond Vänern skulle göra Vänern till\r\nett sportfiskets eldorado. Målet är att Vänern skall\r\nbli Europas största lax- och sportfiskesjö. För att\r\ndetta över huvud taget skall vara möjligt gäller det\r\natt få till stånd en översyn av fiskebestämmelserna\r\nför Vänern på ett sådant sätt att det verkligen\r\nkommer att finnas storvuxna och härliga\r\nVänernlaxar för sportfiske och yrkesfiske.</pre><pre>Regionalpolitiken måste i högre grad än tidigare\r\nrikta sig mot mindre företag. Ett mångsidigt\r\nnäringsliv medför minskad känslighet för\r\nkonjunktursvängningar och större möjligheter att\r\nlösa ''medföljandeproblematiken''.</pre><pre>En dynamisk småföretagssektor är viktig för\r\nsysselsättningen, och den har en avgörande\r\nbetydelse för möjligheterna att bredda\r\nnäringslivsstrukturerna i utsatta regioner. På\r\nmånga mindre orter har småföretagen stor\r\nbetydelse för att skapa en stabil arbetsmarknad och\r\nlivskraft i bygden.</pre><pre>Därför är det ett mycket destruktivt förslag som\r\nfinansdepartementet presenterat när det gäller att\r\nskärpa förmögenhetsskatten på arbetande kapital i\r\nsmåföretag. Det är tvärtom mycket viktigt att i\r\nstället ta bort denna förmögenhetsskatt för att\r\nstimulera tillväxten av nya småföretag. Det är i\r\nsmåföretagen som mycket av det nytänkande sker\r\nsom sedan leder till utveckling av produktion och\r\ntjänster. Det är en förutsättning för hela\r\nnäringslivets framgång. De mindre företagen utgör\r\nen mycket god miljö för nya idéer.</pre><pre>Inom EG finns ett särskilt aktionsprogram för\r\nsmåföretagen. Syftet med detta program är att\r\nminska problemen för de mindre och medelstora\r\nföretagen och att öka intresset för att starta företag.\r\nVi skulle behöva ett liknande aktionsprogram i\r\nVärmland.</pre><pre>Vissa flyttningsstudier visar att kulturutbudet inte\r\när en oväsentlig faktor när man skall förklara varför\r\nmånga personer frivilligt lämnar hembygden för att\r\nbosätta sig i storstäderna.</pre><pre>I den senaste valrörelsen slog socialdemokraterna\r\nhårt på trumman för sina utfästelser om kraftigt\r\nökade insatser på kulturområdet.\r\nSocialdemokraterna sviker i år alla dem som med\r\nstor möda planerat sin verksamhet inom de ramar\r\nsom ställts i utsikt.</pre><pre>Folkpartiet liberalerna accepterar inte regeringens\r\nneddragning av Riksteaterns anslag med 23 milj.kr.\r\nEn sådan besparing skulle enligt vår mening bli\r\nkatastrofal, också för vårt län. Detta bekräftas av\r\nteaterföreningen i Värmland. Man befarar helt\r\nenkelt ett dråpslag mot teaterlivet där.</pre><pre>Det finns ett behov av kraftfulla insatser för hotade\r\nkulturmiljöer i Värmland. Länsstyrelsen i\r\nVärmlands län har sedan flera år i sin\r\nanslagsframställning äskat medel för en biträdande\r\nlänsantikvarie. En nödvändig förstärkning måste\r\nske för att ge trovärdighet åt regeringens och\r\nriksdagens beslut om ansvar och insatser inom\r\nkulturmiljöområdet.</pre><pre>Högskolan i Karlstad fungerar som ett\r\nkunskapscentrum där företag och myndigheter får\r\ntillgång till tillämpad forskning, utvecklingsarbete,\r\nutredningsverksamhet och utbildning.</pre><pre>Högskolans forsknings- och utvecklingsverksamhet\r\nhar till stor del vuxit fram med hjälp av externa\r\nmedel. Det är mycket positivt med den samverkan\r\nsom vuxit fram, men högskolan kan också bli för\r\nberoende av regionens näringsliv och myndigheter.\r\nNär Värmlands drabbas av ekonomiska och andra\r\nproblem kan det medföra att även högskolan\r\nförsvagas.</pre><pre>En utbyggd distansundervisning skulle förbättra\r\ntillgängligheten i högskoleutbildningen. Den\r\nsnabba förändringen i arbetslivet ökar behovet av\r\nfort- och vidareutbildning. Högskoleutbildning kan\r\ngenom denna distansutbildning snabbt arrangeras\r\npå orter som nu har ökande arbetslöshet och\r\nvikande konjunkturer.</pre><pre>Dessa argument för en utveckling av\r\nhögskoleutbildningen på regional nivå gäller till\r\nstora delar också gymnasieskolan. Tillgång till\r\ngymnasieutbildning är en viktig faktor när enskilda\r\nväljer bostadsort. I Värmland finns unika resurser i\r\nRikssågverkskolan i Hammarö, Gammelkroppa\r\nSkogsskola och Bergsskolan i Filipstad, den senare\r\nmed utbildning som formellt ligger på\r\ngymnasienivå men i praktiken är en högre\r\nutbildning. De här skolorna betyder mycket för den\r\nlokala utvecklingen i sina områden, och de måste\r\ntillåtas utvecklas till viktiga kunskapscentra för\r\nresp. branscher.</pre><pre>Goda kommunikationer är en förutsättning för en\r\npositiv utveckling av länets näringsliv. Vi har från\r\nfolkpartiet liberalerna presenterat ett program för\r\nen infrastruktursatsning på 140 miljarder kronor på\r\nen tioårsperiod.</pre><pre>När det gäller järnvägen i Värmland, som Björn\r\nSamuelson frågade om, har vi från de borgerligas\r\nsida i en gemensam motion poängterat\r\nnödvändigheten av fortsatt tågtrafik på sträckan\r\nOslo--Charlottenberg--Karlstad--Kristinehamn.</pre><pre>Anf. 16 BJÖRN SAMUELSON (v) replik:</pre><pre>Herr talman! Isa Halvarsson presenterar en lista av\r\nolika åtgärder som är nödvändiga för att dels få en\r\npositiv utveckling i länet, dels bryta det hot om stor\r\narbetslöshet som vi står inför. Många av de punkter\r\nhon presenterade är förslag som vi från\r\nvänsterpartiet också ställer upp på -- satsningen på\r\nkulturen, småföretagsamheten, en laxfond, osv.</pre><pre>Detta låter sig naturligtvis sägas. Men jag måste då\r\ntill Isa Halvarsson rikta den fråga jag tidigare mer\r\nallmänt ställde till de borgerliga företrädarna: Hur\r\ntror Isa Halvarsson att folkpartiet skall lyckas\r\ngenomdriva de här insatserna tillsammans med en\r\neventuell regeringspartner som moderata\r\nsamlingspartiet? Hur tror Isa Halvarsson att det\r\nskall bli möjligt för kommunerna runt inlandsbanan\r\natt ta över ansvaret för trafikeringen där om\r\nmoderaterna skall driva den\r\nnedskärningshysteriska politik gentemot\r\nkommunerna som de har presenterat i sina\r\nekonomiska motioner?</pre><pre>Jag noterar ytterligare en sak, nämligen att det\r\nläggs fram en mängd förslag från folkpartiet men att\r\ndet inte med ett ord ställs krav på det privata\r\nnäringslivet. Isa Halvarsson berörde t.ex. inte med\r\nett ord i sitt anförande -- men det är klart att åtta\r\nminuter inte är en lång tid -- exempelvis behovet av\r\nökade forskningsinsatser inom skogsindustrin, där\r\nforskningen i det här landet ligger på en mycket låg\r\nnivå, trots att det är vår kanske viktigaste\r\nbasnäring. Det är oroande, herr talman.</pre><pre>Anf. 17 ISA HALVARSSON (fp) replik:</pre><pre>Herr talman! Björn Samuelson frågar om\r\ninlandsbanan och hur vi ser på dess framtid.\r\nProblemet för närvarande är ju att den sittande\r\nregeringen har lagt fram ett förslag som innebär att\r\ninlandsbanan hotas.</pre><pre>Från folkpartiet liberalernas sida vill vi ha en positiv\r\nutveckling, en samhällsutveckling i Sverige som gör\r\ndet möjligt för företag att ta sitt ansvar. Vi vill skapa\r\nresurser i samhället. Problemet för vänsterpartiet\r\när ofta att man är mycket bra på fördelningspolitik,\r\npå att fördela resurser, men man är däremot mycket\r\ndålig på att skapa dessa resurser. Nu har partiet\r\növergett k-et, man har övergett kommunismen,\r\nmen ändå har man lösningar som ligger i linje med\r\nde gamla tankarna. Lech Walesa sade, att om\r\nkommunismen hade införts i Sahara hade det snart\r\nblivit slut på sand.</pre><pre></pre><pre>Anf. 18 BJÖRN SAMUELSON (v) replik:</pre><pre>Herr talman! Man kan inte tassa runt\r\nproblematiken så som Isa Halvarsson gör.\r\nFolkpartiet har ju via sin partiledning gått ut i\r\nnågon form av manifest i bl.a. massmedia och sagt\r\natt ni är beredda att regera tillsammans med\r\nmoderata samlingspartiet. Då uppträder direkt en\r\nrad problem när det gäller finansieringen av de\r\nolika åtgärder Isa Halvarsson här har föreslagit.\r\nDet är otvetydigt så. Jag kommer naturligtvis under\r\nhela det här året och framför allt under hela\r\nvalrörelsen att kräva Isa Halvarsson på besked i\r\ndessa frågor, på hur finansieringen, krona för\r\nkrona, skall gå till om Isa Halvarssons parti sätter\r\nsig i en regering tillsammans med moderata\r\nsamlingspartiet. Det är väljarnas rättighet att få\r\nreda på detta, och det är speciellt de värmländska\r\nväljarnas rättighet att få reda på detta med\r\nanledning av de olika förslag till åtgärder för\r\nVärmlands del som folkpartiet presenterar.</pre><pre>När det gäller småföretagsamheten och de olika\r\nvillkoren för den, kan jag hänvisa till olika\r\nmotioner som vi har väckt i samband med den\r\nallmänna motionstiden. Jag tror definitivt inte att\r\nsmåföretagsamheten i Värmland gynnas av ett\r\nallmänt knäfallande inför EG. Det tror jag absolut\r\ninte. Anledningen till att medelstora eller små\r\nföretag som TVAB i Säffle och Koppom läggs ned\r\när ju inte att vi skulle ha problem med EG.\r\nProblemet är ju i stället att företagsamhet och\r\ntillverkning flyttas ut till låglöneländer. Det är ju\r\ndär problemet ligger.</pre><pre>Anf. 19 ISA HALVARSSON (fp) replik:</pre><pre>Herr talman! Problemet i Sverige och även i\r\nVärmland är bl.a. kostnadsutvecklingen, den\r\ndåliga produktivitetsutvecklingen.</pre><pre>Finansieringen av vår stora satsning på\r\ninfrastruktur består till stor del av utförsäljning av\r\nstatliga bolag och statlig mark. Detta är en ideologi\r\nsom vi delar med moderata samlingspartiet. Vår\r\nstora satsning på högskolor, universitet och\r\nforskning kan genomföras genom att vi helt enkelt\r\ntar pengar från löntagarfonderna. Jag förstår att\r\ndetta är lösningar som Björn Samuelson inte alls\r\ngillar, men för vår del menar vi att det skulle vara\r\nutomordentligt bra om vi kunde få en sådan\r\nutveckling i Sverige.</pre><pre>Anf. 20 KJELL ERICSSON (c):</pre><pre>Herr talman! Efter flera år av högkonjunktur har\r\nvi nu kommit in i en tid av lågkonjunktur och\r\nstagnation. Detta gör att det kommer att ställas\r\nstora krav på en riktig närings- och regionalpolitik.\r\nJag skall inte i första hand gå in på vem som bär\r\nansvaret för vad, utan jag vill nu i stället inrikta mig\r\npå att se vad vi kan göra för att lösa de problem vi\r\nhar.</pre><pre>Vi har nu haft en ovanligt lång tid av\r\nhögkonjunktur. Detta har också gjort att vi har haft\r\nbra fart på det mesta. När nu konjunkturen mattas\r\nav, börjar många företag få det besvärligt. Vi står\r\näven inför en ny omstrukturering av vissa\r\nbranscher, såsom verkstadsindustrin, bilindustrin\r\noch dess underleverantörer. Precis som många\r\ndebattörer tidigare har nämnt har vi haft många\r\nvarsel och fått en hög arbetslöshet i Värmland.\r\nBjörn Samuelson sade att vi höll på att få\r\nlunginflammation. I varje fall är det kanske fråga\r\nom en begynnande sådan, och då gäller det att man\r\nsätter in penicillin i rätt tid för att klara av\r\nproblemet.</pre><pre>Det är bara någon vecka sedan vi diskuterade\r\nbilindustrin i en interpellationsdebatt med\r\nindustriministern, så jag skall därför inte beröra\r\nden frågan så mycket i den här debatten.</pre><pre>När vi talar om regionalpolitik är det många viktiga\r\nbitar som måste komma på rätt plats. Huvudsyftet\r\när ju att vi genom en riktig regionalpolitik skall ge\r\nmänniskor samma förutsättningar att kunna bo och\r\nleva i hela landet, och därmed också i Värmland.\r\nDärför behöver vi bra kommunikationer,\r\nutbildning, bostäder, arbete, service, men vi\r\nbehöver även sådant som kulturutbud, föreningsliv\r\noch mycket annat.</pre><pre>När det gäller kommunikationerna finns det\r\nmycket att önska från värmländsk sida. Det gäller\r\ndå främst vägar och järnvägar, där tilldelade anslag\r\nbara räcker till en liten del av prioriterade projekt.\r\nFör att bara nämna några exempel, så har\r\nvägverket i länet fått sig tilldelat 142 milj.kr. för\r\nriksvägar fram till år 2000. Detta räcker endast till\r\nett projekt. Skall vi klara av det som vi anser vara\r\nviktigt och riktigt behövs det 1,4 miljarder för den\r\nhär tioårsperioden. Det gäller då projekt som E 18\r\nvid gränsen, 61-an till Arvika, vägarna i Fryxdalen,\r\nKlarälvsdalen, osv. Det är fråga om många viktiga\r\nprojekt som behöver åtgärdas. Även när det gäller\r\nanslaget för länstrafikanläggningar saknas det\r\nmedel till nödvändiga projekt. Detsamma gäller i\r\nfråga om grusvägar. Vi har i Värmland 25--30 mil\r\nvältrafikerad grusväg, som med det snaraste borde\r\nbeläggas. Men det finns det inga pengar till.</pre><pre>Vi har också ett antal järnvägssträckor som är i\r\nbehov av upprustning. Sträckningen Stockholm--\r\nKarlstad--Arvika--Charlottenberg måste få en\r\nhögre standard. Vi har också den bekanta NKLJ-\r\nbanan. Vi fattade ju här i riksdagen i våras beslut\r\nom att man på nytt skulle utreda möjligheterna att\r\nbredda den. Det har inte gjorts än. Det är orimligt\r\natt två stora järnverk i Klarälvsdalen skall vara utan\r\njärnvägar. Vi har också järnvägen mellan Svanskog\r\noch Åmål.</pre><pre>I likhet med Isa Halvarsson vill jag säga till Björn\r\nSamuelson att vi på Värmlandsbänken har väckt en\r\ngemensam borgerlig motion om just järnvägar, om\r\nen satsning på dessa olika sträckor. Vi kräver också\r\natt staten går in med pengar och svarar för den\r\nmerkostnad som har uppstått för pendeltrafiken\r\nunder det senaste året. Vi har alltså motionerat i\r\nden frågan.</pre><pre>Det finns alltså en rad viktiga projekt på både väg-\r\noch järnvägssidan som skulle kunna sättas i gång\r\nomedelbart. Bättre kommunikationer stärker\r\nockså direkt näringslivets konkurrenskraft, och\r\nman får på det viset även närmare till marknaden.</pre><pre>Med tanke på den arbetslöshet som börjar råda\r\ninom olika branscher vore det även\r\nsamhällsekonomiskt riktigt att satsa på vägarna.\r\nDet finns i Värmland många fordonsförare inom\r\nentreprenörsbranschen som i dag är utan jobb.</pre><pre>Regeringen har ju aviserat en tillväxtproposition\r\ninom kort, och jag hoppas att Värmland skall få sin\r\ndel av resurserna. Jag vill fråga Magnus Persson om\r\nhan är villig att medverka till att Värmland får sin\r\nrättmätiga del av dessa resurser.</pre><pre>Jag vill här också beröra situationen för jordbruket.\r\nVi fattade ju här i riksdagen strax före\r\nsommaruppehållet i fjol ett beslut om den framtida\r\nlivsmedelspolitiken. Detta skedde i mycket stor\r\npolitisk enighet. Det var bara miljöpartiet som\r\nställde sig utanför.</pre><pre>En av delarna i beslutet gällde en omställning till\r\nodling av energigrödor. Jag är därför i dag glad över\r\nden uppgörelse som har träffats mellan centern,\r\nfolkpartiet och socialdemokraterna om den\r\nframtida energipolitiken. Detta kan innebära\r\nmånga positiva saker för oss.</pre><pre>Det kan t.ex. komma att innebära att vi får fler\r\nsmåföretag inom energisektorn, och det gagnar\r\ndirekt sysselsättningen. Det gagnar också miljön,\r\noch det kan medverka till att hålla våra landskap\r\nöppna på vissa håll i vårt län.</pre><pre>Det finns en viktig del i beslutet som inte är klar,\r\noch det är prisstödet till jordbruket i norra Sverige,\r\ndit Värmland hänförs. Lönsamheten för jordbruket\r\nhar försämrats mycket kraftigt under de senaste\r\nåren, och detta har lett till att många brukare har\r\nslutat med jordbruksdriften.</pre><pre>För att vi skall kunna ha kvar nog många brukare\r\nmåste det till ett förbättrat Norrlandsstöd. Av det\r\nriksdagsbeslut som vi fattade i våras framgår att\r\njordbruket i norra Sverige inte skall ingå i\r\nproduktionsanpassningen. Det framgår också att\r\ndet inte skall få försämrad lönsamhet. Det står i\r\nbetänkandet att med de samlade insatser som görs\r\nför Norrlandsjordbruket skall näringen i stället få\r\nökad lönsamhet så att dess utövare finner\r\nframtidstro.</pre><pre>Jordbruksnämnden har nu arbetat med frågan, och\r\nregeringen kommer inom kort att lägga fram en\r\nproposition i ärendet. Jordbruksnämnden hade ju\r\nockså uppdraget att se över gränserna för\r\nNorrlandsstödet. Enligt vad som framgått av olika\r\npressreferat verkar det som om regeringen inte\r\nkommer att göra några uppjusteringar i fråga om\r\nstödområdena. Det verkar också som om den\r\ngenerella höjningen av ersättningen inom\r\nområdena skulle bli alltför låg.</pre><pre>Jag vill nu uttala en förhoppning om att regeringen\r\ni sin proposition lägger fram förslag som\r\növerensstämmer med riksdagsbeslutet -- nämligen\r\natt stödet till jordbruket i norra Sverige skall bli av\r\nen sådan art att näringen får ökad lönsamhet och att\r\ndess utövare finner framtidstro.</pre><pre>Landsbygdsutvecklingen är en viktig del av\r\nregionalpolitiken. För att vi skall kunna ha en\r\nlevande landsbygd behövs det erforderlig service,\r\nsom skola, affärer, bostäder, tillgång till\r\nkulturutbud, osv. Men tillgång till arbete är ju\r\nockså synnerligen väsentligt.</pre><pre>Vi har ju under senare år haft olika aktiviteter,\r\nsåsom kampanjen Hela Sverige ska leva!, och\r\nlandsbygdsfrågorna har rönt ett allmänt stort\r\nintresse. Det är viktigt att vi stöttar enskilda\r\nmänniskors initiativ och kreativitet. Det räcker\r\ndock inte med vackra ord, utan det måste också\r\nvara substans bakom orden. Det finns många olika\r\nförslag på projekt som togs fram i\r\nlandsbygdskampanjen, men på grund av för små\r\nresurser har inte alla dessa projekt kunnat\r\ngenomföras.</pre><pre>När nu jobben minskar i antal är det viktigt att inte\r\nminska anslaget till regionalpolitiska medel.\r\nRegeringen har i budgetpropositionen föreslagit\r\n972 milj.kr. för regionala utvecklingsinsatser. Detta\r\när en minskning med 78 miljoner jämfört med\r\ninnevarande budgetår. I sammanhanget kan också\r\nnämnas att länsstyrelserna i stället har begärt en\r\nökning med 132 milj.kr. i förhållande till\r\ninnevarande budgetår. Det måste helt enkelt vara\r\nfel att minska anslagen till regionalpolitiken i ett\r\nläge då arbetslösheten ökar kraftigt. Genom en\r\naktiv regionalpolitik kan vi också öka\r\nsysselsättningen ute i olika bygder.</pre><pre>Regeringen försämrar också transportstödet till\r\nskogslänen. Även det är fel, eftersom detta stöd har\r\nkommit till i syfte att minska avstånden och ge en\r\nutjämning mellan dem som bor i tätort och dem på\r\nlandsbygden. Att minska stödet i det här läget\r\nförsämrar möjligheterna ute på landsbygden.</pre><pre>För att öka sysselsättningen är det viktigt att satsa\r\npå småföretagen. Detta har både Isa Halvarsson\r\noch Björn Samuelson redan nämnt. En\r\ndifferentiering av näringslivet är viktig för att vi\r\nskall få många ben att stå på. En satsning på\r\nsmåföretagen är också en riktig regionalpolitisk\r\nåtgärd.</pre><pre>Jag skulle också vilja ta upp frågan om\r\nriskkapitalet, men tiden tickar ut, och jag får\r\nåterkomma till det i en replik. Jag vill ändå fråga\r\nMagnus Persson om han är villig att medverka till\r\nett bibehållet anslag till regionalpolitiken, när vi nu\r\ngår in i en lågkonjunktur med en ökad arbetslöshet.</pre><pre>Anf. 21 BJÖRN SAMUELSON (v) replik:</pre><pre>Herr talman! Kjell Ericsson berörde i sitt\r\nanförande många viktiga aspekter och förslag. Det\r\nfinns klara beröringspunkter och gemensamma\r\nintressen mellan vänsterpartiet och centerpartiet\r\nnär det gäller vissa frågor som det nu är viktigt att\r\nkomma till rätta med genom särskilda satsningar.\r\nDet gäller trafiken, järnvägstrafiken, och det gäller\r\nutbildningen. Det handlar om\r\nforskningsmöjligheter, utbyggda sådana, vid\r\nexempelvis högskolan i Karlstad. Det handlar\r\nockså om satsningar på det övriga\r\nutbildningsväsendet: grundskolan och\r\ngymnasieskolan.</pre><pre>Om vi skall få en utveckling av exempelvis de delar\r\nav utbildningssektorn som jag har nämnt innebär\r\ndet också ett åtagande, ett ekonomiskt åtagande,\r\nfrån kommunernas sida. Kommunerna står\r\nnämligen för i runda slängar 50 % av kostnaderna\r\nför grundskola och gymnasieskola. Jag tror också\r\natt en vidare utbyggnad av högskolan i Karlstad och\r\nav den landstingskommunala högskolan innebär\r\nkostnader för kommuner och landsting i Värmland.</pre><pre>Vi är då beredda att försöka få fram kapital till den\r\nnödvändiga utbyggnaden, och vi är överens med\r\ncentern när det gäller de kvalitativa satsningarna.\r\nMen så skall alltså centern sätta sig i en regering\r\nmed moderata samlingspartiet, som med tiotals\r\nmiljarder kronor vill skära ner verksamheten på\r\nområden som framför allt drabbar den kommunala\r\nsektorn. Då kan man, Kjell Ericsson, fråga sig hur\r\nmycket det är värt, om han också till hösten\r\nkommer att kunna stå för vad han nu sade,\r\nnämligen att ''Det räcker dock inte med vackra ord,\r\nutan det måste också vara substans bakom orden''.\r\nDet går ju inte att hålla fast vid den fina\r\nmålsättningen om man sätter sig i en regering\r\ntillsammans med Carl Bildt och grabbarna.</pre><pre>Anf. 22 ISA HALVARSSON (fp) replik:</pre><pre>Herr talman! Jag instämmer med Kjell Ericsson i\r\natt det är mycket viktigt för regionalpolitiken och\r\nför en framgångsrik sådan att vi har ett väl\r\nfungerande jordbruk i Värmland. Det är också\r\nviktigt att stödet till Norrlandsjordbruket blir\r\nordentligt utformat. Men vi har ändå ett problem,\r\nnämligen igenväxningen av Värmland. Vi har ju\r\nfått NOLA-pengar och LOLA-pengar, men de\r\nräcker ju inte långt.</pre><pre>Från folkpartiet liberalerna menar vi att det skulle\r\nbehöva införas en generell arealersättning, som\r\nskulle ge stora regionalpolitiska fördelar. Det finns\r\nen Lars Jonasson vid SLU som har påvisat att utan\r\narealersättning kommer mjölkproduktionen på sikt\r\natt upphöra i skogs- och mellanbygden, och den\r\nkommer i stället att förläggas till slätterna. Med en\r\narealersättning skulle man kunna bevara\r\nmjölkproduktionen i glesbygden. Det skulle\r\nverkligen vara positivt för Värmland, där antalet\r\nmjölkproducenter nu minskar stadigt. Det skulle\r\nockså kunna bibehålla det öppna landskapet. Från\r\nfolkpartiet liberalernas sida har vi nu föreslagit en\r\nparlamentarisk utredning. Det gäller hur man\r\nskulle kunna utforma det här. Är centern, Kjell\r\nEricsson, beredd att säga ja till en sådan utredning?</pre><pre>Anf. 23 KJELL ERICSSON (c) replik:</pre><pre>Herr talman! När det gäller frågan om att regera\r\nihop med folkpartiet och moderaterna vill jag säga\r\natt jag själv har varit kommunstyrelseordförande\r\noch regerat ihop med folkpartiet och moderaterna.\r\nVi har klarat av att få fram medel till utbildning osv.\r\nDet skall också gå att göra i fortsättningen. Det rör\r\nsig visserligen om tre olika partier som har tre olika\r\ninriktningar, men när man kompromissar brukar\r\nman kunna lösa frågorna till slut. Jag har\r\nförhoppningen om att kunna göra det även i det här\r\nfallet.</pre><pre>På regionalpolitikens område har oppositionen\r\nmed vänsterpartiets medverkan t.ex. höjt anslaget\r\ntill regionpolitiska medel i princip varje år i\r\nförhållande till regeringens förslag. Det finns\r\nsåledes punkter som visar på att det finns\r\nmöjligheter att gå ihop och klara av\r\nregionalpolitiken.</pre><pre>Utbildningssidan är mycket viktig, som Björn\r\nSamuelson säger. Det gäller grundskolan,\r\ngymnasieskolan, högskolan och forskningen. Alla\r\ndessa bitar är mycket väsentliga för oss framöver.\r\nVi får säkert anledning att återkomma till det\r\nmånga gånger här i riksdagen.</pre><pre>Isa Halvarsson tog upp frågan om arealersättning. I\r\ndet livsmedelspolitiska beslut som vi har fattat finns\r\nmånga olika ingredienser. Man kan få\r\nomställningsbidrag när man skall ställa om till\r\nenergigrödor osv. Det finns också\r\nomställningsbidrag för spannmålsodling, mjölk och\r\nkött. Vi får se hur dessa olika bitar faller ut nu. Det\r\när viktigt att man även i Norrland kan producera\r\nkött och mjölk. Vi kan inte ha en gigantisk\r\nparkförvaltning i Norrland. Det klarar vi inte av.\r\nUnder en kort period kan man hålla dessa små\r\nområden öppna. På sikt måste man hålla på med\r\nnågot meningsfullt om man skall ha ett öppet\r\nlandskap. Det rör sig om stora arealer. Om man\r\ngenomför en satsning på Norrlandsområdet, blir\r\ndet också bönder kvar. Mjölkpriset har sjunkit\r\ndrastiskt under två år. Det gäller att man i det\r\nförslag som skall läggas fram höjer så pass mycket\r\natt man får den lönsamhet som har sagts. Därmed\r\nger man också utövarna framtidstro. Om man\r\nkompletterar med andra åtgärder bör det kunna\r\nlösa sig.</pre><pre>Anf. 24 BJÖRN SAMUELSON (v) replik:</pre><pre>Herr talman! Kjell Ericsson säger att han har\r\nerfarenhet ifrån den kommunalpolitiska sektorn.\r\nDet vet jag att han har. Jag vet också att det ibland\r\nkan vara lättare att komma överens inom den\r\nsektorn när det gäller olika politiska frågor och att\r\ndet går att komma fram till hyggliga kompromisser.\r\nNu handlar det emellertid om kompromisser som\r\ngäller 30--40 miljarder kronor, Kjell Ericsson. Jag\r\nhar själv varit med om att träffa olika\r\növerenskommelser som här i riksdagen medför\r\nkostnader. Jag vet hur svårt det är att kompromissa\r\nom 300--400 milj.kr.</pre><pre>Jag vet därför inte vad jag skall säga till Kjell\r\nEricsson i detta fall. Det är förstås roligt med\r\nmänniskor som har en sprudlande optimism, men\r\nhär handlar det som sagt om 30--40 miljarder\r\nkronor som moderata samlingspartiet vill skära ned\r\nmed. Jag får väl säga som en partibroder till Kjell\r\nEricsson, Per Ahlmark, sade när PLM-arbetarna\r\nblev utan jobb. Lycka till, sade han. Det är det enda\r\njag kan säga till Kjell Ericsson.</pre><pre>Anf. 25 ISA HALVARSSON (fp) replik:</pre><pre>Herr talman! Jag vill bara poängtera att vi från\r\nfolkpartiet liberalernas sida även vill ha kvar\r\nNorrlandsstödet. Den generella arealersättningen\r\nskulle utgöra ett komplement för att hålla\r\nlandskapet öppet. NOLA- och LOLA-pengarna\r\nräcker inte. I länsstyrelserna börjar man fundera på\r\nom man skulle kunna få bidrag från kommunerna\r\nför att hålla landskapet öppet. Det skulle vara ett\r\nkonstlat sätt. Om kommunerna skall gå in och hålla\r\nmarken öppen skulle det verkligen bli en gigantisk\r\nparkförvaltning.</pre><pre>Anf. 26 KJELL ERICSSON (c) replik:</pre><pre>Herr talman! Vi har lagt fram vårt budgetförslag\r\nnär det gäller utbildningsinsatser och den offentliga\r\nsektorn. De andra partierna har lagt fram sina\r\nförslag. Sedan blir det kompromisser. Det är som\r\ndet brukar vara i det politiska livet.</pre><pre>Beträffande arealersättningen vill jag säga att det\r\nfinns många olika ingredienser i detta beslut. Om\r\nbitarna faller in på rätt plats kan det gå bra. Om det\r\ninte blir tillräckligt, kan det bli mycket svårt. Jag\r\nhåller med Isa Halvarsson om att den\r\narealersättning som nu är föreslagen med\r\nnaturvårdsbidrag osv. inte räcker. Om man ger ett\r\nordentligt Norrlandsstöd får man se hur långt det\r\nräcker. Jag hoppas verkligen att det blir ordentligt.\r\nI annat fall kommer det här att bli mycket svårt.</pre><pre>Jag menar absolut inte att kommunerna skall gå in.\r\nKommunerna har fått så många uppgifter under de\r\nsenaste åren att de har nog i alla fall. De skall inte\r\nbehöva ge sig in på detta område också. Att de har\r\nansvar för det hela, ser till att saker och ting händer\r\noch har den övergripande översynen är en sak.\r\nDäremot är det svårt för kommunerna att gå ut med\r\nmedel. Det är en statlig angelägenhet. Låt oss se\r\nvad som händer när de olika förslagen som finns i\r\nriksdagen blir genomförda.</pre><pre></pre><pre>Anf. 27 MAGNUS PERSSON (s):</pre><pre>Herr talman! Jag fick ett brev häromdagen.\r\nAvsändaren var en f.d. storstadsbo, en\r\ngöteborgare. Han skriver att han har flyttat till\r\nVärmland, närmare bestämt till Munkfors i hjärtat\r\nav Värmland. Han har fångats av en värmländsk\r\nhuldra som ser till att han kommer att bo kvar i\r\nVärmland.</pre><pre>Med sin målande beskrivning fångar han Munkfors\r\noch Värmland i ett nötskal. Munkfors kommun är\r\nen av våra få ännu kvarvarande bruksorter, som\r\nbrottas med sina problem. Denne man berättar\r\nvarför han älskar sitt Värmland. Trots bekymren\r\noch oron vill han alltjämt bo och leva i Värmland.\r\nHan är en av de många som vägrar att ge upp och\r\nflytta tillbaka till storstadens jäkt och stress. Visst\r\nmöter vi många värmlänningar som uttrycker sin\r\noro inför morgondagen. Men vi träffar allt fler som\r\ntror på framtiden.</pre><pre>Jag tycker att mina kolleger här har tecknat en\r\nalltför mörk bild av länet. Jag är litet mera optimist\r\ntrots de mörka molnen som tornar upp sig i fjärran.\r\nMånga menar att vi bör akta oss för att i tid och otid\r\nklä Värmland i alltför dystra färger. Vi har mycket\r\natt vara stolta över, och vi har också mycket att\r\nkämpa för. Låt oss enas om att ha en optimistisk\r\nframtidssyn.</pre><pre>Tro inte för ett ögonblick att vårt värmländska\r\nnäringsliv är ett avslutat kapitel, långt därifrån.\r\nMan kan ta stål- och skogsindustrin som exempel.\r\nLeveranspunktlighet och felfria garantiprodukter\r\nhar gett företagen ett gott renommé. Hur har man\r\nkunnat bygga upp detta förtroende? För det första\r\nmed en lojal stolt yrkeskunnig kår av arbetare och\r\ntjänstemän som kan jobben och är villiga att ''ge\r\njärnet'' för att just deras företag skall hävda sig på\r\nvärldsmarknaden. För det andra har vi i stor\r\nutsträckning råvaror, inte minst på skogens\r\nområde. På stålsidan kan vi nämna orter som\r\nHagfors, Munkfors och Arvika. Det är inget tvivel\r\nom att stålindustrin på dessa orter är världsledande\r\nnär det gäller många av deras produkter. För det\r\ntredje har vissa företag och koncernledningar sett\r\nom sitt hus och investerat i modern processteknik.</pre><pre>Riksdagen skall nu under våren ta ställning till en\r\nenergipolitisk strategi. Det är ett svar till Kjell\r\nEricsson. Det kommande energipolitiska beslutet\r\nkommer att säkra energiförsörjningen i alla\r\nlandsdelar. Propositionen kommer att innebära en\r\nkraftig satsning på användning av biobränsle. Här\r\nhar Värmland en rejäl chans att hänga med. Låt oss\r\nse optimistiskt på detta och följa utvecklingen för\r\natt öka arbetstillfällena. Kanske kan vissa arealer\r\nåkrar i framtiden nyttjas för att skörda biobränslen\r\ni en eller annan form. Verkstadsindustrin och\r\nservicenäringarna skall ges vissa tillskott av\r\narbetstillfällen. När det gäller de alternativa\r\nodlingsformerna kommer regeringen att föreslå en\r\nfördubbling av stödet till alternativa odlingsformer\r\ni den kommande miljöpolitiska propositionen, etc.</pre><pre>Hur skall vi då klara framtiden? Jo, genom en aktiv\r\nnäringspolitik som är fast och trovärdig och med en\r\nregionalpolitik som konsekvent fördelar resurserna\r\npå ett rättvist och jämlikt sätt. Dit hör\r\nkommunikationerna. Infrastrukturella satsningar\r\npå väg- och bannätet är mer eller mindre avgörande\r\nför om vi i Värmland skall kunna hävda oss i den\r\nalltmer hårdnande konkurrensen med andra\r\nlandsdelar. Det är svaret till Björn Samuelson.</pre><pre>Regeringen kommer att lägga fram en proposition\r\nsom innebär en satsning på 10 miljarder i den första\r\nomgången och 20 miljarder under 90-talet. På så\r\nsätt kan vi öka satsningen på just dessa områden.\r\nDet gäller att vi hänger med. Det är riktigt. Vi får\r\navvakta den propositionen.</pre><pre>Herr talman! En annan fråga som vi allt oftare\r\nmöter är den s.k. regionindelningen av bl.a.\r\ntullverket, vägverket och skolverket. Flera bildar\r\nnu storregioner. Med förkärlek förlägger man då\r\nadministrationen till storstadsområdena, dvs. de\r\nredan överhettade områdena. Här måste\r\nregeringen säga ifrån och se till att om man tvingas\r\ngöra regionindelningar skall och bör\r\nadministrationen ligga fast i de mindre överhettade\r\nområdena. Det tycker jag att regeringen skall ta ad\r\nnotam.</pre><pre>Hur ser det ut hemma i Värmland? År 1988 svarade\r\nindustrisysselsättningen för ca 25 %, medan den\r\noffentliga sektorn svarade för 35 % av jobben. En\r\nstor del av jobben bestäms med andra ord av de\r\nbeslut som fattas av riksdag, landsting, kommuner\r\noch regeringen. Då skall man komma ihåg de\r\nfrågeställningar som jag har mött.</pre><pre>Björn Samuelson frågar om det finns några\r\ngarantier för att tågtrafiken Oslo--Charlottenberg--\r\nKarlstad--Stockholm säkras. Det finns inga\r\ngarantier, men infrastrukturen och strukturfonden\r\nkommer att medverka till att satsningar kommer att\r\nske tidigare.</pre><pre>Kjell Ericsson säger att han har suttit som\r\nregeringschef i Årjäng och klarat samarbetet. Där\r\när centern stark, herr talman. Där bestämmer Kjell\r\nEricsson. Men han kommer att väga lätt när det\r\ngäller de liberala och konservativa idéerna. Hur\r\nskall han få Göthe Knutson m.fl. med sig för att\r\nsatsa på en tullstation vid Hån för 45 milj.kr.? Tror\r\nKjell Ericsson att det finns någon realims bakom\r\ndetta?</pre><pre>De krav och önskemål som här har framförts är i\r\noch för sig angelägna. Moderaterna skall dock\r\nsamtidigt skära ned 110 miljarder på 8 år. Det är en\r\nkommentar till Eva Björne. Hon stod här och\r\ndrömde om forna tider. Hon sade att förr hade SCA\r\ni Västernorrland lika många anställda som man i\r\ndag har totalt ute i världen. 25 000 skogsarbetare\r\nhar faktiskt försvunnit. Hur tror Eva Björne och\r\nalla ni andra att moderaterna skall kunna föra en\r\nregionalpolitik ute i skogslänen och glesbygden när\r\ndet enda som skall finnas kvar inom den offentliga\r\nsektorn är polis, åklagare och militär?</pre><pre>Om Isa Halvarsson och Kjell Ericsson skall kunna\r\nförverkliga sina drömmar och utopier om ett\r\nSverige som skall leva, skall ni välja er\r\nregeringspartner. Tänk om olyckan skulle vara\r\nframme och vi skulle få en borgerlig majoritet och\r\ndärmed en borgerlig regering. Då skulle inte Kjell\r\nEricsson få det säte och den stämma som han har\r\nhaft hemma i Årjäng. Han kommer att väga lätt när\r\nde konservativa och liberala idéerna med sin\r\nkoncentrationspolitik inte kommer att sprida\r\ngracerna ute i landet.</pre><pre>Herr talman! Jag tror på Värmland. Jag tror att vi\r\nskall kunna klara det här. Vi måste föra en vettig\r\nfördelningspolitik. Vi måste göra en satsning på alla\r\nregioner. Men tro inte, Eva Björne och andra, att\r\nman kan komma med de moderata recepten. Den\r\nmedicinen är alltför besk. Spåren förskräcker efter\r\nde sex borgerliga åren.</pre><pre>Anf. 28 BJÖRN SAMUELSON (v) replik:</pre><pre>Herr talman! Magnus Persson säger att bl.a. jag\r\nhar tecknat en mörk bild av situationen hemma i\r\nVärmland. Man kan diskutera vilka bilder som är\r\nmörka och ljusa. Jag har försökt att ta situationen\r\npå allvar och med uppriktighet. Det är viktigt att\r\nman nu också påvisar de olika nyanser som finns.\r\nMen jag känner en oro när jag tänker på de varsel\r\nsom duggar tätt över länet och som ställer folk\r\narbetslösa, leder till permitteringar osv.</pre><pre>Den här oron kan också tolkas litet positivt,\r\neftersom den leder till en viss stress. Ett litet mått\r\nav stress brukar ju alltid leda fram till ett relativt\r\nhyggligt arbetsresultat. Det kanske skulle vara bra\r\nom även Magnus Persson stressade upp sig litet\r\ngrand.</pre><pre>Denna oro tar sig olika uttryck. Jag såg på TV en\r\npresentation av regeringens kommande\r\ntillväxtproposition och de satsningar på järnvägar\r\noch vägar som ingår i den. Den bild som växte fram\r\nliknade en hummerklo som låg över Sverige med\r\nden tjocka delen över Stockholm, Göteborg och\r\nMalmö och den tunna delen utefter\r\nNorrlandskusten. Det var ett tomt gap över\r\ninlandet, där Värmland ligger.</pre><pre>Det är oerhört viktigt att regeringen nu ger klara\r\nbesked när det t.ex. gäller trafiken mellan\r\nhuvudstäderna Stockholm och Oslo. Det blir\r\nnämligen också en signal till företagsamheten och\r\nde som vill satsa på utbildning, ett diversifierat\r\nnäringsliv och en landsbygdsutveckling. För allt\r\ndetta behövs en kommunikationsmöjlighet mellan\r\ndessa stora städer.</pre><pre>Från vänsterpartiets sida kommer vi i alla fall att\r\njobba mycket intensivt under våren på att få besked\r\nfrån regeringen i speciellt denna fråga. Vi kommer\r\natt lägga motioner om det blir nödvändigt när\r\nregeringen lägger fram sin proposition. Jag skulle\r\nvilja veta vad Magnus Persson, med de kontakter\r\nsom han ändå har i regeringskansliet, kan göra för\r\natt skapa sådana här garantier redan innan\r\npropositionen läggs.</pre><pre>Anf. 29 ISA HALVARSSON (fp) replik:</pre><pre>Herr talman! Vi vill inte på något sätt måla upp ett\r\nslags krissituation i Värmland. Det är inte\r\nVärmland betjänt av. Vi måste ändock peka på de\r\norosmoln som finns.</pre><pre>Det är något konstigt med de socialdemokratiska\r\nriksdagsmännen från Värmland. De slätar över och\r\ntonar ner problemen. Så har det varit i varenda\r\ndebatt vi har haft. Jag har fått en uppmaning från\r\nBo Finnkvist om att vi skall vara snälla, att vi skall\r\ngöra statsråden på gott humör osv. Man kan undra\r\nvad ni har för uppgift i riksdagen och vad vi har för\r\nuppgift i riksdagen. Vi måste väl ändå föra fram\r\nvärmländska krav.</pre><pre>De krav som kommer från de socialdemokratiska\r\nkommunalpolitikerna i Värmland är helt andra.\r\nDet är då en helt annan ton i skällan. Man visar på\r\natt kommunikationerna är en förutsättning för att\r\nvi över huvud taget skall få en positiv utveckling i\r\nlänet. Det är mycket illavarslande från värmländsk\r\nsynpunkt att det nu kommer signaler från olika håll\r\nom att resurserna inte skulle medge en likvärdig\r\ninfrastruktur över hela landet. Det är ett rejält hot\r\nmot Värmlands utveckling om vi skulle hamna\r\nutanför triangeln Stockholm--Göteborg--Malmö.</pre><pre>Bättre kommunikationer är oerhört betydelsefulla\r\nför samhällsutvecklingen i Värmland.\r\nLandstingsråd och kommunalråd säger att den\r\nviktigaste hjälpen till Värmland är just\r\nkommunikationer. I Värmland måste vi få en hög\r\nvägstandard, god framkomlighet och bättre\r\nrambetingelser för att kunna konkurrera med EG.</pre><pre>Förra året föreslog regeringen att 1 miljard av\r\nutvecklingsfondernas kapital skulle betalas in till\r\nstaten. Det var inget bra förslag. Den miljarden bör\r\ni stället användas för infrastruktursatsningar i de\r\negna länen. Från folkpartiets sida menar vi att detta\r\när länets pengar. Det är våra pengar, och de skall\r\nanvändas ute i länen.</pre><pre>Anf. 30 KJELL ERIKSON (c) replik:</pre><pre>Herr talman! Jag håller med Magnus Persson om\r\natt vi inte skall klä Värmland i för dystra färger.\r\nMen vi skall veta hur läget är. Vi skall också vidta\r\nåtgärder för att lösa problemen där. Det är viktigt\r\natt vi har en nyanserad beskrivning av situationen.\r\nVi måste emellertid vara klart medvetna om vad\r\nsom håller på att hända och sätta in åtgärder så\r\nsnabbt som möjligt så att vi klarar av detta i tid. Jag\r\ntror på Värmland. Men att det måste till insatser är\r\nhelt klart.</pre><pre>Jag håller också med om att det är positivt med\r\nsatsningar på biobränslen. Vi har därvidlag mycket\r\natt vinna med tanke på arbetstillfällena,\r\nenergifrågan och våra öppna landskap.</pre><pre>När det gäller infrastruktursatsningar är vi rörande\r\növerens om att mycket måste ske. Men det måste\r\nockså finnas pengar. Vi måste få pengar till\r\nriksvägar och länsvägar, däribland grusvägar, men\r\näven till hela järnvägssatsningen. Jag hade hoppats\r\natt Magnus Persson skulle ta upp den frågan. Får\r\nVärmland sin rättmätiga andel av de 20 miljarder\r\nsom satsas? Känner Magnus Persson till detta\r\ngenom sina kontakter i regeringskansliet? Det är\r\nmycket väsentligt. Det finns propåer om att man\r\nskall satsa så mycket på västkusten och så mycket i\r\nStockholmsområdet. Vad blir då kvar till\r\nVärmland? Bara smulorna? Det är i så fall väldigt\r\nallvarligt. Nu måste vi få vår rättmätiga del av\r\ndenna bit.</pre><pre>När det gäller tullstationen i Ånn vill jag framhålla\r\natt det finns en borgerlig motion, som Göthe\r\nKnutson, Isa Halvarsson, Gullan Lindblad, Jan\r\nHyttring och jag står för. Det finns alltså lösningar\r\näven därvidlag.</pre><pre>Riskkapitalet är en viktig sak. Jag har varit i\r\nkontakt med flera företag som håller på att etablera\r\nsig. Men det är svårt att få ihop de sista summorna.\r\nMan får investeringsbidrag från länsstyrelsen. Man\r\nhar även litet egna pengar. Man får ihop 60--70 %.\r\nMen de sista 30 % är väldigt svåra att få tag på.\r\nFörut hade bankerna ganska gott om pengar. Men\r\nsom många har beskrivit det här är det inte så i dag,\r\nutan tvärtom är det nästan stopp för bankernas\r\nutlåning av riskkapital. Det har drabbat även\r\nseriösa företagare och seriösa projekt. Detta\r\nproblem måste vi lösa. Att beträffande\r\nutvecklingsfonden dra in så mycket pengar från\r\nregeringens sida måste vara helt fel i ett läge där\r\nman saknar riskkapital. För Värmlands del skulle\r\nman låna ut 50 miljoner om året till småföretag.\r\nDen möjligheten har man inte längre. Det finns\r\nmycket som man skulle kunna göra, t.ex. att\r\nregeringen skjuter på inbetalningarna och låter\r\nutvecklingsfonden behålla pengarna. Det skulle\r\nhjälpa till en hel del i alla fall.</pre><pre>Tidigare fanns lokaliseringsfonder. Även de har\r\nförsvunnit. Jag tror att det blir nödvändigt att\r\nregeringen går in med någon form av statlig\r\nkreditgaranti för att klara detta. Just\r\nriskkapitalförsörjningen är kolossalt viktig för oss.</pre><pre>Anf. 31 EVA BJÖRNE (m) replik:</pre><pre>Herr talman! Magnus Persson är optimistisk inför\r\nframtiden och det är också jag. När jag ser hur segt\r\noch envetet man strävar på trots den\r\nsocialdemokratiska politiken, som ju har\r\nmotarbetat företagandet under många år, måste\r\nman vara optimistisk. Sanningen är ju den att det\r\när den socialdemokratiska politiken, EG-politiken,\r\nenergipolitiken och skattepolitiken, som har drivit\r\nföretagen ut ur Sverige under senare år.</pre><pre>SCA har i Österrike stora pappersmassefabriker\r\noch gör ännu större investeringar nu. Där är\r\ninflationen nästan lika med noll. Löneökningar och\r\nkostnadsökningar gör att kostnaderna per år ökar\r\nmed ca 2 %. 2 %, Magnus Persson, jämför det med\r\nkostnaderna i Sverige.</pre><pre>På SCA säger man att man aldrig kommer att\r\ninvestera i en pappersmaskin i Sverige hädanefter.\r\nDet man möjligen kan tänka sig är vidareförädling\r\nav glättat glansigt papper, som är en\r\nhögkostnadsprodukt. Det är det enda som man kan\r\ntänka sig att ha ett ekonomiskt utbyte av att\r\ntillverka i Sverige.</pre><pre>Självklart försvinner skogsarbetarna med den\r\npolitik som socialdemokraterna bedriver. Skall\r\nman i dag ta virke från Jämtland ner till Sundsvall,\r\nen sträcka på ungefär 20 mil, är det med de\r\nkostnader som man har för skogsarbetarna och\r\ntransporterna dyrare än att importera flis från\r\nRyssland eller Sydamerika. Då är valet ganska lätt.\r\nMan mekaniserar i skogen och tar bort folket.\r\nTyvärr är det så. Inom SCA ser man framtiden så\r\natt man ytterligare måste mekanisera. Fortsätter\r\ndenna utveckling kan man inte ha kvar ens de\r\nskogsarbetare som man nu har. Man måste minska\r\nantalet ytterligare.</pre><pre>Därför, herr talman, skall vi ha en framtid för\r\nföretagsamheten, både de stora företagen och de\r\nsmå företagen, måste det föras en helt annan\r\npolitik. Vi måste ha en klart uttalad viljeriktning\r\nnär det gäller EG. Vi måste ha en energipolitik,\r\nsom innebär att vi garanterar företagandet tillgång\r\ntill el under många år framåt. Den elen skall vi\r\nerbjuda till konkurrenskraftiga priser. Det betyder\r\natt vi måste ha kärnkraften kvar så länge den är så\r\nsäker som nu och så länge vi inte har någon bättre\r\nenergikälla. Vi måste kraftigt sänka våra skatter\r\noch underlätta för företagen att verka.</pre><pre>Anf. 32 MAGNUS PERSSON (s) replik:</pre><pre>Herr talman! Först till Eva Björne. Regeringen\r\nkommer med ett förslag beträffande\r\nenergipolitiken, så den frågan kan vi ta bort från\r\ndagordningen. Energin kommer att säkras i alla\r\nlandsdelar. Men tro inte, Eva Björne, att våra\r\nskogsarbetare och människor i Västernorrland\r\nkommer att må bra av att moderaterna drar bort\r\nhundratals miljarder kronor. Tvärtom kommer det\r\natt utradera den ena orten efter den andra.</pre><pre>Så till mina värmländska debattörer. Till Björn\r\nSamuelson vill jag säga att vi självfallet tycker att\r\nläget är bekymmersamt. Nu gäller det att satsa.\r\nRegeringen satsar tre miljarder i budgeten för att\r\nfrämst stimulera kompetenshöjande\r\nutbildningsinsatser, oavsett om det gäller\r\nundersköterskor eller industriarbetare. Det tycker\r\nvi är bra.</pre><pre>Till Isa Halvarsson vill jag säga att vi\r\nsocialdemokrater inte slätar över. Vi för fram våra\r\nkrav på en rad olika sätt, vilket också ger resultat.\r\nDet är angeläget med satsningar på bannätet och\r\nvägnätet. Svaret till både Kjell Ericsson och Björn\r\nSamuelson är att den viktigaste uppgiften är att\r\ngöra infrastrukturella satsningar på bannätet och\r\nvägnätet. Banverket har ungefär 56 miljarder för\r\nframtida satsningar. Men det måste till ytterligare\r\nmiljarder. Då kommer vi med ett paket med i första\r\nhand 10 miljarder och sedan ytterligare 10\r\nmiljarder, sammanlagt 20 miljarder under 1990-\r\ntalet. Det sker för att vi skall kunna flytta fram vissa\r\nprojekt. Bl.a. hoppas jag att vi i framtiden skall ha\r\nrullande tåg även på bandelen Charlottenberg--\r\nKil--Karlstad--Stockholm.</pre><pre>När det gäller krediterna vill jag hävda att bankerna\r\ninte tar sitt ansvar. Det har Kjell Ericsson rätt i. Vi\r\nmärker att Gotabanken och Värmlandsbanken och\r\nalla andra banker inte tar sitt ansvar. Då är frågan:\r\nI vilken utsträckning skall samhället gå in? Det är\r\nen fråga som man grunnar på i regeringskansliet.\r\nJag vågar inte utlova var man hamnar. Men nog\r\nvore det bra om mina ärade bänkkolleger med sina\r\nbankkontakter också kunde påverka näringslivet\r\noch bankerna att vara mera offensiva i sina\r\nsatsningar på Värmland och Sverige i övrigt.</pre><pre>Anf. 33 EVA BJÖRNE (m) replik:</pre><pre>Herr talman! Jag tackar för svaret beträffande\r\nenergipolitiken. Det är bra. Då kan vi se fram emot\r\natt våra basindustrier blir kvar i Västernorrland,\r\ninte bara skogsindustrin utan även\r\naluminiumtillverkningen och karbidtillverkningen.</pre><pre>När det gäller skogsarbetarna och arbetstillfällena\r\nbehöver vi sänkta skatter. Vi måste främst sänka de\r\nskatter som är farliga och skadliga för\r\nsamhällsutvecklingen. Skall företagandet blomstra,\r\nmåste vi få tillbaka möjligheten att göra avdrag i\r\nannan förvärvskälla. Vi måste få bort löneskatterna\r\noch skatten på arbetande kapital i företag osv. Vi\r\nmåste underlätta för småföretagsamheten. Vi\r\nmåste se till att det lönar sig att arbeta och att det\r\nlönar sig för företagare att driva sina företag.</pre><pre>Anf. 34 KJELL ERICSSON (c) replik:</pre><pre>Herr talman! Beträffande riskkapitalet kan man\r\nkonstatera att det tidigare var lättare att låna. Men\r\ndet handlar inte om att bankerna inte i alla\r\navseenden tar sitt ansvar. Kraven har blivit\r\nhårdare. Man får inte låna ut med tanke på\r\nsäkerheten för de sparpengar som finns inne. Detta\r\när ett av problemen i sammanhanget. Sedan har vi\r\nen hög ränta, något som inte finns i motsvarande\r\nländer. Därför behövs det någon form av\r\nriskkapital för småföretagen, helst till regionala\r\nsådana. Man måste få låna pengar till låg ränta.\r\nInom EG satsar man mycket hårt på att ge bra\r\nkrediter till småföretag. På samma sätt borde man\r\nockså göra i Sverige. Man skulle vinna mycket på\r\ndet sättet. Det skulle också kunna vara ett\r\nskattefritt sparande vid satsning i företagen --\r\nnågon form av personliga investeringskonton.\r\nKvittningsrätten, som vi hade förut, kunde vara\r\nkvar. Då kunde man kvitta mellan arbete och\r\nkapital, tjänst osv. Kostnaderna i företagen de\r\nförsta åren skulle kunna dras av. Under en\r\növergångsperiod skulle kvittningsrätten kunna\r\nfinnas kvar.</pre><pre>Det finns många sätt att få fram riskkapital. Men\r\ndet måste ske snabbt. Tills vidare måste det finnas\r\nnågon form av statliga kreditgarantier. Regeringen\r\nmåste stoppa möjligheten, som man nu har, att inte\r\ndra in pengar från utvecklingsfonderna. Man kan\r\nhelt enkelt skjuta på beslutet tills de här problemen\r\nhar lösts. Jag tror att detta är ganska väsentligt.</pre><pre>Slutligen beträffande regionindelningen. Man har\r\nju planer på att dra bort t.ex. vägverket och\r\ntullkontoret från Karlstad. Det vore bra om\r\nvägverket och tullkontoret finge vara kvar i\r\nKarlstad. Även skolverkets regionkontor kunde\r\nlokaliseras till Karlstad. Sådant är bra för\r\nVärmland, och jag hoppas att Magnus Persson\r\narbetar för det.</pre><pre>Anf. 35 MAGNUS PERSSON (s) replik:</pre><pre>Herr talman! Sverige är på rätt väg, räntorna går\r\nned. Jag tror också att Värmland är på rätt väg. Det\r\nhär kommer vi att klara. Men vi tror inte på\r\nmarknadskrafterna. Jag tror att Eva Björne och\r\nmånga andra kommer att vara mycket djupt\r\nbesvikna över att hundratals miljarder kronor skall\r\ndras bort. Vad kommer man då att satsa på i\r\nVästernorrland och Värmland? Jag tror att det blir\r\nsmå klickar. Spåren från de borgerliga åren\r\nförskräcker.</pre><pre>Sedan till Kjell Ericsson. Jag tycker inte heller att\r\nbankernas vilja är så där alldeles över hövan. Men\r\nman gömmer sig nog ibland bakom skygglappar och\r\ntänker att det här inte är värt att satsa på. Det finns\r\nockså en tilltagande ovilja. Självfallet måste både\r\nbankerna och samhället ta sitt ansvar. Här får vi\r\navvakta.</pre><pre>Herr talman! Till sist: Allt fler tror ändå på\r\nVärmland. Vi skall slåss för jobben, för offensiva\r\nsatsningar på både flyg, vägar, banor och på alla\r\nkonkreta objekt som har utvecklats i positiv\r\nriktning. Här finns det också motionskrav från\r\nriksdagsmännen från Värmland. Liksom andra\r\nvärmlänningar är jag övertygad om att vi även\r\ndenna gång skall kunna klara konjunktursvackan\r\noch gå framtiden till mötes med en aldrig sinande\r\noptimism. I dag erhåller Värmland 5 % av de\r\nsamlade arbetsmarknadspolitiska medlen samtidigt\r\nsom Värmlands andel av de yrkesverksamma\r\nuppgår till ca 3 %. Länsarbetsnämnden och\r\narbetsförmedlingen i Värmland disponerar för\r\ninnevarande budgetår något under en halv miljard\r\nkronor för aktiva åtgärder, vid sidan av t.ex.\r\nhandikappåtgärder, beredskapsarbeten och\r\narbetsmarknadsutbildning. Härtill får man lägga\r\nresurser i form av bidrag.</pre><pre>Nu får vi försöka klara det hela under en\r\nkonjunktursvacka, och det skall vi göra. Vi skall se\r\ntill att vi får pengar av de 3 miljarder kronor som\r\nregeringen avdelar för att höja\r\nutbildningskompetensen. Det gäller också en ökad\r\nsatsning på högskolan i Karlstad. Vidare gäller den\r\nen satsning på laxfond Vänern, osv. Självfallet\r\nmåste alla, oavsett om det rör sig om\r\noppositionspartier eller regeringsparti, verka för att\r\nVärmland skall klara sig och bli kvar på kartan.</pre><pre>Herr talman! Jag tror på Värmland!</pre><pre></pre><pre>Anf. 36 BIRGIT HENRIKSSON (m):</pre><pre>Herr talman! På senhösten 1990 fattade riksdagen\r\nbeslut om att ansöka om medlemskap i EG. Detta\r\nborde åtminstone nu medföra en helt annan syn på\r\nregionalpolitiken. Regeringen har t.ex.\r\nkoncentrerat sig på att försöka stoppa tillväxten i\r\nStockholmsregionen, bl.a. genom att införa\r\nstraffskatt på investeringar. I Mälardalsområdet ser\r\nvi på detta med mycket stor oro. Det går inte styra\r\ninvesteringar till landsbygden på detta sätt. Det\r\nfinns flera avskräckande exempel på statlig styrning\r\nbara från min hemkommun Hallstahammar.</pre><pre>Under 60-talet skulle koncernen Bulten-Kanthal\r\nexpandera stort. Efter samråd med kommunen\r\nkom man fram till att ett nytt bostadsområde måste\r\ntill för att klara alla nyanställdas bostadsproblem.\r\nDet rörde sig om en mycket stor affär för den lilla,\r\nmen då expansiva kommunen. Byggandet tog fart.\r\nDå styrde staten med pengar som styrinstrument\r\nden nya industrisatsningen till Kalix, dyrt på sikt för\r\nföretaget beroende på bl.a. inskolning av personal\r\nutan industrivana, många och långa resor och dyra\r\ntelefonsamtal -- näst intill katastrof för kommunen,\r\nsom i många, många år fick betala miljoner för\r\nhundratals outhyrda lägenheter. Till slut lades en\r\ndel hus i malpåse, andra byggdes om till\r\nförvaltningsbyggnader eller servicehus. Då hade\r\näven nedläggningen av Hallstahammars Bruk\r\ndrabbat kommunen, och den stora utflyttningen\r\nbörjade. Vid det senaste årsskiftet visade det sig att\r\nden negativa trenden för Hallstahammar ännu icke\r\nhade vänt -- minus 114 personer.</pre><pre>Herr talman! Mälardalen har trots sitt mycket\r\ncentrala läge haft stora sysselsättnings- och\r\nstrukturproblem inom industrin. De dåliga\r\nkommunikationerna försvårar nyetableringar i\r\nområdet. Snabb utbyggnad av de båda\r\nMälardalsprojekten -- Mälarbanan och\r\nSvealandsbanan -- är en förutsättning för\r\nutveckling av hela regionen till ett livskraftigt och\r\nattraktivt etablerings- och bostadsområde.\r\nMälardalsregionen med storstäder som bl.a.\r\nStockholm och Västerås är ju den typ av livskraftig\r\nregion som kommer att få en allt större betydelse i\r\nframtiden, inte minst vid ett EG-medlemskap.</pre><pre>Västmanlands län är ett industrilän som är starkt\r\nexportinriktat och har ett stort utlandsberoende.\r\nMer än hälften av alla som är sysselsatta inom\r\nlänets tillverkningsindustrier arbetar i företag som\r\nhelt eller delvis ägs av multinationella företag.</pre><pre>Herr talman! För att utveckla hela Mälarregionen\r\noch ta till vara den industrikapacitet som finns i\r\nVästmanland måste infrastrukturen förstärkas.\r\nMälarbanan måste som jag tidigare har sagt snabbt\r\nbyggas ut till full kapacitet. Det skulle inte bara\r\nförkorta restiden till Stockholm utan också medge\r\ntätare turer, vilket är lika viktigt. Det är också\r\nviktigt att Stockholmsregionens vägar och\r\nförbindelsen till Arlanda får en snabb och\r\ngodtagbar lösning.</pre><pre>En förbättring av E 18 till motorvägsstandard är\r\nockså angelägen, eftersom det indirekt berör alla\r\nvästmanländska företag. Oerhört viktigt är att\r\nmotorvägsbron över Södertälje kanal, som rasade\r\nden 13 maj 1990, med det snaraste återställs till 42\r\nmeters höjd. Jag anser att staten-vägverket här har\r\nen skyldighet att följa bestämmelserna för\r\nMälartrafiken enligt 1962 års vattendom.</pre><pre>En fortsatt positiv utveckling av sjöfarten i Mälaren\r\när helt beroende av att brohöjden återställs. Den\r\nyrkesmässiga sjöfarten är viktig för näringslivet i\r\nMälardalen och dess omnejd. Sjötransporter är\r\ndessutom säkra och, inte minst miljövänliga.\r\nHamnar och näringsliv har redan drabbats,\r\neftersom godstransporterna på Mälaren har\r\nförsvårats på grund av att den låga, provisoriska\r\nbron utestänger större fartyg. Detta medför\r\nomlastningar och fördyringar som på sikt inte kan\r\ntolereras, varken av kostnads- eller miljöskäl.</pre><pre>Det är viktigt att slå fast att det är staten som skall\r\nstå för de övergripande infrastrukturella\r\nsatsningarna. Därför är uppdelningen i\r\nstödregioner olycklig, men när vi nu har beslutat\r\nom detta får vi inte skilja ut en kommun som\r\nHallstahammar från de övriga inom samma\r\nområde. Regeringsingripanden har flera gånger\r\ndessutom direkt drabbat Hallstahammar.</pre><pre>När allt var klart för en stor etablering av Mälarply\r\ni Hallstahammar, kommunen och företaget var\r\növerens, mark var avsatt, vägarna dragna, vatten\r\noch avlopp klart likaså för miljonbelopp -- alla vet\r\nvad det kostar att öppna ett helt nytt\r\nindustriområde -- då beslutade regeringen plötsligt\r\natt Skinnskatteberg skulle få etableringen av\r\nMälarply, som en kompensation för misslyckandet\r\nmed Assi. Sådan ryckig och godtycklig politik\r\nskapar missnöje och misstro bland människor som\r\npå detta vis drabbas av den socialdemokratiska\r\nregeringens sätt att styra och hantera\r\nindustrietableringar.</pre><pre>Regeringen lade under våren 1990 fram en\r\nproposition angående ny regionalpolitik.\r\nRiksdagen behandlade propositionen och slog bl.a.\r\nfast att målet med regionalpolitiken skall vara att\r\nfrämja såväl en rättvis fördelning av välfärden\r\nmellan människor i olika delar av landet som en\r\nbalanserad befolkningsutveckling. Målet sades\r\nvara att ge människor tillgång till arbete, service\r\noch god miljö oavsett var de bor i landet.</pre><pre>Herr talman! Jag anser inte att regeringen lever\r\nsom den lär, bl.a. av följande skäl:</pre><pre>Statens invandrarverks regionkontor i\r\nHallstahammar har flyttats bort från\r\nBergslagskommunen Hallstahammar till Flen i\r\nSödermanland.</pre><pre>AMU-centrum i Hallstahammar har nu avvecklats.\r\nVerksamheten har flyttats från specialutformade,\r\nkommunägda lokaler till dyrare lokaler i Köping\r\noch Västerås. Verksamheten blev dyrare men även\r\narbetsplatser försvann från kommunen, liksom en\r\nviktig utbildningsresurs.</pre><pre>I båda dessa fall har besluten fattats utan att man\r\nfrågat efter kommunens synpunkter.\r\nHallstahammarbor fråga sig därför i dag om man\r\nkan lita på statens förmåga och vilja att leva upp till\r\nsina egna regionalpolitiska målsättningar när det\r\ngäller den statliga verksamheten. Så länge vi har\r\nstödområdesindelningen på sätt som beslutades i\r\nvåras måste Hallstahammars kommun inplaceras i\r\nstödområdet. Jag vill fråga Roland Sundgren vad\r\nsocialdemokraterna i Västmanland gör för att\r\nhjälpa Hallstahammar i denna svåra situation. I\r\nvåras röstade ni nej, hur tänker ni förfara nu?</pre><pre>Jag läste i går i tidningarna bl.a.: Kraftiga förluster\r\nför Outokumpu, dvs. gamla Metallverken.\r\nNedskärningar. Hallstahammarföretag säger upp\r\n22. Allt fler unga går utan arbete. Flickornas dröm\r\när nu att lämna även Västerås.</pre><pre>Man tror inte på framtiden i Västmanland. Vad har\r\nRoland Sundgren för besked att ge både\r\nvästmanlänningar och hallstahammarbor?</pre><pre>Anf. 37 ROLAND SUNDGREN (s):</pre><pre>Herr talman! Jag håller med Birgit Henriksson om\r\natt när vi nu går in i ett 90-tal med EG-anslutning,\r\nökad internationalisering och mycket kraftigt ökat\r\nutlandsberoende ställer det helt andra krav på en\r\nhelt ny inriktning av politiken. Det som har kallats\r\nregionalpolitik får ett annat innehåll särskilt, vill\r\njag betona, i de delar av landet där det geografiska\r\nläget innebär en närhet till befolkningsrika\r\nområden. Där är det inte längre fråga om särskilda\r\nstödåtgärder till företag och att permanent få ingå i\r\nett stödområde som är lösningen. Där talar\r\nverkligen Birgit Henriksson emot sig själv. Hon\r\ntalade om stödet till Kalix. Det är någonting som\r\nhände på 60-talet. Det är alltså 30 år sedan.\r\nSituationen är helt annan i dag. Hallstahammar\r\nligger två mil från Västerås. Lösningen på\r\nHallstahammars problem är inte att permanent\r\ntillhöra ett stödområde. Kommunen norr om\r\nHallstahammar anser tvärtom, så det ger inte\r\nnågon bra image. Jag förstår inte det resonemang\r\nsom Birgit Henriksson för.</pre><pre>Det är helt andra saker som kommer att innebära\r\nen utveckling för Hallstahammar. Jag tror att\r\nHallstahammar har goda förutsättningar. Det är\r\nsatsningar på kommunikationer, på högre\r\nutbildning, framför allt inom högskolan i\r\nEskilstuna/Västerås som vi har och som ju ligger\r\nbara någon mil från Hallstahammar som skapar\r\nkreativ miljö för människor och företag att verka i.\r\nDet blir det mest betydelsefulla i framtiden.</pre><pre>Västmanland är ett industrialiserat län, och vi har\r\nstolta traditioner. Redan på 1200-talet var\r\ngruvdriften i gång i Norberg. Att det är ett\r\nindustrilän gör att vi också får de stora kastningarna\r\nnär konjunkturerna förändras. Så nu i tider av\r\nlågkonjunktur och med kostnadsproblem för\r\nindustrin duggar varslen tätt i Västmanlands län.\r\nVästmanland är ju det län där man har haft flest\r\nvarsel i landet i relation till folkmängden, med\r\nundantag av Blekinge. Det ökade\r\nutlandsberoendet för de västmanländska företagen\r\nunderstryks ytterligare. En mängd fusioner med\r\nutländska företag har genomförts, och utländska\r\nföretag har köpt svenska företag i Västmanland. Vi\r\nkan nämna att ABB Drives beslutade för några\r\nmånader sedan om en flyttning av den\r\nhögteknologiska halvledartillverkningen till\r\nSchweiz, där företaget numera har sitt\r\nhuvudkontor. Den utflyttningen var inte motiverad\r\nav rationaliserings- eller lämplighetsskäl, utan\r\nenbart av ett tryck ifrån Schweiz att man, där skulle\r\nha ny sysselsättning när annan har rationaliserats\r\nbort i Schweiz.</pre><pre>Det visade sig att man måste återflytta en del av\r\nverksamheten av kompetensskäl. Det här är ett\r\nviktigt observandum för Sverige i framtiden. Just\r\nkunskap och kompetens kommer att bli den\r\navgörande faktorn för hur vi skall få ett kreativt och\r\nbra näringslivsklimat i landet. Det är vad vi skall\r\nsatsa på.</pre><pre>Jag såg också den artikel i går som Birgit\r\nHenriksson nämnde. Outokumpu Copper, som ju\r\nhar finska ägare, har nu varslat 150 personer.\r\nFackklubben har skrivit ett öppet brev till\r\nriksdagsledamöterna och menar att man måste\r\nutveckla de nordiska kontakterna för att påverka\r\nOutokumpus ägare att satsa mer i Västerås. Man\r\nhar en känsla av att ägaren i första hand vill slå vakt\r\nom sysselsättningen i det egna landet. Det här är ett\r\nuttryck för den maktlöshet som man känner. Nu\r\ntror jag att den ökade internationaliseringen främst\r\nmåste få till följd att de fackliga organisationerna\r\noch nationerna organiserar sig och samverkar mer\r\nrationellt för att de inte skall spelas ut av intressen\r\nsom inte alltid är sakligt riktiga. Ett ökat fackligt\r\nkoncernsamarbete måste till.</pre><pre>För oss i Västmanland är det viktigt att vi kan skapa\r\nen robust arbetsmarknad med tanke på de\r\nkastningar som vi får. Därför är det viktigt med de\r\noffensiva satsningarna, inte minst på\r\nkommunikationer. När regeringen nästa vecka\r\nlägger fram sin tillväxtproposition är det med\r\ntillfredsställelse -- det har vi redan kunnat läsa om i\r\ntidningarna -- vi kan notera att pengar nu skall\r\nsatsas från infrastrukturfonden på projektet\r\nMälarbanan. Jag lämnade min första motion om\r\nMälarbanan 1972, och det känns för mig särskilt\r\nglädjande att projektet nu blir verklighet efter nära\r\n20 år. I detta sammanhang är det viktigt inte minst\r\nför Hallstahammar att vi får extra\r\nlänsprojektmedel så att Bergslagspendeln kan\r\nfärdigställas. Där fattas i dag ca 80 milj.kr.\r\nFärdigställandet av Bergslagspendeln är av mycket\r\nstor betydelse för näringslivet i Bergslagen, och\r\nsärskilt viktig är den när vi nu får en anknytning till\r\nMälarbanan.</pre><pre>Jag tror att Birgit Henriksson och jag är överens om\r\ndessa viktiga satsningar. Men jag vill också\r\nunderstryka vikten av sjöfarten på Mälaren, som ju\r\ninnebär miljövänliga transporter. Man kan få en\r\ngod transportekonomi där. Genom en satsning\r\nenbart på 30 miljoner kan man öka\r\nfartygsstorlekarna med nära 50 %. Det akuta hot\r\nsom vi lever med därför att regeringen ännu inte\r\nbestämt sig för att återställa den rasade\r\nmotorvägsbron i Södertälje till den brohöjd som\r\ndet faktiskt finns en vattendom på gör att det bör\r\nvara en självklar sak att det nu snabbt fattas beslut\r\noch att samma seglationsförhållanden får gälla som\r\nföre raset. Det är inte minst viktigt när vi nu öppnar\r\nportarna till EG och även till Östeuropa, då\r\nÖstersjön kommer att bli ett mycket viktigt\r\ntransporthav.</pre><pre>Jag tror på framtiden i Västmanland. Det viktigaste\r\när att satsa på infrastrukturen, kommunikationerna\r\noch kunskapen. Då satsar vi rätt för framtiden.</pre><pre>Anf. 38 BIRGIT HENRIKSSON (m) replik:</pre><pre>Herr talman! Jag blev av naturliga skäl ganska\r\nförvånad när Roland Sundgren talade om att jag vill\r\nuppmuntra stödområdespolitik. Vi moderater har\r\nsagt nej till den. Vad jag framhöll var att det är\r\nfelaktigt att skilja ut en Bergsslagskommun med\r\nsamma struktur och problem som övriga\r\nkommuner och samma närhet till övriga när man\r\nändå gör en indelning. Så länge vi har den bör\r\nHallstahammar ingå i stödområdet. Det sade jag\r\nalltså. Annars är jag helt överens med Roland\r\nSundgren om att det regionalpolitiska uttalande\r\nsom gjordes i våras var felaktigt; vi skall inte ha\r\nnågra stödområden. Vi skall ha en övergripande\r\ninfrastruktur. Men det är, Roland Sundgren, ni som\r\nhar strypt industrisatsningarna i\r\nStockholmsregionen och tror att det går att styra.</pre><pre>Mitt exempel från 60-talet visar hur fel det kan gå.\r\nHallstahammar dras med sviterna från\r\nfelsatsningarna än i dag. Kalixutflyttningen var ett\r\ntypexempel på att det inte går att med konstlade\r\nmedel styra -- det blir fel.</pre><pre>Genom en intregrerad och flerkärnig\r\nMälardalsregion med goda kommunikationer\r\nmellan de olika delarna skulle vi kunna få en\r\nstruktur som skulle likna andra framgångsrika\r\nregioner, inte bara i Europa utan även i USA och\r\nJapan. Mälardalen har goda möjligheter att\r\ntillfredsställa de flesta smakriktningar t.ex. när det\r\ngäller val av bostadsort. Det finns en pulserande\r\nstorstad. Där finns mellanstora städer, idylliska\r\nsmåstäder, lantlig avskildhet och lagom med\r\nsmåbyar. Det finns framför allt orörd natur och en\r\nav världens vackraste huvudstäder. Mälarens kust\r\nkunde bli ett av de positiva inslagen i en sådan\r\nsatsning.</pre><pre>Det går alltså inte i detalj styra investeringar. Man\r\nmåste satsa på regionen. Det är det jag i första hand\r\nvill göra. Jag är glad om Roland Sundgren har tänkt\r\nom och nuär inne på samma linje som jag.</pre><pre>Anf. 39 ROLAND SUNDGREN (s) replik:</pre><pre>Herr talman! Vi har haft en stor regionalpolitisk\r\nutredning, och den har kommit fram till, att om\r\nstödområdesindelningen skall ha en ordentlig\r\neffekt, bör den koncentreras på de områden där det\r\nverkligen är stora svårigheter och som geografiskt\r\nligger så i landet att det är svårt att med enbart\r\ninfrastrukturella satsningar få till stånd en bra\r\nutveckling och där det också är svårt att behålla\r\nsysselsättningstillfällen. Hallstahammar har\r\ndrabbats väldigt hårt av strukturförändringarna.</pre><pre>Jag tycker ändå att det är ett inkonsekvent\r\nresonemang att säga: Jag tycker inte om\r\nstödområden, vi skall inte ha stödområden, men\r\nom det skall finnas stödområden skall de finnas i\r\nden kommun som jag bor i.</pre><pre>Om vi alla skulle säga så, skulle snart hela landet\r\nvara ett stödområde eftersom väl nästan alla\r\nkommuner finns representerade här i riksdagen.\r\nJag tror inte att man löser -- det har Birgit\r\nHenriksson givit ett exempel på från 60-talet -- 90-\r\ntalets problem med 60-talets metoder, för det är en\r\nannan regional politik nu. Jag vill ytterligare\r\nunderstryka vikten av en satsning av vår högskola i\r\nVästerås. För de industriella storföretagen och för\r\nden tekniska tradition som vi har i länet är det\r\nviktigt att man satsar på denna högskola. Vid en\r\njämförelse med andra högskolor är det i\r\nförhållande till folkmängden -- det är två län\r\nhögskolan skall betjäna -- ett mycket lågt anslag.\r\nHär bör man satsa på de tre ben som högskolan i\r\nVästerås/Eskilstuna har som huvudområden:\r\nteknik, ekonomi och humaniora. Det är viktigt att\r\nfå en flygingenjörslinje där. Det är viktigt att satsa\r\npå ekonomi, som ni moderater har varit emot och\r\nröstat emot men som är väldigt betydelsefull. Ni\r\nmoderater var emot det för några år sedan.\r\nAnslaget måste höjas. Vi måste få kompensation\r\nför de fördyringar som anordnandet av\r\nflygingenjörsutbildningen innebär, helt enligt\r\nskolöverstyrelsens och UHÄs förslag.</pre><pre>Slutligen: Vi skall få en ny näringspolitisk\r\nmyndighet genom sammanslagningen av STU,\r\nenergiverket och industriverket. Vi har i en motion\r\nföreslagit att myndigheten skall ligga så nära\r\nverkligheten som möjligt, och då är Västerås\r\nlämpligt.</pre><pre>Anf. 40 BIRGIT HENRIKSSON (m) replik:</pre><pre>Herr talman! Jag vill gärna understryka det Roland\r\nSundgren sade om satsningen på högskolan. Vi\r\nmoderater har också -- jag är stolt över att kunna\r\nsäga det -- betydligt ökat LIF-anslaget, som ju är\r\nviktigt just för vår högskola. Där har vi gått\r\nbetydligt längre än socialdemokraterna. Jag har\r\nskrivit en motion tillsammans med Karin Falkmer\r\nom spjutspetstekniken och forskningen, som vi\r\nanser vara så viktiga för regionen. Vår\r\nhögskolemotion har jag varit med och arbetat fram.\r\nDär är vi överens.</pre><pre>Jag förstår inte varför Roland Sundgren bara talar\r\nom 60-talssatsningen i Kalix. Jag nämnde också\r\netableringen av Mälarply i slutet av 80-talet. Det är\r\nfaktiskt så att socialdemokraterna inte har lärt sig\r\nnågonting av felaktiga satsningar utan upprepar\r\nhistorien och går i samma fotspår. 60-talets\r\nsatsningar har alltså återverkningar än i dag, den\r\nfelaktiga styrningen av anslagen under 80-talet\r\nlikaså.</pre><pre>En helt ny regionalpolitik -- ja. Men jag sade också\r\natt så länge man har valt att indela landet i\r\nstödregioner på det sätt som man gjort borde den\r\nkommun som först och hårdast drabbas inte\r\nsärskiljas från de övriga, som man har nära och\r\nintimt samarbete med och som man helt delar\r\nstrukturproblem med. Det är vad jag menade.</pre><pre>Anf. 41 ROLAND SUNDGREN (s) replik:</pre><pre>Herr talman! Vi har också motionerat om att öka\r\nLIF-anslaget till högskolan i Eskilstuna/Västerås.\r\nDär är Birgit Henriksson och jag helt överens. Vi\r\ntror att det är den väg man måste gå. Sedan tror\r\njag -- om vi nu skall tala om vad som hände på 60-\r\ntalet -- att man i Kalix inte tyckte att det var fel. På\r\n60- och 70-talet var det riktig politik då det fanns\r\ngott om arbetskraft just uppe i Norrland. Jag tycker\r\nfortfarande att det är där man skall göra stora\r\nregionalpolitiska satsningar, kanske med vissa\r\nstödåtgärder. Hallstahammar var då en mycket\r\nexpansiv kommun. Man måste alltså anpassa detta\r\ntill den tid som vi diskuterar detta.</pre><pre>Beträffande Mälarply vill jag säga följande. Man\r\nvar ju mycket fundersam över om tillgången på\r\nskog skulle räcka till denna satsning. Nu lades Assi\r\ni Skinnskatteberg ner, vilket Birgit Henriksson\r\nnämnde. Det förändrar förutsättningarna för\r\nMälarply. Vi får hoppas att det går bra för\r\nföretaget.</pre><pre>Även om det inte är en regerings- eller\r\nriksdagsfråga vill jag understryka att det är\r\nangeläget att vi får ett skogligt centrum i\r\nSkinnskattebergs kommun och att\r\nSkogsmästarskolan i Skinnskatteberg får vara kvar.\r\nI det nya Europa måste det nämligen finnas plats\r\näven för välutbildad skoglig personal.</pre><pre>Andre vice talmannen anmälde att Birgit\r\nHenriksson anhållit att i protokollet få antecknat\r\natt hon inte ägde rätt till ytterligare replik.</pre><pre>Anf. 42 BIRGER ANDERSSON (c):</pre><pre>Herr talman! Jag är något förvånad över\r\ndebattordningen när det gäller\r\nVästmanlandsbänken. Jag måste kanske göra en\r\noch annan upprepning.</pre><pre>Talarlistan under rubriken regionalpolitik var lång,\r\n16--17 anmälda talare. Tyvärr har inget statsråd\r\nvarit närvarande vare sig i går eller i dag. Jag drar\r\nslutsatsen att de socialdemokratiska statsråden är\r\nointresserade av regionalpolitik. Det är tråkigt att\r\nkonstatera detta. Det hade varit värdefullt för\r\nregeringen att ha representanter närvarande och få\r\nredovisningar av det aktuella läget i länen. När man\r\nser på talarlistan finner man att nästan alla talare\r\nkommer från län med utvecklingsproblem.</pre><pre>Eftersom jag nu inte kan ställa någon fråga till\r\nnågot statsråd, vill jag passa på att ställa ett par\r\nfrågor till mina västmanländska kolleger.</pre><pre>Birgit Henriksson är ju från Hallstahammar och har\r\ntagit upp Hallstahammars problem. Vi är helt\r\növerens om att det är stora problem i\r\nHallstahammar. Sedan har Roland Sundgren och\r\nBirgit Henriksson diskuterat\r\nstödområdesindelningen. Jag måste ha ett klart\r\nbesked på följande fråga: Kommer ni att arbeta för\r\natt Hallstahammars kommun återigen blir\r\ninplacerad i stödområdet? Jag måste ha ett ja eller\r\nnej på den frågan, det tycker jag att jag har rätt att\r\nfå.</pre><pre>Jag vill ställa ytterligare en fråga till Roland\r\nSundgren. Hur mycket pengar får vi till\r\nMälarbanan?</pre><pre>Jag tror att det är viktigt för oss som arbetar här i\r\nriksdagen att föra fram regionala problem som\r\nbehöver uppmärksammas på riksnivå. Jag kommer\r\nfrån Västmanland. Det är ett län som tillhör både\r\nBergslagen och inre Mälarområdet. Västmanland\r\när ett län som alltsedan början av 1970-talet haft en\r\nvikande befolkningsutveckling. Det beror på en\r\nstor utflyttning från länet. Av gjorda\r\nflyttningsstudier framgår det att utbildningsskäl och\r\narbetsmarknadsskäl är avgörande faktorer vid en\r\nflyttning från länet.</pre><pre>De allra senaste åren har befolkningen i länet ökat.\r\nMen när man närmare analyserar orsakerna till\r\ndenna i och för sig glädjande befolkningsökning\r\nfinner man att den beror dels på ett kraftigt ökat\r\nfödelseöverskott, dels på en stor nettoinflyttning\r\nfrån utlandet. Västmanland har fortfarande i\r\njämförelse med andra län i riket ett negativt\r\nflyttningsnetto, och det har man haft i tjugo år. Det\r\när allvarligt, eftersom vi förlorar många i\r\nåldersgrupperna 21--30 år och 31--40 år.</pre><pre>Västmanland är fortfarande ett av landets mest\r\nindustrialiserade län. Stålindustri,\r\nverkstadsindustri, maskin- och elektroteknisk\r\nindustri dominerar. Sysselsättningen har varit\r\nrelativt god under senare delen av 80-talet, men den\r\nhastigt analkande djupa lågkonjunkturen slår hårt\r\nmot Västmanland och hela Bergslagen.\r\nVästmanland är jämte Blekinge, jag tror att även\r\nRoland Sundgren nämnde det, det län som i\r\nförhållande till folkmängden råkat värst ut när det\r\ngäller varsel under januari månad 1991. Det är\r\nallvarligt. Strukturomvandling och\r\nindustrinedläggningar kan ta fart igen i\r\nBergslagslänen.</pre><pre>I olika motioner har jag framfört förslag som skulle\r\nkunna vända utvecklingen i länet i positiv riktning.\r\nDet är nödvändigt med en breddning av den\r\nindustriella basen i många bruksorter. Det måste\r\nske en ökning av den privata tjänstesektorn i länet,\r\nliksom en ökning av statliga verksamheter.</pre><pre>För att kunna utveckla näringslivet behövs bl.a.\r\nförbättrade kommunikationer både i Bergslagen\r\noch i Mälarområdet samt en ökad satsning på\r\nutbildning. Upprustningen på den s.k.\r\nBergslagsbanan pågår. Regeringen har anvisat\r\nmedel så att en ombyggnad och modernisering har\r\nkunnat påbörjas. Men pengarna räcker inte.\r\nRegeringen, som klart har tagit ställning för projekt\r\nBergslagsbanan, måste ta sitt ansvar och bevilja\r\nmedel så att projektet kan fullföljas.</pre><pre>Jag ställde i tisdags en fråga till\r\nkommunikationsministern om Bergslagsbanan,\r\nmen jag fick tyvärr inget svar. Jag hoppas att jag så\r\nsmåningom skall kunna få ett besked. Om vi inte\r\nfår särskilda medel för fullföljandet av\r\nBergslagsbanan kommer vi i Västmanland inte att\r\nha en enda krona för investeringar i andra\r\nlänstrafiksanläggningar förrän någon gång under år\r\n1997 eller 1998. Så kan det naturligtvis inte vara,\r\nutan vi måste ha pengar även till andra nödvändiga\r\nnyinvesteringar i infrastruktur, till vägar och\r\njärnvägar.</pre><pre>En upprustad Bergslagsbana kommer att få stor\r\nbetydelse för Bergslagen. Ett annat mycket viktigt\r\njärnvägsprojekt är Mälarbanan, en\r\nsnabbtågsförbindelse Stockholm--Enköping--\r\nVästerås--Köping--Örebro. Alla som åker från\r\nStockholm via Västerås till Örebro vet att den\r\nnuvarande järnvägen har en mycket låg standard.\r\nJag hoppas att Roland Sundgren nu kan ge besked\r\nom hur mycket pengar vi får till upprustning av\r\nMälarbanan.</pre><pre>Ett annat område där vi är missgynnade gäller den\r\nhögre utbildningen. Högskolan i\r\nEskilstuna/Västerås är den enda tvålänshögskolan\r\ni landet, och Södermanland och Västmanland har\r\ntotalt 500 000 invånare. Det innebär att denna\r\nhögskola har i särsklass mest invånare att ansvara\r\nför av de mindre och medelstora högskolorna.\r\nTyvärr ger detta inte något som helst utslag i\r\nanslagshänseende. Högskolan i\r\nEskilstuna/Västerås behöver större anslag för en\r\nfördjupad och breddad utbildning. Dessutom\r\nbehövs forskningspengar.</pre><pre>Herr talman! I mitt anförande har jag tagit upp\r\nnågra angelägna områden. Jag hinner inte beröra\r\nytterligare områden som jag skulle vilja ta upp,\r\neftersom min taletid är begränsad. Men jag har\r\nslagit fast att vi behöver bättre kommunikationer i\r\ninre Mälarområdet och i Bergslagsregionen. Vi\r\nbehöver Mälarbanan. Den högre utbildningen\r\nmåste både breddas och fördjupas. Vi behöver\r\nökade forskningsanslag till högskolan i\r\nEskilstuna/Västerås. Vi behöver lokalisering av\r\nstatlig verksamhet till länet. Jag har själv i en\r\nmotion föreslagit att vi i samband med vägverkets\r\nnya regionindelning vill ha ett av regionkontoren\r\nförlagt till Västerås. Enstaka punktinsatser är\r\nemellertid inte tillräckliga. Det behövs samlade\r\ninsatser för att åstadkomma ett verkligt trendbrott\r\nnär det gäller utvecklingen av Bergslagen och inre\r\nMälardalen.</pre><pre>I Västmanland är vi starkt medvetna om länets\r\nproblem. Vi arbetar intensivt för en positiv\r\nutveckling av länet. Vi västmanlänningar är i\r\ngrunden optimistiska och ser goda möjligheter att\r\nvända den negativa utveckling som pågått under\r\n1970- och 1980-talen. Med de ökade insatser på\r\nkommunikations- och utbildningsområdet som jag\r\nhär har behandlat och som jag mera utförligt har\r\nredovisat i mina motioner under allmänna\r\nmotionen kommer länet att bli ett framtidslän.</pre><pre>Anf. 43 ROLAND SUNDGREN (s) replik:</pre><pre>Herr talman! Birger Andersson ställde några\r\nfrågor till mig. Den ena gällde Hallstahammars\r\nstödområdesindelning. Det är riktigt att vi var med\r\noch motionerade om detta, eftersom\r\nHallstahammar tillhörde stödområdet då den\r\nregionalpolitiska propositionen lades fram. Men\r\nden gick inte igenom.</pre><pre>Enligt de besked som vi har fått då det gäller\r\ninsatser för Hallstahammar kan\r\nstödområdesinsatser göras i Hallstahammar utan\r\natt Hallstahammar permanent tillhör ett\r\nstödområde när man upplever att det behövs\r\nspeciella insatser. Men det är ju inte detta som är\r\nproblemet i dag, utan det är avsaknaden av projekt\r\natt satsa på som nu utgör problem. Men det har\r\ngetts besked från industriministern att\r\nHallstahammar, om man har bra projekt, är ett\r\nområde där regeringen kan tänka sig speciella\r\ninsatser. Men om man skall ha en regionalpolitik\r\noch ha stödområden som ett instrument håller jag\r\nmed utredningen om att man skall koncentrera\r\ninsatserna till de delar av landet där problemen kan\r\nväntas bli permanent besvärliga.</pre><pre>Hallstahammars läge geografiskt i landet är bra\r\näven om man där har drabbats mycket hårt. Jag vill\r\nunderstryka att jag håller med om det som Birger\r\nAnderssson säger om att vi måste se till att\r\nlänsprojektmedlen ökar så att Bergslagspendeln\r\nkan byggas färdig. Man kan ju inte börja bygga\r\njärnvägar och sedan lägga ned projektet under\r\nnågra år för att sedan börja om, utan man måste se\r\ntill att särskilda pengar avsätts för detta. Det är\r\nnaturligtvis när det gäller fördelningen även en\r\nfråga som man får diskutera med representanter\r\nfrån Dalarna.</pre><pre>Jag kan inte säga exakt på kronan hur mycket\r\npengar man får till Mälarbanan. Det är omöjligt att\r\ngöra. Från Infrastrukturfonden sägs att man skall\r\nsatsa på vissa projekt -- Västkustbanan,\r\nMälarbanan och Arlandabanan. Och\r\nInfrastrukturfonden skall alltså samfinansiera sina\r\nprojekt. Infrastrukturfonden skall tillsammans med\r\nregionen satsa pengar. Man kräver alltså vissa\r\ninsatser från regionen, näringslivet, kommuner,\r\nlandsting, osv. Det viktiga är ju att Mälarbanan\r\nskall byggas färdig. Då blir det mycket en fråga om\r\nhur mycket satsningar man kan göra ute i regionen\r\nför att klara av det hela.</pre><pre>Anf. 44 BIRGIT HENRIKSSON (m) replik:</pre><pre>Herr talman! Vi vill inte ha en regionalpolitik som\r\ninnebär att man har stödområden. Vi tror inte att\r\ndet är rätt sätt att bedriva regionalpolitik. Men jag\r\nhar tydligt sagt, och jag vill upprepa det till Birger\r\nAndersson, att så länge man har\r\nstödområdesindelning måste Hallstahammar ingå i\r\nett stödområde.</pre><pre>Till Roland Sundgren vill jag säga ...</pre><pre>Anf. 45 ANDRE VICE TALMANNEN:</pre><pre>Repliken gäller Birger Anderssons anförande.</pre><pre>Anf. 46 BIRGIT HENRIKSSON (m) replik:</pre><pre>Herr talman! I grunden har vi samma idé\r\nbeträffande satsningarna. Det viktiga i detta\r\nsammanhang, ur nationell, regional och\r\nvästmanländsk utgångspunkt, är en utbyggnad av\r\nMälarbanan. Vi från moderat håll tror att det också\r\när ett samhällsekonomiskt lönsamt projekt. Redan\r\ni dag reser över 500 000 tågresenärer mellan\r\nVästerås och Stockholm. Snabba och goda\r\ntransporter betyder oerhört mycket.</pre><pre>Vi är också överens om att utbildningen är oerhört\r\nviktig. Alla vet hur upprörda vi blev, inte minst\r\nsocialdemokraterna, när spjutspetsforskningen för\r\nförsta gången försvann från Västerås och Sverige.\r\nSocialdemokraterna har emellertid, med den\r\ngrundutbildningsfilosofi som de har drivit under\r\nmånga år, medverkat till att högre forskning inte\r\nbedrivs på ett sådant sätt som den borde i Sverige i\r\ndag. Sverige är inte längre ledande på detta\r\nområde.</pre><pre>Detta är de stora problemen för regionen. Jag har\r\nväckt en motion som gäller Hallstahammars\r\ninplacering i stödområdet. Jag har även motionerat\r\nom spjutspetsteknik, forskning, högskola och\r\nnaturligtvis om Mälarbanan.</pre><pre>Anf. 47 BIRGER ANDERSSON (c) replik:</pre><pre>Herr talman! Jag vill börja med att ta upp\r\nHallstahammars kommun. Jag vill påminna både\r\nBirgit Henriksson och Roland Sundgren om att de\r\ni våras, i samband med propositionen om\r\nregionalpolitik för 90-talet, motionerade om att\r\nHallstahammar skall ingå i stödområde. Det\r\nväcktes motioner från fyra olika partier om detta,\r\ncentern, moderaterna, socialdemokraterna och\r\nvänsterpartiet. Men vid voteringen den 12 juni\r\nstödde varken socialdemokraterna eller Birgit\r\nHenriksson sina egna motioner. Nu har Birgit\r\nHenriksson återkommit med en ny motion. Jag vill\r\ndärför fråga henne: Kommer Birger Henriksson\r\nunder innevarande riksmöte att stödja sina egna\r\nmotioner?</pre><pre>När det gäller Mälarbanan begärde jag inte av\r\nRoland Sundgren att precis på kronan få svar på\r\nhur mycket pengar vi skulle få. Jag nöjer mig med\r\nom jag får ett svar från honom om ungefär hur\r\nmånga miljarder det handlar om.</pre><pre>Industriministern åker land och rike runt och talar\r\nom hur mycket pengar som skall portioneras ut när\r\ndet gäller den näringspolitiska propositionen. Jag\r\nhar ett tidningsurklipp från Halland, där\r\nindustriministern har varit besök och gett mycket\r\ndetaljerade upplysningar om de medel som\r\nkommer att anvisas i den regionalpolitiska\r\npropositionen till Västkustbanan och till de vägar\r\nsom berör Västsverige. Eftersom industriministern\r\nsjälv inte är närvarande vill jag fråga Roland\r\nSundgren följande: Anser Roland Sundgren att det\r\när viktigare och riktigare att industriministern åker\r\nland och rike runt och redovisar detaljer i den\r\nnäringspolitiska propositionen än att han är\r\nnärvarande här i riksdagen och ger ett besked till\r\noss som arbetar riksdagen?</pre><pre></pre><pre>Anf. 48 BIRGIT HENRIKSSON (m) replik:</pre><pre>Herr talman! Det är riktigt att jag i våras inte\r\nkunde delta i den debatt då min motion togs upp,\r\neftersom jag befann mig i Helsingfors på ett\r\nsammanträde. Jag kom direkt till voteringarna,\r\nutan att ha deltagit i debatten, men jag röstade inte\r\nnej, utan jag avstod när jag förstod att det var min\r\nmotion som hade varit uppe till behandling. Jag\r\navstod därför att jag inte hade talat med min\r\npartigrupp och inte redovisat mina skäl för att rösta\r\nja. Men naturligtvis stöder jag min egen motion\r\nsom jag dessutom har fått sanktionerad.</pre><pre>Anf. 49 ROLAND SUNDGREN (s) replik:</pre><pre>Herr talman! Vi accepterar utskottets motivering.\r\nDet som Birger Andersson säger är riktigt,\r\nnämligen att vi röstade ja till utskottets hemställan\r\ntrots att vi hade väckt en motion. Det är så man ofta\r\nfår göra när det kommer fram uppgifter som\r\ninnebär att samma stöd kommer att ges om det\r\nfinns ett projekt. Då får man acceptera detta och de\r\nregionalpolitiska tankegångarna om att\r\nstödområdessatsningar, om de skall verka\r\nordentligt, naturligtvis skall göras i de områden\r\nsom kanske inte har samma förutsättningar att få\r\nstöd genom infrastrukturella investeringar som vi\r\nhar genom Mälarbanan, Bergslagspendeln, osv.</pre><pre>När det gäller detta att på miljarden säga hur\r\nmycket vi får till Svealandsbanan vill jag\r\nunderstryka att vi vet att vi hade fått ungefär 1,3\r\nmiljarder från banverket. Av dessa togs sedan 300\r\nmiljoner till Västkustbanan. Vi vet att kravet på oss\r\nsjälva i regionen är 700 miljoner. Vi vet att själva\r\nMälarbaneprojektet Stockholm--Örebro--\r\nHallsberg, om man tar hela sträckan, är en fråga\r\nom 4,5--5 miljarder. Men det är ändå mycket svårt\r\natt exakt på miljarden säga hur mycket det kommer\r\natt kosta. Med i bilden finns nämligen även det som\r\nman kallar Svealandsbanan, som också räknas in i\r\nsatsningarna på trafiken runt Mälaren.</pre><pre>Detta är alltså siffror som vi har att räkna med. Man\r\nkan då säga att det behövs åtminstone 2,5--3\r\nmiljarder för satsningarna Stockholm--Örebro--\r\nHallsberg.</pre><pre>Anf. 50 BIRGER ANDERSSON (c) replik:</pre><pre>Herr talman! Jag påstod inte att Birgit Henriksson\r\nhade röstat nej. Jag sade att hon inte hade stött sin\r\negen motion. Att avstå är detsamma som att inte\r\nstödja motionen.</pre><pre>Jag vill påminna Roland Sundgren om att en av\r\nhans kolleger, Yngve Wernersson, tidigare under\r\nriksmötet ställde en fråga till industriministern i\r\nvilken han framförde önskemål om att\r\nHallstahammar skall flyttas in i stödområde. Det är\r\nalltså tydligt att det är splittring i de\r\nsocialdemokratiska leden.</pre><pre>När det gäller Mälarbanan är det alldeles riktigt\r\nsom Roland Sundgren säger att banverket från sin\r\nplan 10 flyttat över pengar till getingmidjan i\r\nStockholmsområdet. Det är klart att vi i\r\nVästmanlands län blir oroliga över det, eftersom vi\r\nhar funnit, såvitt jag kan förstå är vi överens, att\r\nMälarbanan är ett absolut nödvändigt projekt för\r\ninre Mälarområdets utveckling. Därför måste vi\r\ngemensamt från länet försöka se till att vi verkligen\r\nfår vår andel av de pengar som nu föreslås i den\r\nregionalpolitiska propositionen.</pre><pre>Jag fick mycket svävande svar från Roland\r\nSundgren. Men jag begär alltså inte att få mer säkra\r\nbesked i dag. Men jag vädjar ändå till honom att vi\r\nfrån länet tillsammans verkligen skall försöka göra\r\nvår stämma hörd, så att vi får vår rättmätiga andel\r\nav de pengar som nu kommer att portioneras ut på\r\nangelägna järnvägsprojekt.</pre><pre>Andre vice talmannen anmälde att Roland\r\nSundgren anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 51 ULLA BERG (s):</pre><pre>Herr talman! I torsdags i förra veckan, den 31\r\njanuari, var jag i kontakt med arbetsförmedlingen i\r\nmin hemkommun Hällefors i Örebro län. Då fick\r\njag veta att det fanns 11 lediga jobb i kommunen.\r\nDet fanns totalt 605 arbetssökande. Av dem var\r\nnästan hälften, eller 295, helt arbetslösa. Den andra\r\nhälften hade deltidsarbete men sökte heltid. Dess\r\nvärre är det så att dessa siffror bara är början på vad\r\nvi vet skall komma under året. Vi räknar med att\r\nunder andra halvåret ha en arbetslöshet på 15 % i\r\nkommunen.</pre><pre>Stålindustrin genomgår, som vi alla vet, en\r\nlångtgående strukturomvandling. I kommuner av\r\nHällefors karaktär blir konsekvenserna av den\r\nstrukturomvandlingen förödande. Det är de\r\nyngsta, de med modern utbildning, som får gå först.\r\nUngdomsarbetslösheten, åldrarna 18--24 år, var\r\nden 15 december 15 %. Av dessa 15 % var drygt\r\n10 % öppet arbetslösa, medan resterande 5 %\r\nfanns i arbetsmarknadspolitiska åtgärder. I\r\ngrannkommunen Karlskoga är situationen likartad.</pre><pre>I dessa kommuner har den tunga industrin alltid\r\nvarit totalt dominerande på arbetsmarknaden. Om\r\nvi tar Hällefors som exempel, kan vi konstatera att\r\nav samtliga arbetstillfällen i kommunen är 40,2 % i\r\nindustrisektorn jämfört med 22,6 % i landet i\r\növrigt.</pre><pre>Av dem som arbetar i industrisektorn finns 85 % i\r\nsektorn järn, stål och metall och 7 % i\r\nmetallvaruindustrin. Det är totalt 92 % av\r\nindustrijobben som är direkt knutna till\r\nmetallsektorn.</pre><pre>Om man inte är anställd i det dominerande\r\nföretaget Ovako Steel är man anställd i\r\nentreprenadföretag eller företag som på annat sätt\r\när beroende av Ovako Steel. I Karlskoga är Bofors\r\ndet dominerande företaget med samma förhållande\r\ntill övrig arbetsmarknad i kommunen.</pre><pre>Metallsektorn är totalt mansdominerad. Kvinnorna\r\narbetar nästan uteslutande inom äldreomsorg,\r\nsjukvård, barnomsorg och handel. Det är illa nog\r\nom de som blir arbetslösa på grund av\r\nstrukturomvandlingen inom metallsektorn väljer\r\natt flytta från kommunen för att skaffa nya jobb.\r\nOm de dessutom tar med sig fruar och sambor\r\nkommer vård- och omsorgssektorn att drabbas av\r\npersonalflykt.</pre><pre>Kommunerna arbetar i samverkan med\r\nlänsorganen för att motverka effekterna av dessa\r\nförändringar. Man arbetar med stimulans till de\r\nföretag som finns etablerade och som har\r\nförutsättningar för framtiden, man arbetar med\r\netableringar av nya företag inom nya sektorer för\r\natt bredda näringslivet, och man arbetar med\r\nutbildningar för att höja kompetensen och skapa\r\nförutsättningar på arbetsmarknaden för dem som\r\nblir drabbade av arbetslösheten.</pre><pre>I ett så svårt läge som det som nu råder räcker inte\r\nkommunernas insatser. Här måste staten\r\nmobilisera kraft och god vilja för att hjälpa till.</pre><pre>Det finns så mycket bra att ta till vara för framtiden.\r\nEn god livsmiljö, bra skolor, utvecklad barnomsorg\r\när investeringar som gjorts för en god livskvalitet\r\nsom inte skall gå till spillo. De skall utnyttjas!</pre><pre>Se det som ett erbjudande från oss som är i en svår\r\nsituation just nu. Vi kan erbjuda människor\r\nfantastiska livsvillkor, bra miljö, stimulerande\r\nfritidsmöjligheter, helt enkelt livskvalitet. Det enda\r\nvi saknar är jobb!</pre><pre>Herr talman! Det är nog en rimlig begäran att\r\nstaten deltar i ansträngningarna. Vi behöver för att\r\nkomma över svårigheterna, under en\r\növergångsperiod bli placerade i stödområde 1. Vi\r\nbehöver statens medverkan för att underlätta för\r\nnyetableringar i nya branscher. Då kan det bli en\r\nframtid också i strukturomvandlingens spår.</pre><pre>Anf. 52 INGVAR JOHNSSON (s):</pre><pre>Herr talman! Jag har begärt ordet för att säga något\r\nom den oro som många inom Älvsborg känner inför\r\nutvecklingen på arbetsmarknaden och för att\r\nframföra förslag till åtgärder som kan minska\r\narbetslösheten och bidra till fler jobb i framtiden.</pre><pre>Under nästan hela 1980-talet har utvecklingen i vår\r\nvalkrets varit mycket positiv, men de senaste åren\r\nhar situationen främst inom bilindustrin lett till\r\nkraftiga minskningar av industrisysselsättningen.\r\nDessa bekymmer för bilindustrin har senare\r\nförstärkts av den allmänna konjunkturnedgången\r\noch nu även av kriget i Mellanöstern. Den senaste\r\ntidens kraftiga nedgång av bilförsäljningen skapar\r\nnaturligtvis en mycket stark oro bland tusentals\r\nanställda för hur det skall gå med jobben.</pre><pre>Den minskade sysselsättningen inom bilindustrin\r\ndrabbar naturligtvis många regioner i vårt land.\r\nMen jag vill fästa riksdagens uppmärksamhet på\r\nhur utomordentligt beroende som främst Dalsland\r\noch Trollhättan är av bilindustrin. I nästan alla\r\nDalslandskommuner arbetar man inom stora och\r\ndominerande företag med tillverkning för just\r\nbilindustrin. Den minskade produktionen av bilar\r\nhar lett till personalminskningar och varsel vilket\r\nslår mycket hårt i denna glesbygd. Arbetslösheten i\r\nDalsland har ökat mycket kraftigt och är nära 5 % i\r\nÅmål.</pre><pre>I Trollhättan har Saab Automobile AB minskat,\r\noch planerar att minska, antalet anställda med\r\nsammanlagt över 3 000. Det är ju en oerhört kraftig\r\nminskning. Jag kan också tillägga att det är många\r\ni valkretsens södra delar som jobbar i bilindustri i\r\nGöteborg.</pre><pre>Men det är inte bara bilindustrin som har\r\nbekymmer, även annan industri drabbas av\r\nminskad sysselsättning. Jag tror att vi kan säga att\r\nvi i Norra Älvsborg, liksom andra, har drabbats av\r\nden allmänna konjunkturnedgången och dessutom\r\nav den kraftiga nedgången för bilindustrin.</pre><pre>Men samtidigt som jag redogör för bekymren vill\r\njag med kraft markera att jag tillhör dem som tror\r\natt svensk bilindustri har kvaliteter och möjligheter\r\natt utvecklas. Men det är säkert också så att även\r\nvid en på sikt positiv utveckling för bilindustrin\r\nbåde Dalsland och Trollhättan har behov av stöd\r\nför att kunna bygga upp ett allsidigare och mindre\r\nsårbart näringsliv.</pre><pre>För att både utveckla den befintliga industrin och\r\nskapa sysselsättning på nya områden är satsningar\r\npå främst utbildning och kommunikationer viktiga.\r\nVår region har tyvärr i flera hänseenden en inte lika\r\nväl utbyggd utbildning eller utbyggda\r\nkommunikationer som jämförbara regioner. Vår\r\nregion måste därför få en rejäl del av kommande\r\nsatsningar på tillväxt. Jag vill därför peka på några\r\nsatsningar som skulle bidra till tillväxt och positiv\r\nutveckling i Dalsland och Götaälvdalen.</pre><pre>För det första: Ge regionens högskola, som ju är\r\nlandets minsta, ytterligare resurser till bl.a. utökad\r\ningenjörsutbildning.</pre><pre>För det andra: Ge AMU i regionen resurser nog för\r\natt kunna möta den ökande arbetslösheten med\r\nkraftfulla utbildningsinsatser.</pre><pre>För det tredje: Bygg järnvägen från Göteborg mot\r\nOslo och Karlstad med dubbelspår till Mellerud\r\nsom en del i de infrastruktursatsningar som\r\nplaneras.</pre><pre>För det fjärde: Satsa på att öka möjligheterna till\r\npendeltågstrafik mellan Göteborg och Trollhättan--\r\nVänersborg, varvid en ny järnvägsstation byggs i\r\nÄlvängen.</pre><pre>För det femte: Ge riksväg 45 Europavägstatus och\r\nhöj standarden på denna väg genom Götaälvdalen\r\noch Dalsland. Rusta upp de mindre vägarna i\r\nregionen.</pre><pre>För det sjätte: Förlägg vägverkets planerade nya\r\nregionkontor till Vänersborg.</pre><pre>För det sjunde: Ge fyrstadsområdets, Dalslands\r\noch norra Bohusläns behov av goda\r\nflygförbindelser en långsiktig lösning.</pre><pre>Herr talman! Det var vad jag hade att säga om\r\nbehov av insatser för Dalsland och Götaälvdalen.\r\nMen när jag nu talar om läget i norra Älvsborg vill\r\njag också något beröra Alingsåsområdet, som ju\r\nhar haft en mycket starkt tillväxt och en positiv\r\nutveckling. Men även i denna region finns frågor\r\nsom är mycket viktiga för dess utveckling. Jag\r\nskulle vilja nämna följande.</pre><pre>Pendeltågstrafiken till och från Göteborg borde\r\nförlängas norr om Alingsås.</pre><pre>Järnvägsstationen i Herrljunga måste få utvecklas\r\ntill ett resecentrum som betjänar Borås- och\r\nfyrstadsregionerna.</pre><pre>Vägen från Floby mot Europaväg 3 måste byggas\r\nfärdig förbi Herrljunga.</pre><pre>Europaväg 3 måste ges en ny dragning förbi\r\nAlingsås.</pre><pre>Herr talman! Genom att genomföra dessa\r\nsatsningar kan vi se till att detta område får en\r\nfortsatt positiv utveckling.</pre><pre>Anf. 53 ARNE KJÖRNSBERG (s):</pre><pre>Herr talman! Borås A-region sade man förr i tiden.\r\nKnallebygden, Tygriket, Sjuhäradsbygden.\r\nNamnen är många, men jag föredrar\r\nSjuhäradsbygden -- kanske för att jag kommer\r\ndärifrån.</pre><pre>Jag vill, herr talman, av två skäl börja med att\r\ninstämma i Ingvar Johnssons anförande. Dels\r\ndärför att jag tycker att det var i sak bra och riktigt,\r\ndels därför att vi i norra Älvsborg och södra\r\nÄlvsborg är så beroende av varandra och på en\r\nmängd områden har ett samarbete som fungerar\r\nväldigt bra. Jag vill alltså instämma i Ingvar\r\nJohnssons anförande.</pre><pre>Så tillbaka till Sjuhäradsbygden. Det som jag\r\ntycker är typiskt för människorna i den bygden är\r\natt de är idoga, arbetsamma, uppfinningsrika, men\r\nkanske också litet ''om sig och kring sig, för att få\r\nnåt' i sig och på sig''. Det finns elaka historier, jag\r\npoängterar att de är elaka och säkert osanna, om\r\nknallen som hade två alnar -- en litet längre och en\r\nlitet kortare. Den ena användes när det var inköp\r\npå gång. Den andra när det gällde försäljning. Ni\r\nfår själva gissa vilken som användes vid resp.\r\ntillfälle. Nu undrar kanske vän av ordning vad detta\r\nhar med en allmänpolitisk debatt i Sveriges riksdag\r\ni februari 1991 att göra. Det kan man naturligtvis\r\nfråga sig. Vad jag vill ha sagt är att människorna i\r\nmin hembygd faktiskt aldrig har hemfallit till gnäll.\r\nMan har genom århundraden slitit och släpat och\r\nalltid varit arbetsam. Så var det och så är det. I\r\nSjuhäradsbygden, med tekoindustrierna som bas i\r\nindustriverksamheten, gäller det faktiskt att ligga i.\r\nDär sätter man en ära i att klara sig själv.</pre><pre>Under de senaste tre decennierna har vi haft en\r\ndramatisk nedgång av antalet sysselsatta inom\r\nteko. Trots detta är denna industrigren fortfarande\r\nviktig för våra bygder. Den är dessutom, precis som\r\nalltid, extremt konjunkturkänslig. Vi märker\r\nuppgångar, men också nedgångar, snabbare än i de\r\nflesta andra områden i landet.</pre><pre>I Älvsborgs län, huvudsakligen i Sjuhäradsbygden,\r\nmed den största koncentrationen till Marks\r\nkommun, arbetar 11 000 personer inom teko.\r\nHittills har mer än 1 200, alltså ungefär 11 %,\r\nvarslats om uppsägning. Företrädare för\r\nbranschen, både på arbetsgivar- och\r\narbetstagarsidan, räknar med -- eller kanske spår --\r\natt antalet sysselsatta under 1991 kommer att\r\nminska med ca 4 000 personer.</pre><pre>Strukturen på näringslivet i Sjuhäradsbygden är\r\nsådan att alla är medvetna om att en fortsatt\r\nstrukturomvandling är nödvändig. Det får dock\r\ninte innebära, och behöver inte innebära, att teko\r\nslås ut. Det får inte heller innebära att\r\nomvandlingen går så snabbt att näringsliv,\r\narbetsmarknad och -- viktigast av allt --\r\nmänniskorna inte hinner med.</pre><pre>Några av de åtgärder som är vidtagna, exempelvis\r\nfrisläppandet av investeringsfonderna, är viktiga\r\nför vår bygd. Ännu viktigare är dock strävan att\r\nsänka kostnaderna. På få ställen i landet betyder\r\ndet så mycket som i Sjuhäradsbygden att vi kan\r\nkomma över från inflationslöner till reallöner.\r\nEnligt den regionalpolitiska utredningen var det för\r\nnågra år sedan 42 % av de sysselsatta i\r\nSjuhäradsbygden som arbetade i det man kallade\r\nkostnadskänslig verksamhet. Motsvarande tal för\r\nnågra andra delar av landet, exempelvis Bergslagen\r\noch sydöstra Sverige, var 24 %. Mot denna\r\nbakgrund är det naturligtvis av största vikt att vi\r\nkommer till rätta med kostnadsutvecklingen. Det\r\när därför vi hoppas mycket på\r\nRehnbergkommissionen.</pre><pre>Nu skall jag inte lyfta fram problemen mer, nu skall\r\njag i stället peka på några åtgärder som jag menar\r\när viktiga och på ett antal starka sidor i\r\nSjuhäradsbygden.</pre><pre>I Borås finns högskolan, statens provningsanstalt,\r\nSIFU och Proteko. Dessa institutioner bör få\r\nmöjlighet att mer aktivt samarbeta för att\r\nunderlätta den omstrukturering som vi alla inser är\r\nnödvändig.</pre><pre>Några ord specifikt om tekoindustrin. SIND har ett\r\nbranschstöd på 85 miljoner, som de administerar.\r\nDet måste i ökad utsträckning användas offensivt\r\noch inte bara till uppehållande försvar. Proteko,\r\nsom jag tidigare nämnde, bör få större möjligheter\r\natt specialrikta offensiva insatser till\r\nutvecklingsbara tekoföretag.</pre><pre>Till frågan om importregleringar för tekovaror. Här\r\nrör jag mig på ett minerat område, det är jag\r\nmedveten om. Hösten 1988 beslutade riksdagen att\r\nalla importregleringar skall vara avskaffade den 31\r\njuli i år. Det beslutet fattades under helt andra\r\npolitiska och handelspolitiska förhållanden än de\r\nsom råder nu. Det är i sig skäl till att man bör\r\nfundera på att ändra det beslutet. Under stor\r\nenighet har riksdagen beslutat att Sverige, under\r\nvissa förutsättningar, skall eftersträva medlemskap\r\ni EG. Inom EG har man importrestriktioner för\r\ntekovaror. Man har sagt att strävan är att dessa skall\r\ntas bort, men att man räknar med att det kanske tar\r\ntio år. Det betyder att om våra förhandlingar med\r\nEG leder till det resultat som en bred majoritet i\r\nriksdagen syftar till, kommer vi att om några år få\r\ninföra importrestriktioner på tekovaror igen. Det\r\nverkar inte speciellt förnuftigt eller rationellt. Jag\r\nanser att om vi på en mängd områden eftersträvar\r\nen harmonisering till EGs regler, så bör vi göra det\r\näven på det här området.</pre><pre>Trots nedgången kvarstår, i varje fall i en del\r\navseenden, en viss överhettning i\r\nhuvudstadsregionen. I datakommunikationernas\r\ntidevarv bör det inte vara några svårigheter att\r\nflytta viss verksamhet till andra delar av landet.\r\nFolksam har fattat sådana beslut. Jag tycker nu att\r\npostgirot bör följa i Folksams spår. Om jag får\r\nupprätta en önskelista, tycker jag att det vore\r\nrimligt att postgirot flyttade en del av sin\r\nverksamhet till Sjuhäradsbygden--Borås. Borås\r\nkommun har lovat att medverka i en sådan\r\nlokalisering.</pre><pre>Bara en sak till. Statens räddningsverk har fyra\r\nskolor ute i landet. Kapaciteten vid dessa räcker\r\ninte till, därför har man utlokaliserat viss\r\nutbildning. I Borås har kommunen byggt en\r\nutomordentligt fin brandövningsplats. Det verkar\r\nvara Europas finaste, i varje fall om man skall döma\r\nav alla de studiebesök som görs där. Tidvis har\r\ndeltidsbrandmän utbildats där. Jag tycker att det\r\nvore rimligt att räddningsverket utlokaliserade den\r\nutbildningen till Borås. Jag påminner på nytt om\r\nden resurs som provningsanstalten kan vara.</pre><pre>Det var inte meningen, herr talman, att detta skulle\r\nbli någon litania, alltså klagosång, och jag hoppas\r\natt mitt inlägg inte har uppfattats som en sådan. Det\r\njag vill åstadkomma egentligen är att peka på de\r\nstora möjligheter som Sjuhäradsbygden har. En sak\r\nvågar jag lova, i våra bygder skall vi ligga i och\r\njobba som vi alltid har gjort. Vi vill bara ha\r\nchansen, och den hoppas jag att vi kommer att få.</pre><pre>Anf. 54 CARL FRICK (mp):</pre><pre>Herr talman! Regeringens politik att momsbelägga\r\nkollektivtrafiken och att höja restaurangmomsen är\r\nverksamma slag mot näringslivet och framtiden för\r\nGotland. Kostnaderna för färjeåkande har stigit\r\nmed 35 % och för flyget med 25 % sedan årsskiftet.\r\nNu anvisar regeringen vägar för ytterligare åtgärder\r\nför att försvåra resandet till och från fastlandet.\r\nSlopandet av fraktstödet och stödet för flyget visar\r\nvad det är fråga om. Det är en ren isoleringspolitik,\r\noch det är otillständigt. Det är fråga om\r\nstorebrorssamhället som förtrycker en liten\r\navlägsen del av landet. Det ser ut att kunna vara en\r\n''baltikumisering'' och kanske t.o.m. en\r\n''albanisering'' av Gotland.</pre><pre>Miljöpartiet de gröna har en helt annan syn på\r\ndessa frågor. Vi vill att Gotland skall utvecklas,\r\nliksom andra delar av landet. Vi vill stödja en\r\nsjälvutveckling. Därför har vi bl.a. föreslagit att\r\narbetsgivaravgifterna skall sänkas med 10\r\nprocentenheter. Det innebär att lönekostnaderna\r\nför alla verksamheter på ön sjunker med 10 %.\r\nDetta sänker kostnaderna för kommunerna rejält\r\noch de får möjligheter att klara sina lagstadgade\r\nuppgifter.</pre><pre>Det kommunala skattestoppet måste hävas. Det är\r\negentligen ett brott mot principen om kommunalt\r\nsjälvstyre. Hur skall kommunerna kunna klara de\r\nuppgifter som vi ålägger dem, om de inte har\r\nmöjlighet att finansiera dem?</pre><pre>Momsen på kollektiva transporter till lands och\r\nsjöss måste slopas. Gör man det får näringslivet på\r\nön en rejäl skjuts. Momsen på restauranger och\r\nturism måste återgå till det gamla värdet. Tankarna\r\npå att slopa fraktstödet och flygstödet bör avvisas.\r\nDet är bara några exempel på vad man faktiskt\r\nmycket enkelt kan göra för att lätta på situationen\r\nför den hårt trängda ön.</pre><pre>Transporterna till och från Gotland måste utredas.\r\nI en sådan utredning måste de gotländska\r\nintressena ha mycket stor tyngd. Vi anser att ägarna\r\nav färjetrafiken måste befinna sig på Gotland.\r\nGotlänningarna är faktiskt experter på sina\r\nproblem, inte utredare som sitter på fastlandet och\r\ntycker, inte heller ägare på fastlandet. Utredningen\r\nmåste tillsättas med stor skyndsamhet. Målet måste\r\nvara att få goda transporter till kostnader som är\r\nrimliga. Vad kan då vara rimligt?</pre><pre>Det går inga landsvägar mellan Gotland och\r\nfastlandet. Sjövägen är egentligen landsvägen.\r\nKostnaden för att komma till och från Gotland med\r\nde långsamma färjorna måste likställas med\r\nkostnaden att färdas med bil motsvarande sträcka\r\npå land. En utgångspunkt kan vara det statliga\r\navdraget på 12 kr. per mil. Det skulle betyda\r\nungefär 200 kr. för en familj med bil. Omräknat\r\nskulle det kunna innebära att bilen kostar 100 kr.\r\nper resa och varje vuxen passagerare 50 kr. Det\r\nskulle vara en radikal sänkning av kostnaderna för\r\natt ta sig till och från Gotland. Vi tycker att det är\r\nviktigt att ur transportsynpunkt likställa Gotland\r\nmed resten av landet. Allt annat är\r\nisoleringspolitik. För flygets del måste Gotland\r\ngynnas med sänkta landningsavgifter. Så tycker vi\r\nockså att det skall vara för övre Norrland.</pre><pre>Vi vill avveckla löntagarfonderna och ersätta dem\r\nmed kommunala närfonder för att utveckla lokal\r\nmiljövänlig produktion. Löntagarfonderna har i\r\nstort sett endast kunnat användas till att höja\r\nbörskurserna och gynna stora kapitalägare. Det var\r\nväl egentligen inte det som var meningen med\r\nlöntagarnas pengar.</pre><pre>Vi vill återföra fastighetsbeskattningen till\r\nkommunerna och se till att taxeringsvärdena för\r\nbofasta i attraktiva områden blir sådana att de\r\nbofasta inte får det ekonomiskt svårt på grund av\r\nde spekulationer som är så vanliga i dessa attraktiva\r\nområden.</pre><pre>I vår gröna lunta, som är svar på regeringens nådiga\r\nlunta, har vi visat hur vi kan finansiera våra\r\nomläggningar, bl.a. genom en skatteväxling mellan\r\nskatten på energi och skatten på arbete.</pre><pre>Sedan har vi den stora frågan om oljeutvinningen.\r\nRegeringen har givit tillstånd till omfattande\r\noljeletning utanför Gotland, bl.a. på Klints bankar.\r\nDetta är ett planerat miljömord från regeringens\r\nsida. Den måste vara medveten om att löften om\r\noljeletning kan leda till att man finner olja. Att i ett\r\nsådant läge förhindra oljeutvinning är praktiskt\r\ntaget omöjligt. Exploatörerna har ändå satsat stora\r\nbelopp och de räknar naturligtvis med att de skall\r\nfå tillbaka sina pengar.</pre><pre>Östersjön är svårt skadad och havet tål inte mycket\r\nmer stryk innan det dör. Det vet regeringen. Man\r\nhar deltagit i stora konferenser om detta, bl.a. i\r\nRonneby i somras. Goda kunskaper finns, men\r\nregeringen fullföljer sina planer på miljömordet.</pre><pre>All oljeutvinning i Östersjön måste stoppas. Det\r\nmåste vara en prioriterad uppgift för regeringen att\r\nverka för detta också internationellt. Därför måste\r\noljeletningstillstånden dras in, och det med en\r\ngång. Jag tycker att det kan vara rimligt att t.o.m.\r\nbetala skadestånd till de oljeletningsföretag, vilka\r\nman har givit möjlighet att sätta i gång att leta efter\r\nolja. Det kunde faktiskt vara en billig\r\nförsäkringspremie.  Det är mycket viktigt att\r\nGotland inte isoleras och att oljeletningen raskt\r\nupphör.</pre><pre>Hela denna politik är mycket märklig i en tid då vi\r\nalla pratar om internationell samverkan. I stället\r\nför man här en politik för nationell isolering. Vi ser\r\ndet också i andra delar av landet, där man\r\nförsämrar möjligheten att ta sig fram på järnväg.\r\nJag tänker på Norrlands inland med inlandsbanan\r\noch andra ställen som faktiskt också drabbas av den\r\nkonsekventa isoleringspolitiken. Detta håller inte.\r\nLandet ingick förra året, med regeringens hjälp, i\r\nen stor kampanj om att hela Sverige skulle leva.\r\nGör man konsekvent på det här sättet, motsäger\r\nman faktiskt det man har satt i gång och som fått en\r\nfantastisk massa människor att med entusiasm\r\narbeta på att hela landet skall leva. Då måste man\r\nfaktiskt i sitt dagliga arbete, i politiken, också inse\r\natt det får konsekvenser. Då kan man inte behandla\r\nGotland på det här sättet, med dessa enorma\r\nkostnader för att komma till och från ön. Det\r\nbehövs faktiskt en folkstorm på Gotland för att\r\npåverka regering och riksdag så att\r\nisoleringspolitiken kan stoppas. Det är ganska\r\nfantastiskt att vi i en tid av internationalism bidrar\r\ntill nationell isolering. Det måste bli ett slut på det.</pre><pre></pre><pre>Anf. 55 ANITA JOHANSSON (s):</pre><pre>Herr talman! Först vill jag säga att jag delar Birger\r\nAnderssons uppfattning att det är viktigt att\r\nframföra regionala problem i de regionalpolitiska\r\ndebatterna. Jag tänkte tala litet grand om\r\nStockholms län. Tyvärr har ingen av\r\noppositionspartiernas ledamöter anmält sig för att\r\ntala om regionalpolitiken i dag. Det kan kanske bli\r\nbättre ett annat år.</pre><pre>Stockholms län är en modern och vacker\r\nstorstadsregion, där vi har tillväxt, där vi har\r\nexpansion. Det är människornas situation och\r\nvillkor, förutsättningar och möjligheter i en storstad\r\nsom jag vill fästa kammarens uppmärksamhet på.\r\nDet handlar inte endast om arbete och bostäder,\r\nekonomisk och social trygghet, utan det handlar\r\nockså om livskvalitet.</pre><pre>I dag är Stockholms län kontrasternas region. För\r\nmånga är Stockholm möjligheternas stad, för andra\r\ninnebär den social utslagning och isolering. Här\r\nfinns de rika och de riktigt fattiga. Här är det fint att\r\nbo på Östermalm och i Djursholm, medan områden\r\nsom Tensta och Rinkeby har dålig klang -- där bor\r\nmånga socialt utslagna och många invandrare.\r\nBostadsområdena i Stockholmsområdet är i mångt\r\noch mycket socialt skiktade. I Stockholmsregionen\r\när också ett av de största sociala problemen\r\nensamheten.</pre><pre>Jag tycker, herr talman, att det är helt oacceptabelt\r\natt vi i vårt rika land och i vår fina stad har så många\r\nuteliggare. Det måste vidtas åtgärder snarast, både\r\nfrån kommunens och från riksdagens sida, för att\r\nkomma till rätta med det här problemet.</pre><pre>Bristen på platser på behandlingshem och på andra\r\nbehandlingsmöjligheter för barn och ungdom är\r\nmycket stor, främst i Stockholms län, men även i\r\nandra storstäder. Ungdomar som begår allvarliga\r\nbrott kan inte tas om hand. Kostnaderna på de\r\ninstitutioner som finns är höga.\r\nPersonalomsättningen är stor. Socialnämnderna\r\nsaknar ofta möjligheter till nödvändig uppföljning.\r\nBehandlingsresultaten uteblir i stor utsträckning.\r\nLäget är alarmerande. Nya satsningar behöver\r\ngöras för att hitta bättre metoder för att nå fram till\r\nungdomar i riskzonen. Det är nödvändigt att staten\r\nger öronmärkta anslag samt anvisningar till denna\r\nverksamhet för att avhjälpa den akuta bristen.</pre><pre>Stockholms län är inte bara Sergels Torg, utan här\r\nfinns både glesbygd och tätort. Tänk på att Sveriges\r\nrikaste region också är den mest ojämlika!\r\nArbetsplatserna finns i Stockholm och norrut,\r\nmedan en stor del av bostäderna finns i de södra\r\nlänsdelarna. En betydande del av befolkningen\r\nmåste pendla kanske två timmar varje dag till och\r\nfrån sina arbeten.</pre><pre>Herr talman! När statliga åtgärder utformas, måste\r\nhänsyn tas även till de probem som finns i vår\r\nregion. Statliga åtgärder måste motverka, inte\r\nförstärka obalansen. Storstad och landsbygd måste\r\nutvecklas i harmoni med varandra. De som vill att\r\nStockholm skall växa obehindrat är spekulanterna.\r\nHär handlar det om många människor som har\r\nflyttat hit från andra delar av landet och från andra\r\nländer.</pre><pre>Bostadsmiljön måste förbättras i många av våra\r\nkommuner. Vårt län blir inte bättre om köerna till\r\nnästan allt fördubblas, när trafiken tilltar och\r\navgaserna med den eller när vi tvingas bygga\r\nbostäder på våra grönområden.</pre><pre>Storstadsutredningen fann att problemen var störst\r\ni de minst attraktiva bostadsområdena. Det är\r\ndärför mycket viktigt att dessa områden rustas och\r\nvid behov byggs om, så att stämpeln av dåliga\r\nbostadsmiljöer försvinner. Detta förutsätter statligt\r\nstöd i form av lån med förmånliga ränte- och\r\nåterbetalningsvillkor.</pre><pre>Herr talman! Antalet sysselsatta inom\r\nvaruproduktionen i Stockholmsregionen har\r\nminskat med 75 000 personer under en 20-\r\nårsperiod. Under samma tid har antalet arbetande\r\ninom tjänsteproduktionen ökat mycket kraftigt.\r\nEnligt Regionplan 90 kan minskningen av antalet\r\nsysselsatta inom tillverkningsindustrin fortsätta. En\r\nsådan fortsatt utveckling innebär att näringlivet i\r\nStockholms stad och län blir än mer\r\ntjänstemannainriktat.</pre><pre>AMS-statistik visar att varslen i Stockholms län till\r\nstörsta delen återigen berör tillverkningsindustrin.\r\nHär måste vi tillsammans ta krafttag.</pre><pre>Olof Palme varnade för att vi hade byggt ett\r\nvälfärdssamhälle, som var ett skal utan innehåll.\r\nHan menade att vi hade rationella vägar, rationella\r\nfabriker och rationella skolor. Nu var det på tiden,\r\nmenade Olof Palme, att vi fyllde det rationella med\r\nett mänskligt innehåll.</pre><pre>Människor väljer att ställa sig utanför samhället,\r\nväljer att inte rösta. Främlingskap och\r\ninvandrarfientlighet, det är välfärdssamhällets\r\nbaksida. Då gäller det att våga se problemen och\r\nmotverka marknadskrafternas brutala effekt.</pre><pre>Herr talman! Storstäderna erbjuder ett rikt och\r\nomväxlande utbud av kulturverksamhet. Men de\r\nsom deltar i denna kulturverksamhet kommer i\r\nalltför stor utsträckning ur det välutbildade skiktet\r\nav storstadens befolkning. Då Skådebanan i\r\nStockholm upphörde för några år sedan, frigjordes\r\nmedel motsvarande 37 grundbelopp. De har\r\nalltsedan dess använts till teaterfrämjande\r\nåtgärder. I årets budgetproposition säger\r\nutbildningsministern att medlen även nästa år skall\r\ntas i anspråk för dessa ändamål. Jag tycker att det\r\nvore bra om vi kunde satsa på en\r\nlänsteaterverksamhet i Stockholms län.</pre><pre>Vi måste få riktade barn- och\r\nungdomskultursatsningar i de mest utsatta\r\nbostadsområdena i Stockholmsregionen. Ett\r\nmycket bra exempel på ungdomssatsningar är\r\nFryshuset. Vi socialdemokrater i Stockholms län\r\nkommer att arbeta mycket aktivt för att Fryshuset\r\nskall vara kvar och utvecklas.</pre><pre>Även vi stockholmare, herr talman, har rätt till en\r\ngod livsmiljö. Våra barn har också rätt till en bra\r\ngymnasieskola, de har rätt till en bra bostad, utan\r\natt behöva betala flera hundra tusen kronor. Även\r\nvåra gamla har rätt till en god åldringsvård.</pre><pre>\r\nÖvriga frågor</pre><pre>Anf. 56 HANS LINDBLAD (fp):</pre><pre>Herr talman! Jag trivs med riksdagsledamöter. Jag\r\ntycker att de flesta är mycket arbetsamma och\r\nkloka. De flesta gör mycket klokare saker än vi som\r\när här i kammaren just nu. Man är ute bland folk,\r\nman gör mycket.</pre><pre>Man kan ändå som riksdagsman fråga sig ibland:\r\nStår det vi håller på med i rimlig proportion till\r\nuppståndelsen när man väljer oss? Det är\r\nvalrörelse, en lång kampanj och man drar ut hela\r\nsvenska folket. Frågan är vad som blir resultatet.\r\nJa, vi väljer naturligtvis regering. Men vad gör vi\r\nsom riksdag?</pre><pre>Jag är en optimistisk människa. Jag tycker att det\r\nhar hänt något positivt, ett trendbrott.\r\nRiksdagsmotionernas antal har nämligen varje år\r\nökat. En del säger att det är bra med\r\nriksdagsledamöter som motionerar, men i fjol\r\nminskade antalet motioner. Det är intressant att\r\nantalet minskade ytterligare i år. Det tycker jag är\r\nextra roligt och positivt, eftersom det är valår, då\r\nman normalt sett motionerar väldigt mycket.\r\nRiksdagsledamöter verkar motionera mindre och\r\nfår då mer tid till annat.</pre><pre>Den här allmänpolitiska debatten inleddes första\r\ndagen med en partiledaromgång. Så skall det vara.\r\nDet är valrörelse och de frågor som partierna har\r\nolika uppfattning om blir oerhört väl belysta. Man\r\ntror nästan att det är riksdagens viktigaste uppgift\r\natt visa när partierna är oense.</pre><pre>Gårdagens debatt inleddes med en ekonomisk\r\ndebatt mellan finansministern och partiernas\r\nledande finanspolitiska talesmän. Det är\r\njätteviktigt. Alla människor vet att riksdagen ägnar\r\nsig åt och talar om att man är oense om ekonomin.</pre><pre>Men den här dagen inleddes med en\r\ninterpellationsdebatt mellan Lars Leijonborg och\r\ncivilministern om brister i statsförvaltningens\r\nmedelshantering. De var rätt ense. Jag tror att det\r\när viktigt att notera detta. Man är överens, men\r\nproblemet är att myndigheter redovisar pengarna\r\npå galet sätt.</pre><pre>Jag brukar ibland säga att politiska partier är de\r\nenda organisationer som tvingas se till helheten. Ett\r\npolitiskt parti måste väga vägar mot\r\nregionalpolitik, mot forskning, mot försvar etc.,\r\nunder det att alla andra aktörer bara behöver ta\r\nansvar för en del. Varje myndighet, varje annan\r\norganisation med någon kraft -- nu bortser jag från\r\nkyrkor och ideella organisationer -- företräder\r\nnågon form av särintresse. De politiska partierna\r\nkan ha olika uppfattning, men när man tvingas göra\r\navvägningar kommer man i många sammanhang\r\nfram till samma uppfattning. Problemet är hur man\r\nfår genomslag för detta.</pre><pre>Jag tror att vi alla vill ha så god högre utbildning och\r\nså god forskning som möjligt. Men samtidigt får\r\nkostnaderna inte bli hur stora som helst. Alla har\r\nnog ett intresse av att byråkratin inom\r\nhögskolevärlden minskar. Då avser jag inte bara\r\nUHÄ utan också byråkratin vid våra universitet\r\noch institutioner. Hur hittar vi framkomliga vägar\r\nhär? En viktig fråga är: Hur kan riksdagen arbeta\r\nför en rationalisering, för att man ser till att\r\npengarna ger så mycket som möjligt? I det\r\navseendet har vi hittills varit dåliga.</pre><pre>Utskotten har alltid huvudansvaret. I ett utskott\r\ndär man har oerhört mycket att göra, t.ex. i\r\nutbildningsutskottet eller\r\narbetsmarknadsutskottet, hinner man inte se till\r\nresultatet av sitt arbete. Jag tror att ju mer pengar\r\ndet är fråga om i ett utskott, desto mindre hinner\r\nman titta på de olika frågorna.</pre><pre>Jag förmodar att man i t.ex. lagutskottet -- i det\r\nsammanhanget vill jag säga att konsumentverket\r\nsäkert blir granskat -- har en mycket tung\r\narbetsbörda.</pre><pre>Jag kan föreställa mig att det alltid är bråttom i\r\nutskotten. Propositioner och motioner måste fram.\r\nEn debatt i ämnet i fråga utlovas till en viss\r\ntidpunkt. Men plötsligt blir det inget sammanträde\r\nt.ex. en torsdag. Det sammanträdet ställs in. Men i\r\nstället kunde man väl träffas den aktuella torsdagen\r\nför att titta på hur exempelvis grundskolan\r\nfungerar. Man kunde göra en ''feed-back''.</pre><pre>Själv sitter jag ju med i försvarsutskottet.\r\nEgentligen behöver det inte spridas utanför\r\nkammaren vad jag nu säger. Men vi har faktiskt inte\r\nsärskilt mycket att göra där. Vi hinner göra någon\r\nform av uppföljning. I och för sig har viktiga saker\r\nhänt. Jag tänker då på den nya budgetreformen.\r\nVidare finns det ett bra betänkande från riksdagens\r\nrevisiorer, som har lett till ett riksdagsbeslut om hur\r\nriksdagen skall agera. Genom att studera\r\nförhållandena vad gäller en tredjedel av\r\nförvaltningen varje år finns det litet tid att gå in på\r\nsådana här saker. Talmannen har ju låtit tillsätta en\r\nutredning om riksdagens granskningsroll. Det\r\ngäller både utskottens roll och revisionens roll. Vi\r\nmåste ju kunna se vad som händer och ta ställning\r\ntill hur vi i riksdagen kan påverka.</pre><pre>Jag sitter sedan några år tillbaka med i revisionen.\r\nRiksdagen har uttalat att vi skall ägna oss åt\r\nprincipiella och generella frågor. I går hade vi ett\r\nseminarium. Talmannen var kanske inte särskilt\r\nglad över det, eftersom det var allmänpolitisk\r\ndebatt. Vi är några ledamöter som inte alls har\r\nsysslat med sjukvård tidigare. Men under en period\r\nomfattande ungefär 17 månader har vi åkt runt i\r\nSverige, och vi har även studerat förhållandena i\r\nvåra grannländer. Konsulter har inte anlitats i\r\nnågon större utsträckning, utan vi har själva --\r\nmåhända så att säga med litet nyöppnade ögon och\r\nlitet oskuldsfullt -- undersökt hur det hela fungerar\r\neller inte fungerar.</pre><pre>Jag tror att utskotten sällan har tid att göra en sådan\r\ngranskning. Det behövs nog en kombination av vad\r\nrevisionen och utskotten gör.</pre><pre>Sedan har jag också ett intryck av att utskotten är\r\nganska dåligt förberedda just som utskott, som\r\nkanslier. Man är så oerhört inriktad på att behandla\r\njust motioner och propositioner, och då gärna med\r\ntyngdpunkt på det juridiska. Jag tror att det i hög\r\ngrad har präglat rekryteringen. Utskotten är dåliga\r\npå att se hur saker och ting fungerar i verkligheten.</pre><pre>Det är lätt att säga ja till en förändring t.ex. i fråga\r\nom sjukförsäkringen. Men sedan gäller det att\r\nbeakta vad förändringen i fråga innebär för\r\nbyråkratin. Man måste undersöka hur många\r\nhundra nya tjänster som kommer att behövas vid\r\nförsäkringskassorna. Men sådant aktualiseras först\r\nett eller ett par år senare. Det kan ju röra sig om\r\natt ytterligare ett antal hundra personer kommer att\r\nbehövas. Men det kunde man, som sagt, ha\r\nförutsett.</pre><pre>Jag tror också att riksdagen är en dålig\r\narbetsgivare. Personalutvecklingen är dålig.\r\nRevisionen har börjat med ett slags\r\nseminarieverksamhet för personalutveckling. Men\r\ndet har inte riksdagen gjort. När man i ett utskott\r\nhar lärt sig något nytt skall naturligtvis den här nya\r\nerfarenheten föras vidare till andra personer. Det\r\nkan hända att någon har lärt sig t.ex. att matcha en\r\nviss byråkrati på trafikområdet. Men den\r\nkunskapen kan passa mycket bra på exempelvis\r\nindustriområdet. När man i ett utskott kommer på\r\nnågonting speciellt i fråga om styrning t.ex. är det\r\nviktigt att den erfarenheten sprids till andra.</pre><pre>Jag tror att det är värdefullt att ha en bra\r\npersonalorganisation. Det gäller både revisionen\r\noch utskotten. Det behövs fler utbyten. Det här är\r\nett viktigt område. Ganska många av de miljarder\r\nsom vi har klått skattebetalarna på under de senaste\r\nåren har inte använts särskilt väl. Riksdagen visar\r\nstor skicklighet när det gäller att tala om saker som\r\ngäller framtiden. Men riksdagen är dålig på att\r\ngranska och följa upp.</pre><pre>Anf. 57 ANITA JOHANSSON (s) replik:</pre><pre>Herr talman! Som vanligt har jag med intresse\r\nlyssnat på Hans Lindblad. I stort sett har jag samma\r\nsynpunkter som han på byråkratin. Vi måste\r\nkomma åt byråkratin på många statliga\r\nmyndigheter och även på annat håll. Jag ser alltså\r\nverkligen fram emot den utredning som talmannen\r\nhar tillsatt när det gäller att undersöka riksdagens\r\nroll. Som politiker måste vi bli mycket bättre på\r\ndetta med uppföljning av de beslut som fattas i\r\ndenna kammare.</pre><pre>Anf. 58 CARL FRICK (mp) replik:</pre><pre>Herr talman! När jag började i riksdagen var just\r\ndetta med att man aldrig följer upp fattade beslut\r\nen av mina mera chockerande upplevelser. Jag har\r\njobbat 20 år inom svensk industri. Då var det en\r\nsjälvklarhet att successivt följa upp utfört arbete för\r\natt se vilket utfallet av det utförda arbetet blev och\r\nför att ta fasta på slutsatserna beträffande den\r\nuppföljning som gjorts. När en budget fastställs är\r\ndet ett grundläggande krav att det till budgeten\r\nfogas någon form av konsekvensanalys. Vilket\r\nresultat förväntas? måste man fråga. På något sätt\r\nskall man ju senare kunna mäta om resultatet\r\nfaktiskt blev det som man en gång hade tänkt sig.\r\nDet måste vara en central uppgift för resp. utskott\r\natt faktiskt se till att det som man har ordnat med\r\noch som återfinns i avgivet betänkande\r\növerensstämmer med vad man verkligen har tänkt\r\nsig. Om utfallet inte blir vad man har tänkt sig, är\r\ndet i och för sig inte synd och skam. Då var\r\nverkligheten inte vad man kunde vänta sig, och då\r\nmåste man dra slutsatser därav i det fortsatta\r\narbetet. På det sättet kan riksdagsarbetet innebära\r\nen ganska lång läroprocess. Men därmed kan\r\nriksdagsarbetet utvecklas.</pre><pre>Jag ser fram emot den utredning som talmannen\r\nhar tillsatt. Jag har fått äran att representera\r\nmiljöpartiet där, och jag har för avsikt att på alla\r\nsätt försöka driva det hela dithän att man arbetar\r\nmed konsekvensanalyser före beslut, att man på ett\r\nverksamt sätt följer upp vad som hänt och att man\r\ntar lärdom av allt detta.</pre><pre>Jag är således mycket glad över att Hans Lindblad\r\ntog upp denna fråga i riksdagen. Den här frågan har\r\ndebatterats alldeles för litet. Dessutom är detta\r\nfaktiskt en central fråga för vår framtid.</pre><pre></pre><pre>Anf. 59 HANS LINDBLAD (fp) replik:</pre><pre>Herr talman! Det här är ett problem så att säga från\r\nbåda hållen. Riksdagen har i hög grad varit inriktad\r\npå att fatta beslut framåt och har i sin organisation\r\nvarit dålig på att göra en uppföljning. Å andra sidan\r\när motparten -- byråkratin och ämbetsverken --\r\noerhört stark. Det är egentligen bara i Finland och\r\nSverige som denna motpart är så fruktansvärt stark.\r\nMen det är ett olyckligt arv efter Axel Oxenstierna.\r\nDet är möjligt att då vidtagna åtgärder var\r\nmotiverade med tanke på den ordning som då\r\ngällde med ämbetsverken kontra kungen.</pre><pre>De här ämbetsverken finns alltså fortfarande. Jag\r\nvet inte varifrån man på ämbetsverken -- om det är\r\nfrån Gud eller från någon episod i historien -- har\r\nfått den tilltro som man har till sig själv. Man\r\nupplever att man kan dessa saker bättre än\r\nriksdagen. Man följer naturligtvis de riksdagsbeslut\r\nsom anses vara nödvändiga och bra. Men i övrigt\r\ngör man inte det.</pre><pre>Det borde stå i grundlagen, och det har jag tidigare\r\nsagt, att all makt skall utgå från folket i allmänna\r\nval, såvida inte myndigheterna anser annorlunda.</pre><pre>Själv har jag med mycket stor sympati följt\r\nförsvarsministerns arbete. Han försöker verkligen\r\nhävda den politiska nivån gentemot myndigheten.\r\nMen myndigheten i detta fall driver en mycket hård\r\nagitation inför folket mot den politiska nivån. När\r\nvi på politisk nivå ber att få försvaret belyst\r\nfastlägger försvarsministern egen nivå. Sedan gör\r\nhan jämförelser -- även moderaterna innebär då en\r\nökad risktagning i förhållande till vad myndigheten\r\ntycker.</pre><pre>Jag vet inte hur det förhåller sig på andra områden.\r\nMen svenska myndigheter är mycket stora. På\r\nplaneringssidan har man mycket mer än vad\r\ndepartementen har, och departementen har mycket\r\nmer än vad riksdagen har. Det enda sättet att\r\nåstadkomma något är att ha en stark revision och\r\nutskott som gör en uppföljning.</pre><pre>I ett arbetsskadeärende finns det en omfattande\r\nrapport från riksdagens revisorer. Jag tycker att\r\nutskottet i fråga var litet lamt och dåligt. Det är ju\r\nde som sitter med i utskotten som borde vara de\r\nsom reagerar först. Om det handlar om problem i\r\nt.ex. skolan är det utbildningsutskottet som först\r\nskall reagera. På motsvarande sätt förhåller det sig\r\nmed socialförsäkringsutskottet, trafikutskottet etc.\r\nMen det får inte bli ett revirtänkande.</pre><pre>En ledamot skall kunna känna att ett uppdrag har\r\nmed de stackars skattebetalarna att göra. Pengar\r\nhar plockats in, och människor tror att\r\nverksamheter därmed skall fungera. Då är det en\r\nuppgift för oss ledamöter att se till att verksamheter\r\nfungerar väl i praktiken.</pre><pre>Vi skall inte känna så fruktansvärt stor högaktning\r\ninför generaldirektörer och byråkrater.Vi skall visa\r\natt vi representerar de stackars människor som\r\nbetalar. I det här huset visas alldeles för stor\r\nuppskattning när det gäller byråkrater,\r\ngeneraldirektörer och ämbetsverk.</pre><pre>Anf. 60 JERRY MARTINGER (m):</pre><pre>Herr talman! Jag har vid åtskilliga tillfällen stått i\r\ndenna talarstol och debatterat narkotikaproblemet.\r\nI dag står jag återigen här. Även om jag inte har\r\ntrott att problemet nu skulle vara löst har jag nog\r\nändå hoppats på någon form av krafttag från den\r\nsocialdemokratiska regering som för snart nio år\r\nsedan sade sig vilja göra ''rent hus med knarket''.</pre><pre>I praktiken blev detta uttalande inledningen till den\r\nsläpphänthet som kom att prägla\r\nnarkotikapolitiken i Sverige under 1980-talet. Jag\r\nvill påstå att 80-talet blev ett förlorat decennium i\r\nkampen mot narkotikan. 90-talets första år blev\r\ninte ett dugg bättre.</pre><pre>Större delen av den narkotika som hanteras i vårt\r\nland har smugglats hit. Narkotikan kommer\r\nemellertid inte längre enbart från utlandet.\r\nSyntetiska preparat har också börjat framställas i\r\nSverige. Amfetamin, Ecstasy och Ice är exempel på\r\ndroger som kan tillverkas här.</pre><pre>När det gäller narkotikasmugglingen till vårt land\r\nhar vi fått en ny hotbild. Narkotikan kommer\r\nnumera i stor utsträckning från öster.</pre><pre>Polen producerar betydande mängder amfetamin.\r\nDet finns mycket som tyder på att Polen håller på\r\natt överta Hollands roll som ledande producentland\r\ni det här avseendet. Tidigare rykten om att Polen\r\nimporterat amfetaminkemister från Holland är i\r\ndag ett faktum. Det polska amfetaminet är\r\ndessutom av mycket hög kvalitet, vilket tyder på att\r\ndet tillverkas i fabrik. Det finns mycket som talar\r\nför att den nya färjeförbindelsen mellan Gdansk\r\noch Oxelösund kommer att bli en betydelsefull\r\nsmugglingsväg till Storstockholmsområdet.</pre><pre>I Sovjetunionen är tillgången på narkotika mycket\r\ngod. Inte minst gäller detta Leningrad. Men det\r\ngäller också exempelvis Tallinn i Estland. I dessa\r\nstäder finns det en omfattande organiserad\r\nbrottslighet med förgreningar i Sverige. Båda\r\nstäderna har också direkta färjeförbindelser med\r\nStockholm.</pre><pre>Småbåtstrafiken mellan å ena sidan Sovjetunionen,\r\nde baltiska staterna och Polen samt å andra sidan\r\nSverige har ökat under den senaste tiden. Det finns\r\nskäl att anta att en hel del narkotikapartier kommer\r\nden vägen.</pre><pre>Finland utnyttjas i allt större omfattning som\r\ntransitland vid narkotikasmuggling från\r\nSovjetunionen till Sverige.</pre><pre>Narkotikapriserna i Sovjetunionen är mycket låga.\r\nDär håller man gatupriser som vi i Sverige inte ens\r\nvarit i närheten av. Ett kilo heroin, som i Sverige\r\nkostar omkring 1,5 milj.kr., kostar i Sovjetunionen\r\nbara 34 000 kr. Cannabis kostar i Sverige ca 40 000\r\nkr. per kilo. I Leningrad låg kilopriset i går kväll på\r\n4 700 kr.</pre><pre>Av den anledningen kommer förmodligen flera av\r\nde traditionella smugglingsvägarna att vara mindre\r\nintressanta för Sverige i fortsättningen.</pre><pre>När det gäller Västeuropa finns det i dag ett gott\r\nsamarbete över gränserna inom narkotikaområdet.\r\nI ett framtida EES- och EG-samarbete kommer vi\r\natt ha goda möjligheter att bygga upp en\r\norganisation där tull, polis och andra myndigheter i\r\nde olika länderna samverkar i jakten på narkotika.\r\nEn särskild europeisk strategi för\r\nnarkotikabekämpning är vad som behövts under\r\nmånga år. Inom ramen för det nya Europa har vi nu\r\nen chans att nå framgång på det här området som vi\r\ninte har haft tidigare.</pre><pre>En förutsättning för att det hela skall fungera är\r\nnaturligtvis att alla berörda länder kan bidra med\r\nordentliga resurser. Den polispolitik som har förts\r\nav den socialdemokratiska regeringen i Sverige\r\nunder 1980-talet har emellertid lett till en\r\nförsvagning av den svenska polisen, vilket är\r\nolyckligt i det här sammanhanget.</pre><pre>I Sverige är det inte bara jakten på de stora\r\nlangarna som har blivit mindre intensiv under de\r\nsenaste åren. Även polisens insatser mot t.ex.\r\ngatulangningen har minskat kraftigt. Det kan\r\nnämnas att det i dag bara finns en enda\r\ngatulangningsgrupp med sex poliser i Stockholm.</pre><pre>Detta skall jämföras med läget i mitten av 1980-\r\ntalet. Då fanns det gatulangningsgrupper i alla\r\nStockholms polisområden. Då minskade också\r\nnarkotikaproblemet, vilket märktes främst genom\r\natt det inte skedde någon nyrekrytering bland\r\nmissbrukarna.</pre><pre>I dag är situationen alltså annorlunda. På t.ex.\r\nMariapolikliniken har man registrerat en klar\r\nökning av nya och mycket unga missbrukare. Ute\r\npå stan sker narkotikahandeln helt öppet.</pre><pre>Herr talman! Försvagningen av den svenska polisen\r\nunder 1980-talet har skett genom att den\r\nsocialdemokratiska regeringen under flera år --\r\nmed början år 1983 -- har drivit igenom beslut som\r\nhar inneburit att nyrekryteringen till\r\npolishögskolan kraftigt har skurits ned.</pre><pre>Under den sexåriga borgerliga regeringsperioden\r\n1976--1982 antogs sammanlagt 4 124 nya\r\npolisaspiranter. Detta kan jämföras med de sex\r\ndärefter följande socialdemokratiska\r\nregeringsåren. Då antogs endast 1 360 aspiranter.</pre><pre>Inte förrän i augusti 1989 erkände regeringen att\r\nman hade gjort sig skyldig till ett misstag. I en\r\ndebatt i radioprogrammet Kanalen medgav\r\ncivilminster Bengt K Å Johansson att det var fel att\r\nskära ned polisutbildningen.</pre><pre>Men det var illa att det skulle ta sex år för\r\nregeringen att inse det misstaget. De skador som\r\nunder dessa sex år tillfogades polisens organisation\r\nkommer med all sannolikhet att bestå under hela\r\n1990-talet.</pre><pre>För innevarande budgetår har beslutats om\r\nantagning av 800 nya polisaspiranter. I sin\r\nanslagsframställning för budgetåret 1991/92 har\r\nrikspolisstyrelsen begärt ytterligare 800 aspiranter.\r\nSamtidigt har man sagt att den nuvarande bristen\r\npå poliser, även om antagningen skulle hållas på\r\nden nivån varje år framöver, inte kommer att\r\nförbytas i överskott förrän 1996/97.</pre><pre>Mot den bakgrunden framstår regeringens\r\nformuleringar i årets budgetproposition från\r\ncivildepartementet som högst egendomliga.</pre><pre>Först konstaterar civilministern att\r\npersonalsituationen inom polisen är fortfarande\r\n''bekymmersam''. Därefter skriver han bl.a.\r\nföljande: ''Av avgörande betydelse för att förbättra\r\npersonalsituationen har emellertid varit de senaste\r\nårens satsningar på intagningen av polisaspiranter\r\ntill polishögskolan. Dessa satsningar börjar nu ge\r\neffekt i form av färdigutbildade poliser. Även om\r\nsituationen således håller på att förbättras, gäller\r\ndet att behålla en fortsatt hög antagning till\r\npolishögskolan också framdeles, så att utvecklingen\r\ninte på nytt vänder i negativ riktning.''</pre><pre>Efter dessa ord föreslås helt överraskande att\r\naspirantantagningen under budgetåret 1991/92\r\nskall minskas från 800 till 600. Det är sannerligen\r\nen märklig regering vi har.</pre><pre>Enligt moderaternas mening bör 800 nya\r\npolisaspiranter antas även under det kommande\r\nbudgetåret. För att minska skadeverkningarna av\r\n1980-talets nedskärningar bör dessutom 600\r\nadministrativa befattningshavare nyanställas.\r\nDärigenom skulle polispersonal med\r\nadministrativa uppgifter kunna frigöras för rent\r\npolisiär tjänst. En sådan förstärkning skulle -- till\r\nskillnad från en ökad antagning av aspiranter -- ge\r\nomedelbar effekt.</pre><pre>Ett snabbt i enlighet med det moderata förslaget\r\nskulle innebära att vi redan till påsk skulle kunna få\r\nut fler poliser på gator och torg. Vi skulle kunna\r\nöka insatserna mot narkotikan och därigenom\r\nminska brottsligheten som helhet. Narkotikan\r\ngenererar ju en mängd brott. Kan vi minska\r\nnarkotikamissbruket, får vi också en bonuseffekt\r\nbeträffande den övriga brottsligheten.</pre><pre>En förstärkning av polisens resurser skulle\r\ndessutom ge Sverige en god återbäring på sitt\r\ndeltagande i det framtida europeiska samarbetet\r\ninom narkotikabekämpningen.</pre><pre>Herr talman! Vi har en allmänpolitisk debatt och\r\ndet är valår. Därför skulle det ha varit roligt om\r\njustitieministern hade varit närvarande. Då hade vi\r\nkunnat få en diskussion.</pre><pre>Anf. 61 ANN-CATHRINE HAGLUND\r\n(m):</pre><pre>Herr talman! När jag anmälde mig till den\r\nallmänpolitiska debatten och när jag satt och\r\nförberedde mitt anförande var syftet självfallet att\r\nfå en debatt med skolministern om skolpolitiken.\r\nDet förvånar mig mycket att skolministern inte\r\nställer upp i debatten. Det är ju valår, och skolan\r\ngenomgår stora förändringar. Trots det är det\r\nmycket som fungerar bra. Men alla är medvetna om\r\natt det finns mycket stora problem på många håll\r\ninom skolan.</pre><pre>Jag anser att det är utomordentligt viktigt att vi här\r\ni kammaren får debattera skolfrågorna, särskilt\r\ninnehållsfrågorna. Det handlar om vilka kunskaper\r\noch färdigheter som eleverna skall ha, om elevernas\r\nrätt att utvecklas optimalt alltefter egna\r\nförutsättningar samt om friheten att välja skola och\r\ninriktning.</pre><pre>Särskilt viktigt är det att här få diskutera frågan om\r\nbristen på behöriga lärare och frågan om hur\r\nlärarutbildningen skall vara utformad. Blivande\r\nlärare måste ju ha så goda förutsättningar som\r\nmöjligt för att kunna vara bra och intressanta lärare\r\nunder ett helt yrkesliv.</pre><pre>Herr talman! Jag konstaterar emellertid att\r\nskolministern inte anser det vara så viktigt att föra\r\nen allmänpolitisk debatt om skolan att han behöver\r\nställa upp i debatten. Eller är det månne så, att\r\nskolministern inte har något att säga om\r\ninnehållsfrågorna? Eftersom skolministern inte är\r\nhär tänker jag vara så drastisk att jag avstår från att\r\nhålla mitt anförande.</pre><pre>Anf. 62 INGER HESTVIK (s):</pre><pre>Herr talman! Skolan, möjligheten att få en god\r\nutbildning, har alltid stått i centrum för den\r\nsocialdemokratiska politiken. Från att ha gett alla\r\nmöjlighet att gå i nioårig grundskola står vi nu snart\r\ninför det faktum att alla erbjuds att gå i treårig\r\ngymnasieskola. Det är ett stort steg framåt på det\r\nutbildningspolitiska området. Framför allt är det\r\nmycket viktigt därför att fler än som i dag har denna\r\nmöjlighet kan fortsätta sina studier vid våra\r\nuniversitet och högskolor. Det innebär en möjlighet\r\natt skaffa sig en utbildning som också är attraktiv\r\noch behövlig vad gäller näringslivet.</pre><pre>Men då fordras det också att våra universitet och\r\nhögskolor har möjlighet att svara mot de\r\nförväntningar som vi skapar. Universiteten och\r\nhögskolorna måste kunna ge dem plats som söker\r\nsig dit. Det får inte vara som det är i dag, dvs. att\r\nflera tusen sökande lämnas utanför grindarna. En\r\nutökning av antalet studieplatser är helt nödvändig.</pre><pre>Då inställer sig följande frågor: Var skall\r\nutökningarna ske? Skall de stora universiteten\r\nalltid komma i första hand, eller skall de små och\r\nmedelstora högskolorna prioriteras vid\r\nfördelningen av resurser?</pre><pre>Jag inser till fullo att vi måste ha starka universitet.\r\nMen jag tror mig också inse att den resurs som finns\r\nvid de små och medelstora högskolorna inte\r\nutnyttjas i den utsträckning som är möjlig.</pre><pre>Vi har bland framför allt ungdomarna -- men också\r\nbland litet äldre och bland kvinnor -- en outnyttjad\r\nreserv i dem som inte vill eller kan flytta från\r\nregionen men som skulle vilja utbilda sig vidare. Vi\r\nhar tillgång till bra lärare. Många skulle kunna bli\r\nen tillgång i forskarsamhället om möjligheterna\r\ngavs.</pre><pre>I en motion har vi socialdemokrater från Dalarna\r\npekat på den sneda fördelningen av resurserna till\r\nforskningen. Vi är glada över att de små\r\nhögskolorna äntligen har fått egna resurser, men de\r\när helt otillräckliga om man skall ta till vara\r\nhögskolornas inneboende kapacitet att bidra till en\r\nökad rekrytering till forskarutbildning och att\r\nsjälva bedriva forskning.</pre><pre>I budgetpropositionen har en fördelning av\r\nforskarresurser skett på ett ojämlikt sätt mellan de\r\norter som har högskolor. Högskolan i\r\nFalun/Borlänge är en högskola som har alla\r\nförutsättningar utom de ekonomiska, och jag ser\r\ningen rimlig förklaring till att inte vår högskola har\r\ntillförts resurser i samma nivå som högskolorna i\r\nÖrebro, Växjö och Karlstad.</pre><pre>Högskolorna i Gävle--Dala-regionen har under\r\nsenare år inlett ett brett samarbete under\r\narbetsnamnet Bergslagshögskolan Norr.\r\nLantbruksuniversitetets enhet i Garpenberg och\r\nstatens institut för byggforskning i Gävle ger\r\nmöjligheter till en konstruktiv uppbyggnad av\r\nforskning i samverkan med redan existerande\r\nstatliga forskningsinstitutioner.</pre><pre>Flera statliga verk inom området fysisk planering\r\noch teknisk infrastruktur är lokaliserade till\r\nregionen. Det här ger möjligheter till en samverkan\r\nsom bidrar till uppbyggnad av högskolornas\r\nforskning och en förstärkning av verkens\r\nkompetensförsörjning.</pre><pre>Ett exempel på samverkan mellan högskolan och\r\nde statliga verken är uppbyggnaden av ett centrum\r\nför transportforskning som nu pågår i Borlänge. Vi\r\nhoppas nu att den nya järnvägsforskningen vid\r\nstatens väg- och trafikinstitut -- VTI -- skall kunna\r\netableras vid högskolan i Falun/Borlänge.</pre><pre>När jag på nära håll -- som styrelseledamot i\r\nhögskolan i Falun/Borlänge -- ser det sjudande liv\r\noch de ambitioner som finns, och sedan ser att det\r\när de små resurserna som bromsar utvecklingen, så\r\nfunderar jag ibland över om resursfördelningen\r\ninom forskarvärlden som helhet är riktig. Varför\r\nexamineras inte flera doktorer vid våra ''gamla''\r\nuniversitet med alla de tillgångar de har? Ja, det är\r\nen av tankarna. En omfördelning av medlen är\r\nkanske det som behövs i stället för mer pengar --\r\noch en tillit till de små och medelstora högskolornas\r\negen förmåga även i forskningssammanhang.</pre><pre>Anf. 63 SONIA KARLSSON (s):</pre><pre>Herr talman! Debatten om våra matpriser har på\r\nsenare tid förts alltmer intensivt, och förslagen till\r\nlösningar på frågan om de höga matpriserna har\r\nvarierat med hänsyn till vem som har fört fram\r\nförslagen.</pre><pre>De flesta är överens om att priserna på våra\r\nlivsmedel går att sänka. Mycket har också redan\r\ngjorts, bl.a. riksdagsbeslutet om en ny\r\nlivsmedelspolitik som förutsätts dämpa\r\nprisutvecklingen på livsmedel. I samband med\r\nRehnberggruppens arbete på att åstadkomma ett\r\nstabiliseringsavtal, som omfattar hela\r\narbetsmarknaden, har överenskommelser om\r\nprispress träffats med en del företag på\r\nlivsmedelsområdet. Regeringen har också gett\r\nlänsstyrelserna i uppdrag att starta ett omfattande\r\ninformationsarbete som syftar till ett ökat\r\nprismedvetande hos konsumenterna.</pre><pre>Men diskussionen handlar inte bara om matpriset\r\nutan också om matens kvalitet och om på vilket sätt\r\nvi producerar livsmedel.</pre><pre>Vi har i Sverige valt att producera livsmedel under\r\nbestämda betingelser, med mindre\r\nbekämpningsmedel i lantbruket, och vi har höjt\r\nvåra anspråk på djurens behandling. Vi gör detta\r\nför att få en bättre kvalitet på vår mat, men också\r\nför att vi tar ett ansvar för det sätt på vilket våra\r\nlivsmedel produceras.</pre><pre>Men även om vi räknar in det här sagda i matpriset\r\nså finns utrymme för att ytterligare kunna pressa\r\npriserna, och genom att bli aktiva konsumenter har\r\nvi möjlighet att få en press på kostnader och priser.</pre><pre>Delar av konkurrensutredningens förslag om en\r\nökad konkurrens inom livsmedelsområdet för att\r\nvinsterna med avregleringen verkligen skall komma\r\nkonsumenterna till del bör också noteras.</pre><pre>Herr talman! Från att ha talat om matpriserna vill\r\njag nu tala om butiken, var vi handlar vår mat.</pre><pre>På 1960-talet skedde en strukturomvandling inom\r\ndetaljhandeln, vilken innebar att kvartersbutiker\r\nlades ner och ersattes av snabbköp i stadsdelscentra\r\noch varuhus i städernas mitt. Just nu pågår en lika\r\ndramatisk strukturomvandling, men den här\r\ngången är det stadskärnornas varuhus och\r\nstadsdelstorgens snabbköp som slår igen. De\r\nersätts av etableringar på billig mark i perifera\r\nlägen, på en åker utanför staden eller i ett\r\nindustriområde, dit det är i stort sett omöjligt -- och\r\ni varje fall opraktiskt och otrevligt -- att ta sig till\r\nfots, med cykel eller med kollektivtrafik.</pre><pre>Denna utflyttning av dagligvaruhandeln till nya\r\ncentra för bilkunder är ett allvarligt hot mot\r\nenskildas trygghet och mot traditionsrik\r\nstadskultur.</pre><pre>Den som inte har tillgång till bil får mycket svårt att\r\nklara av sina inköp. Detta drabbar bl.a.\r\npensionärer, vilket innebär en ökad belastning på\r\nden kommunala hemtjänsten. För dem som är\r\nensamstående ökas risken för social isolering och\r\npåskyndas psykiskt åldrande när de inte längre\r\npiggas upp av den dagliga promenaden till\r\nnärbutiken. En annan grupp som saknar bil är barn\r\noch ungdomar. Om närbutikerna försvinner\r\nförlorar de möjligheten att göra egna inköp, gå\r\närenden åt föräldrarna och successivt träna sig till\r\natt bli självständiga och ekonomiskt medvetna.</pre><pre>Det är inte heller så att konsumenterna tjänar på en\r\nutglesning av butiksnätet. En hushållsekonomisk\r\nundersökning visar att gränsen för lönsamhet vid\r\nett normalt veckoköp för en tvåbarnsfamilj går vid\r\nett avstånd av 3--4 km vid inköp i lågprisbutik.</pre><pre>En samhällsstruktur som gör bilen nödvändig när\r\nman skall göra sina inköp är negativ för miljön,\r\neftersom biltrafiken och därmed avgasutsläppen\r\nökar. Värst ur denna aspekt är de stora ''köpstäder''\r\nsom man vill placera mitt ute på landsbygden med\r\nflera omkringliggande städer som\r\nupptagningsområde.</pre><pre>Vad som behövs är en medveten\r\nlokaliseringspolitik, som gör att servicen bekvämt\r\nkan nås till fots, med cykel eller med\r\nkollektivtrafik.</pre><pre>De juridiska styrmedlen finns redan hos\r\nkommunerna genom det kommunala\r\nplanmonopolet. Enligt plan- och bygglagen skall\r\nplanläggning ske så att den främjar en från allmän\r\nsynpunkt lämplig utveckling och ger förutsättningar\r\nför en från social synpunkt god bostads-, arbets-,\r\ntrafik- och fritidsmiljö. Det är också särskilt\r\ninskrivet i plan- och bygglagen att hänsyn skall tas\r\ntill konkurrensfrågorna, att markens användning\r\nskall planeras så att konsumenterna så långt möjligt\r\nhar tillgång till ett allsidigt sammansatt utbud av\r\nvaror och tjänster och möjlighet att välja mellan\r\nt.ex. låga priser, närhet till butiker och hög\r\nservicegrad.</pre><pre>Genom reglerna i plan- och bygglagen kan\r\nkommunen bestämma var på marken det är\r\nlämpligt att driva olika slag av verksamheter.\r\nDäremot ger inte det kommunala planmonopolet\r\nrätt att bestämma vem som skall bedriva\r\nverksamheten.</pre><pre>Det är viktigt att förbättra konkurrensen, men\r\nrättvisa och fri konkurrens behöver självfallet inte\r\ninnebära att samhället avstår från alla krav utan kan\r\nlika gärna uppnås genom att man ställer exakt\r\nsamma krav på alla handelsintressenter.</pre><pre>I debatten har anförts att handeln själv skulle få\r\nbestämma lokalisering av butiker. Detta har under\r\nårets allmänna motionstid följts upp i motioner från\r\nmoderaterna och folkpartiet, vari man föreslår att\r\nplan- och bygglagen skall ändras så att\r\nkommunerna inte i detaljplan kan styra\r\ndetaljhandelns lokalisering och varusortiment.</pre><pre>Motionärerna från moderaterna och folkpartiet\r\nförlitar sig helt på marknaden och påstår att detta\r\ngynnar konsumenterna.</pre><pre>Herr talman! Även de grupper som jag har berört i\r\nmitt anförande är konsumenter, men de är absolut\r\ninte hjälpta av att endast marknaden skall få avgöra\r\nbutikens placering.</pre><pre>Med detta vill jag ha sagt att vad gäller lokalisering\r\nav butiker är plan- och bygglagens regler\r\nnödvändiga för att vi skall få en närservice som\r\nunderlättar för oss som boende och konsumenter,\r\nsamt en trafikutveckling som är acceptabel ur\r\nmiljösynpunkt.</pre><pre>Anf. 64 KRISTER SKÅNBERG (mp):</pre><pre>Herr talman! Jag skulle vilja avsluta den här\r\nallmänpolitiska debatten genom att ta upp\r\nenergifrågan. Den kommer att bli -- tror jag och\r\ntror väl många -- en av de stora frågorna här i vår.\r\nDetta kan ju ses som en anledning till att det inte är\r\nviktigt att debattera den frågan nu, vilket\r\nuppenbarligen t.ex. de ansvariga statsråden har\r\ntyckt. Man kan också se det som en anledning att\r\nnu hålla den debatten levande, även om vi väntar\r\npå en proposition från regeringen. Innan den\r\npropositionen hinner diskuteras här i kammaren\r\nhar det säkert gått ett par månader till.</pre><pre>Miljöpartiet de gröna menar att riksdag och\r\nregering måste gå från ord till handling om man vill\r\noch skall föra en realistisk och trovärdig\r\nenergipolitik, en politik som påverkar\r\nenergimarknadens aktörer.</pre><pre>Kraftbolagen, industrin, den offentliga sektorn,\r\nbyggföretag, hyresvärdar, villaägare och andra\r\nenergianvändare måste få en klar och tydlig signal\r\nsom de tror på, en signal som säger att det är dags\r\natt satsa på effektivare energiutnyttjande, bättre\r\nhushållning och förnybara och miljövänliga\r\nenergikällor. Om det nu är detta som\r\ntrepartiöverenskommelsen går ut på,\r\növerenskommelsen om en ny energipolitik mellan\r\nsocialdemokrater, folkpartister och\r\ncenterpartister -- eller rättare sagt mellan\r\npartiledningarna, vilket inte är samma sak i det här\r\nfallet -- och om de menar allvar, så måste de ge en\r\ntydligare signal.</pre><pre>Riksdag och regering måste besluta när\r\nkärnkraftsavvecklingen skall börja, när den eller de\r\nförsta reaktorerna skall stoppas -- annars händer\r\ningenting på marknaden. Att säga att avvecklingen\r\nav kärnkraften skall börja så snart som möjligt är\r\natt ge motsatt signal, det är att tala om för\r\naktörerna på energimarknaden att ''vi avvecklar\r\ninte kärnkraften förrän kraftbolagen och\r\nstorindustrin vill vara med''. Då kommer det att\r\nfortsätta som hittills, utan krafttag. Dyrbar tid\r\nkommer att rinna bort, och Sveriges energisystem\r\nblir mer och mer föråldrat.</pre><pre>Vi i miljöpartiet de gröna kräver att minst en\r\nreaktor stängs 1991. Vi tycker att det är onödigt och\r\ndumdristigt att vänta ända till 1995/96 med att\r\nstoppa de två första reaktorerna.</pre><pre>Nu tänker regeringen tydligen svika löftet att börja\r\navvecklingen 1995/96 -- miljöminister Birgitta\r\nDahls heliga löfte.</pre><pre>Det är, herr talman, samhällsekonomiskt billigare\r\noch bättre att satsa på effektivare\r\nenergianvändning och bättre hushållning än att\r\nbygga nya kraftverk och kraftledningar för att möta\r\nökade behov. Och det är det mest ekonomiska och\r\ndet miljö- och säkerhetsmässigt bästa sättet att\r\nminska hoten från kärnkraften och\r\nväxthuseffekten.</pre><pre>Vi har haft ett antal energiseminarier under år\r\n1990, där en stor mängd utomstående experter och\r\nen del ledamöter har deltagit. Jag tror att de som\r\nhar varit med på dessa seminarier -- som jag var en\r\nav initiativtagarna till och som handlade om\r\neffektivare energihushållning -- blev ganska\r\növertygade om att det är sant, som jag har sagt, att\r\ndet är samhällsekonomiskt billigare och bättre att\r\nsatsa på effektivare energianvändning än att bygga\r\nnytt, särskilt som det är riskabelt att bygga nya\r\nkraftverk så länge politiken är osäker. Vi vet ju inte\r\nriktigt hur systemet kommer att se ut förrän\r\nriksdags- och regeringsbeslutet föreligger. Det kan\r\nvara felsatsningar -- och vi hoppas att det skall vara\r\nfelsatsningar -- att bygga vidare på t.ex. fossila\r\nbränslen, på kol, olja och naturgas.</pre><pre>Vi räknar verkligen med -- och vi hoppas för\r\nframtidens skull -- att det också kommer att vara\r\nomöjligt att bygga ut kärnkraften. Det betyder att\r\nden utbyggnad som blir kvar, som är möjlig, är att\r\nsatsa på miljövänliga och förnybara bränslen som\r\nvind, solvärme och kanske framför allt biobränsle.</pre><pre>På lång sikt tror jag att solvärme kommer att bli en\r\nmycket dominerande energikälla, men i avvaktan\r\npå det finns det en hel del vindkraft att bygga ut i\r\nSverige. Statens energiverk talar om mellan 15 och\r\n20 TWh, och det är mycket. Det skulle man kunna\r\nha utbyggt inom 15--20-årsperiod.</pre><pre>Sverige kan fortfarande bli ett av de första länderna\r\nsom utvecklar teknik och utrustning för den\r\nenergieffektiva sektorn. Den sektorn kommer att\r\nbli internationellt stor. Den kommer att ge många\r\nnya arbeten och exportinkomster, och den kommer\r\natt medverka till en hållbar utveckling i världen.</pre><pre>Danmark har insett det här på ett tidigt stadium. I\r\nDanmark satsade man tidigt på vindkraft. Man\r\ngjorde det från början småskaligt och byggde sedan\r\nuppåt och lyckades. I Sverige valde man den\r\nmotsatta vägen. Man satsade storskaligt och\r\nmisslyckades och har nu, kanske tio år senare,\r\nbeslutat sig för att man måste börja där vanliga\r\nmänniskor börjar, nedifrån och bygga uppåt. Det är\r\nväldigt svårt att börja bygga en byggnad på 10:e\r\neller 15:e våningen.</pre><pre>Danmark har också visat mycket gott föredöme när\r\ndet gäller biogas, alltså gas som man får genom att\r\nröta organiskt material, t.ex. kommunalt avfall,\r\nhushållsavfall eller jordbruksavfall. Man har\r\nlyckats så bra att man har fått ett uppdrag av EG\r\natt titta på hela biogasmarknaden i både Väst- och\r\nÖsteuropa.</pre><pre>Därmed får Danmark en fantastisk flygande start\r\nför sin egen industri, både för internt bruk för att\r\nbygga upp energiförsörjning och för att bygga upp\r\nsin exportmarknad. Det sägs att vindkraften redan\r\nbetyder mer för Danmarks export än smöret. Jag\r\nhar inga klara siffror på detta, och jag skall be att få\r\nåterkomma till det senare i debatten.</pre><pre>Vad som behöver göras i Sverige för att komma loss\r\noch få i gång en marknad är för det första att man\r\nmåste minska lönsamhetsgapet. Det måste bli\r\nsamma ekonomiska villkor när man skall satsa på\r\neffektivare energianvändning som när man skall\r\nbygga nytt.</pre><pre>För det andra behövs det bättre information till\r\nparterna på marknaden. Alla som använder energi\r\nmåste få klara informationer om vad som finns att\r\nfå tag i och vilka spelregler som gäller framöver.\r\nDet behövs t.ex. bättre elräkningar. Bättre\r\nmärkning på de elprodukter som säljs till hushållen\r\när också en mycket viktig sak.</pre><pre>Vidare behöver vi myndigheter och offentlig sektor\r\nsom föregångare, att de visar hur man satsar på\r\neffektivare energianvändning. Och det skall som\r\nsagt vara sådana ekonomiska spelregler att\r\neffektivare elanvändning lönar sig, därför att det är\r\nsamhällsekonomiskt lönsamt.</pre><pre>Vi efterlyser alltså en mer realistisk energipolitik. I\r\ntrepartiöverenskommelsen finns en mängd positiva\r\nsaker, som vi för övrigt talade om på våra\r\nseminarier om effektivare energianvändning, men\r\ndet behövs en realistisk startsignal. Börja avveckla\r\nkärnkraften nu!</pre><pre>Den allmänpolitiska debatten var härmed avslutad.</pre><pre></pre><pre>5 § Anmälan om frågor</pre><pre>Anmäldes att följande frågor framställts</pre><pre>den 7 februari</pre><pre>1990/91:386 av Viola Furubjelke (s) till statsrådet\r\nLena Hjelm-Wallén om det bundna biståndet:</pre><pre>Delar av det svenska biståndet är bundet till\r\nupphandling i Sverige. Då detta är ett avsteg från\r\nprincipen om frihandel, ett avsteg som minskar\r\nkonkurrens och effektivitet, bör biståndet helst\r\nvara helt obundet eller i varje fall bundet i så ringa\r\ngrad som möjligt.</pre><pre>Jag vill därför till biståndsminister Lena Hjelm-\r\nWallén ställa frågan:</pre><pre>Vad ämnar biståndsministern göra för att minska\r\nandelen bundet bistånd?</pre><pre>1990/91:387 av Torgny Larsson (s) till statsrådet\r\nErik Åsbrink om folkbokföringsreformen:</pre><pre>1987 beslöt riksdagen att huvudmannaskapet för\r\nfolkbokföringen från den 1 juli 1991 skulle\r\növerföras från kyrkan till lokala\r\nskattemyndigheterna. Eftersom beslutet fattades\r\nnästan fyra år innan förändringen skulle\r\ngenomföras, fanns goda förutsättningar för att\r\nberörd personal i god tid skulle få besked om\r\neventuell anställning hos skattemyndigheterna.\r\nMen trots att det nu är endast knappt fem månader\r\nkvar till omorganisationen tvingas många anställda\r\nännu vänta på besked.</pre><pre>Vilka åtgärder ämnar statsrådet därför vidta för att\r\nberörd personal skyndsamt kan ges besked om\r\nanställning hos lokala skattemyndigheterna kan\r\nerhållas?</pre><pre>1990/91:388 av Ylva Annerstedt (fp) till\r\nförsvarsministern om Ing 1:</pre><pre>Under den senaste perioden har i pressen refererats\r\nuttalanden både från regerings- och från militärt\r\nhåll som går ut på att beslut om en framtida\r\nförsvarsorganisation får anstå ytterligare en tid.</pre><pre>I dessa uttalanden ligger underförstått också att de\r\nändrade säkerhetspolitiska förhållandena kan\r\nkomma att innebära förändringar i tidigare\r\nställningstaganden.</pre><pre>Beträffande Ing 1 i Södertälje beslutades först att\r\nregementet skulle flyttas till Strängnäs, sedan\r\ngjordes uttalanden i det s.k. krispaketet att det\r\nskulle läggas ner.</pre><pre>Med hänvisning till ovanstående vill jag fråga\r\nförsvarsministern:</pre><pre>Betyder den nuvarande situationen att alla åtgärder\r\nnär det gäller Ing 1 tills vidare avbrutits och att nya\r\noch andra beslut kan väntas?</pre><pre>1990/91:389 av Bengt Harding Olson (fp) till\r\nförsvarsministern om de skånska pansarförbanden:</pre><pre>Försvarsdebatten böljar fram och tillbaka och just\r\nnu extra intensivt. Åsikterna varierar med stor\r\nspännvidd från att försvaret bör förstärkas till att\r\nförsvaret skall helt läggas ned. Många debattörer\r\ninkl. Överbefälhavararen och arméchefen har\r\nengagerat sig och nu har t.o.m. försvarsministern\r\nuttalat sig.</pre><pre>Försvarsmaktens ställning blir alltmer oklar. Stor\r\noro har också spritt sig till både folket och\r\nmilitären. Så har skett genom försvarsministerns tal\r\nden 3 februari 1991 i Lycksele och då särskilt genom\r\nsitt uttalande om pansarvapnet i Sydsverige.</pre><pre>Försvarsministerns mening tycks uppenbarligen\r\nvara att pansarvapnet inte har någon ''framtid'' i\r\nsöder. Detta borde rimligen innebära att P 2 i\r\nHässleholm, P 6 i Kristianstad och P 7 i\r\nYstad/Revinge riskerar nedläggning, varefter\r\nsamtliga stridsvagnar kan skickas norrut till bl.a.\r\nMälardalen.</pre><pre>Med anledning av det ovan anförda vill jag ställa\r\nföljande fråga:</pre><pre>Är det Försvarsministerns avsikt att avveckla\r\npansarförband i Skåne?</pre><pre>1990/91:390 av Sigge Godin (fp) till socialministern\r\nom arbetsskadeförsäkringen:</pre><pre>I årets budgetproposition och i regeringens s.k.\r\nkrispaket (1990/91:50) aviserades en proposition\r\nom reformering av arbetsskadeförsäkringen.\r\nReformeringen skulle innefatta en ökad\r\nsamordning mellan sjukpenningen inom den\r\nallmänna försäkringen och\r\narbetsskadesjukpenningen.</pre><pre>Det är numera allmänt erkänt att\r\narbetsskadeförsäkringen i sin nuvarande\r\nkonstruktion motverkar sitt eget syfte. Därför har\r\nvi under lång tid krävt att försäkringen måste\r\nreformeras. En framtida arbetsskadeförsäkring\r\nmåste skapa incitament för aktiva miljöåtgärder på\r\narbetsplatserna. Därför har vi med viss\r\ntillfredsställelse noterat att regeringen har uttalat\r\natt förändringar måste genomföras av nuvarande\r\nregler inom arbetsskadeförsäkringen.</pre><pre>Men regeringen har nu ytterligare brutit ett löfte,\r\neftersom det inte läggs fram någon proposition i\r\ndenna fråga under vårriksdagen. Socialministern\r\npåstår att en reformering av denna försäkring är\r\nalltför komplicerad.</pre><pre>Med hänvisning till ovanstående vill jag fråga:</pre><pre>Vilka åtgärder avser regeringen att vidta i\r\narbetsskadeförsäkringen under innevarande år?</pre><pre>1990/91:391 av Karl-Erik Persson (v) till\r\njustitieministern om en ny vapenlagstiftning:</pre><pre>Betänkande SOU 1989:44 Översyn av\r\nvapenlagstiftningen.</pre><pre>Denna utredning skulle ligga till grund för en ny\r\nvapenlagstiftning men någon proposition kom\r\naldrig.</pre><pre>Jag vill därför fråga justitieministern:</pre><pre>Kommer det någon proposition angående en ny\r\nvapenlagstiftning?</pre><pre>1990/91:392 av Annika Åhnberg (v) till\r\nmiljöministern om halogenlampor:</pre><pre>Halogenlampor avger UV-strålning med 270--300\r\nnanometers våglängd. Denna strålning kan ge\r\nögonskador och enligt vissa rapporter även\r\nhudskador. Effekterna har varit kända länge, men\r\nbedömts som marginella. Nu visar nya\r\nundersökningar att effekterna kan vara större än\r\nman insett.</pre><pre>Halogenlampor kan förses med skyddsglas för att\r\ninnestänga UV-strålningen. I en del länder tillåts\r\ninte halogenlampor som är oskyddade. Eftersom\r\nhalogenlampor under senare år blivit allt vanligare\r\nsom arbetsbelysning blir det också alltmer\r\nangeläget att åtgärda problemen. Tillverkare,\r\nimportörer och konsumenter väntar på besked från\r\nsamhällets myndigheter på området, främst statens\r\nstrålskyddsinstitut. Där tycks man emellertid oroa\r\nsig mer för att ett förbud kan tolkas som ett tekniskt\r\nhandelshinder, än för människors hälsa.</pre><pre>Mot bakgrund av ovanstående vill jag fråga\r\nmiljöministern:</pre><pre>Avser regeringen vidta åtgärder för att öka\r\nsäkerheten vid användandet av halogenlampor?</pre><pre>1990/91:393 av Inger Koch (m) till utrikesministern\r\nom Rumänien och de mänskliga rättigheterna:</pre><pre>Den 1 februari beviljades Rumänien\r\nobservatörsstatus i Europarådet. Beslutet\r\nmotiverades bl.a. med att landet närmade sig\r\ndemokrati. I Rumänien lever, som en följd av\r\nfredstraktaten efter de två världskrigen, Europas\r\nstörsta minoritetsgrupp -- den ungerska\r\nbefolkningen i Transylvanien. Efter Ceaucescus fall\r\ni slutet av 1989 hade man från den ungerska\r\nminoritetens sida stora förhoppningar om en\r\nförbättring av den svåra situationen som man levt\r\ni under diktaturen. Den nya rumänska regeringen\r\nutlovade också förbättringar när det gällde\r\nrespekten för mänskliga rättigheter och en\r\nhumanare behandling av den ungerska\r\nbefolkningen. Dessa utfästelser har inte infriats.\r\nTvärtom visar flera händelser under 1990 att den\r\nsvåra situationen för den ungerska minoriteten\r\nbestår. Ett exempel på detta är att man i maj 1990\r\navskaffade rätten för de studenter som gått i\r\nungerska skolor att avlägga inträdesprov till högre\r\nutbildning på sitt eget språk, trots att denna rätt är\r\ngaranterad i lag.</pre><pre>Jag vill med anledning av Europarådets beslut och\r\nden rumänska regimens ovilja att garantera den\r\nungerska minoriteten sina enskilda och kollektiva\r\nrättigheter, fråga utrikesministern:</pre><pre>Vad avser den svenska regeringen göra för att detta\r\nförhållande uppmärksammas internationellt och\r\nhur kommer regeringen att agera för att förmå\r\nRumänien att uppfylla de krav som Europarådet\r\nställer på sina medlemsländer när det gäller\r\nrespekten för mänskliga rättigheter?</pre><pre>den 8 februari</pre><pre>1990/91:394 av Margareta Gard (m) till\r\narbetsmarknadsministern om\r\narbetsmarknadsträningen och politiska\r\nsammanträden:</pre><pre>Den 24 januari skickade arbetslivsenheten i en\r\nkommun ut ett brev till alla ungdomar i kommunal\r\nverksamhet som har särskilda inskolningsplatser\r\nfinansierade i huvudsak genom statsbidrag.</pre><pre>Ungdomarna erbjöds att på betald arbetstid delta i\r\nett politiskt möte med förre SSU-ordföranden och\r\nledamoten i SAPs verkställande utskott Anna\r\nLind.</pre><pre>När en person utanförstående det\r\nsocialdemokratiska patiet anmälde sig som\r\ndeltagare i mötet stoppades denne med\r\nmotiveringen att det var ett internt möte.</pre><pre>Jag vill till statsrådet ställa följande fråga:</pre><pre>Avser statsrådet att vidta några åtgärder så att\r\nungdomar i arbetsmarknadsträning -- finansierad i\r\nhuvudsak med statsbidrag -- i framtiden inte\r\nkommer att delta i slutna politiska sammanträden\r\npå betald arbetstid.</pre><pre>1990/91:395 av Marianne Samuelsson (mp) till\r\nstatsrådet Lena Hjelm-Wallén om bistånd till\r\nLettland:</pre><pre>Vid besök i Riga förra veckan fick vi höra om det\r\nstora behov som fanns av reningsverk. Svenska\r\nbiståndsmyndigheter hade varit i Riga på flera\r\nbesök men ännu hade de inte fått något besked om\r\nhjälpinsatser. Eftersom stora delar av Rigas avlopp\r\ngår orenat ut i Rigabukten är det angeläget att\r\nbyggandet av reningsverk snarast kommer till\r\nstånd.</pre><pre>Jag vill därför veta vilken hjälp planerar regeringen\r\nge till Lettland och när kan den komma till stånd.</pre><pre>1990/91:396 av Birger Hagård (m) till statsrådet\r\nGöran Persson om doktoranders ekonomiska\r\nsituation:</pre><pre>Sverige behöver fördubbla antalet årligen\r\nnyexaminerade doktorer fram till sekelskiftet, från\r\nca 1 000 nu till omkring 2 000. För att stimulera allt\r\nfler att söka sig till forskarutbildning har riksdagen\r\ni stor enighet beslutat om åtgärder för att trygga\r\ndoktorandernas studiefinansiering.\r\nUtbildningsbidragen ersätts successivt av\r\ndoktorandtjänster. Situationen kompliceras dock\r\nav att de som innehar en doktorandtjänst\r\nomedelbart blir skyldiga att återbetala på de\r\nstudiemedel, som de uppburit under\r\ngrundutbildningen. De drabbas alltså av en extra\r\nakademikerskatt på 4 % av bruttoinkomsten,\r\nmedan de som innehade utbildningsbidrag hade\r\nuppskov med återbetalningen under hela\r\nstudietiden. Den ena handen tar alltså vad den\r\nandra ger. Detta var knappast riksdagens avsikt,\r\nnär man ville förbättra doktorandernas situation.</pre><pre>Vilka åtgärder avser utbildningsministern vidta för\r\natt befria dem som innehar doktorandtjänst från\r\nåterbetalningsskyldigheten under studietiden fram\r\ntill doktorsexamen?</pre><pre>1990/91:397 av Jan-Olof Ragnarsson (v) till\r\nstatsrådet Maj-Lis Lööw om rättssäkerheten i\r\nasylärenden:</pre><pre>Enligt uppgifter i massmedia, bekräftade av\r\nstatssekreterare Bo Göransson i radioprogrammet\r\nKanalen 910206, ersätts handläggare av\r\nasylärenden med ackordslön, 700 kr. per ärende.\r\nPå detta sätt har exempelvis en handläggare tjänat\r\n24 500 kr. utöver sin ordinarie lön.</pre><pre>Anser invandrarministern att denna löneform går\r\natt förena med krav på rättssäkerhet i sådana\r\närenden?</pre><pre>1990/91:398 av Bengt Hurtig (v) till\r\narbetsmarknadsministern om nytt polishus i\r\nGällivare:</pre><pre>I flera års tid har såväl Gällivare kommun som olika\r\nmyndigheter och fackliga organisationer begärt att\r\nett nytt polishus byggs i Gällivare. Förbättrade\r\nutrymmen och förbättrad arbetsmiljö är nödvändig\r\ninte minst vid nyrekrytering av personal. På grund\r\nav den ansträngda kommunala ekonomin och\r\nlågkonjunkturen är investeringstakten låg i\r\nGällivare kommun och arbetslösheten bland\r\nbyggnadsarbetare ökar. Situationen inte minst ur\r\narbetsmarknadssynpunkt är därför sådan att ett\r\ninitiativ för att få igång detta byggnadsprojekt är\r\nlämpligt.</pre><pre>Jag vill därför fråga arbetsmarknadsministern:</pre><pre>Är regeringen beredd att ta ett sådant initiativ att\r\npolishusbygget i Gällivare kan komma till stånd?</pre><pre>1990/91:399 av Arne Mellqvist (s) till statsrådet\r\nLena Hjelm-Wallén om biståndet till de\r\nösteuropeiska länderna:</pre><pre>Under våren 1990 beslutade riksdagen om den\r\nmiljard för samarbete med de östeuropeiska\r\nländerna som regeringen lagt förslag om.</pre><pre>Som en grundläggande utgångspunkt redovisades\r\nett svenskt stöd till utvecklingen mot demokrati,\r\nsociala förbättringar, marknadshushållning samt en\r\nförbättrad miljö i området. De flesta insatser som\r\nmiljarden skulle möjliggöra skulle riktas mot\r\nområden belägna nära Sverige; Polen, de baltiska\r\nrepublikerna och det sovjetiska närområdet.</pre><pre>Mot bakgrund mot de händelser vi nu bevittnar i\r\nBaltikum, avser regeringen att förändra den\r\ntidigare uttalade inriktningen av det bilaterala\r\nbistånd som utges inom östeuropamiljarden?</pre><pre>1990/91:400 av Lars Tobisson (m) till statsrådet\r\nErik Åsbrink om utredning om en oberoende\r\nställning för riksbanken:</pre><pre>För en månad sedan klargjorde regeringen i\r\nfinansplanen att den sedan i våras planerade\r\nutredningen om ökat oberoende för riksbanken\r\nskulle tillsättas inom kort. I en frågedebatt strax\r\ndärefter begärde jag samråd mellan regering och\r\nriksdag om utredningens direktiv och\r\nsammansättning -- ett krav som sedan upprepats av\r\nriksdagens talman. Ännu har emellertid inget\r\nförmärkts i detta avseende.</pre><pre>Mot denna bakgrund vill jag fråga följande:</pre><pre>När planeras samråd ske, så att utredningen om\r\nriksdagens oberoende kan tillsättas?</pre><pre>1990/91:401 av Lola Björkquist (fp) till\r\nkommunikationsministern om utbyte av utländska\r\nkörkort mot svenska:</pre><pre>Den 11 juni 1990 blev kommittén Körkort 2000 klar\r\nmed ett delbetänkande rörande utbyte av utländska\r\nkörkort mot svenska.</pre><pre>Kommittén hade arbetat förhållandevis snabbt. Den\r\nkunde bl.a. använda den 5-åriga utredningen som\r\ntrafiksäkerhetsverket (TSV) lade fram våren 1989.</pre><pre>Betänkandet förordade, precis som många andra\r\ngjort tidigare, att utbytesrätten upphävs för alla\r\nkörkort utom för dem som utfärdats i Norden. Man\r\nansåg att från och med den 1 januari i år skulle de\r\nnya reglerna kunna träda i funktion.</pre><pre>Regeringen har ännu inte redovisat något förslag.\r\nLänsstyrelserna och statens kriminaltekniska\r\nlaboratorium (SKL) väntar och dignar under\r\narbetsbördan.</pre><pre>Därför vill jag fråga kommunikationsministern om\r\noch i så fall när, som regeringen kommer med något\r\nförslag om nya föreskrifter?</pre><pre>1990/91:402 av Görel Thurdin (c) till statsrådet\r\nLena Hjelm-Wallén om de enskilda\r\nhjälporganisationernas biståndsprojekt:</pre><pre>De enskilda biståndsorganisationerna svarar för en\r\nallt större andel av det sammanlagda svenska\r\nbiståndsarbetet och mer än en miljard kronor\r\nberäknas utbetalas till dessa under bå 1991/92.\r\nOrganisationerna utför en stor del av\r\nhjälpverksamheten och är viktiga för att ta tillvara\r\ndet engagemang för biståndsarbete som finns hos\r\nen stor del av allmänheten.</pre><pre>Det är dock ofrånkomligt att de enskilda\r\norganisationerna är betydligt mer sårbara i sin\r\nverksamhet än en offentlig myndighet är. Om\r\nsamhällsstödet av skilda skäl upphör är det inte\r\nsällan nödvändigt att oplanerat avbryta projekt till\r\nmen för de människor som fått hjälp den vägen.</pre><pre>Under den senaste tiden har så bidrag till\r\norganisationen Hoppets Stjärna hållits inne.\r\nEffekten av detta är att livsuppehållande\r\nhjälpprojekt för många människor, barn i\r\nRumänien och på Filippinerna, hastigt avbrutits av\r\nbrist på medel.</pre><pre>Effekterna för dessa barn är utomordentligt\r\nallvarliga. Mot denna bakgrund vill jag till\r\nstatsrådet Lena Hjelm-Wallén ställa följande fråga:</pre><pre>Vilken beredskap finns för att begränsa effekterna\r\nför de människor som drabbas av oplanerade\r\nnedläggningar av hjälpprojekt i dessa fall?</pre><pre>1990/91:403 av Marianne Jönsson (c) till statsrådet\r\nAnita Gradin om jordbruket och EG:</pre><pre>I en mängd arbetsgrupper inom regeringskansliet\r\nförbereds den svenska anpassningen till EG.\r\nGenom EES-förhandlingarna har anpassningen\r\nredan börjat på en rad områden.\r\nJordbruksområdet ligger dock utanför\r\növerläggningarna eftersom EES-avtalet inte\r\nförutses omfatta någon gemensam\r\njordbrukspolitik. Det enda som berörs på detta\r\nområde är handeln med jordbruksprodukter.</pre><pre>I juni 1990 fattades ett nytt jordbrukspolitiskt\r\nbeslut i Sverige. I EG förbereds just nu en ny\r\njordbrukspolitik som skiljer sig från den gamla. För\r\natt klara en svensk anslutning till EG i mitten eller\r\nslutet av 1990-talet är det viktigt att förbereda detta\r\nnu genom bl.a. arbetsgrupper som kartlägger vilka\r\nförändringar som krävs inom respektive område.\r\nAnpassningsarbetet måste bedrivas även inom de\r\nområden som inte omfattas av EES-\r\nförhandlingarna.</pre><pre>Med hänvisning till ovanstående frågar jag\r\nstatsrådet:</pre><pre>Avser regeringen att tillsätta en arbetsgrupp för att\r\nse över vilka åtgärder som krävs inom jordbruket\r\nvid ett närmande till EG?</pre><pre>1990/91:404 av Lennart Nilsson (s) till statsrådet\r\nErik Åsbrink om förtidspensionärerna och\r\nskatteomläggningen:</pre><pre>En person med halv förtidspension utan några\r\nandra inkomster hade under 1990 971 kr. i\r\nfolkpension och 1 238 kr. Summa 2 209 kr. per\r\nmånad. Någon skatt utgick inte på grund av det\r\nextra avdraget för pensionärer.</pre><pre>1991 är halv förtidspension 1 053 kr. och\r\npensionstillskottet uppgår till 1 395 kr. Summa 2 448\r\nkr. per månad.</pre><pre>Med det nya skattesystemet får ovan nämnda\r\nförtidspensionär betala 232 kr. per månad i skatt i\r\nUddevalla. (33 kr. kommunalskatt.) Nettoökning\r\nmellan 1990--91 blir hela 7 kr. per månad.</pre><pre>Vilka åtgärder är regeringen beredd att vidta för att\r\nrätta till dessa uppenbara brister i det nya\r\nskattesystemet?</pre><pre>6 § Kammaren åtskildes kl. 13.18.</pre><pre>Förhandlingarna leddes</pre><pre>av  talmannen från sammanträdes början t.o.m. 2 §\r\nanf. 13 (delvis),</pre><pre>av  tredje vice talmannen därefter t.o.m. anf. 33\r\n(delvis) och</pre><pre>av  andre vice talmannen därefter till\r\nsammanträdes slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}