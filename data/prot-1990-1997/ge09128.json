{"dokumentstatus":{"dokument":{"hangar_id":"2439014","dok_id":"GE09128","rm":"1990/91","beteckning":"128","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"128","slutnummer":"0","datum":"1991-06-10 00:00:00","systemdatum":"2010-02-17 00:00:00","publicerad":"1991-06-10 00:00:00","titel":"Riksdagens snabbprotokoll 1990/91:128 Måndagen den 10 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{17FD9174-DB14-4A5C-AEF8-12AE3878E2D9}","dokument_url_text":"http://data.riksdagen.se/dokument/GE09128/text","dokument_url_html":"http://data.riksdagen.se/dokument/GE09128","dokumentstatus_url_xml":"http://data.riksdagen.se/dokumentstatus/GE09128","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:128</div>\r\n<div class=\"sidhuvud_datum\">Måndagen den 10 juni</div>\r\n<div class=\"sidhuvud_klockslag\">Kl. x10.00--</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollen för den 3 och 4 juni.</pre><pre>2 § Förnyad bordläggning</pre><pre>Föredrogs med bordlades åter</pre><pre>Konstitutionsutskottets betänkanden\r\n1990/91:KU39 och KU47</pre><pre>Skatteutskottets betänkande 1990/91:SkU26</pre><pre>Socialförsäkringsutskottets betänkande\r\n1990/91:SfU18</pre><pre>Socialutskottets betänkande 1990/91:SoU23</pre><pre>Näringsutskottets betänkande 1990/91:NU40</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under dagens\r\nsammanträde skulle företas till avgörande i ett\r\nsammanhang i början av morgondagens\r\narbetsplenum.</pre><pre>3 § Ny kommunallag</pre><pre>Föredrogs</pre><pre>konstitutionsutskottets betänkande</pre><pre>1990/91:KU38 Ny kommunallag (prop.\r\n1990/91:117).</pre><pre>Anf. 1 GÖRAN ÅSTRAND (m):</pre><pre>Herr talman! Fram till år 1952, med andra ord rätt\r\nnära i tiden, levde den kommunala självstyrelsen.\r\nBygdens frågor beslöts av bygdens egna\r\nbeslutsfattare. Det var nära mellan väljare och\r\nvalda. Kommunerna var många och små. Frågorna\r\nvar inte så stora och därmed inte så komplexa. I de\r\nflesta gårdar var far eller mor, oftast far,\r\nförtroendevald. Besluten formades i människors\r\nvardag. I en period på nära 90 år, från 1860, hade\r\nsjälvstyrelsen i huvudsak haft samma struktur i\r\ndrygt 2 500 kommuner. När självstyrelsen levde\r\nsom starkast hade 225 000 svenskar ett kommunalt\r\nförtroendeuppdrag.</pre><pre>Men småskaligheten och de decentraliserade\r\nbesluten passade inte in i den politiska ideologiens\r\nnya favoritord, planhushållningen. Denna den\r\nradikala politikens hydra, som åstadkommit så\r\nmycken skada här och i andra länder och som\r\npredikade centralismens och det politikerstyrda\r\nsamhället och som satte den politiska rationaliteten\r\nframför allt annat användes som argument för de\r\nnärmaste årtiondenas totala förändring av svenskt\r\nsamhällsarbete på lokal nivå.</pre><pre>2 500 kommuner blev 282, nu 284. 225 000\r\nförtroendevalda blev 40 000. I politikerföraktets år\r\ntalar man nu mycket om hur olyckliga dessa beslut\r\nvar. Jag hör t.ex. den socialdemokratiske\r\nfritänkaren Vidar Andersson starkt kritisera\r\nkommunreformerna och hör hur han i dem ser\r\nhuvudförklaringen till politikerföraktet och det\r\negna partiets problem.</pre><pre>Tänk om någon av tvångssammanläggningarnas\r\nsocialdemokrater förstått vilket orimligt beslut man\r\nfattade och hur allvarligt man skadade den lokala\r\nsjälvstyrelsen.</pre><pre>Herr talman! Den här bakgrunden är nödvändig\r\noch viktig för att förstå en del av tankegångarna\r\nbakom den nya kommunallagen.</pre><pre>Vi har en situation som inte är bra och där lagen får\r\ntas till hjälp för att reglera brister i t.ex. insyn och\r\nmedinflytande. Rimligen kommer vi de närmaste\r\nåren få se fler kommuner som bryter upp\r\nindelningstvånget och återgår till en situation som\r\nliknar den gamla. Planhushållningen, denna\r\nsocialismens politiska teknik, är stendöd som\r\nrättesnöre för samhällsarbete. Nu efterlyses mycket\r\nav det som präglade det gamla samhället, en ny syn\r\npå medmänsklighet och mänsklig samverkan, en ny\r\nsyn på etik och humanism. De goda krafternas\r\npartier, de som förhoppningsvis får ta över ansvaret\r\nför Sverige i höst har här ett mcyket stort ansvar.</pre><pre>Samhällsbeslut fattas i Sverige på fyra lagreglerade\r\nnivåer: kyrkofullmäktige, kommunfullmäktige,\r\nlandsting, riksdag. Jag som har förmånen av\r\nerfarenheter av arbete i alla fyra nivåerna ser också\r\nden angivna ordning som den naturliga på grund av\r\negna personliga preferenser men också därför att\r\nde fyra nivåernas förtroendemannavolym kommer\r\ni denna ordning, med kyrkan och\r\nkommunfullmäktige som de i särklass bredaste och\r\nstörsta.</pre><pre>I två omgångar har lagstiftaren försökt hjälpa upp\r\nbristerna i den kommunala demokratin och\r\nreparera det som går att reparera av de okänsligt\r\ngenomförda kommunsammanläggningarna.</pre><pre>1970-talet såg två stora kommunaldemokratiska\r\nutredningar analysera problemen och lägga fram\r\nförslag. Den första av dem gav också bakgrund och\r\nunderlag till 1977 års kommunallag. Eftersom jag\r\npersonligen deltog som mitt partis ledamot i bägge\r\ndessa utredningar, 1970--1982, vet jag vilken\r\nsamstämmighet det fanns i behoven av åtgärder\r\näven om förslagen följde de traditionella politiska\r\nstrukturerna.</pre><pre>Nu 14 år senare omprövar vi 1977 års\r\nkommunallag. Bred enighet -- det är viktigt att\r\nunderstryka -- har präglat beredningsarbetet, där\r\ninsyn och inflytande för medborgarna varit en\r\nbärande princip, liksom hur man kan förändra och\r\nförbättra de förtroendevaldas arbetsvillkor och hur\r\ndemokratisk kontroll och demokratiska principer\r\nskall kunna tillämpas på den alltmer omfattande\r\noch allt viktigare del av den kommunala\r\nverksamheten som bedrivs i bolags- och\r\nstiftelseform. Den frihet i hanteringen av\r\nverksamheten som bl.a. präglat det senaste\r\nårtiondets förändringar av statsbidragen till\r\nkommunerna får också många viktiga uttryck i\r\nlagförslaget. Men just på den här punkten har vi\r\nmoderater tillsammans med folkpartiet liberalerna\r\nen rad reservationer, alla syftande till att motverka\r\nkommunala monopol eller begränsning av\r\nmedborgarnas insyn.</pre><pre>Huvudfrågan är egentligen hur den kommunala\r\nsjälvstyrelsens förtroendevalda skall vara kapabla\r\natt möta 1990-talets ekonomisk-politiska problem.\r\nDe som kritiserar politikerna buntar ofta ihop oss\r\noch ger oss kollektivt ansvar för påstådda fel och\r\nbrister. Kritiken drabbar kollektivt t.ex. de 10 000-\r\ntals beslutsfattarna i kommunernas och\r\nlandstingens verksamhet. Kritiken och de ofta\r\nbristfälliga arbetsmöjligheterna riskerar\r\nrekryteringen. De som vore bäst och lämpligast\r\ntackar ofta nej.</pre><pre>Jag brukar beskriva politikerrollen som tre krav:\r\nJag skall kunna ha tid och ork att sätta mig in i\r\nbeslutsunderlaget, jag skall ha kunskaper nog att\r\nbegripa vad jag läser, och -- vilket är det\r\nviktigaste -- kunna värdera det jag läser, värdera\r\nom det stämmer med min bygds och mitt partis\r\nbehov och önskemål. Alla tre kraven är viktiga,\r\nmen viktigast att jag tillåts värdera besluten. Kring\r\nfrågeställningen om de förtroendevaldas\r\narbetsvillkor och arbetsförutsättningar finns\r\nfortfarande oerhört mycket att göra, och många\r\nproblem står olösta även sedan den nya\r\nkommunallagen börjat gälla.</pre><pre>Som jag ser det är det för att ge de lokala besluten\r\ndess bästa förutsättningar, dess bästa beslutsmiljö,\r\nsom en ny kommunallag skall antas.</pre><pre>Debatten om den offentliga sektorn och dess brister\r\ni effektivitet, dess för höga kostnader, och dess\r\noförmåga att på ett smidigt sätt tillgodose\r\nmänniskors behov av vård och service hör också hit.\r\nI Sverige med världens högsta skattetryck har vi\r\nsamtidigt problem med finansieringen av alla de\r\nsamhällsområden som dessa höga skatter skall\r\ntäcka. Skolan saknar pengar, liksom äldrevård,\r\nsjukvård, barnomsorg etc. Alldeles klart kommer\r\nen debatt när sådant händer.</pre><pre>Att kommuner och landsting, som den offentliga\r\nsektorns viktigaste instrument, därvid får\r\nuppmärksamhet är självklart. Kritikerna frågar sig\r\nom kommunerna arbetar fel, om de har för dyr\r\nadministration, för tröga beslutsformer, för litet\r\nkostnadsmedvetande -- och om de arbetar med\r\nsaker som andra är duktigare på. Debatten om\r\nalternativ och förnyelse och debatten om\r\nkooperativ och privatisering hör hemma här i\r\nkommunallagsdebatten.</pre><pre>Jag noterar två tidningsartiklar i dag i Svenska\r\nDagbladet och Dagens Nyheter. Civilministern --\r\nsom jag är glad följer debatten här i dag -- resp. den\r\nsocialdemokratiske politikern och forskaren Agne\r\nGustafsson diskuterar dessa ting. Jag skulle vilja\r\nsäga till kammaren om bägge: Läs och begrunda\r\nbägge artiklarna! De visar att de beslut vi kommer\r\natt fatta kring ny kommunallag bygger på en debatt\r\nsom förvisso inte tar slut nu utan kommer att\r\nfortsätta att pågå.</pre><pre>Herr talman! Bristande effektivitet och höga\r\nkostnader är orimliga effekter, inte så mycket av\r\ngällande lagstiftning, utan av hur den tillämpas.\r\nNär sjukvårdens kostnader inom landstingen ökar\r\nsamtidigt som antalet vårdplatser inte ökar och\r\nantalet vårdtimmar inte ökar, då är det\r\ngrundläggande strukturella fel.</pre><pre>Låt oss alltså skilja på det formella och det reella.\r\nLagen, som vi snart skall anta, är bara ett\r\ninstrument. Det är politikernas förmåga och\r\npolitikernas omdöme som blir helt avgörande när\r\ndet skall bedömas om denna nya kommunalag blev\r\nbättre än den gamla.</pre><pre>Så här inledningsvis vill jag med eftertryck yrka\r\nbifall till de huvuddelar av konstitutionsutskottets\r\nbetänkande om ny kommunallag som vi är eniga\r\nom. De innehåller viktiga och angelägna\r\nförändringar där så varit önskvärt och behåller\r\nviktiga, väl fungerande moment från tidigare\r\nkommunallagar.</pre><pre>Men det finns skiljaktigheter. Jag tar dem i den\r\nordning de markeras i reservationerna.</pre><pre>De tre borgerliga partierna -- moderaterna,\r\nfolkpartiet och centerpartiet -- som alla ser positivt\r\npå delning av kommuner, önskar att samma\r\npositiva attityd skall prägla regeringens hantering\r\nav önskemål om indelningsändring, innebärande\r\natt en indelningsändring som önskas av\r\nkommuninvånarna också bifalls av regeringen.\r\nExemplet Lekeberga förskräcker. Jag ser gärna en\r\nkommentar från civilministern i denna fråga, under\r\ndenna debatt.</pre><pre>Kommunsammanläggningarna -- för att gå till en\r\nannan reservation -- utraderade stadsbegreppet. En\r\nnärmast obegriplig okänslighet. Flera kommuner\r\nhar nu självmant valt att kalla sig stad, det gäller\r\nbl.a. Stockholm, men lagstiftningen behåller\r\nkommunbegreppet i rättsligt sammanhang.\r\nModeraterna och folkpartiet liberalerna vill ge\r\nstadsbegreppet samma rättsliga ställning.</pre><pre>Moderata samlingspartiet och centerpartiet vill\r\nöppna möjligheter för kommunerna att utge\r\nvårdnadsersättning, ett för oss som önskar öka\r\nvalfriheten i barnomsorgen och flytta besluten från\r\nsamhället till föräldrarna självklart krav.</pre><pre>Moderata samlingspartiet och folkpartiet\r\nliberalerna har två viktiga reservationer, som\r\nhandlar om stor tveksamhet till kommunernas\r\nnäringsverksamhet och att sådan endast skall\r\nbedrivas när och om det är nödvändigt av\r\nserviceskäl och att individuellt inriktat stöd till\r\nenskilda näringsidkare inte skall få lämnas.</pre><pre>Moderaterna vill begränsa den offentliga sektorns\r\nföretagsamhet till kommunerna och därmed hindra\r\nlandstingen att bedriva sådan.</pre><pre>I förslagen till ny kommunallag öppnas möjlighet\r\nför kommunfullmäktige att delegera beslut om\r\navgifter och taxor till viss kommunal nämnd. Vi\r\nmoderater är starkt tveksamma till detta och anser\r\natt sådana beslut, liksom hittills, skall fattas av\r\nfullmäktige. Här föreligger en principfråga. Skall i\r\ndet representativet principiellt viktiga beslut som\r\ntaxor och avgifter fattas av fullmäktige eller av\r\nnågon annan efter fullmäktiges delegering? Jag kan\r\nrespektera olika åsikter, men jag vill gärna ha en\r\ndebatt på denna punkt. Moderata samlingspartiet\r\nmenar, efter att ha analyserat problemet, att det är\r\nnödvändigt och viktigt att fullmäktige som\r\nhuvudorgan i den representativa demokratin också\r\nförbehålls rätten till att fatta sådana beslut.</pre><pre>Sedan några år pågår en försöksverksamhet med\r\nnärvarorätt för fackliga företrädare.\r\nErfarenheterna visar att detta varit en demokratisk\r\ntveksam, för att inte säga demokratiskt oacceptabel\r\nkonstruktion, som därtill varit administrativt\r\ntungrodd och mycket kostsam. De tre borgerliga\r\npartierna har i en principiellt viktig reservation\r\nframfört den bestämda uppfattningen att facklig\r\nrepresentation i kommunala nämnder inte bör få\r\nfortsätta.</pre><pre>I en annan reservation, som stöds av de borgerliga\r\npartierna och miljöpartiet, önskas tydligare regler\r\nför kommunala folkomröstningar, bl.a. den viktiga\r\nfrågan om förfaranderegler.</pre><pre>Som sista reservation jag tänker kommentera vill\r\njag nämna att samma fyra partier vill ha möjlighet\r\nför kommuner att besluta om att ha öppna\r\nsammanträden i styrelser, nämnder och utskott. På\r\ndenna sista punkt skulle vi kunna ha en många\r\ntimmar lång debatt. Det är litet av kärnan i den nya\r\nkommunallagen. Hur långt vill vi gå för att ge insyn\r\nför de medborgare som berörs av den nya\r\nkommunallagens beslut?</pre><pre>Till slut och sammanfattningsvis, herr talman: Var\r\noch en av dessa punkter vore värda en längre\r\nanalys. Jag uttalar mitt stöd för var och en av de\r\nmotioner moderata samlingspartiet ingivit, men\r\nnöjer mig nu med att yrka bifall till reservationerna\r\n1, 3, 4 och 33.</pre><pre>Anf. 2 YLVA ANNERSTEDT (fp):</pre><pre>Herr talman! Vid detta riksmöte har flera stora\r\nlagstiftningsärenden behandlats. I dag är det dags\r\nför ett till, den nya kommunallagen.</pre><pre>Dess mycket stora betydelse ligger framför allt i att\r\nden reglerar och sätter ramar för den lokala\r\nsjälvstyrelsen, som är medborgarnas möjligheteter\r\natt ta del av samhällsbyggandet, medborgarnas\r\nmöjligheter att själva forma sin närmiljö.</pre><pre>Det är just detta demokratikomplex, som så många\r\nländer i Öst- och Centraleuropa nu arbetar\r\nfrenetiskt med att förverkliga i sina länder.</pre><pre>Utvecklingen i de svenska kommunerna har gått\r\nganska snabbt när det gäller vissa områden. Det\r\ngäller kraven om att delegera och ge tjänstemännen\r\nmer att säga till om och det gäller organisationen av\r\nkommunernas verksamhet.</pre><pre>Först kom kraven på en friare nämndorganisation\r\nsom ett sätt att öka effektiviteten. Det första kravet\r\nmöttes genom att kommunerna gavs möjlighet att\r\ninrätta lokala organ. Effektiviteten, trodde man i\r\nmånga kommuner, skulle lösas genom en\r\nomfattande bolagisering av kommunernas\r\nverksamhet.</pre><pre>Efter 15 år har utvecklingen gjort den gamla\r\nkommunallagen passé på flera punkter och en\r\nmodernisering är nödvändig.</pre><pre>Emellertid är det angeläget att nya regler inte\r\nbegränsar medborgarnas insyn och rätt och\r\nmöjlighet att påverka.</pre><pre>På flera områden har folkpartiet liberalernas krav\r\nsedan många år blivit tillgodosedda. Det gäller\r\nfrågan om fri nämndorganisation, det gäller en mer\r\nskärpt syn på hanteringen av medborgarnas insyn\r\noch kontrollen av de kommunala bolagen -- även\r\nom utskottet inte kunde samla sig till att fullt ut\r\ntillfredsställa våra krav.</pre><pre>Herr talman! Det här är ett omfattande område där\r\nvi haft synpunkter på många punkter. Jag kommer\r\nemellertid att begränsa mitt anförande till några\r\nprincipiella områden och låta våra reservationer i\r\növrigt tala för sig själva.</pre><pre>Det är framför allt i synen på vad kommunerna\r\nskall syssla med, som vi liberaler skiljer oss från\r\nmajoriteten. Jag skall först ta upp frågan om\r\nkommunernas möjlighet att bedriva\r\nnäringsverksamhet. Lagtexten har fått en positiv\r\nutformning, dvs. man skriver att kommunerna får\r\nbedriva näringsverksamhet när vissa\r\nförutsättningar är uppfyllda. Det är klart att här\r\nkommer att uppstå ett stort antal gränsfall, som\r\nalltid kan försvaras i de kommuner där man tror att\r\nolika verksamheter blir mer effektiva om det är\r\nkommunerna som driver dem.</pre><pre>För folkpartiet liberalerna är det viktigt att stryka\r\nunder, att huvudregeln skall vara att kommunerna\r\ninte skall driva näringsverksamhet annat än i\r\nmycket speciella undantagsfall. Vi har därför\r\nreserverat oss på denna punkt för en annan och\r\nnegativ formulering av paragrafen.</pre><pre>Kommunerna skall inte konkurrera med\r\nnäringslivet. Det har de uppenbarligen inte\r\nkompetens till och det är heller inte deras uppgift.\r\nVarför skall kommunen i Tranås konkurrera ut de\r\nprivata solarierna? Varför skall landstingsägda\r\ntvätterier tvinga enskilda sådana ut från\r\nmarknaden? Varför skall kommunerna över huvud\r\ntaget syssla med möbelsnickerier, budverksamhet\r\noch auktionsverk, när det finns så många oerhört\r\nangelägna områden som redan nu fungerar illa och\r\nhar svårt att få resurser? Jag tänker på barnomsorg,\r\näldreomsorg, vård och omsorg i övrigt och hela den\r\ngrundläggande utbildningen för barn och\r\nungdomar, som ju är kommunens ansvar.</pre><pre>Härmed kommer jag också in på frågan om\r\nmedborgarnas rätt till insyn och kontroll av de\r\nkommunala bolagen. Under en lång period har\r\nbolagiseringen betytt att stora områden av\r\nkommunernas verksamhet undandragits\r\noffentligheten. När kommunallagskommittén under\r\nsitt utredningsarbete intervjuade vissa\r\nkommunalråd om detta område, så fick vi t.o.m.\r\nsvaret att man bolagiserade för att kunna syssla\r\nmed sådant som medborgarna inte skulle lägga sig\r\ni!</pre><pre>Jag vill återigen stryka under, att folkpartiet\r\nliberalerna anser att huvudregeln skall vara, att\r\nkommunal verksamhet skall ske i nämnd- och\r\nstyrelseform.</pre><pre>Har man ändå bolag, skall de åtminstone vara helt\r\nöppna för medborgarnas insyn och kontroll. Det är\r\nmedborgarnas skattemedel det är fråga om.\r\nStyrelserna är tillsatta politiskt och det är\r\nskattebetalarna som tar den ekonomiska risken.\r\nDet är därför vi drivit kravet på offentlighet så hårt.\r\nDet kravet har gällt att både bolag som\r\nkommunerna äger till 100 % och de där kommunen\r\när delägare skall lyda under offentlighetsprincipen.\r\nPropositionen var ju helt otillfredsställande i detta\r\navseende. Där föreslogs att varje kommun själv\r\nskulle få bestämma vilken grad av offentlighet som\r\nskulle råda för det just då aktuella bolaget.</pre><pre>Vi liberaler ansåg det helt otänkbart att helt skilda\r\nförhållanden på detta område skulle komma att\r\ngälla både i olika kommuner och i olika bolag i\r\nsamma kommun. Glädjande nog ansåg lagrådet\r\ndetsamma och anslöt sig till vår uppfattning. Tyvärr\r\nhar inte utskottet följt lagrådet fullt ut och också\r\nlåtit de delägda bolagen omfattas av\r\noffentlighetsprincipen, vilket vi beklagar.</pre><pre>För vår del är det angeläget att framhålla att den\r\nsom samarbetar med en kommun i bolagsform skall\r\nveta att det i detta samarbete råder full insyn.\r\nAccepterar man inte det förhållandet, skall man\r\ninte heller ingå i sådana samarbeten.</pre><pre>Jag har tidigare framhållit att huvudregeln skall\r\nvara att kommunal verksamhet skall bedrivas i\r\nnämndform. Syftet med detta är att de\r\ndemokratiska spelreglerna skall skyddas, och ett\r\nannat skäl är att det kommunala bolaget är en\r\nhybrid som leds av icke-proffs, där styrelsen byts\r\nvart tredje år och där styrelseledamöterna har\r\ndubbla lojaliteter.</pre><pre>Undersökningar visar att bolagen ofta är en dålig\r\naffär för kommuner och landsting. Orsaken är\r\nframför allt att kommunalpolitikern är just\r\nkommunalpolitiker -- klok, duktig och\r\nansvarsmedveten som politiker, men definitivt\r\ningen företagare.</pre><pre>Inget bolag drivs effektivt om styrelseledamöterna\r\nhar dubbla lojaliteter. Men så är det i de\r\nkommunala bolagen, där styrelseledamöterna\r\nsitter på ett politiskt mandat. Enligt\r\naktiebolagslagen skall styrelseledamöterna först\r\noch främst främja bolaget, men det är ju faktiskt\r\ninte säkert att detta i alla stycken bäst gagnar\r\nkommuninvånarna, vilka gett ledamöterna mandat\r\natt vara förtroendevalda. En vanlig fråga i t.ex. en\r\nfastighetsbolagsstyrelse kan vara om ledamoten\r\nskall stödja att bolaget skall bygga kommersiella\r\nlokaler, vilket är mest lönsamma, eller bostäder,\r\nvilket är det som bäst behövs till de 15 000 personer\r\nsom står i kommunens bostadskö.</pre><pre>Bilden av VD-n som på morgonen ringer sin\r\npolitiskt valda styrelseordförande för att fråga vad\r\nhan får göra i dag är ingen fabulerad situation.\r\nDetta händer i många kommunala bolag i vårt land,\r\noch det är exakt detta sätt att organisera samhället\r\nsom i grunden raserat Sovjetunionens och de andra\r\nöststaternas ekonomi och som de nu försöker göra\r\nsig fria ifrån.</pre><pre>Slutsatsen måste bli att den verksamhet som anses\r\nbäst kunna bedrivas i bolagsform också skall\r\nbedrivas av enskilda professionella företagare.</pre><pre>Vi har också krävt att fullmäktigeledamöterna skall\r\nges rätt att interpellera ordföranden i styrelsen för\r\nde kommunala bolagen. Också denna\r\ninsynsmöjlighet har utskottets majoritet beslutat\r\nförhindra.</pre><pre>Det är hög tid att inse vilka risker bolagiseringarna\r\ninnebär för den politiska demokratin och för takten\r\ni reformeringen av den offentliga sektorn. Redan\r\nnu omsluter de kommunala bolagen fler miljarder\r\nän den reguljära verksamheten. Kommunala bolag\r\nhanterar alltså stora mängder skattemedel och\r\ngemensamma tillgångar i kommuner och landsting.</pre><pre>Förutom vad jag framhållit tidigare finns det\r\nytterligare en stor nackdel med bolagsformen för\r\nden kommunala verksamheten, nämligen att\r\nbesluten inte kan överklagas av medborgarna.</pre><pre>För folkpartiet liberalerna är det självklart att slå\r\nvakt om medborgarnas rätt till insyn och kontroll i\r\nkommunernas verksamhet. Det får de bäst när\r\nverksamheten bedrivs i vanlig nämnd- och\r\nförvaltningsform.</pre><pre>Vi har också tagit upp ett antal demokratifrågor av\r\nannat slag, frågor som vi drivit länge men som\r\nmajoriteten tyvärr inte anser viktiga nog att slå vakt\r\nom. De gäller alla olika möjligheter att öka\r\nmedborgarnas inflytande och demokratiska\r\nkontroll. Det innebär krav på förfaranderegler vid\r\nkommunala folkomröstningar, möjligheter att\r\nordna öppna nämnd- och styrelsesammanträden,\r\nen positiv hållning när kommuninnevånarna enats\r\nom krav på delning av kommun samt införande av\r\ndirektval till kommundelsnämnder.</pre><pre>Med undantag av kravet på direktval är det i\r\nsamtliga fall en socialistisk majoritet som avstyrker\r\nvåra förslag till en förstärkt lokal demokrati. Jag\r\nskulle därför vilja fråga socialdemokraterna: Vad är\r\ndet egentligen ni är rädda för? Varför är det så\r\nfarligt att utvidga den enskilde medborgarens\r\nmöjlighet att påverka?</pre><pre>Det här resonemanget leder osökt över till de\r\nområden där den socialistiska majoriteten vill\r\nutvidga möjligheterna att påverka, dvs. kollektiva\r\nsammanslutningars rätt till inflytande. De s.k.\r\nbrukarna skall tillfrågas innan beslut fattas i olika\r\nfrågor och kan i vissa fall genom veto blockera\r\nbeslutet i fråga. Dessutom skall facket ges en\r\nsärställning i förhållande till andra\r\nkommunmedborgare.</pre><pre>Det här kan inte folkpartiet liberalerna acceptera.\r\nFör det första är begreppet brukare inte klart\r\ndefinierat, och för det andra är det helt emot\r\ndemokratiska principer att ge extra tungt inflytande\r\ntill personer som inte är folkvalda och som heller\r\ninte kan ställas till ansvar.</pre><pre>I betänkandet gör utskottet inte något som helst\r\nförsök att definiera vad brukare är för något utan\r\nhänvisar bara till pågående beredningsarbete och\r\ntill betänkanden i frågan. Inte heller i\r\npropositionen görs något försök att definiera vad\r\nbrukare är förutom att man hänvisar till vad som\r\nsägs i lagtexten, dvs. ''den som utnyttjar nämndens\r\ntjänster''. Detta är ett oerhört vitt begrepp, och jag\r\nskulle av socialdemokraterna vilja ha svar på\r\nföljande frågor: Kan jag som kommunmedborgare\r\nkräva att jag skall tillfrågas av den tjänsteman till\r\nvilken beslutsfattandet delegerats? Gäller\r\n''brukarinflytandet'' var och en av dem som\r\nutnyttjar t.ex. barnomsorgen i kommunen? Räknas\r\nvarje pensionär som en brukare som skall tillfrågas\r\ninnan beslut skall fattas i frågor som gäller\r\näldreomsorgen?</pre><pre>Frågorna i sig illustrerar mycket tydligt det\r\ngodtycke som kommer att bli följden av det beslut\r\nsom föreslås i betänkandet.</pre><pre>Herr talman! Under en lång period har det förts en\r\nlivlig debatt om självkostnadsprincipen, dvs. att\r\nkommunens verksamhet inte får gå med vinst och\r\natt endast självkostnadspris får tas ut vid\r\nerbjudanden om tjänster. Regeringen har valt att\r\ninte nu skriva in denna princip i lagen, utan man\r\nhänvisar till att ytterligare beredning av frågan\r\nbehövs. Under tiden skall rådande praxis gälla.</pre><pre>Vi liberaler har ansett att detta är en rimlig lösning\r\nav framför allt följande skäl.\r\nSjälvkostnadsprincipen i sig ger inte alls några\r\nincitament till effektivisering eller rationalisering.\r\nDen ger inte alls några garantier för att\r\nkonsumenterna av kommunala tjänster skall få\r\nlägsta möjliga pris. I fråga om ineffektiv, dyr\r\nverksamhet med för mycket personal kan man trots\r\ndetta fortfarande hävda att man bara tar ut ett\r\nsjälvkostnadspris. Kostnaderna finns där ju.</pre><pre>Att i stället tillämpa ''skälighetsbedömningar'' för\r\natt avgöra om en kommunal prissättning är laglig\r\neller ej skulle enligt vår mening kunna ge just\r\nsådana incitament till effektivisering som vi saknar i\r\ndag. Självkostnadsbedömningar är vidare vanskliga\r\natt göra när flera olika kommunala verksamheter --\r\nvissa utsatta för konkurrens, andra inte -- bedrivs i\r\nsamma bolag eller på annat sätt i en gemensam\r\nekonomisk enhet.</pre><pre>En noggrant formulerad skälighetsprincip i\r\nkombination med professionell revision av\r\nkommunal verksamhet -- med möjlighet att\r\nredovisa olika verksamhetsgrenar separat -- skulle\r\nenligt vår mening väl kunna uppfylla de mål som\r\nsjälvkostnadsprincipen i dag syftar till.</pre><pre>På ännu en punkt har regeringen lyssnat till ett krav\r\nfolkpartiet liberalerna sedan länge framställt. Det\r\ngäller kravet på en fri nämndorganisation. Vi anser\r\nnämligen att kommunerna själva är de som bäst kan\r\navgöra vilken organisation som bäst tillfredsställer\r\nde krav och förutsättningar som finns i den egna\r\nkommunen.</pre><pre>Det har ju förts en livlig diskussion om huruvida\r\nmiljö- och hälsoskyddsnämndernas verksamhet\r\nskulle kunna få berättigat utrymme i en fri\r\nnämndorganisation. Vi skriver i vår motion att vi\r\nhar fullt förtroende för att medvetenheten om och\r\nansvaret för miljöfrågorna är stort i kommunerna\r\noch finner också att det i de flesta fall nog kan\r\nkomma att vara naturligt att ha en särskild nämnd\r\nför miljöfrågorna. Emellertid är förhållandena så\r\nolika i landets kommuner att det är rimligt att\r\norganisationen avgörs av resp. kommun.</pre><pre>De farhågor som riktats mot att en nämnd\r\neventuellt skulle kunna komma att utöva tillsyn\r\növer sin egen verksamhet hindras däremot effektivt\r\ngenom 3 kap. 5 §.</pre><pre>Utskottet har gjort ett antal tillkännagivanden\r\nbeträffande frågor som ytterligare behöver\r\nkompletteras eller förtydligas. Ett sådant område\r\när frågan om hur lagstiftningen skall ändras för att\r\nge medborgaren ovillkorlig rätt att få ut handlingar\r\nenligt det aktuella lagrummet i\r\ntryckfrihetsförordningen i fall där bolagets\r\nansvariga vägrar att följa kommunallagen.</pre><pre>Ett annat tillkännagivande gäller behovet av en\r\növersyn av sekretesslagstiftningen och skyddet för\r\nden enskildes integritet i en organisation där\r\nverksamheter med olika sekretesskydd förs\r\nsamman till en nämnd. I annat sammanhang har\r\nfolkpartiet liberalerna framhållit det angelägna i att\r\nprecisera vad som är basenhet i den kommunala\r\nförvaltningen.</pre><pre>Den nya kommunallag som vi fattar beslut om i dag\r\ninnebär att vi på flera områden decentraliserar\r\nbesluten och lämnar stort utrymme för\r\nkommunerna att söka egna och skräddarsydda\r\nlösningar på hur verksamheten skall organiseras.\r\nDet innebär med nödvändighet att vi får se en\r\nmångfald modeller för hur den kommunala\r\nsjälvstyrelsen är organiserad. Vi liberaler tycker att\r\ndet är bra.</pre><pre>Det betyder emellertid inte att ett sådant delegerat\r\nbeslutsfattande kan lämnas vind för våg. Den nya\r\nkommunallagen innebär i hög grad att riksdagen\r\nmålstyr, ger ramarna för verksamheten i mycket\r\nhögre grad än tidigare. I alla sammanhang där man\r\ndiskuterar och analyserar målstyrningen och dess\r\neffekter betonar man kraftigt hur oerhört viktigt\r\ndet är att man ägnar utvärdering och uppföljning\r\nutomordentligt stor uppmärksamhet. Det gäller\r\nockså den nya kommunallagen.</pre><pre>Vad vi har att bevaka är framför allt att det\r\ndemokratiska systemet -- den lokala självstyrelsen,\r\nsjälva kärnan i vår demokrati -- bevaras och\r\nförstärks och inte mister sitt reella innehåll. Vad är\r\ndet om inte detta senare som händer om man, som\r\nkommun- och landstingsförbundens konsultbolag\r\nSensia föreslår för ett stort antal kommuner,\r\navskaffar alla nämnder utom en, nämligen\r\nkommunstyrelsen? Utskottet har dessutom\r\npåpekat att detta är helt olagligt med hänvisning till\r\n3 kap. 5 §.</pre><pre>I ett slag skulle man avskaffa så gott som samtliga\r\nförtroendeposter och låta tjänstemännen ta över\r\nkommunens skötsel. Ur demokratisk synvinkel är\r\ndetta helt förkastligt och måste bekämpas. Det är\r\ninte för att avskaffa de förtroendevalda som\r\nkonstitutionsutskottet inför en fri\r\nnämndorganisation.</pre><pre>Tvärtom är den fria nämndorganisationen bl.a. ett\r\nsätt att motverka den skada som de stora\r\nkommunsammanslagningarna medfört när det\r\ngäller att försvaga den lokala självstyrelsen och\r\nminska antalet förtroendevalda.</pre><pre>På mycket nära håll kan vi bevittna hur människor\r\när villiga att ge sina liv för sin rätt att delta i den\r\ndemokratiska processen. Det är alldeles uppenbart\r\natt demokratin också i vårt land ständigt måste\r\nbevakas och försvaras. Det är därför märkligt att en\r\nstor majoritet i utskottet inte ansett det behövligt\r\nmed en parlamentarisk uppföljning och utvärdering\r\nav de konsekvenser som den nya kommunallagen\r\nför med sig.</pre><pre>Herr talman! Folkpartiet liberalerna finns med på\r\nett flertal reservationer som framför allt handlar om\r\natt stärka medborgarnas demokratiska inflytande.\r\nAv kända skäl tänker jag i detta sammanhang yrka\r\nbifall till endast 4, 14 och 49.</pre><pre>I detta anförande instämde Lola Björkquist (fp).</pre><pre></pre><pre>Anf. 3 BENGT KINDBOM (c):</pre><pre>Herr talman! Kommunallagen har ibland\r\nbetraktats som en grundlag. Sett till omfattningen\r\nav verksamheten och betydelsen av den\r\nkommunala verksamheten när det gäller att ingripa\r\ni den enskilda människans liv och leverne och\r\nrättigheter och skyldigheter har den större\r\nomfattning än de flesta av de lagstiftningskomplex\r\nsom vi arbetar med i riksdagen. Tyvärr har\r\nriksdagsbehandlingen av förslaget till ny\r\nkommunallag inte blivit lika grundlig som vid en\r\ngrundlagsändring.</pre><pre>Efter 15 år är det nu dags för riksdagen att anta en\r\nny kommunallag. Konstitutionsutskottet sade vid\r\ndet förra tillfället år 1976 att det kunde uppstå\r\nproblem med den kommunala demokratin. Man\r\nsade: Den utökade verksamheten som är\r\nnödvändig för att tillgodose medlemmarnas krav\r\noch önskemål förutsätter ökad planering och en väl\r\nfungerande organisation. Detta får som även\r\nframhålls i propositionen inte leda till ökat\r\nfrämlingskap hos medborgarna inför den\r\nkommunala och landstingskommunala\r\norganisationen. Tvärtom förutsätter en sådan\r\nutveckling att medborgarna i ökad utsträckning\r\nengageras i verksamheten. Arbetet måste präglas\r\nav öppenhet och tillgänglighet.''</pre><pre>Vi vet att utvecklingen i vissa fall tyvärr gått i en\r\nannan riktning. Konstitutionsutskottet har i det\r\nbetänkande som nu ligger på riksdagens bord\r\nunderstrukit vikten av den kommunala\r\nsjälvstyrelsen.</pre><pre>Den kommunala självstyrelsen har en lång\r\ntradition och en stark förankring i vårt land.\r\nGrund idén är en styrelse av folket, genom folket\r\noch för folket. Detta bekräftas också i\r\nregeringsformens uttalande om att den svenska\r\nfolkstyrelsen förverkligas genom ett representativt\r\noch parlamentariskt statsskick och genom\r\nkommunal självstyrelse. Om den kommunala\r\nsjälvstyrelsen inte skall bli av noll och intet värde\r\nmåste också andra beslut i riksdagen ta hänsyn till\r\nden kommunala självstyrelsen, inte minst när det\r\ngäller ekonomiska beslut som annars helt kan\r\nstrypa kommunernas frihet.</pre><pre>Samhällets grundval är människors samhörighet\r\nmed varandra. Samspelet med andra människor\r\nskapar jordmån för demokratin. Folkets valda\r\nombud fattar beslut i samspel med folket. Under\r\nefterkrigstiden har emellertid antalet kommuner\r\nreducerats drastiskt med åtföljande minskning av\r\nantalet kommunalt förtroendevalda. Det naturliga\r\nnätverk som tidigare fanns i många kommuner\r\nmellan förtroendevalda och väljare har brutits.\r\nDen vardagliga kontakten med såväl kommunens\r\ntjänstemän som dess politiska företrädare som\r\ntidigare fanns i kommunerna har upphört.</pre><pre>I propositionen har två stora frågor åberopats. Jag\r\nskall ta upp frågan om den fria\r\nnämndomorganisationen först. Den fria\r\nnämndorganisationen kan medföra stora\r\nförändringar ute i kommunerna. Kommunernas\r\nverksamhet bygger på ett decentraliserat ansvar\r\noch en decentraliserad struktur. Men i denna\r\nstruktur finns det risker med en starkt centraliserad\r\norganisation. Det politiska inflytandet minskar och\r\nmakten överlämnas till förvaltningen. Det gäller\r\nom en kommun beslutar sig för att begränsa sin\r\nnämndorganisation till ett fåtal nämnder.</pre><pre>Vilka nämnder som kommunerna behöver inrätta\r\navgörs självständigt av varje kommun. Enligt\r\ncentern får detta dock inte leda till att all\r\nverksamhet koncentreras till styrelsen eller ett par\r\ntre nämnder i kommunen. Respekten för reglerna\r\nom sekretess och opartiskhet vid handläggning av\r\nförvaltningsärenden måste upprätthållas.\r\nDetsamma gäller för det demokratiska kravet att\r\nmöjligheter till direkt medverkan i det kommunala\r\narbetet inte får inskränkas till en alltför snäv krets\r\nav medborgarare. Om en sådan inskränkning sker\r\nmedför den nämligen en allvarlig begränsning av\r\nden kommunala demokratin. Det skulle också leda\r\ntill svårigheter att rekrytera kommunala\r\nförtroendemän. Ett litet antal aktiva i kommunal\r\nverksamhet innebär också en försämrad\r\ninformation till både de politiska organisationerna\r\noch allmänheten.</pre><pre>Från centerns sida har vi emellertid inte motsatt oss\r\nden fria nämndorganisationen som förslaget i\r\npropositionen innebär. Förhållandena är olika i\r\nkommunerna beroende på befolkningsunderlag,\r\ngeografisk utbredning, näringslivsstruktur m.m.\r\nDet talar för en stor frihet för kommunen att\r\nbestämma den egna nämndorganisationen.\r\nSamtidigt talar detta också emot de schematiska\r\nlösningar av nämndstrukturen som förordas av\r\nKommunförbundets konsultföretag, som har haft\r\nganska långtgående förslag. Jag återkommer till\r\ndetta. Enligt centern är det därför viktigt att de\r\nenskilda kommunerna inte känner sig bundna på\r\nförhand av dessa givna mallar. De viktiga\r\ndemokratiaspekterna som centern vill framhålla\r\ntalar även emot de schematiska lösningarna på\r\nvilken nämndstruktur som skall finnas i\r\nkommunerna.</pre><pre>Vi har haft en schematisk organisationsmodell\r\ntidigare. Det är den som nu angrips. Det finns ingen\r\nanledning att gå ifrån den ena modellen till den\r\nandra. Vi måste bygga mycket på det lokala\r\nengagemanget och det lokala ansvaret. Det måste\r\nalltid vara medborgarnas intressen i kommunerna\r\nsom skall vara utgångspunkten för den kommunala\r\nverksamheten. Den nya kommunallagen får inte\r\nleda till ett fåmansvälde i kommunerna.</pre><pre>Med de organisatoriska förändringar som nu är på\r\ngång kommer antalet förtroendemän att minska\r\nytterligare. Jag skall inte återupprepa på vilket sätt\r\nantalet förtroendemän har minskat sedan 50-talets\r\nbörjan. Det har gjorts tidigare här i debatten.\r\nKommunförbundets veckotidning,\r\nKommunaktuellt, har uppskattat minskningen till\r\n10 % och befarar också att förgubbningen kommer\r\natt öka genom att de kommunala nämnder som\r\nhittills har varit inkörsporten för nyengagerade\r\nfritidspolitiker kommer att försvinna. Varje vecka,\r\nsedan man kom med redovisningen av att 10 % av\r\npolitikerna skulle försvinna, har det kommit nya\r\nrapporter. Senast i förra veckan var rubriken:\r\n''Ragunda går längre än de flesta, hundra politiker\r\nbort''. Samtidigt finns också en ljusglimt. Det talas\r\nom att Halmstad gör tvärtom och satsar på flera\r\npolitiker. Detta borde vara svaret i tider då den\r\nkommunala demokratin ifrågasätts och den\r\npolitiska rollen över huvud taget ifrågasätts. I\r\nstället för att begränsa demokratin borde man\r\nförstärka den genom att få flera engagerade.</pre><pre>Riksdagen kommer ändå att sätta vissa\r\nbegränsningar för de värsta hetssporrarna bland\r\nkommunala förtroendemän och tjänstemän, som\r\nanser att endast ett litet fåtal människor kan fatta\r\nde rätta besluten. Jag tänker då på utskottets\r\nuttalande om att den kommunala verksamheten i\r\nstörsta utsträckning bör ske i nämndform. Det\r\nmåste också beaktas när man diskuterar frågan om\r\nbolagisering. Uttalanden har gjorts om att\r\nfullmäktige utöver styrelsen skall tillsätta de\r\nnämnder som behövs, vilket måste innebära minst\r\ntvå, och att samma nämnd som bedriver\r\nverksamhet inte kan ha tillsyn över verksamheten.\r\nI det sammanhanget har det ju varit en stor\r\nallmändebatt om miljönämnderna. Vi anser att det\r\när viktigt att miljöfrågorna lyfts fram i den\r\nkommunala verksamheten. Huruvida det skall\r\nfinnas en kommunalnämnd avgörs lokalt, men det\r\nbör vara en stor politisk fråga. Inte minst för\r\ncentern i varje kommun bör det vara viktigt att\r\nmiljöfrågorna lyfts fram och får den\r\nuppmärksamhet som de måste ha inte bara i den\r\nrikspolitiska debatten, utan även i den lokala.</pre><pre>Utskottet har också påpekat de frågor i den\r\nkommunala myndighetsutövningen som är viktiga\r\nför den enskildes rättssäkerhet --\r\nsekretessfrågorna, opartiskhet i handläggningen.\r\nVi har också äntligen fått majoritet för ett gammalt\r\ncenterkrav, nämligen att JOs tillsyn skall utvidgas\r\ntill kommunallagsreglerade områden.</pre><pre>Med hänvisning till de farhågor som vi hyser inför\r\nden kommande utvecklingen är det enligt centerns\r\nbestämda uppfattning viktigt att de\r\nkommunaldemokratiska frågorna följs upp. En\r\nutredning med parlamentarisk sammansättning bör\r\ntillsättas för att följa och utvärdera utvecklingen\r\noch föreslå nya regler om utvecklingen leder till\r\noönskade konsekvenser för demokrati och lokalt\r\ninflytande i kommunerna. Jag yrkar därmed, herr\r\ntalman, bifall till reservation 48. Beträffande denna\r\nutveckling säger utskottet allmänt: ''Utskottet är\r\nmedvetet om att en friare nämndorganisation kan\r\nmedföra vissa problem ur kommunaldemokratisk\r\nsynpunkt. Den nedgående trend vad gäller antalet\r\nförtroendevalda som funnits alltsedan 1950-talet\r\nmåste på sikt brytas.'' Det står på sidan 14 i\r\nbetänkandet. Det vore intressant att höra Ulla\r\nPetterssons åsikt om när detta trendbrott bör\r\nkomma till stånd.</pre><pre>Vi i centern anser att de kommunaldemokratiska\r\nfrågorna i propositionen borde ha behandlats med\r\nsamma allvar som den andra stora förändringen,\r\nnämligen den ekonomiska förvaltningen. Här har\r\nregeringen skickat med en tydlig brasklapp. På s. 21\r\ni propositionen sägs: ''Vi kommer att följa upp hur\r\nkommunerna och landstingen använder den ökade\r\nfrihet som de får på det ekonomiska området.\r\nSkulle det visa sig att det leder till oönskade\r\nkonsekvenser får vi på nytt överväga behovet av en\r\nstramare lagreglering.''</pre><pre>Civilministern -- som nu försvunnit ut -- kanske\r\nsedan kan svara på vilka gränser som kommunerna\r\nskall överträda innan åtgärder kommer att vidtas.\r\nGäller det sektorn generellt, eller skall det tolkas\r\nså, att även enskilda kommuner kan drabbas av\r\nregeringens uppföljning? Det är hur som helst inte\r\nbra att gränserna för den ekonomiska förvaltningen\r\nnu är flytande. Eller skall propositionens allmänna\r\nmotivering tolkas så, att reglerna för den\r\nekonomiska förvaltningen i dag är oförändrad?\r\nVarför har man då vidtagit dessa förändringar?</pre><pre>Herr talman! Jag har ägnat en lång inledning åt den\r\nkommunala demokratin därför att den är viktig.\r\nDen lokala självstyrelsen är grundläggande för den\r\npolitiska och demokratiska processen i vårt land.\r\nJag skall nu kommentera några av de övriga frågor\r\nsom vi har reservationer om eller tidigare har haft\r\nuppe i den kommunaldemokratiska debatten och\r\nsom finns i de motioner som avgivits under den\r\nallmänna motionstiden.</pre><pre>Verksamheten i kommunerna skall ju inriktas mer\r\npå målstyrning. Vi anser att det är viktigt att det då\r\ntill fullmäktige ges en ordentlig redovisning. Man\r\nhar redan inom ramen får målstyrningen ställt in\r\nfullmäktigesammanträden därför att det inte finns\r\nnågonting att diskutera; nämnderna har sina\r\nuppställda mål att följa. Så får det inte vara. Det är\r\nviktigt att det finns återkommande redovisning och\r\natt instituten för kontroll, frågor och\r\ninterpellationer nyttjas vid de\r\nfullmäktigesammanträden som regelbundet bör\r\nhållas.</pre><pre>Målsättningen skall också vara att gå över till mer\r\n''köpa--säljaverksamhet''. Det finns här anledning\r\natt understryka att det yttersta politiska ansvaret\r\nför verksamheten eller funktionen oavsett\r\nnämndorganisation aldrig får eller kan delegeras till\r\nen förvaltningsorganisation eller till tjänstemän.\r\nKommunmedlemmarna har rätt att kunna utkräva\r\nansvar för den verksamhet som kommunerna\r\nbedriver.</pre><pre>I kommunallagskommittén diskuterades\r\nmöjligheten till insyn för de mindre partierna. I\r\npropositionen och i betänkandet har upprepats vad\r\nsom sedan 1976 sagts om de mindre partiernas\r\ninsyn. Vi tycker inte att detta räcker utan har velat\r\nta in det i kommunallagen. Med tanke på de\r\nallmänna motiveringarna i majoritetens\r\nställningstagande vore det intressant att höra\r\nutskottets företrädare redovisa vilka konkreta\r\nåtgärder dessa uttalanden nu kommer att leda till.</pre><pre>Tyvärr har det förekommit en massa experiment\r\nute i kommunerna för att åstadkomma olika former\r\nav insynsplatser, suppleantplatser och annat, vilket\r\ni vissa fall t.o.m. lett till att de besluten har\r\nupphävts vid rättslig prövning. Det är ingen bra\r\nlösning på frågan om insyn för de mindre partierna.\r\nDet hade varit bättre att följa centerns modell och\r\näven kommunallagskommitténs modell med den\r\nmodifiering som vi har föreslagit från centerns sida.</pre><pre>Målstyrning och köpa-säljasystemet kommer också\r\natt leda till ett behov av ökad öppenhet i det\r\nkommunala nämndarbetet. Vi har föreslagit att\r\nkommunerna skall få möjligheten att öppna sina\r\nnämndsammanträden för medborgarna i de fall de\r\ninte rör myndighetsutövning mot enskild.</pre><pre>Kommunsammanläggningen har lett till en del av\r\nde problem som den kommunala demokratin i dag\r\nbrottas med. Kommunblocksreformen var ju inte\r\noomstridd. Från centerns sida har vi flera gånger\r\npläderat för att dela kommuner.</pre><pre>När vi hade den förra kommunala debatten här i\r\nkammaren sade Ulla Pettersson att det fanns bättre\r\nmetoder att förstärka den kommunala demokratin\r\nän att dela kommuner. Dagen efter beslutade\r\nregeringen att dela Nyköpings kommun. Nästa\r\nansökan, från Lekeberg, sade man nej till. Det är\r\nett exempel på en varannandagspolitik från den\r\nsocialdemokratiska regeringen. Det vore intressant\r\natt höra socialdemokraternas motiveringar i dag för\r\natt det inte är en bra metod att dela kommuner för\r\natt stärka den kommunala demokratin.\r\nErfarenheterna av kommundelningarna är att den\r\nkommunala demokratin, det medborgerliga\r\nengagemanget, har stärkts efter varje delning som\r\nhar genomförts.</pre><pre>Vi har också tagit upp frågan om direktvalda\r\nkommunala organ. Att få direktkontakt med sina\r\npolitiska beslutsfattare -- på ett sätt som också\r\nåterspeglar sammansättningen i den kommundel\r\nsom politikerna är satta att tjäna -- stärker\r\nengagemanget hos de enskilda medborgarna.</pre><pre>När det gäller folkomröstningar i kommunerna\r\nmenar vi att det behövs bättre regler som anger\r\nbeslutsgången vid anordnandet av omröstningarna,\r\nrätten att formulera omröstningsfrågor, tidpunkten\r\nför genomförande av omröstning och rätten till\r\nförtidsröstning. Alla de sakerna har vi tagit upp i\r\nvåra reservationer. Jag yrkar inte bifall till dem --\r\ndäremot till reservationen om facklig närvaro.</pre><pre>Med den föreslagna närvarorätten för\r\npersonalföreträdare i de kommunala nämnderna\r\nhar de fackliga organisationerna givits en\r\nsärställning som från olika synpunkter är\r\nprincipiellt oacceptabel. Här får ett antal\r\nrepresentanter en större insyn än de partier har som\r\ni allmänna val har blivit invalda i de kommunala\r\nbeslutsförsamlingarna.</pre><pre>När det slutligen gäller arvodet till de\r\nförtroendevalda skulle det vara intressant att höra\r\nhur tillämpningsreglerna skall utformas när det\r\ngäller ersättningarna till de politiskt valda för\r\nförlorad arbetsförtjänst, och i vad mån arvodet,\r\nsom skall vara en ersättning för det uppdrag som de\r\nförtroendevalda har i kommunen, skall begränsas.\r\nBegränsas det starkt kommer det att drabba olika\r\ngrupper av medborgare -- studerande, pensionärer,\r\nhemmafruar och andra -- som inte har en\r\nförvärvsinkomst att hänvisa till. Vi har i en\r\nreservation som vi har avgivit tillsammans med\r\nfolkpartiet sagt att det vore viktigt att kommunerna\r\nockså här finge friheten att välja mellan ersättning\r\nför förlorad arbetsförtjänst och arvoden.</pre><pre>Med detta, herr talman, har jag yrkat bifall till\r\nreservationerna 1, 33 och 48. Övriga reservationer\r\ntalar för de ställningstaganden som vi från\r\ncenterpartiet har gjort när det gäller förslaget till ny\r\nkommunallag.</pre><pre>Anf. 4 JAN JENNEHAG (v):</pre><pre>Herr talman! Fullmäktigesammanträden ställs in\r\npå grund av brist på ärenden. Jag har själv varit\r\nmed om det som fullmäktigeledamot i en kommun.\r\nSektoriseringen och revirtänkandet medför att\r\npolitikerna sägs sakna överblick. Det har skett en\r\nsammanblandning av politikerrollen och den\r\nverkställande makten. -- Mycket av det här kan\r\nman tolka som ett tecken på den lokala\r\ndemokratins brist på ändamålsenlighet i det\r\nsamhälle som vi i dag lever i.</pre><pre>En allt större del av medborgarnas vardag står\r\nutanför demokratiska beslut. En del av det är så att\r\nsäga också en del av politikers program. Minska\r\npolitikernas makt! Det är ett sätt att uttrycka det.</pre><pre>Den andra sidan av saken är naturligtvis att det är\r\nett annat sätt att säga att medborgarna i detta land\r\ninte skall besluta så mycket själva, om det än sker\r\ngenom valda ombud. Vi har från talarstolen hört att\r\nkommunerna och landstingen är utövare av\r\ndemokratin; de är de som medborgarna mest\r\nmärker.</pre><pre>Den utveckling som vi har sett är naturligtvis inte\r\nmöjlig att motverka i lag annat än till dels. Vi kan\r\ninte lagreglera människors grundläggande\r\nbeteenden. Det är tvärtom så att det är människors\r\nbeteenden som får sitt utflöde i lag.</pre><pre>Den här utvecklingen har vi sett inom många\r\nfolkrörelser i fackliga organisationer, i\r\nkooperationen och i partierna själva. Det har\r\npekats på färre antal förtroendevalda. Det är\r\nnaturligtvis en del av bilden. Sammanblandningen\r\nmellan den verkställande makten och\r\npolitikerrollen med dess övergripande karaktär har\r\nockså märkts. Till det finns naturligtvis praktiska\r\nförklaringar, t.ex. krav på snabba beslut.\r\nHeltidspolitikerns vilja att vara verkställande\r\ndirektör i Aktiebolaget Kommunen på många håll\r\nkan man inte ta miste på.</pre><pre>Vad riksdagen kan göra är naturligtvis att i varje\r\nläge undanröja hinder för att människor skall\r\nkunna ge uttryck för sin vilja. Vi kan inte tvinga\r\neller leda medborgarna på den rätta vägen genom\r\nlagregler. Vi kan iaktta samma\r\nutvecklingstendenser och , inte bara inom landet,\r\nsom jag nämnde tidigare. Här rör det sig i hög grad\r\nom ett fenomen inom allt europeiskt samhällsliv för\r\nnärvarande.</pre><pre>Jag tänker övergå till att kommentera några av\r\nreservationerna.</pre><pre>Tidigare under debatten har Göran Åstrand citerat\r\nur statsvetaren och socialdemokraten Agne\r\nGustafssons artikel i Dagens Nyheter i dag. Det\r\nsom har gällt, åtminstone för den del av landet som\r\njag representerar, nämligen Norrland, och i särskilt\r\nhög grad Norrlands inland, är att de kommunala\r\ninsatserna har haft utomordentligt stor betydelse\r\nför vilka arbeten som finns i området. I vår\r\nreservation nr 7 drar vi den självklara slutsatsen,\r\nnämligen att bestämmelserna i den s.k.\r\nturistbefogenhetslagen skall utvidgas till att\r\nomfatta även landstingen.</pre><pre>Den sammanblandning som jag talade om när det\r\ngäller kommunala företrädares roller riskerar också\r\natt få ett utflöde i organisationen som sådan. Jag\r\ntänker då på den mycket omdebatterade frågan om\r\nbyggnadsnämndernas och miljö- och\r\nhälsoskyddsnämndernas ställning. Jag yrkar bifall\r\ntill reservation nr 11, som vi har gemensamt med\r\nmiljöpartiet. Självfallet bör vi redan nu, tycker jag,\r\nmarkera att en sådan sammanblandning av\r\nutövning och kontroll över huvud taget inte skall\r\nske, och att risken för en sådan sammanblandning\r\ninte skall finnas, varför organisationen skall\r\nanpassas därefter.</pre><pre>Grunden för en aktiv demokrati är naturligtvis att\r\nmedborgarna har möjlighet att delta i processen.\r\nRätten till ledighet från anställning är reglerad,\r\nmen här finns fortfarande mycket att göra, bl.a. när\r\ndet gäller de praktiska förutsättningarna. Jag har\r\nsett exempel på detta. Jag bor i en ort, som har en\r\nstor andel skiftarbetande, och även om det\r\nteoretiskt ges möjlighet för alla att få ledigt från\r\nanställning, är det praktisk politik som saknas. I vår\r\nreservation nr 15 tar vi upp att det behövs en\r\nkompletterande lagstiftning. Anställda som arbetar\r\nskift skall garanteras möjligheter att åta sig\r\npolitiska förtroendeuppdrag. Det skall inte bero på\r\narbetsplatsens välvilja eller på arbetskamraternas\r\nmöjligheter att ställa upp i det enskilda fallet.</pre><pre>För mindre partier är det särskilt viktigt att\r\nnärvarorätten i kommunernas styrelser\r\ngaranteras.Mindre partier, som inte är företrädda i\r\nresp. styrelse, bör ges rätt att delta i\r\növerläggningarna och få sin mening antecknad i\r\nprotokollet. I reservation nr 19 redovisas denna,\r\nsom vi ser det, självklarhet och som i och för sig\r\nockså har samband med reservation nr 26 som\r\ngäller bordläggning av ärende i nämnd.</pre><pre>Jag kan ansluta mig till kamraten i\r\nVästernorrlandsbänken, Martin Olsson, som har\r\nhaft åsikter om detta många gånger. Han menar att\r\nmajoritetens välvilja inte får avgöra om en\r\nbordläggning skall kunna komma till stånd.</pre><pre>Självkostnadsprincipen har medfört att det har\r\nvarit svårt att i kommunal verksamhet generera\r\növerskott som gett medel till investeringar. Den\r\nprincipen bör avskaffas, i första hand naturligtvis i\r\nverksamheter som är konkurrensutsatta. Jag yrkar\r\nbifall till reservation nr 37.</pre><pre>Internationell solidaritet talar vi ofta om i den här\r\nkammaren. Däremot har detta område i hög grad\r\nvarit tabu inom kommunal verksamhet. Här har\r\nsituationen förvisso ändrats under det senaste\r\ndecenniet, men rätt för kommunerna att vidta\r\nopinions- och solidaritetsyttringar tycker vi lika\r\nfullt bör finnas med i lag.</pre><pre>Detsamma gäller en utvidgning av Sydafrikalagens\r\ntillämpningsområde. Jag tror inte att vi kommer att\r\nfå se en värld som är ''fri från Sydafrika'', i\r\nframtiden, om uttrycket tillåts. Även om vi\r\nkommer att få ett förändrat Sydafrika i framtiden,\r\nkommer det med säkerhet att finnas länder vilkas\r\nmedborgare kan få stöd av oss i olika yttringar. Ett\r\nsätt att stödja dem är naturligtvis att inte sluta avtal\r\nmed företag som finns och verkar i områden där vi\r\ni andra sammanhang har uttalat oss för bojkott. I\r\ndag gäller det Sydafrikalagen, i morgon kan det\r\ngälla något annat. Men en utvidgning av\r\nSydafrikalagens tillämpningsområde, så att\r\nkommuner och landsting kan agera mot företag\r\nsom har affärsrelationer, investeringar och handel\r\nmed Sydafrika, anser vi höra till begreppet\r\ninternationell solidaritet.</pre><pre>Apropå den kommunala beskattningsrätten vill jag\r\nsäga att en demokrati utan beslutanderätt över de\r\ndisponibla medel som behövs för att utöva\r\ndemokratin naturligtvis är en illusion. Det\r\nkommunala skattestoppet har inneburit betydande\r\ningrepp i det kommunala självstyret. Vi tycker att\r\nvi i det här läget bör få en utredning av vilka\r\nkonsekvenser detta har medfört. Att ena minuten\r\nhävda vikten av det kommunala självstyret, det\r\nhistoriska, viktiga sambandet när demokratin har\r\nväxt fram, och andra minuten frånkänna\r\nkommunerna beskattningsrätten går enligt min\r\nmening inte ihop.</pre><pre>Herr talman! Med anledning av det jag har sagt är\r\ndet kanske inte så svårt att räkna ut att jag yrkar\r\nbifall til reservationerna 7, 11, 15, 19, 26, 37, 41, 43\r\noch 46.</pre><pre>Anf. 5 CLAES ROXBERGH (mp):</pre><pre>Herr talman! Kommunernas och landstingens roll\r\ni den demokratiska processen i Sverige är stor, och\r\nbör helst bli ännu större. Att den kommunala\r\ndemokratin många gånger kan vara spänstigare än\r\ndemokratin på riksnivå framgår väl av det faktum\r\natt nya partier lättare har uppstått i kommunala val\r\nän i riksdagsval. Medborgarnas missnöje med\r\nrådande förhållanden har ofta lett till att nya partier\r\nhar kommit in i fullmäktige. Detta ser jag som en\r\ntillgång för den kommunala demokratin.</pre><pre>Men samtidigt står den offentliga sektorn inför\r\nproblem. Under många år har man byggt upp en\r\nstatlig styrning och detaljreglering av enorm\r\nkaliber, som har varit styrande och som har bestämt\r\nhur kommunernas verksamhet skall se ut.</pre><pre>Nu är, som tur är, en utveckling på väg, där mycket\r\nav den här speciallagstiftningen försvinner. Det går,\r\ntyvärr, kanske litet väl långsamt. Samtidigt krävs\r\ndet att lagstiftningen förändras, att kommunallagen\r\nförändras. Mot den bakgrunden är det här förslaget\r\nbra. Det behövs alltså.</pre><pre>Staten har ju tidigare alltför mycket bestämt hur\r\nkommunerna skall göra i stället för att bestämma\r\nramarna, de nationella minimimålen.</pre><pre>När vi går över till ett nytt system måste\r\nkommunallagen kunna fungera som en grundlag.\r\nDen måste kunna garantera demokratin ute i\r\nkommunerna. Kommunallagen skall fungera såväl\r\nför en kommun med 1 000 anställda som för en\r\nkommun med 80 000 anställda. Den skall fungera\r\nsåväl för en kommun med 10 000 invånare som för\r\nen kommun med över en halv miljon invånare. För\r\natt detta skall vara möjligt krävs det stor flexibilitet.\r\nVidare krävs det offentlighet och insyn.</pre><pre>Men hur skall man få en kommun med en halv\r\nmiljon invånare att fungera lika demokratiskt som\r\nen kommun med 10 000 invånare? Ett sätt är\r\nnaturligtvis att dela upp en stor kommun på\r\nsmåkommuner. Ett annat sätt, och det tycker jag är\r\nbättre, är att utveckla direktvalda\r\nkommundelsorgan, som bör ha en viss kommunal\r\negen beskattningsrätt. På det sättet skulle t.ex. de\r\nolika kommundelarna i storstäderna få större\r\nmöjligheter att fungera demokratiskt. De skulle få\r\negna ekonomiska resurser och en viss\r\nbeskattningsrätt. Vidare skulle de faktiskt ha ett\r\ninvånarantal som i stort sett motsvarar vad som\r\ngäller i en normal svensk kommun. På det viset\r\nskulle storstadsborna inte hamna längre från sina\r\nförtroendevalda än man gör i småkommunerna.\r\nMen om den statliga regleringen minskas och om\r\nstörre friheter skapas för kommunerna, krävs det\r\nför att demokratin skall fungera en större\r\noffentlighet och öppenhet. Man måste slå vakt om\r\ndessa.</pre><pre>Jag ser positivt på förslaget om att\r\noffentlighetsprincipen skall tillämpas i helägda\r\nkommunala bolag. Men vi i miljöpartiet skulle\r\ndessutom vilja att denna princip gäller även delägda\r\nkommunala bolag. En stor del av den kommunala\r\nverksamheten flyttas ju nu över till kommunala\r\nbolag. Då är det angeläget att\r\noffentlighetsprincipen gäller även här. På samma\r\nsätt förhåller det sig med små partier i fullmäktige.\r\nEtt litet parti skall inte ha ett inflytande som är\r\nstörre än röstandelen. Men partiet behöver\r\ninformation. Vi menar att det faktiskt är rimligt att\r\nsmåpartierna får samma mått av information som\r\nde anställda faktiskt har i dag. Därför beklagar vi\r\natt kommunallagskommitténs förslag inte har\r\nkommit med i propositionen. Därigenom minskar\r\nnämligen förutsättningarna för demokratin. De\r\nsmå partierna är ju en yttring av folkviljan. Det är\r\nmycket viktigt att småpartierna får ett utrymme, så\r\natt de kan agera. Dessutom är det viktigt att man\r\nhar möjlighet att ha öppna styrelse-, nämnd- och\r\nutskottssammanträden, om man så vill.</pre><pre>De här målstyrningsprinciperna, som man alltså\r\nbörjar tillämpa mer och mer ute i kommunerna,\r\nleder kanske till att en mängd\r\nfullmäktigesammanträden ställs in. Då är det\r\nviktigt att komma ihåg att det krävs aktivitet från\r\npolitikerna. Det krävs att politikerna väcker\r\nmotioner, interpellerar och ställer frågor. Det skall\r\nman naturligtvis göra även i små frågor, även om\r\ndet finns en målstyrning. Nämnder eller tjänstemän\r\nkan ju ha misskött sig i någon fråga. Därför är det\r\nviktigt att interpellations- och frågerätten har\r\nutvidgats. Tyvärr har den rätten inte utvidgats till\r\natt omfatta de ansvariga i bolagen.</pre><pre>En av de viktigaste frågorna i det här\r\nkommunallagsförslaget rör miljötillsynen, som har\r\nnämnts förut. En fri obunden miljötillsyn är\r\nnödvändig. Ja, säger någon, en sådan garanteras i\r\n5 § 3 kap. kommunallagen. Men vad är det som står\r\ndär? Jo, där står det: En nämnd får inte heller utöva\r\ni lag eller i annan författning föreskriven tillsyn över\r\nsådan verksamhet som nämnden själv bedriver.</pre><pre>Det är alltså sådan tillsyn som finns beskriven i\r\nlagen. Men det finns också en mängd fall där sådant\r\nhär inte är lagreglerat. Det finns alltså en mängd\r\nfall, där det behövs en tillsyn av t.ex. vad\r\nbyggnadsnämnden gör, utan att detta är föreskrivet\r\ni lag. Det behövs någon som tillser att\r\nmiljöfrågorna sköts och att det fungerar i det\r\nsammanhanget ute i kommunerna. Det behöver\r\nalltså inte vara miljö- och hälsoskyddsnämnden.\r\nDet behövs dock en nämnd som är fristående från\r\nolika intressen -- en nämnd som är fristående från\r\nplaneringen av markanvändning, från\r\nexploateringsintressen eller exploatering inom\r\nkommunen, från energiförsörjning samt från\r\navfallshantering eller annan miljöfarlig\r\nverksamhet.</pre><pre>Ponera att byggnadsnämnden i en kommun\r\nbestämmer sig för en viss markanvändning. Man\r\nplanerar sedan för denna. Men den här\r\nmarkanvändningen är inte bra från miljösynpunkt.\r\nDet finns dock ingen miljölagstiftning som gör att\r\nvi kan gå emot just den här markanvändningen. Låt\r\noss säga att det rör sig om en felplacering eller att\r\ndet rör trafiken, som ju inte omfattas av någon\r\nmiljölagstiftning i vårt land. Om byggnadsnämnden\r\nbestämmer att vi skall dra en trafikled eller utöka\r\ntrafiken, finns det alltså ingen annan nämnd som\r\nenligt lagstiftningen skall tillse detta. Handlar vi\r\nenligt den aktuella paragrafen, finns det alltså inga\r\ngarantier. Den här paragrafen måste således\r\nkompletteras, för annars blir det hela totalt ihåligt.</pre><pre>I propositionen skriver regeringen: Om t.ex. bygg-\r\noch miljöärenden läggs samman i en nämnd, skall\r\nnämnden behandla ett ärende med utgångspunkt i\r\nden lagstiftning som gäller för det ärende som\r\nbehandlas. Man behöver därför inte enligt vår\r\nmening befara att det uppstår några oförenliga\r\nmyndighetsroller.</pre><pre>Egentligen är detta häpnadsväckande. Samtidigt\r\nsom man beslutar om ett byggärende och om\r\nplanering skall man alltså tillse miljöfrågorna och\r\nmiljölagstiftningen. Jag menar att det här är ett\r\nexempel på två oförenliga roller. Detta kommer\r\nbara att leda till att miljöfrågorna och miljötillsynen\r\nkommer på undantag.</pre><pre>Det borde således ha funnits en enighet här om att\r\nden aktuella paragrafen skall kompletteras; detta\r\nför att slippa den här typen av problem.</pre><pre>Det finns ytterligare problem vad gäller den fria\r\norganisationen. Det är att kommunerna tyvärr kan\r\nminska antalet ledamöter i en nämnd. Vi har\r\ntillsammans med centern i en reservation föreslagit\r\natt nio ledamöter i en nämnd skall vara ett\r\nminimum. Ett väl känt sätt att hålla vissa intressen\r\neller vissa partier utanför en nämnd är att göra\r\nnämnden tillräckligt liten. Då får alltså inte vissa\r\nmindre partier insyn och får inte reda på vad som\r\nhänder.</pre><pre>Sedan till detta med brukarinflytande. Jag tycker\r\natt det är beklagligt att det i lagen inte har införts\r\nmöjlighet att delegera till organ där brukare ingår.\r\nDet går bara att delegera i de speciellt uppräknade\r\nfallen. Där finns inte brukare med utom enligt den\r\nomtalade litet speciella bestämmelsen i 6 kap. 38 §\r\nsom innebär en villkorlig delegering, dvs. i vissa\r\nspeciella fall kan man ålägga en tjänsteman att\r\nfråga brukarna. I stället för att införa denna hybrid\r\ni 38 § skulle man kunna skriva in att man kan\r\ndelegera t.ex. till en styrelse på en skola där även\r\nföräldrar får ingå. Den möjligheten finns inte. Hur\r\nskall vi få Waldorfskolor, Montessoriskolor osv.\r\ninom den kommunala verksamheten om vi inte kan\r\ndelegera beslutanderätt till kommunerna? Då kan\r\nman säga som en del gör: Vi skall inte ha sådana\r\nskolor inom det kommunala skolväsendet, dem får\r\nvi lägga utanför. Men om vi tror på en levande\r\nkommunal skola, måste den här möjligheten\r\nfinnas.</pre><pre>När det gäller självkostnadsprincipen, som har\r\ndiskuterats här, måste nuvarande praxis ändras.\r\nNuvarande praxis innebär att man endast räknar\r\nmed historiska avskrivningar, inte med\r\nåteranskaffningsvärdet. Det får mycket märkliga\r\nkonsekvenser. Kommunerna får först när de har\r\nvidtagit åtgärder och lånat upp pengar höja\r\navgifterna.</pre><pre>Vi vill att kommunerna får rätt att avvika från\r\nsjälvkostnadsprincipen för att därmed också kunna\r\nanvända avgifter som ett styrmedel inom framför\r\nallt energisektorn. Därmed inte sagt att\r\nkommunerna skall använda detta som en\r\ninkomstkälla, utan som ett styrmedel. Vidare\r\ntycker vi att det skulle vara viktigt att kommunerna\r\nfick möjlighet till ett ökat internationellt\r\nengagemang, att kommunerna fick större\r\nmöjligheter att ge katastrofhjälp och att\r\nkommunerna och landstingen fick möjlighet att\r\nförklara sig som kärnvapenfria zoner, vilket det\r\negentligen inte får i dag. Sist men inte minst anser\r\nvi det viktigt att -- kalla den så --\r\nkommunalreformen med den nya kommunallagen\r\nskall utvärderas för att vi skall kunna följa upp vad\r\nsom händer ute i kommunerna och eventuellt göra\r\nmodifieringar längre fram.</pre><pre>Till slut yrkar jag bifall till reservationerna 11, 24,\r\n41 och 47.</pre><pre>Anf. 6 ULLA PETTERSSON (s):</pre><pre>Herr talman! I motsats till Göran Åstrand anser jag\r\natt kommunallagsreformerna och inte minst den\r\ns.k. kommunblocksreformen i början av 70-talet\r\nstärkte grunden för den kommunala självstyrelsen.\r\nDe kommuner som då skapades var starka med\r\negen kraft att handlägga de flesta ärenden och\r\nvårda sina angelägenheter, som det står i den nu\r\ngällande kommunallagen. I dag anser en majoritet\r\nav konstitutionsutskottets ledamöter att\r\nkommunerna nu är mogna att också ta ett större\r\nansvar för sin egen organisation. Det är bara att\r\nbeklaga att inte alla har den meningen. Jag tycker\r\natt det är en aning sorgligt att de politiker som har\r\nsin bakgrund på det kommunala fältet innan de\r\nkom till riksdagen ofta inte längre lita på sina\r\nförutvarande kolleger. Den fråga som har\r\ndiskuterats mest i det sammanhanget är om\r\nmiljöhälsoskyddsnämnd skall vara obligatorisk\r\neller inte. Jag vill då nämna, eftersom Claes\r\nRoxbergh tog upp detta, att en särskild utredare\r\ntillsätts med uppgift att se över kommunernas\r\nmiljötillsyn och även att se över möjligheterna till\r\nen förstärkning av densamma.</pre><pre>Det har också framförts farhågor för att en\r\nkommun skulle kunna inrätta en styrelse och inga\r\nnämnder. Detta har främst framförts av centern.\r\nDet finns inte utrymme för en sådan organisation\r\nmed det förslag som vi nu behandlar.\r\nMyndighetsutövning och partsintressen får inte\r\nförenas i samma nämnd. Inte heller får en nämnd\r\nutöva tillsyn över sin egen verksamhet. För att det\r\nskall stå helt klart har vi i utskottet tryckt på att det i\r\npraktiken inte kan finnas kommuner utan nämnder\r\nutöver styrelsen.</pre><pre>På tal om den fria ndorganisationen vill jag inte\r\nförneka att även jag står här med något av känslan\r\nhos föräldern som skickar i väg barnen på egen\r\nhand, men inte kan låta bli att snegla litet bakom\r\ngardinen. Självfallet är det en uppgift för riksdagen\r\nom det mot förmodan visar sig att vi hade fel eller\r\natt utvecklingen i landet går åt så olika håll att det\r\nblir orimligt. Jag yrkar således avslag på\r\nreservationerna 10 och 11.</pre><pre>Hela kommunallagsförslaget speglar en utveckling\r\nsom innebär att kommuner och landsting får större\r\nfriheter. Miljöpartiets reservation om att\r\nspecialregleringen skall minskas är alltså snarast ett\r\nslag i luften. Utvecklingen rullar på. Därför yrkar\r\njag avslag på reservation 9.</pre><pre>I anslutning till vad jag tidigare sade om\r\nkommunreformen vill jag tillägga att enligt\r\nutskottets majoritiet är den nuvarande\r\nkommunuppdelningen ändamålsenlig, vilket inte\r\nhelt och hållet utesluter en delning av kommuner,\r\nBengt Kindbom. Vi avstyrker därför förslag i\r\nreservation 1 från de borgerliga partierna om en\r\nstörre användning av kommundelningar.</pre><pre>Ett par gamla bekanta återser vi i reservationerna\r\nfrån moderaterna och folkpartiet där man\r\nargumenterar för att kommuner skall kunna få\r\nkalla sig stad och sin beslutande\r\nförsamlingstadsfullmäktige. Det får man, men i\r\nrättsligt hänseende finns det naturligtvis ingen\r\nanledning att ha ett system med olika namn på\r\nsamma saker. Därför yrkar jag avslag på\r\nreservationerna 2 och 8.</pre><pre>Jag vill också påpeka att fastighetsinnehav som\r\ngrund för medlemskap i en kommun skall\r\növervägas särskilt. Även om ingen har tagit upp\r\nfrågan, tycker jag att detta är en viktig punkt.</pre><pre>Den nya kommunallagen innebär ingen revolution\r\npå den kommunala kompetensens område. Det är\r\nsnarare fråga om att vi nu ger ett uttryckligt stöd i\r\nlagen för en praxis som redan tillämpas och att\r\nkompetensbestämmelserna samlas i ett särskilt\r\nkapitel. Den som väntar sig att där kunna utläsa\r\nexakt vad kommunen får eller inte får göra blir\r\nnaturligtvis besviken. En långtgående kommunal\r\nsjälvstyrelse låter sig inte detaljbeskrivas, och det\r\nhar heller ingen önskat.</pre><pre>Vad som brukar kallas de kommunala\r\ngrundprinciperna lagfästs nu. Det rör sig om\r\nlokaliseringsprincipen, förbudet mot understöd av\r\nenskilda, likställighetsprincipen,\r\nretroaktivitetsförbudet och förbud mot spekulativa\r\nföretag. Den s.k. självkostnadsprincipen skall\r\nytterligare utredas. Eftersom utredning pågår och\r\nutskottet inte har tillgång till det underlag som\r\nutredningen naturligtvis skall skaffa fram, vill\r\nmajoriteten inte föreslå någon lagstiftning i dag.\r\nBeträffande rättsläget innebär dagens, eller snarare\r\nmorgondagens, beslut därmed ingen ändring.\r\nDärför föreslår jag avslag på reservationerna 36, 37\r\noch 38.</pre><pre>Om den allmänna kompetensen är vi ense i\r\nutskottet. På näringslivets område finns dock en\r\nklar och ideologiskt betingad skillnad. Skiljelinjen\r\npå det här området går mellan oss som anser att det\r\nfinns både skäl och utrymme att utveckla och\r\nförbättra den offentliga sektorn och dem som anser\r\natt den bör krympas och inskränkas.</pre><pre>Kommunernas rättigheter på näringslivsområdet\r\nhar diskuterats mycket under det arbete som har\r\nföregått förslaget till ny kommunallag. Förslaget är\r\ninte avsett att vidga kompetensen, men inte heller\r\natt minska den. Även de som sjunger den fria\r\nföretagsamhetens lov inser att det ibland helt enkelt\r\ninte finns någon som är villig att åta sig att\r\ntillhandahålla allmännyttiga anläggningar och\r\ntjänster, som det heter. Då är det kommunala\r\nengagemanget kanske rent av nödvändigt, eller i\r\nvarje fall i högsta grad önskvärt. Vi har ju fått bevis\r\nför att det kommunala engagemanget har haft stor\r\nbetydelse. Det bör enligt utskottsmajoritetens\r\nmening klart framgå av lagtexten att kommuner\r\noch landsting undantagsvis har denna möjlighet.\r\nJag yrkar därför avslag på reservation 4.</pre><pre>Herr talman! Jag vill i detta sammanhang ta upp\r\nnågra särskilda frågor som berör de kommunala\r\nföretagen.</pre><pre>Jag börjar med att folkpartiet i en -- såvitt jag\r\nförstår -- fullständigt onödig reservation föreslår att\r\nriksdagen skall uttala att huvudregeln på det\r\nkommunala området skall vara att verksamhet skall\r\nbedrivas i nämndform. Majoriteten å sin sida anser\r\natt nämndformen skall användas i största möjliga\r\nutsträckning. Jag har litet svårt att se denna\r\nreservation som någonting annat än en markering\r\nfrån folkpartiet, att man inte vill vara enig på den\r\nhär punkten. Jag tror därför att jag snarast gläder\r\nreservanterna när jag nu yrkar avslag på\r\nreservation 13.</pre><pre>Regeringen har föreslagit att de företag som ändå\r\nfinns, och som kommer att finnas ute i\r\nkommunerna, måste följa särskilda regler om\r\ninflytande och kontroll. De måste dessutom öppnas\r\nför en bättre insyn. Efter hörande av lagrådet och\r\ndiskussioner i utskottet har vi på den här punkten\r\nkommit fram till vissa ändringar. Vi föreslår att\r\nhelägda kommunala företag skall följa samma\r\noffentlighets- och sekretessregler som annan\r\nkommunal verksamhet. Huvudregeln skall vara\r\ndensamma när flera kommuner samverkar med\r\nvarandra.</pre><pre>I företag med andra delägare får offentligheten\r\navgöras med hänsyn till hur stor den kommunala\r\nägarandelen är. Regeln bör alltså vara att det skall\r\nråda så stor öppenhet som möjligt. Jag vill gärna\r\npåpeka att det förslag som utskottet lägger fram\r\ninnebär en utökad offentlighet. En så långtgående\r\ninsyn som ledamöterna bakom reservation 14\r\nföreslår även i företag med mycket liten kommunal\r\nägarandel är snarast ägnad att avskaffa sådan\r\nverksamhet. Jag yrkar därför avslag på reservation\r\n14.</pre><pre>Det är inte heller meningen att införa någon nyhet\r\nbeträffande den kommunala rätten att rent allmänt\r\nfrämja näringslivet inom det egna området. Enligt\r\nutskottet ligger det klart inom det kommunala\r\nintresset att verka för att det finns mark, lokaler\r\noch annat som allmänt underlättar och i många fall\r\nmöjliggör etableringar.</pre><pre>Ett individuellt stöd till näringsidkare blir som\r\ntidigare i princip förbjudet. Detta kan godtas\r\nenbart med stöd av synnerliga skäl. I propositionen\r\nnämns som ett exempel upprätthållande av service\r\ni glesbygd. Men också i våra glesbygder gäller\r\nnaturligtvis huvudregeln att individuellt stöd inte\r\nskall få förekomma.</pre><pre>Herr talman! I anslutning till det anförda yrkar jag\r\navslag på de moderata och folkpartistiska\r\nreservationerna 4, 5 och 6.</pre><pre>En särskild fråga som återkommer till KU med\r\njämna mellanrum och också till andra utskott här i\r\nriksdagen är möjligheterna för kommuner att\r\nbetala ut vårdnadsersättning. Den frågan har varit\r\nföremål för många debattinlägg här i kammaren\r\noch partiernas ställningstaganden är allmänt kända.\r\nDärför nöjer jag mig med att yrka avslag på\r\nreservation 3.</pre><pre>En vänstermotion där man vill att bestämmelserna i\r\nturistbefogenhetslagen uttryckligen skall gälla även\r\nlandsting avstyrks med hänvisning till att\r\nnuvarande kompetensregler täcker det behov som\r\nkan finnas. Jag yrkar avslag på reservation 7.</pre><pre>Herr talman! Målstyrning har blivit något av ett\r\nmodeord inom den kommunala sektorn. Det är i\r\nlikhet med tulipanaros något som är lättare att säga\r\nän att åstadkomma i praktiken. Jag hör till dem som\r\ninte tror att vi kan uppnå en situation där politiker\r\nenbart ägnar sig åt stora och övergripande frågor.\r\nDäremot tror jag att vi både kan och måste\r\nfastställa våra mål med verksamheten i varje\r\nkommun och i varje landsting samt göra dem till\r\nföremål för en omfattande politisk debatt. Så sker\r\nockså, enligt min erfarenhet, i ganska stor och\r\nväxande omfattning.</pre><pre>Det bör vara varje fullmäktigeförsamlings sak att\r\ndiskutera på vilket sätt arbetet skall var\r\norganiserat. Även på det här området är det dags\r\natt myndigförklara de folkvalda församlingarna på\r\nlokal och regional nivå.</pre><pre>Med det förslag vi i dag diskuterar ökas\r\nmöjligheterna till delegation från fullmäktige till\r\nnämnder och från nämnder till en eller flera\r\nledamöter eller tjänstemän. Självfallet ligger dock\r\nvissa ärendegrupper kvar inom fullmäktiges\r\nbeslutsansvar. Enligt en moderatreservation är det\r\ninte tillräckligt att det såväl i propositionen som i\r\nutskottsbetänkandet klart sägs att det inte skall ske\r\nnågon ändring av gällande rättspraxis. Att helt\r\nstänga dörren för smärre taxebeslut på delegation\r\nhar resten av utskottet inte ansett befogat.</pre><pre>Beträffande delegering inom nämnd får viktigare\r\nfrågor inte delegeras. Skall målstyrningen få någon\r\neffekt måste den kombineras med delegering av\r\nverkställighetsuppgifter.</pre><pre>Herr talman! Jag vill gå över till frågan om utökat\r\nbrukarinflytande -- ett förslag som framförts från\r\nolika håll. Jag ser dessa förslag som konstruktiva\r\nförsök att utveckla den offentliga sektorn. Var man\r\ni det utvecklingsarbetet skall hamna är enligt min\r\noch utskottets mening för tidigt att i dag fastslå,\r\nmen vi noterar att arbete i den riktningen\r\npåbörjades för ett bra tag sedan genom\r\narbetsgruppen för vidgat brukarinflytande och\r\ngenom den s.k. ungdomskommittén. Dessutom\r\npågår det ett beredningsarbete inom\r\ncivildepartementet. Jag yrkar därför avslag på de\r\nreservationer där det krävs utökad verksamhet på\r\ndetta område, reservationerna 27 och 28.</pre><pre>Folkpartiet och centern vill däremot att brukarna\r\ninte ens skall kunna få en av fullmäktige föreskriven\r\nrätt att yttra sig före ett beslut som de berörs av.\r\nYlva Annerstedt var orolig för att man inte skall\r\nkunna fastställa kretsen av brukare, men rätten till\r\nbrukarinflytande skall ju enbart tillkomma efter ett\r\nfullmäktigebeslut. Det är självklart att fullmäktige\r\ndå också måste fastställa vilka brukarna är. Om det\r\nt.ex. är fråga om en barnstuga är det väl inte särskilt\r\nsvårt att räkna ut att det är föräldrarna till barnen\r\nsom räknas som brukare. Jag yrkar avslag på\r\nreservation 31.</pre><pre>Herr talman! Kommunreformen på 70-talet\r\nmedförde otvivelaktigt en minskning av antalet\r\nförtroendevalda, en minskning som i viss mån\r\nkompenserades genom den ökade mediebevakning\r\nsom numera ägnas den kommunala sektorn.\r\nPolitiska beslut är i dag föremål för granskning och\r\ndebatt på ett helt annat sätt än på den tid då de\r\nflesta hade närmare till de förtroendevalda. Jag kan\r\ninte helt instämma i den idylliska bild som Göran\r\nÅstrand förmedlade över hur det var tidigare.</pre><pre>Det är ändå på sin plats att i dag, när vi tar ställning\r\nför en friare kommunal nämndorganisation, skicka\r\nmed en varning till kommunerna att inte minska\r\npolitikerkåren på något dramatiskt vis.\r\nDemokratin kräver tillgång till politiker på ett inte\r\nalltför långt avstånd.</pre><pre>En av tankarna bakom den nya lagen är att fästa\r\nuppmärksamhet på de förtroendevaldas ställning.\r\nJag vill då särskilt betona de politiska\r\norganisationernas ansvar för en levande\r\nkommunaldemokratisk debatt i vårt land.</pre><pre>För att de förtroendevalda skall få vettiga\r\nförhållanden föreslås nu rätt till skälig ersättning\r\nför förlorad inkomst. Den möjlighet till detta som\r\nnuvarande kommunallagen ger har inte utnyttjats i\r\nmer än varannan kommun och i ungefär vart tredje\r\nlandsting. Det är viktigt att man inte förlorar\r\npengar på sina politiska uppdrag. De som inte har\r\nnågon inkomst, Bengt Kindbom, förlorar ju\r\ningenting på sina uppdrag. Om man har pension får\r\nman den oavsett om man går på fullmäktigemöten\r\neller inte. Om man har föräldrapenning får man\r\nden oavsett om man går på nämndsammanträden\r\neller inte. Jag tror inte att jag behöver argumentera\r\nför att främst anställda i det privata näringslivet\r\nbehövs inom politiken i större utsträckning än vad\r\nsom fär fallet i dag. De får praktiskt taget alltid\r\nlöneavdrag och förlorar därmed pengar när de går\r\npå sammanträden på arbetstid. Detsamma gäller\r\nnaturligtvis också många företagare. Det finns\r\nalltså starka rättviseskäl för den föreslagna regeln.\r\nJag yrkar därför avslag på de reservationer där\r\ndetta tas upp. Utskottet har inte funnit tillräckliga\r\nskäl för att ytterligare detaljreglera rätten till\r\nledighet för politiska uppdrag.</pre><pre>Herr talman! Jag vill i detta sammanhang säga att\r\nvi i Sverige har en stor andel kvinnor i beslutande\r\nförsamlingar. Men med tanke på den tid som\r\nkvinnor och män på papperet har haft lika\r\nförutsättningar för politiskt arbete är det ändå\r\nhögst anmärkningsvärt att kvinnor fortfarande är\r\nklart underrepresenterade. Och på den kommunala\r\nnivån har man i det som vi i dag kallar\r\nprimärkommuner den lägsta\r\nkvinnorepresentationen bland folkvalda, nämligen\r\n32 %. Och i ledande ställning inom politiken är\r\nenbart 17 % av de heltidsanställda kvinnor. I detta\r\nsammanhang har vi alla ett ansvar.</pre><pre>Herr talman! Om vi skall få en mer målrelaterad\r\ninriktning på det politiska arbetet är det nödvändigt\r\natt utveckla uppföljningen bättre. Det har ingen\r\nannan nämnt i dag, och jag skall därför inte\r\nnärmare gå in på det.</pre><pre>Frågan om närvarorätt på sammanträden togs upp\r\ntidigare här. Denna fråga diskuterades flitigt i bl.a.\r\nkommunallagskommmitten. Det förslag som där\r\nlades fram om att småpartier skulle få insynsplatser\r\ni styrelsen möttes av ett stort motstånd i\r\nremissomgången. Regeringen har därför valt en\r\nannan väg som utskottsmajoriteten instämmer i,\r\nnämligen att man skall bibehålla de nya\r\nmöjligheterna som finns för kommunerna att själva\r\nbesluta om närvarorätt på detta område. Jag yrkar\r\ndärför avslag på reservationerna 18, 19 och 20.</pre><pre>Jag tänker inte närmare gå in på initiativrätt i\r\nfullmäktige för lokala nämnder, interpellationer,\r\nobligatorisk yttranderätt för ersättare och kraven\r\npå bordläggning i nämnd, utan jag nöjer mig med\r\natt yrka avslag på reservationerna 21, 23, 25 och 26.</pre><pre>Kommunala folkomröstningar hör till de\r\nväldebatterade frågorna här i kammaren och i\r\nutskottet, och jag yrkar därför avslag också på\r\nreservation 22.</pre><pre>De anställdas möjligheter till inflytande behandlas\r\nnaturligtvis i kommunallagsförslaget. Centern vill\r\navskaffa de partssammansatta organen, och\r\nmiljöpartiet och de borgerliga partierna vill inte att\r\nde anställda skall ha någon närvarorätt i\r\nnämnderna. Socialdemokraterna och\r\nvänsterpartiet har liksom tidigare en större tilltro\r\ntill de anställda. Jag yrkar därför avslag på\r\nreservationerna 32, 33 och 34.</pre><pre>Till tvistefrågorna i kommunallagskommitten och i\r\nutskottet hör öppna sammanträden med styrelser,\r\nnämnder och utskott samt direktvalda\r\nkommundelsorgan. Behovet av kommunal\r\ninformation kan tillmötesgås utan att andra\r\nsammanträden än fullmäktiges görs offentliga och\r\nförmodligen med ett betydligt bättre resultat.\r\nDirektvalda lokalorgan kan låta som en sympatisk\r\nidé, men för mig hänger direktval och\r\nbeskattningsrätt ihop. Och i det avseendet är ju\r\nClaes Roxbergh logisk när han föreslår detta, men\r\ningenting om detta sägs i den reservation som han\r\nstår bakom.</pre><pre>Vilka som blir valda till lokala organ beror ju i hög\r\ngrad på de lokala partiorganisationerna. Så bör det\r\nvara även i fortsättningen. Jag yrkar alltså avslag\r\näven på reservationerna 44 och 45.</pre><pre>Det internationella engagemanget är i huvudsak en\r\nriksangelägenhet. Men att man därför skall dra\r\nundan alla möjligheter till internationellt\r\nsolidaritetsarbete i kommunerna är moderaterna\r\ndess bättre ensamma om att vilja. Jag vet inte om\r\ndet är ett utslag av den nya etik som Göran Åstrand\r\ntalade om. Den ändring som nu föreslås är snarast\r\nen praktisk uppmjukning av regler som uppfattades\r\nsom stelbenta och byråkratiska. Vänstern och\r\nmiljöpartiet vill dessutom att kommuner och\r\nlandsting skall få lämna ekonomiskt bistånd, vilket\r\när principiellt mycket mer betänkligt. Det gäller\r\nockså övrigt internationellt arbete där inriktningen\r\när sådan att det bör drivas en enhetlig\r\nutrikespolitisk linje i landet. Jag yrkar därför avslag\r\npå reservationerna 39, 40, 41, 42 och 43.</pre><pre>I några fall har ytterligare utredningar föreslagits.\r\nUtskottet menar att det kommunala partistödet,\r\nsekretessfrågor i samband med en friare\r\nnämndorganisation, handlingars offentlighet i\r\nkommunala företag och det personliga ansvaret för\r\nförtroendevalda bör utredas vidare i någon form.\r\nVi avstyrker dock förslag om utredning av den\r\nkommunala beskattningsrätten som uttrycks i\r\nreservationerna 46 och 47, vilka jag yrkar avslag på.</pre><pre>Centern och folkpartiet föreslår att en ny\r\nkommunaldemokratisk utredning bör tillsättas\r\nomedelbart. Jag är inte övertygad om\r\nnödvändigheten av det. Det ökade intresset för de\r\nkommunala frågorna som har växt fram under de\r\nsenaste valperioderna tror jag håller i sig. De\r\nhänder så mycket i våra kommuner nu, och jag är\r\nganska övertygad om att vi kommer att diskutera\r\nde kommunala frågorna mycket i riksdagen\r\nframöver. Självfallet har också regeringen ett\r\nansvar att följa upp den nya lagen och allt annat\r\nsom dessutom påverkar den kommunala\r\nverksamheten. Debatten är, som Göran Åstrand\r\nsade i dagens första inlägg, inte slut i och med det\r\nbeslut som vi kommer att fatta här under\r\nmorgondagen och skall naturligtvis inte heller vara\r\ndet.</pre><pre>Herr talman! Jag har yrkat avslag på flertalet av\r\nreservationerna, åtminstone de reservationer som\r\nnämnts, utom reservationerna 48 och 49, vilka jag\r\nnu ber att få yrka avslag på. Utskottsmajoriteten\r\nstår naturligtvis bakom sin skrivning i betänkandet.\r\nOch om det är några reservationer som jag har\r\nglömt att yrka avslag på gör jag det nu och yrkar\r\nbifall till hemställan i konstitutionsutskottets\r\nbetänkande 38.</pre><pre></pre><pre>Anf. 7 GÖRAN ÅSTRAND (m) replik:</pre><pre>Herr talman! Jag nämndes redan i första meningen\r\ni Ulla Petterssons anförande och begärde då ordet.\r\nJag vill emellertid börja med en annan sak. Det\r\nframgick både av vad Ulla Pettersson sade och vad\r\njag sade i mitt anförande att det på en rad väsentliga\r\npunkter finns en samsyn. Den samsynen handlar\r\nom att det i ett demokratiskt samhälle är viktigt\r\nmed en lokal förankring av besluten och att man,\r\nmed de traditioner som vi har i det svenska\r\nsamhällsarbetet, slår vakt om den representativa\r\ndemokratin på lokal nivå. Det är bl.a. detta som\r\ngör att vi har en samsyn i många frågor och att\r\nnågra av partierna uttalar en stor oro när det gäller\r\nhur vi hanterar den lagstiftning som skall ge dessa\r\nförutsättningar.</pre><pre>Ulla Pettersson hade en genomgång av alla\r\nreservationer på ett sätt som liknar det som vi\r\ngjorde i utskottet för fjorton dagar sedan. Jag har\r\ningen anledning att upprepa de argument som jag\r\nframförde i talarstolen för en timme sedan. Men\r\nfortfarande menar jag att socialdemokraterna i\r\nkonstitutionsutskottet gör sig skyldiga till en felsyn\r\nnär de å ena sidan talar om hur viktig den lokala\r\nsjälvstyrelsen är och å andra sidan inte låter den\r\ntillämpas. Beträffande det resonemang om\r\nkommundelning som vi har fört länge, dvs. att man\r\nskall ta absolut hänsyn till en entydig lokal\r\nopinion -- t.ex. när det gäller Lekebergafallet, som\r\njag tänker diskutera med civilministern senare --\r\nundrar jag hur man å ena sidan kan tycka att lokal\r\ndemokrati är viktig, och å andra sidan strunta i vad\r\nkommuninvånarna vill.</pre><pre>Precis på samma sätt ser jag på frågan om hur\r\nkommunerna skall bestämma sitt rättsliga begrepp.\r\nKommunbegreppet är på många ställen\r\nkompletterat med stadsbegreppet, helt enkelt\r\ndärför att stadsbegreppet upplevs som det\r\nrelevanta. Där man väljer att kalla sig stad säger\r\nman också att man vill göra det fullt ut. Och i ett\r\nkomplicerat lagstiftningsarbete är detta en mycket\r\nliten detalj. Och för mig är det närmast obegripligt\r\natt man då inte följer vad en rad kommuner säger,\r\noch det gäller både stadsbegreppet och begreppet\r\nstadsfullmäktige.</pre><pre>Det allra värsta är emellertid synen på att facket vid\r\nsidan av den representativa demokratin skall ha ett\r\ndubbelt inflytande. Det är alldeles obegripligt att\r\nman försvarar den kommunala demokratin och\r\nsamtidigt urholkar den på ett sådant sätt att man\r\nsäger att facket skall kunna gå in och delta i\r\nsammanträden. Jag har varit kommunalman i över\r\n20 år och har en rad erfarenheter av vad som hände\r\ninne på nämndsammanträdena i samma ögonblick\r\nsom försöksverksamheten började för 12 år sedan.\r\nHelt plötsligt blev hela hanteringen annorlunda.\r\nEtt främmande begrepp kom nämligen in i\r\nverksamheten. Nu har denna försöksverksamhet\r\npågått. För mig är det obegripligt att\r\nsocialdemokraterna nu inte drar den enda rimliga\r\nslutsatsen, nämligen att försöksverksamheten icke\r\nskall fullföljas i lagstiftningen.</pre><pre>Anf. 8 YLVA ANNERSTEDT (fp) replik:</pre><pre>Herr talman! Ulla Pettersson säger att skiljelinjen i\r\nsynen på den kommunala verksamheten går mellan\r\noss som vill avskaffa den offentliga sektorn och er\r\nsom vill förstärka och föbättra den. Men så är det\r\ninte. Skilljelinjen går mellan er som tycker att\r\nkommunerna kan syssla med vad som helst och oss\r\nandra som tycker att kommunerna skall syssla med\r\ndet som är oundgängligen nödvändigt och som inte\r\nkommer till stånd på annat sätt. Vad finns det för\r\nanledning för kommunerna att hålla på med\r\nsolarier, auktionsverk, budverksamhet och en\r\nmassa sådana saker, när det finns så många oerhört\r\nangelägna områden som faktiskt behöver både\r\nreformeras och effektiviseras. Det gäller\r\nbarnomsorgen och det gäller äldreomsorgen, som\r\nnu står inför en så stor omvälvning när\r\nkommunerna skall ta över. Då finns det faktiskt\r\ninte något utrymme för att hålla på med sådant som\r\nprivata företagare gör så mycket bättre.</pre><pre>Det kommunala engagemanget i vissa\r\nglesbygdskommuner är både önskvärt och\r\nnödvändigt säger Ulla Pettersson. Jag håller med\r\nom detta. Det finns ställen i Sverige, där servicen\r\ninte kommer till stånd om inte kommunerna ordnar\r\nden. Då kan det vara fullt korrekt att kommunerna\r\ngår in -- men det behöver inte ske i bolagsform.\r\nMan kan mycket väl driva kommunal verksamhet i\r\nnämndform och ändå ha sekretess för t.ex.\r\naffärshemligheter.</pre><pre>I detta sammanhang vill jag gärna ansluta mig till\r\nvad civilministern skriver i sin artikel i Svenska\r\nDagbladet i dag, där han säger: ''Kommunerna och\r\nlandstingen är och skall vara demokratiska\r\nbeslutsorgan, inte företag som skall drivas i enighet\r\nmed de senaste managementteoriernas\r\nmodebegrepp.'' Jag tycker att detta är alldeles\r\nutmärkt uttryckt. Det innebär att man har\r\nnämndformen såsom huvudregel.</pre><pre>När det gäller målstyrning instämmer jag något i\r\nUlla Petterssons farhågor. Det är inte alls möjligt\r\natt utan vidare överföra näringslivets målstyrning\r\ntill offentlig verksamhet, som i mycket innebär att\r\nmånga åsikter skall jämkas samman för att man\r\nskall kunna nå målet. Jag skall utveckla detta litet\r\nsenare. För att kunna målstyra behöver man\r\ndessutom känna till detaljerna väldigt väl. Där\r\nkommer politikernas inflytande väl till sin rätt.</pre><pre>Anf. 9 BENGT KINDBOM (c) replik:</pre><pre>Herr talman! Det är viktigt att understryka att vi är\r\növerens om mycket av det som kommer att beslutas\r\ni morgon. Den väsentliga frågan att diskutera är\r\ninriktningen av den kommunala demokratin i\r\nframtiden.</pre><pre>Ulla Pettersson undrade om vi inte litar på våra\r\nkolleger ute i kommunerna. Men hon gör det ju\r\ninte själv heller, för hon ville stå och kika bakom\r\ngardinen för att se vart det bar hän. Och inte nog\r\nmed det: hon ville skicka med en klar varning.\r\nDetta har vi tagit upp i reservation 48 och sagt att\r\ndet är viktigt att vi nu precis som efter\r\nkommunallagsbeslutet 1976 följer upp den\r\nkommunaldemokratiska utvecklingen.</pre><pre>Vi stiftar ju inte lagar genom de anföranden som vi\r\nhåller här i kammaren. Men de kan givetvis vara en\r\nfingervisning till kommuner som befinner sig i ett\r\nutredningsarbete och tänker begränsa demokratin\r\noch inflytandeposterna. Den senaste artikeln i\r\nraden av artiklar som Kommunaktuellt har haft\r\nhandlar om Ragunda, som skall ha två nämnder\r\nförutom kommunstyrelsen: en för myndighetsbiten\r\noch en för mjuka frågor. Vad utskottet har sagt och\r\nvad som har sagts här i debatten tolkar jag så att\r\ndetta inte är en möjlig utveckling. Sådant här tycker\r\njag att man måste följa upp. Det är viktigt att\r\nunderstryka i detta sammanhang att\r\nkommunallagen inte är till för heltidsanställda\r\npolitiker, vilka kommer att bli fler när hela\r\nverksamheten läggs på ett fåtal organ. Den är inte\r\nheller till för de kommunala tjänstemännen. Den är\r\ntill för att stärka medborgarnas inflytande och\r\nskapa en bra service.</pre><pre>När det gäller kommundelningar ger Ulla\r\nPettersson på nytt en hyllning till\r\nstorkommunreformen. Där har argumenteringen i\r\nså måtto växlat att man nu säger att man inte\r\nutesluter delningar av kommuner i framtiden. Det\r\när väl en fortsättning på varannandagspolitiken.\r\nNästa gång kanske det blir en delning när det\r\nkommer in en ansökan. Med en förändrad\r\nmajoritet i riksdagen och en ny regering tror jag att\r\nde kommuner och de delar som vill uppnå en ny\r\nkommunal frihet kommer att få helt andra\r\nförutsättningar.</pre><pre>Anf. 10 CLAES ROXBERGH (mp) replik:</pre><pre>Herr talman! Jag beklagar att förslaget om insyn\r\nför småpartier inte blev infört i propositionen och i\r\ndet slutliga förslaget från utskottet. Även om\r\nremissinstanserna var negativa, hade det funnits\r\nmöjlighet att ta fram ett förslag som inte gick lika\r\nlångt. Man hade t.ex. kunnat skriva in på ett klart\r\nsätt möjligheten för kommunfullmäktige att inrätta\r\ninsynsplatser så att det framgick att man kunde göra\r\nså.</pre><pre>Miljötillsynen försöker Ulla Pettersson komma\r\nundan genom att framhålla att man har tillsatt en\r\nutredare. Men det är egentligen så uppenbart att\r\nman skulle kunna vidta åtgärder omedelbart. Det\r\nbehövs ingen utredare. Det är uppenbart att dessa\r\nintressekonflikter finns när det gäller\r\nmiljötillsynen. Därmed skulle man ha kunnat\r\nskriva lagtexten på ett annat sätt. Det behöver inte\r\nutredas mer.</pre><pre>Även beträffande brukarmedverkan är det så pass\r\nklart att brukarna skall finnas med att man hade\r\nkunnat skriva in denna möjlighet i lagtexten när det\r\ngäller delegering. Det är endast i delegeringsfrågan\r\nsom hindret finns att gå vidare. Detta förhindrar på\r\nett allvarligt sätt utvecklingen av den offentliga\r\nsektorn.</pre><pre>Anf. 11 ULLA PETTERSSON (s) replik:</pre><pre>Herr talman! Jag hade nog tänkt hålla ett annat\r\nanförande än det som jag höll. Men eftersom\r\npraktiskt taget alla områden i betänkandet kom\r\nupp under den första diskussionsrundan, kände jag\r\nmig på något sätt tvingad att ta upp dem.\r\nCivilministern och min partikamrat Sonia Karlsson\r\nkan fortsätta den mer principiella debatten.</pre><pre>Jag håller med Göran Åstrand om att vi måste slå\r\nvakt om de lokala inslagen i självstyret. Där är vi i\r\nstora stycken överens. Men varför, Göran Åstrand,\r\nskall man ha olika namn på samma sak? Varför\r\nskall man kalla vissa kommuner för städer men\r\nandra inte? Vill man ha en klar och tydlig\r\nlagstiftning, har jag svårt att inse vitsen med detta.</pre><pre>Jag har uppenbarligen också bättre erfarenheter än\r\nGöran Åstrand av de anställdas närvaro i\r\nkommunala beslutande församlingar. Egentligen\r\ninnebär det inte någon större skillnad för min del,\r\nmen det visar på en skillnad i synen på de anställdas\r\nmöjligheter att ha någonting att ge.</pre><pre>Ylva Annerstedt talar om skiljelinjen, och jag\r\nvidhåller att den går mellan oss som vill slå vakt om\r\noch utveckla den offentliga sektorn, och dem som\r\ninte är så intresserade av detta. Ville vi att\r\nkommunerna skulle få besluta om vad som helst, så\r\nbehövde vi ju ingen kommunallag.</pre><pre>Jag vill också protestera mot Ylva Annerstedts\r\ndeklaration i hennes första inlägg, att barnomsorg\r\noch äldreomsorg fungerar dåligt. Min erfarenhet är\r\natt det som regel fungerar mycket bra.</pre><pre>Men ibland, Ylva Annerstedt, måste kommunerna\r\nta över verksamhet, och också sopa upp efter det\r\nprivata näringslivet. Jag har ett bra exempel från\r\nmin hemkommun. Privata initiativtagare som\r\nskulle bedriva fritidsverksamhet för ungdomar\r\nhoppade av för några veckor sedan, och nu står\r\nman där och vet inte om det överhuvud taget blir\r\nnågon verksamhet. Hinner man från\r\nfritidsnämnden, från kommunalt håll, så fixar man\r\ndet.</pre><pre>Skillnaden mellan Bengt Kindbom och mig när det\r\ngäller synen på kommunernas frihet är väl att jag\r\nnöjer mig med att kika bakom gardinen. Jag tycker\r\ninte att man omedelbart behöver tillsätta en\r\nutredning. Jag litar så mycket på kommunerna att\r\njag tycker att de skall få besluta om vilka\r\ninsynsmöjligheter de skall ha.</pre><pre>Varannandagspolitik, Bengt Kindbom, kan det\r\nverkligen bli om man i kommunerna växlar\r\nmajoritet när det gäller om man vill ha en\r\ngemensam kommun eller om man vill ha en\r\ndelning. Skall man då varje mandatperiod slå ihop\r\neller skilja kommunerna? Det kan knappast vara\r\nrimligt.</pre><pre>Till Claes Roxbergh vill jag slutligen säga att\r\nkommunen har möjlighet att ge insyn för\r\nsmåpartier genom bestämmelsen i 4 kap. 23 §.</pre><pre>Anf. 12 GÖRAN ÅSTRAND (m) replik:</pre><pre>Herr talman! Bara för att det inte skall bli några\r\nmissförstånd vill jag säga att den här enigheten som\r\nvi har talat om skall understrykas hela tiden.</pre><pre>Det var några saker som Ulla Pettersson sade som\r\ninte kan få stå oemotsagda. ''Sopa upp efter\r\nnäringslivet'' -- så råkade hennes ord falla. Jag har\r\ni nio år suttit i kammarrätten som s.k. särskild\r\nledamot. Denna lagstiftning kom till 1979, och den\r\nhade som bakgrund att kommunerna gav sig in på\r\nen rad olika områden som kommunerna enligt den\r\ntidens lagstiftning inte borde ge sig in på. Först\r\nfattades dessa beslut efter besvär i länsstyrelse och\r\nregeringsrätt, och sedan lades de på\r\nkammarrätterna.</pre><pre>Min erfarenhet är nog att om någon har behövt\r\nsopa, så är det samhället som har varit tvunget att\r\nsopa där kommunerna har gått utöver sina\r\nbefogenheter. Det är faktiskt en mycket väsentlig\r\ndel av bakgrunden till den kommunallag som vi nu\r\nskall anta -- att försöka definiera vad man får göra\r\noch inte får göra, att diskutera vad som skall\r\nbedrivas i nämndarbete, i stiftelseform och i\r\nbolagsform. Då är ju uttrycket att sopa upp efter\r\nnäringslivet ett mycket märkligt uttryck, inte minst\r\nunder de dagar då den offentliga sektorn diskuteras\r\ni termer av förnyelse och kris.</pre><pre>Sedan till frågan om stad. Det var ju faktiskt så att\r\nvar och en av de här städerna hette stad.\r\nKlåfingrighet är inte att man återför begreppet utan\r\natt man tog bort det. Det fanns ingen anledning\r\nalls, t.ex. i den stad där vi befinner oss nu, att ändra\r\nbegreppet stad till kommun. När det nu råkade bli\r\nså, säger man i Stockholms stads fullmäktige, där\r\njag har suttit under mycket lång tid: Låt oss nu få\r\nkalla Stockholm för stad i alla sammanhang, även\r\nde rättsliga!</pre><pre>Till sist bara en liten kommentar beträffande\r\nfacket. Det handlar om dubbelt inflytande.\r\nRepresentativ demokrati har som grund att\r\nväljarna i val talar om vilken politisk struktur det\r\nskall vara på fullmäktige. Genom att man ger facket\r\nett inflytande -- för det blir ett inflytande i samma\r\nögonblick facket har insyn och medverkar i ett\r\nnämndarbete -- ifrågasätter man den kommunala\r\ndemokratin. I hela det stora och på många sätt\r\nutmärkta kommunallagspaketet är detta den\r\nprincipiellt verkligt tveksamma formen. Om man\r\nläser remissinstansernas uttalanden och ser på\r\nutvärderingen -- och jag utgår från att Ulla\r\nPettersson har gjort det på samma sätt som vi\r\nandra -- så får man inte alls en entydig bild. En rad\r\nremissinstanser ifrågasätter både effekterna och\r\nsjälva tekniken vid fackets medverkan i\r\nnämnderna.</pre><pre>Anf. 13 YLVA ANNERSTEDT (fp) replik:</pre><pre>Herr talman! Jag vill först ta upp ett par saker som\r\njag inte hann med i min förra replik. Det gäller\r\nfrågan om brukarinflytande. Ulla Pettersson sade\r\natt brukarna får väl definieras vid varje beslut i\r\nfullmäktige. Men enligt den lag som vi skall besluta\r\nom behövs det inget fullmäktigebeslut för att\r\nfastställa vilka som är brukarna. En nämnd får\r\ndelegera till tjänstemän att besluta i vissa frågor,\r\noch inhämta synpunkter från brukarna.</pre><pre>Jag menar att det är oerhört olyckligt att det i den\r\nhär lagen inte finns några motivtexter när det gäller\r\nhur praxis skall utvecklas och vad som är brukare; i\r\nannan lagstiftning finns faktiskt sådana texter.\r\nDetta innebär att det här lämnas utrymmen för ett\r\ngodtycke som jag anser vara oacceptabelt.</pre><pre>Ulla Pettersson sade vidare att den här\r\nlagstiftningen kommer att innebära att de\r\nförtroendevalda kommer att få rätt till skälig\r\nersättning. Om det nu hade varit så, hade vi inte\r\nhaft någon anledning att reservera oss. Vi tycker för\r\nvår del att kommunerna själva skall få välja i vilken\r\nform man vill utge ersättning. Med förslaget om\r\nersättning för förlorad arbetsförtjänst är det tyvärr\r\nrisk för att det inte alls blir någon skälig ersättning.\r\nPå en del ställen där man har infört ersättning för\r\nförlorad arbetsförtjänst har det nämligen visat sig\r\natt många har fått avstå från ersättning, eller har\r\nfått mycket dålig ersättning för sitt kommunala\r\narbete. Man skall ju inte, Ulla Pettersson, tvingas\r\narbeta helt gratis. Också pensionärer, studerande\r\noch skiftarbetande skall ju ha rätt till skälig\r\nersättning för demokratiskt arbete.</pre><pre>Men nu innebär förslaget att om man råkar ha ett\r\nsammanträde på tid där man inte har sin arbetstid\r\nförlagd, så får man ofta ingen ersättning alls. Vad\r\nsom händer i kommuner där det lämnas ersättning\r\nendast för förlorad arbetsförtjänst är att arvodena\r\ndras ned till ett minimum, eller ibland avskaffas. Då\r\nblir det alldeles uppenbart mycket orättvist för vissa\r\ngrupper. Dessutom blir det så krångligt att man\r\nt.o.m. måste schablonisera -- och då är det väl ändå\r\nnågot fel.</pre><pre>Ulla Pettersson tog vidare ett exempel från sin egen\r\nkommun, där man var tvungen att ta över\r\nverksamheten. Jag tycker att det var ett bevis på att\r\nkommun alldeles uppenbart har varit oskicklig i sitt\r\nurval av uppdragstagare -- att man har gett\r\nuppdraget till organisationer som inte klarar av\r\nuppgiften.</pre><pre>Jag kan ge ett annat exempel från min egen\r\nkommun, och jag återkommer, herr talman, i min\r\nnästa replik till det.</pre><pre>Anf. 14 BENGT KINDBOM (c) replik:</pre><pre>Herr talman! Det finns, Ulla Pettersson, inget\r\nexempel på en delad kommun där man har velat\r\nåtergå. Erfarenheterna är så goda, och det borde\r\nväl vara besvärande för Ulla Pettersson.</pre><pre>Däremot råder det fullständig politisk enighet i\r\nÖrebrofallet -- Lekeberg -- om att man ville bli en\r\nfri kommunal enhet.</pre><pre>När det gäller de fackliga företrädarna och\r\nbrukarinflytandet säger vi att det är felaktigt\r\ninnehåll i kommunallagen. Det politiska ansvaret\r\nskall vara helt och fullt för de politiskt valda. Ulla\r\nPettersson försöker göra sak av att vi föreslår\r\ndirektvalda lokala organ, och säger att med det\r\nborde följa beskattningsrätt. Så är det ju inte. De\r\nlokala organen verkar inom kommunen, och i den\r\norganisationen är det fullt möjligt att bygga upp en\r\ninstitution med direktvalda organ.</pre><pre>Slutligen gäller det arvodena. Jag tycker att det var\r\nen väldig nedvärdering av vissa förtroendemän som\r\nUlla Pettersson gjorde. Det är beklagligt om man\r\nsäger att vissa skall åta sig de politiska uppdragen\r\npå rent ideella grunder. Det leder till att vi kommer\r\natt tappa ytterligare grupper av förtroendevalda, av\r\npersoner som är villiga att åta sig de här uppdragen.\r\nVi menar att kommunerna skall ha möjlighet att\r\nfritt välja om man vill hålla uppe ersättningen för\r\nden insats som görs för kommunen.</pre><pre>Reglerna för att ersätta de kommunalt\r\nförtroendevalda är inte särskilt tydliga i\r\npropositionen. Det skall ges ersättning i skälig\r\nomfattning, och det finns en övre gräns som inte får\r\növerskridas.</pre><pre>Skälighetsnormen innebär också att det skall vara\r\nen nedre gräns. Det finns ett minimum för\r\nersättningen. Vidare sägs det uttryckligen att det\r\nfinns inga klara regler, utan man förväntar sig att\r\nkommunförbunden skall utarbeta sådana.</pre><pre>Detta tycker jag inte är bra. Det hade varit rimligt\r\noch riktigt att riksdagen klart hade kunnat anvisa\r\nvad det är som skall gälla på den här punkten. Nu\r\nkan vi få väldigt varierande ersättningsregler, och\r\nframför allt kommer det att drabba vissa kretsar av\r\nförtroendevalda, vari den stora gruppen\r\ndeltidsarbetande måste räknas in.</pre><pre></pre><pre>Anf. 15 ULLA PETTERSSON (s) replik:</pre><pre>Herr talman! Göran Åstrand och jag kan diskutera\r\nvem som sopar efter vem utan att komma så mycket\r\nlängre i den diskussionen. Jag redogjorde för ett\r\nexempel på hur det kan gå till, och då är det i många\r\nfall tryggare att kommunerna står för\r\nverksamheten.</pre><pre>Fackets inflytande är begränsat till frågor som berör\r\ndet som facket kan ha anledning att ha insyn i. Det\r\nframställs väldigt lätt som att de kommunala facken\r\nskulle ha möjlighet att lägga sig i all kommunal\r\nverksamhet. Så är det inte.</pre><pre>Ylva Annerstedt är fortfarande orolig för\r\nbrukarinflytandet. Jag utgår ifrån att de som\r\nutpekar brukare också vet vilka de pekar ut. Jag\r\ntror nämligen inte att kommunala företrädare, på\r\nvilken nivå de än finns, är dummare än\r\nriksdagsledamöter.</pre><pre>Skälig ersättning har både Bengt Kindbom och\r\nYlva Annerstedt tagit upp. Om jag inte var tydlig\r\nnog förra gången, skall jag vara det nu: Jag har inte\r\nsagt att man skall fullgöra kommunala uppdrag helt\r\ngratis, om man inte förlorar inkomst på det. Jag\r\ntror i det här fallet också på kommunerna, att de\r\nkan fastställa lämpliga regler.</pre><pre>Jag tror inte att det behöver vara så förfärligt\r\nkomplicerat. Praktiskt taget alla har ju en\r\nsjukpenninggrundande inkomst, och det kan vara\r\nen lämplig utgångspunkt i sådana här avseenden.\r\nDet står för övrigt också tydligt i lagförslaget att\r\narvodesrätt finns.</pre><pre>Det har egentligen inte med den här debatten att\r\ngöra, men jag kan inte låta bli att också\r\nkommentera vad Ylva Annerstedt sade om de\r\noskickliga kommunalpolitikerna i Gotlands\r\nkommun. Det var den borgerliga majoriteten som\r\nstod bakom beslutet. De socialdemokratiska\r\nledamöterna reserverade sig mot det beslut som\r\nsedan visade sig få de följder Ylva Annerstedt\r\ntalade om.</pre><pre>Anf. 16 Civilminister BENGT K Å\r\nJOHANSSON (s):</pre><pre>Herr talman! När riksdagen i morgon fattar beslut\r\nom en ny kommunallag -- omröstningen sker ju i\r\nmorgon -- är det en viktig händelse, som jag ser det.\r\nVi fick de första kommunalförordningarna 1862,\r\noch det har sedan gjorts ganska få större\r\nrevideringar. Både 1953 års och 1977 års\r\nkommunallagar tillkom som bekräftelser och\r\nfullföljande av två stora kommunala\r\nindelningsreformer. Den kommunallag som det nu\r\nskall fattas beslut om har inte den bakgrunden utan\r\ntillkommer i ett skede som kännetecknas av ett\r\nomfattande inre arbete, en inre omstrukturering\r\noch reformering av kommuner och landsting.</pre><pre>Jag är naturligtvis glad att betänkandet som\r\nkonstitutionsutskottet har förelagt riksdagen för\r\nbeslut tyder på en mycket stor enighet när det gäller\r\nde kommunala frågorna. Det är en viktig\r\nlagstiftning, och det är viktigt att det finns en\r\nbetydande samsyn i de stora frågorna. Visserligen\r\nhar det avgivits 49 reservationer, vilket kunde tyda\r\npå någonting annat, men när man går igenom dem\r\nser man att i alla de stora frågorna finns det en\r\nbetydande enighet och oftast en ganska kompakt\r\nmajoritet.</pre><pre>Jag tänker bl.a. på frågorna om delegering och\r\nansvarsfördelning, på friheten att organisera\r\narbetet, i huvudsak också när det gäller vissa\r\nsekretessproblem som sammanhänger med det\r\narbetet. Inte minst kanske man skall notera frågan\r\nom det ekonomiska styrsystemet i kommuner och\r\nlandsting, en mycket stor och viktig fråga, där\r\nutskottet och riksdagen tydligen är eniga.</pre><pre>Under senare år har det skett mycket stora\r\nförändringar i den kommunala verksamheten.\r\nVerksamheten har expanderat. Det har ställts\r\nstörre krav på kvalitet och också på effektivitet i\r\nden kommunala verksamheten. Samtidigt är den\r\nkommunala och landstingskommunala ekonomin\r\nansträngd, inte minst i dagens läge.</pre><pre>Det här är en viktig bakgrund till det som vi nu\r\nmöter och som vi skall diskutera i dag. Låt mig säga\r\ni de här frågorna att jag blev litet förbluffad när jag\r\nlyssnade till vad Göran Åstrand hade som inledning\r\ntill sitt anförande, den idyll som han målade upp\r\noch som han ansåg rådde i fråga om den\r\nkommunala självstyrelsen omkring 1950.</pre><pre>Jag kan visserligen säga att vissa inslag i\r\nframställningen var riktiga, men att fadern i snart\r\nsagt varje gård deltog i det kommunala arbetet är\r\ninte riktigt sant. Förvisso gällde det storbönderna,\r\nmen jag härstammar inte därifrån och har en annan\r\nbild av den kommunala verksamheten. Dessutom\r\nvar inte mor med, och det är ganska viktigt att\r\nkonstatera.</pre><pre>Vad som är ännu viktigare, Göran Åstrand, är väl\r\natt se vad som har hänt sedan 50-talet. Vi har\r\ndelegerat ned till den kommunala nivån en stor\r\nmängd av de verksamheter som haft betydelse för\r\nvälfärdssamhällets utveckling, och det är detta som\r\ni hög grad har frigjort människorna i vårt samhälle\r\nfrån en statlig detaljkontroll och skapat ökade\r\nmöjligheter. Det är den kommunala självstyrelsens\r\nstora vinster sedan 50-talet. Jag vill inte beskriva\r\ndet som att vi har levt i en utveckling där den\r\nkommunala självstyrelsen gradvis urholkats, när\r\nden i själva verket har fått ett mycket livskraftigare\r\noch bättre innehåll än den hade förut.</pre><pre>Under senare år har det skett ett omfattande\r\nförnyelsearbete i kommuner och landsting. Jag\r\nskulle vilja säga att det knappast finns ett enda\r\nlandsting eller en enda kommun som inte har i gång\r\nbetydande arbete med sin organisation, med sin\r\nstyrning, med försök att delegera och få\r\nverksamheten effektivare. Därför är det viktigt att\r\nvi också när det gäller lagstiftningen bereder väg för\r\nden typen av förnyelse i kommunerna och\r\nunderlättar en utveckling som vi tycker är gynnsam\r\noch riktig.</pre><pre>Med det förslag som nu läggs fram och som jag har\r\nhaft ansvar för, både i betydande avsnitt av det\r\nutredningsarbete som föregått förslaget och som\r\nvarit ganska omfattande och för propositionen, vill\r\nvi stödja och bana väg för förnyelsen i kommuner\r\noch landsting. Jag skall ta upp i huvudsak tre\r\nområden som jag tycker är särskilt betydelsefulla:\r\nnämndorganisationen, de förtroendevaldas\r\narbetsvillkor och övergången till modernare former\r\nför ekonomistyrning. De två förstnämnda\r\npunkterna har diskuterats här tidigare av utskottets\r\nföreträdare.</pre><pre>Den kommunala nämndorganisationen har\r\ntraditionellt varit starkt sektoriserad. Den har på de\r\nspecialreglerade områdena varit nära kopplad till\r\nuppbyggnaden av statlig administration och\r\navspeglat hur den har varit organiserad. När nu\r\nkommunerna fått ett ökat ansvar på flera väsentliga\r\nsamhällsområden och när formerna för den statliga\r\nstyrningen alltmer går från kontroll och\r\ndetaljstyrning mot uppföljning och utvärdering, är\r\ndet viktigt att få den ändrade nämndorganisationen\r\ntill stånd och också ökat samarbete över\r\nsektorsgränserna.</pre><pre>Mot den här bakgrunden är det nödvändigt, som\r\njag ser det, att man ger kommunerna ökad frihet.\r\nHär finns också en betydande samsyn.</pre><pre>Jag vill säga till i första hand Claes Roxbergh att jag\r\nibland har litet svårt att förstå den bristande\r\nsjälvtillit som framkommer när det gäller\r\nmiljöfrågornas förmåga att hävda sig. Jag tror att\r\nde allra flesta kommuner kommer att behålla sina\r\nmiljö- och hälsoskyddsnämnder eller\r\nmiljönämnder och låta dem arbeta i de former som\r\nfinns nu. Och det skall finnas en förvaltning som\r\nbackar upp de miljöfrågor som hanteras i\r\nkommunen.</pre><pre>Jag tror inte, och erfarenheten av\r\nförsöksverksamheten pekar inte heller på det, att\r\ndet skulle vara någon katastrof om miljöfrågorna\r\nlades ihop med frågor som har att göra med den\r\nkommunala planeringen. Jag har hört företrädare\r\nför dem som kanske lägger mindre vikt vid\r\nmiljöfrågorna säga att de inte vill ha miljönämnd\r\noch miljöfolk nära inpå sig utan de vill hantera sina\r\nfrågor själva. Det är den andra sidan av saken.\r\nSkall miljövärden tillmätas stor betydelse, är det\r\nviktigt att kunna påverka också på\r\nplaneringsstadiet, när en kommun bygger sin\r\nframtid.</pre><pre>Självfallet måste i den nya nämndorganisationen\r\nmålen om likabehandling av medborgarna och en\r\nrättvist fördelad samhällsservice garanteras,\r\noavsett vilken nämndstruktur man har. Men det\r\nuppnås inte genom statliga föreskrifter om hur\r\norganisationen skall se ut utan genom att den\r\ngrundläggande lagstiftningen och andra statliga\r\nbeslut på resp. område skall ligga fast.</pre><pre>Jag vill också säga när det gäller\r\nnämndorganisationen att det finns naturligtvis en\r\nrisk -- jag ser den -- att man förenklar det hela så att\r\nvi får få nämndledamöter och färre\r\nförtroendevalda. Det skulle jag i så fall beklaga.\r\nMen jag ser samtidigt att den\r\norganisationsförändring som sker i första hand går\r\ndärhän att vi i de stora kommunerna får\r\nkommundelsnämnder och därmed en breddad\r\nförtroendemannaorganisation som kan skapa just\r\nden närhet till människor som är nödvändig,\r\nnärheten direkt till medborgarna.</pre><pre>Den andra punkten som jag särskilt vill\r\nkommentera är de nyheter i lagförslaget som syftar\r\ntill att skapa bra arbetsvillkor för de\r\nförtroendevalda. Den grundläggande frågan är ju\r\nhur de folkvalda representanterna -- huvudsakligen\r\npå fritid, för så vill vi ju ha det -- skall kunna styra\r\noch leda en verksamhet som blir alltmer komplex\r\noch där medborgarnas krav på både hög effektivitet\r\noch fullgod service blir allt större.</pre><pre>Jag menar att den nya kommunallagen ger en god\r\ngrund för de förtroendevalda att fullgöra dessa sina\r\nuppgifter, dvs. att företräda medborgarna på ett\r\neffektivt sätt. Då är det viktigt att de får tid att möta\r\nsina väljare, att de får rensa sina skrivbord från\r\ndetaljfrågor och att de får ökade möjligheter att\r\ndelegera ärenden och följa upp och utvärdera\r\nverksamheten.</pre><pre>Jag har uppfattat behandlingen av propositionen i\r\nden delen som att det finns en stor uppslutning\r\nkring detta att kunna renodla politikerrollen i\r\nkommuner och landsting. Men jag har blivit litet\r\nkonfunderad över diskussionen som här har förts\r\nom ersättning för förlorad arbetsförtjänst. Jag\r\ntycker att det är en självklarhet att, om en person\r\nmåste ta ledigt från sitt arbete och därigenom går\r\nmiste om den normala inkomsten, skall detta i\r\nförsta hand läggas till grund för ersättningen. Det\r\nskall vara en självklarhet.</pre><pre>Sedan har vi kommunala arvoden. Jag har inte sett\r\nnågon ifrågasätta att det skall finnas kommunala\r\narvoden också. Men det förhållandet att man\r\nibland har försökt att i arvodet baka in ganska\r\nbetydande ersättning för förlorad arbetsförtjänst\r\nhar inte fungerat bra. Därför har människor av det\r\nskälet avstått från att ta uppdrag, och det tycker jag\r\när olyckligt.</pre><pre>Jag har svårt att förstå vad både Ylva Annerstedt\r\noch Bengt Kindbom säger på den här punkten. Jag\r\nkänner inte igen bilden att det skulle vara på något\r\nsätt negativt för andra personer om vi inför regler\r\nsom ger kommunerna frihet, som Bengt Kindbom\r\nuttrycker det, att välja mellan ersättning för\r\nförlorad arbetsförtjänst och arvode. Självfallet\r\nskall vi ha ersättning för förlorad arbetsförtjänst i\r\nbotten, och sedan skall det kunna finnas arvoden\r\nockså, även om de kanske anpassas nedåt.</pre><pre>En tredje viktig fråga, herr talman, är reglerna för\r\nden ekonomiska förvaltningen. Den är viktig\r\ndärför att vi under 90-talet kommer att, enligt alla\r\nprognoser, ställas inför stora krav på omprövning\r\noch effektivisering i den kommunala förvaltningen.\r\nDå är det nödvändigt att ha väl fungerande\r\ninstrument för styrning av ekonomin. Det är inte\r\nsjälvklart att de regler som tillkom på 50-talet i\r\ndåvarande kapitalredovisningskommittén och som i\r\nstort sett har levt kvar till dessa dagar är de som vi\r\nskall ha i framtiden.</pre><pre>Behovet av förändring är stort, och det har\r\nframkommit vid remissbehandlingen av\r\nkommunallagskommitténs förslag. Men det är\r\nviktigt också att vi i det här sammanhanget ställer\r\nupp klara mål och konkreta krav i fråga om\r\nkommunernas och landstingens hantering av\r\nekonomifrågorna, dvs. att försäljningsvederlag för\r\nanläggningstillgångar som huvudregel bör\r\nåterinvesteras, att det skall vara balans mellan\r\ninkomster och utgifter, att lån normalt skall betalas\r\ntillbaka och inte tas upp för driftsändamål samt att\r\ndet skall finnas en god framförhållning i\r\nplaneringen.</pre><pre>Jag är på den här punkten självfallet ibland något\r\noroad för vad som händer ute i kommunerna, med\r\nganska omfattande verksamhet med sale-lease-\r\nback och där det kan vara svårt att kontrollera den\r\nekonomiska hållfastheten. Då är det desto\r\nviktigare att vi har ett fast system, med möjlighet\r\ntill utveckling men att vi samtidigt noga iakttar vad\r\nsom händer.</pre><pre>Bengt Kindbom frågade vad skrivningen i\r\npropositionen innebär på den punkten. Jag vill säga\r\natt den innebär att vi kommer att följa detta noga\r\noch att jag tror att det är väldigt viktigt att alla som\r\nsysslar med kommunala frågor är observanta på\r\nutvecklingen.</pre><pre>Ylva Annerstedt har tagit upp insynen i och\r\nkontrollen av de kommunala företagen. Jag vill\r\nsäga att jag på den punkten också blev en smula\r\nförvånad över hur Ylva Annerstedt karakteriserade\r\nden verksamhet som kommunerna bedriver i\r\nbolagsform. Den leds av icke-proffs, sade Ylva\r\nAnnerstedt, och är ofta en dålig affär för\r\nkommuner och landsting. Vad har kommunerna\r\negentligen att göra med solarier,\r\nauktionsverksamhet och budverksamhet? undrade\r\nhon.</pre><pre>Det finns en viss tradition där, men jag vill inte säga\r\natt de är nödvändiga kommunala verksamheter.\r\nNär Ylva Annerstedt karakteriserar delägda\r\nkommunala bolag, undrar jag dock vad man tycker\r\ni Sydkraft t.ex. Det är ett bolag som ägs gemensamt\r\nav kommunala och privata intressen och som har\r\nvarit till stor fördel för de kommuner som engagerat\r\nsig i det, bl.a. Malmö och Halmstad. Att ledningen\r\ninte skulle kunna vara tillräckligt effektiv för att\r\ndriva en verksamhet till nytta för kommunerna i\r\nsådana sammanhang tycker jag är en märklig\r\nkarakterisitik.</pre><pre>Låt mig till sist, herr talman, något kommentera det\r\nfortsatta arbetet med frågor som har anknytning till\r\nkommunallagen. Först vill jag då säga att jag\r\ngivetvis kommer att tillsätta den utredning som\r\nkonstitutionsutskottet och jag förmodar därmed\r\nriksdagen begär när det gäller att bedöma hur vi\r\nframöver skall kunna utveckla det kommunala\r\nstödet till partierna. Det kommer att ske ganska\r\nsnabbt.</pre><pre>Jag vill också säga att de olika punkter som har\r\ntagits upp i konstitutionsutskottet förtjänar att\r\nföljas och att vi kanske gör det bäst i någon typ av\r\nparlamentarisk församling. Jag tror att det är ett\r\ngemensamt intresse att vi ser hur den kommunala\r\nutveckling fortgår som nu introduceras fr.o.m. den\r\n1 januari nästa år. Det gäller bl.a. miljöfrågor som\r\nbekant, där vi redan har intagit den positionen.</pre><pre>Herr talman! Jag är glad över att det här\r\nbetänkandet pekar mot att den svenska\r\nkommunallagstiftningen har en stark förankring\r\nbåde i riksdagen och, tror jag, hos det svenska\r\nfolket.</pre><pre>Anf. 17 GÖRAN ÅSTRAND (m) replik:</pre><pre>Herr talman! Med risk för att bli tjatig skall jag för\r\nfjärde gången säga att det finns en betydande\r\nenighet. Det är så viktigt att understryka.</pre><pre>Jag hade i mitt inledningsanförande en formulering\r\nom hur det var förr, på den gamla goda tiden. Den\r\nbeskrivningen var min egen, men den har en mängd\r\nparalleller som civilministern vet. Jag citerade\r\nVidar Andersson. Jag skulle också kunna citera\r\nGunnar Myrdal och många andra som har beskrivit\r\nen del av samhällets problem i samband med att vi\r\nomstrukturerade beslutsförutsättningar och det\r\nlokala inflytandet på ett sätt som gjorde att\r\nmänniskor inte kände igen sig. Som politisk bild var\r\nden något förenklad, men jag skulle samtidigt vilja\r\nsäga att den var sann.</pre><pre>Bengt K Å Johansson förde ett resonemang om\r\nvarför vi stiftar en ny lag, men jag saknar något\r\nmycket viktigt. Det är alldeles riktigt att 1953 års\r\nlag och 1977 års lag hade i stort sett den bakgrund\r\nhan skisserade, men den här lagstiftningen har en\r\nbakgrund som även handlar om den offentliga\r\nsektorns kris. Jag är litet förvånad över att\r\ncivilministern inte med ett ord berörde detta. Om\r\nvi är för ineffektiva, om vi inte är tillräckligt\r\nrationella, om människor inte har tillräcklig insyn\r\noch om vi inte får de effekter av samhällsarbetet i\r\nkommuner och landsting som vi förväntat oss, skall\r\nvi se till att få en lagstiftning som ger de formella\r\nförutsättningarna för ett praktiskt arbete. Jag vill\r\nmed all respekt säga att det borde civilministern ha\r\nkommenterat. Gör det gärna när civilministern\r\nåterkommer.</pre><pre>Sedan vill jag ställa en rak frågan om detta med\r\nkommunindelningen. Det var ju kommuner som\r\ntvångsvis sammanfördes och många som\r\nsammanfördes om icke med tvång så ändå med\r\nmycket stor tveksamhet. Man har nu drygt 20 års\r\nerfarenheter av stora kommuner och säger då:\r\n''Nej, det var bättre förr. Vi vill återgå till det.'' Man\r\nfrågar människor i kommuner om de vill återgå\r\neller inte. När det har funnits starka majoriteter för\r\nen återgång, t.ex. som i fallet med Trosa--Nyköping\r\neller Örebro--Lekeberga tycker man att det vore\r\nrimligt att regeringen följde majoriteten. Tala\r\ngärna om för oss här, när vi skall fatta beslut om den\r\nnya lagstiftningen, hur det kan komma sig att\r\nregeringen inte godkände vad en oerhört bred\r\nmajoritet i Lekeberga sade.</pre><pre>Jag har diskuterat med Ulla Pettersson och det\r\nenda som jag tycker direkt strider mot de principer\r\nsom vi i övrigt är eniga om, nämligen principen om\r\nvilka det är som skall fatta beslut. Besluten i en\r\ndemokrati skall rimligen fattas av dem som väljarna\r\nutsett, dvs. av fullmäktige. De kan i sin tur delegera\r\ntill nämnder. Hur går detta att förena med att ni,\r\nefter en försöksperiod som trots allt gav mycket\r\ndelade erfarenheter, fullföljer den här\r\nlagstiftningen om fackliga förtroendemäns\r\nnärvaro? Det är en främmande fågel i det\r\ndemokratiska arbetet. Jag skulle gärna vilja att\r\ncivilministern, när han återkommer, ger en\r\nkommentar till varför detta förslag finns med, trots\r\natt man kan rikta så starka invändningar mot det.</pre><pre>Anf. 18 CLAES ROXBERGH (mp) replik:</pre><pre>Herr talman! När det gäller miljötillsynen verkar\r\ndet inte som civilministern kan skilja på miljötillsyn\r\noch miljöhänsyn. Byggnadsnämnden skall ta\r\nmiljöhänsyn vid t.ex. planering och exploatering.\r\nVid energiförsörjning, avfallshantering och andra\r\nmiljöfarliga verksamheter skall man ta\r\nmiljöhänsyn. Det skall man göra när man planerar\r\noch driver verksamheten. Sedan skall det tillses att\r\nden här verksamheten verkligen bedrivs på ett\r\nvettigt sätt. Då finns den nationella\r\nmiljölagstiftningen -- som vi i och för sig vill se\r\nförändrad -- och någon måste tillse att den följs.\r\nDet är intäkt till det här förslaget.\r\nByggnadsnämnden kan inte göra det själv, och det\r\nkan inte nämnden som driver verksamheten heller.\r\nKommunen kan ha egna kommunala bestämmelser\r\neller riktlinjer i det här avseendet. Vem skall tillse\r\natt de följs?</pre><pre>Den andra frågan gäller om tillräcklig miljöhänsyn\r\nfaktiskt har tagits när man har drivit detta. Vi\r\nmenar att detta måste ske självständigt, någon\r\nannan än byggnadsnämnden måste avgöra om\r\nbyggnadsnämnden har tagit vettiga hänsyn ur\r\nmiljösynpunkt. Det bör alltså inte\r\nbyggnadsnämnden själv avgöra, utan det bör göras\r\nav någon annan, inte nödvändigtvis miljö- och\r\nhälsoskyddsnämnden, men det bör vara en nämnd\r\nsom är fristående. Det kan vara en miljö- och\r\nkonsumentnämnd eller någon annan lämplig\r\nsammansättning. Det är mycket viktigt att dessa\r\nintressen inte kolliderar.</pre><pre>Civilministern och någon annan sade att man litar\r\npå den kommunala demokrati i det här fallet. Visst\r\nkan man göra det, men lagstiftningen skall på något\r\nsätt vara en grundlag som garanterar ramarna. Vi\r\nhar nu föreslagit att detta skall regleras via en\r\ntilläggsparagraf, men jag är inte säker på att det är\r\ntilläggsparagraf som är den rätta vägen. Det kanske\r\nkan göras på något annat sätt. Huvudsaken är att\r\nden här miljötillsynen sker fritt och oberoende från\r\nden som driver verksamhet och planerar\r\nmarkanvändning och exploatering.</pre><pre>Anf. 19 JAN JENNEHAG (v) replik:</pre><pre>Herr talman! Civilministern kommer med dubbla\r\nbudskap när det gäller miljö- och\r\nhälsoskyddsnämnderna. Han säger att de flesta\r\nkommuner nog kommer att behålla dessa\r\nnämnder -- oron är obefogad med andra ord. Å\r\nandra sidan säger han att det finns ett värde i ett\r\nnära samarbete mellan planerings- och\r\nkontrollfunktioner. Visst, det gör det säkert, men\r\nnär det gäller den här saken har vi sett nog av\r\nsådant.</pre><pre>Jag vill, utöver vad Claes Roxbergh sade nyss,\r\nbetona att det handlar om makt. Miljöområdet\r\nsaknar ekonomisk makt och påtryckningsgrupper\r\nmed mäktiga intressen. Intressen och förhållanden\r\nsom byggnadsnämnderna i mycket hög grad\r\nhandhar. Om vi inte har självständiga miljö- och\r\nhälsoskyddsnämnder kommer miljöfrågorna i\r\nbakgrunden. Det tycker jag att historien visar. Jag\r\nkan inte förstå att det finns någon annan väg att gå,\r\nän att vi skyddar den här funktionen i\r\nkommunallagen.</pre><pre>Anf. 20 YLVA ANNERSTEDT (fp) replik:</pre><pre>Herr talman! Civilministern talar om den stora\r\nenighet som råder när det gäller principerna för den\r\nkommunala självstyrelsen. Jag kan ansluta mig till\r\ndet med vissa undantag. Det gäller vår syn på\r\nbolagiseringen av kommunernas verksamhet.</pre><pre>Vi tycker inte att det är ett bra sätt att effektivisera.\r\nVi tycker att den offentliga sektorn skall reformeras\r\ninifrån och att den skall bedrivas i nämndform. Det\r\nger den bästa garantin för medborgarnas insyn och\r\nkontroll. Det ger den bästa garantin för\r\nmedborgarnas möjlighet att se efter hur\r\nskattemedlen hanteras. Det ger också möjlighet att\r\ni allmänna val ta tillbaka det förtroende som man\r\nhar gett. Det ges möjlighet att överklaga beslut.\r\nDet är grunden för vår inställning.</pre><pre>Civilministern var dessutom förvånad över min\r\nbeskrivning av vad som kommer att hända i de\r\nkommunala, både hel- och delägda, bolagen och\r\nmenade att t.ex. Sydkraft skulle ha varit så\r\nutomordentligt väl skött. Det kan hända att det\r\nfinns sådana exempel, men de kommunalpolitiker\r\nsom sitter i styrelserna har dubbla lojaliteter. De\r\nsitter på ett politiskt mandat och har som första\r\nuppgift, anser vi, att motsvara sina väljares\r\nuppdrag. I delägda bolag får man, med detta\r\nförslag, inte insyn i tillräcklig utsträckning för att\r\ntillgodose medborgarnas intressen. Den stora\r\nskillnaden är att det är medborgarna som tar den\r\nekonomiska risken. Det är skattebetalarnas pengar\r\nsom det handlar om. Man kan inte kontrollera\r\ndetta, och det förs ingen öppen debatt.</pre><pre>Ulla Pettersson säger att en borgerlig majoritet\r\nhade skött det hela illa på Gotland. Det gör inte\r\nsaken vare sig bättre eller sämre. Det finns både\r\nsocialistiskt och borgerligt styrda kommuner där\r\nman inte alls har förstått skillnaden mellan enskild\r\nnäringsverksamhet och kommunal verksamhet och\r\ndär man tror att kommunala bolag löser alla\r\nproblem. Så är icke fallet.</pre><pre>Jag är glad för att civilministern också delar\r\nfarhågorna för att det kan bli färre förtroendevalda\r\noch att han tar avstånd från de extrema modeller\r\nsom vissa konsultföretag åker land och rike runt\r\noch predikar om. Det är viktigt att den kommunala\r\ndemokratin och antalet förtroendevalda utvidgas i\r\nstället för att minskas.</pre><pre>Anf. 21 BENGT KINDBLOM (c) replik:</pre><pre>Herr talman! Bakom begreppet förnyelse av\r\noffentliga sektorn kan dölja sig mycket. När den\r\nstatliga förvaltningen gjordes om innebar det att\r\nman avskaffade ett antal länsnämnder och att de\r\nförtroendevaldas roll minskade i sammanhanget.\r\nJag hoppas att vi delar uppfattningen att det inte\r\ninnebär en förnyelse av den offentliga sektorn att\r\nnämndorganisationen får den utveckling som nu\r\nframträder. Det är bra att civilministern visar oro\r\npå den punkten.</pre><pre>En sak som inte utgör riksdagens beslutsområde\r\nmen som ändå är värd att peka på gäller\r\nförvaltningsorganisationen. Det är minst lika\r\nviktigt att förändra förvaltningsorganisationen så\r\natt dessa murar som finns mellan olika\r\nförvaltningar kan brytas ned och att det blir en\r\neffektiv behandling av ärendena i kommunerna.</pre><pre>När det gäller arvodena beklagar jag denna\r\ninställning när nu också civilministern bekräftar det\r\nUlla Pettersson tog upp tidigare. Vi i centern anser\r\natt ersättningen skall vara grundläggande,\r\nnämligen för det uppdrag som man har i\r\nkommunen. Civilministern säger att han utgår från\r\natt ersättningen anpassas neråt.</pre><pre>Jag anser det också vara viktigt att följa upp\r\nekonomin. Frågan är på vilket sätt civilministern\r\nkommer att följa upp de ekonomiska frågorna i\r\nregeringen för att på det sättet också hävda den\r\nkommunala självstyrelseprincipen. Det gäller att\r\nslippa kommunala skattestop eller stora ingrepp i\r\nden kommunala ekonomin på annat sätt.</pre><pre>Det är viktigt att följa denna fråga. Den\r\nkommunala sektorn kan på några år bygga upp en\r\nstor skuld. Tidigare har det bara varit staten som\r\nhar haft en stor skuldbelastning. Får kommunerna\r\nen lika stor skuldbelastning, kommer det att utgöra\r\nen stor belastning för hela den offentliga sektorn.</pre><pre>Min fråga till civilministern gällde uppföljningen.\r\nSkall den ske på den kommunala sektorn som\r\nhelhet eller kommer den också att ske individuellt\r\nför enskilda kommuner? Jag tror att det är viktigt\r\nför de kommunala företrädarna att veta detta.</pre><pre>Herr talman! Jag konstaterar att civilministern är\r\nmer vidsynt än utskottsmajoriteten när det gäller\r\nfrågan om behov av att följa upp reformen och att\r\ndet finns behov av ett parlamentariskt inslag i den\r\nuppföljningen.</pre><pre>Anf. 22 Civilminister BENGT K Å\r\nJOHANSSON (s) replik:</pre><pre>Herr talman! Jag vill återkomma till det Göran\r\nÅstrand och jag diskuterade om vad som egentligen\r\nhar hänt sedan 1950. Jag kan gott förstå Göran\r\nÅstrands speciella vinkling av frågan. Jag vet att\r\nGöran Åstrand har varit en av dem som i\r\nStockholms kommun har företrätt att man\r\nverkligen skall föra ned frågorna så långt det går i\r\nden kommunala verksamheten. Men han har inte\r\nalltid fått stöd av sina partikamrater här i\r\nStockholm. Det gäller t.ex. skolnämnder som har\r\navskaffats med hjälp av moderaternas försorg och\r\nannat som har blockerat en vidgad kommunal\r\nsjälvstyrelse. Det gäller här olika inslag av nämnder\r\npå lokal nivå. Jag tror att dessa är en viktig\r\nförutsättning för att kommunala verksamheter skall\r\nbli levande i en så stor kommun som Stockholm.\r\nJag tycker att Göteborg har visat på en annan väg\r\noch har kommit längre.</pre><pre>Det väsentliga, Göran Åstrand, är att vi i Sverige\r\nhar kunnat decentralisera till kommunerna massor\r\nav frågor som berör den enskilda medborgaren och\r\ndärigenom har kunnat undvika en centraldirigering\r\nsom har funnits i andra länder. Det gäller i princip\r\nhela Västeuropa.</pre><pre>Då vi har kunnat få en lokal självstyrelse som har\r\nfungerat, genom att den utvecklats under\r\nefterkrigstiden, har vi kunnat få den kommunala\r\ndemokratin mera levande. Det är klart att det finns\r\nstörre kommuner i dag. Men de har också mycket\r\nstörre uppgifter och kan därigenom företräda\r\nmedborgarna i frågor som i andra länder ligger\r\nunder ett statligt ansvar.</pre><pre>Det är inte den offentliga sektorns kris, Göran\r\nÅstrand, som har orsakat att regeringen lägger\r\nfram ett förslag nu, utan det beror på den mycket\r\nsnabba utvecklingen inom den offentliga sektorn --\r\nbåde i den statliga och i den kommunala. Det är\r\nmycket som förändras och som behöver förändras,\r\noch vi behöver anpassa den kommunala\r\nlagstiftningen till det som är temat i den statliga\r\nverksamheten. Vi minskar omfattningen av de\r\nregelsystem som finns, och vi försöker att minska\r\nbyråkratin. Då behöver vi se till att det går att leva\r\nupp till detta på den kommunala sidan.</pre><pre>Flera har tagit upp frågan om kommunindelningen.\r\nRegeringen har haft få ärenden om en delning av\r\nkommuner som har berott på enskilda personers\r\neller något mindre partis initiativ. De allra flesta har\r\nvarit eniga om indelningsfrågorna i övrigt. När det\r\ngäller Nyköping har regeringen gått med på en\r\ndelning. Regeringen tyckte att argumenten var\r\nriktiga och att det hela var grundlagt genom ett\r\nlångt förberedelsearbete. När det gäller Örebro\r\noch Lekeberg är det riktigt att man i\r\nkommunfullmäktige var ense i frågan. Men det\r\nfinns vissa grunder för när en kommun kan delas.\r\nDet skall krävas alldeles synnerliga skäl för att göra\r\nen sådan delning efter årsskiftet det år som det skall\r\nvara ett val till kommunen. De förutsättningarna\r\nansåg jag inte fanns. Regeringen har inte sagt nej\r\ntill frågan om Lekeberg, men vi har inte heller\r\nkunnat fatta ett positivt beslut. Regeringen menar\r\natt hanteringen av frågan kom för sent för att ett\r\nbeslut skulle kunna fattas i år.</pre><pre>Det går att urskilja att den indelningsreform som\r\nantogs på 70-talet i allt väsentligt har visat sig\r\nutgöra en bra, väl förberedd och väl genomförd\r\nreformering av vår kommunala indelning.</pre><pre>Jag vänder mig nu till Claes Roxbergh och Jan\r\nJennehag. Det är klart att dencentraliseringen till\r\nkommunerna av miljötillsyn skall ha sin gång. Det\r\nfinns ett mycket omfattande lagstiftningskomplex\r\nför att efterleva detta. Det lät som om Claes\r\nRoxbergh, Jan Jennehag och jag var ense om att\r\ndet naturligtvis inte hindrar att man bör kunna\r\npåverka hur man i en kommun bygger och att\r\nmiljöfrågorna måste komma med. På något sätt\r\nmåste de vägas in. Frågan är om de skall vägas in i\r\ndet slutliga beslutet i fullmäktige eller om de skall\r\nvägas in i en nämnd.</pre><pre>Vi är nog ganska ense om att förvaltningarna i och\r\nför sig bör vara åtskilda och att det går att företräda\r\nolika synsätt i frågorna. Men ytterst skall frågorna\r\nvägas samman. Vi har en lagstiftning som skall se\r\ntill att miljötillsynen följs upp. Men det bör också\r\nkunna innebära att man med en sådan organisation\r\nhar en bättre miljöhänsyn i de långsiktiga\r\nplaneringsfrågorna.</pre><pre>Slutligen till Ylva Annerstedt. Jag förstår inte\r\nriktigt resonemanget om dubbla lojaliteter, att\r\nkommunala företrädare som sitter i en\r\nbolagsstyrelse, antingen ihop med företrädare för\r\nandra kommuner eller företrädare för privata\r\nintressen, skulle ha dubbla lojaliteter. De sitter i\r\nstyrelsen eftersom kommunen har funnit grund för\r\natt vara med i ett bolag. Bolagsformen kan ibland\r\nvara en mycket bra form att driva en verksamhet i.\r\nMan skiljer av en verksamhet för vilken man vill ha\r\nett särskilt resultat, och det kan vara mycket\r\nolämpligt att ha detta inom nämndverksamheten.</pre><pre>Jag tror att bakom Ylva Annerstedts inställning i\r\ndessa frågor döljer sig andra intressen. Hon vill inte\r\nha kommuner som är effektiva på detta område och\r\nsom kanske i vissa fall kan vara ett nålstick mot en\r\nprivat verksamhet som annars skulle kunna ta ut\r\nmonopolvinster eller på annat sätt motverka\r\nkommuninvånarnas intressen. I den frågan har vi\r\nsäkert olika syn.</pre><pre></pre><pre>Anf. 23 GÖRAN ÅSTRAND (m) replik:</pre><pre>Herr talman! Även om jag inte blev apostroferad\r\nnär det gäller det sista som civilministern sade, vill\r\njag ändå säga att det resonemang som folkpartiet\r\noch moderaterna för om företagsamheten handlar\r\nom att skapa villkor för företagsamheten. Det\r\nhandlar inte om att skapa monopolsituationer utan\r\nmöjligheter att arbeta.</pre><pre>En liten del i resonemanget om den offentliga\r\nsektorns kris är att många bedömer att kommuner\r\noch landsting har gett sig in på verksamheter som\r\nandra är mer lämpade att sköta och där andra blir\r\nmer effektiva och rationella, och därmed får\r\nsamhällsmedborgarna ut mer. Jag tackar för att\r\ncivilministern ändå nalkades detta problem. Här\r\nhar vi litet olika samhällssyn. Det är bara att hoppas\r\natt väljarna är kloka och ger de partier\r\nförutsättningar som vill få bort den alltför stora\r\noffentliga sektorn när det gäller sådant som den\r\noffentliga sektorn inte skall arbeta med.</pre><pre>Sedan apostroferade civilministern mig när det\r\ngäller det jag hade gjort i Stockholm, och det var\r\nnästan rätt. Men jag har aldrig föreslagit några\r\nlokala skolnämnder. Däremot har jag varit mycket\r\naktiv i den kommunaldemokratiska debatten både\r\npå statsnivå och i Stockholms stad. Frågan är vad\r\ndet är för yttre skal, vilka formella förutsättningar,\r\nsom kommuner och landsting får. Det är detta\r\nlagstiftningen handlar om. Är man\r\nkommunaldemokrat vill man att medborgarna och\r\nde förtroendevalda skall få rimliga\r\narbetsförhållanden och rimlig insyn. På bägge dessa\r\npunkter vill jag säga som jag sagt flera gånger\r\ntidigare, nämligen att den föreslagna lagstiftningen\r\när bättre än den gamla. Det går i rätt riktning, och\r\ndet hänger samman med den breda enighet vi talar\r\nom.</pre><pre>Men jag är fortfarande tveksam på några punkter.\r\nDet gäller först resonemanget om nämnd och\r\nbolag. Självfallet ligger det oerhört mycket i det\r\nYlva Annerstedt har sagt. Vi skall vara mycket\r\nnoga med att det inte blir fråga om dubbla\r\nlojaliteter där vi söker lösningar som inte har så\r\nmycket med effektivitet och rationalitet att göra\r\nutan som har en annan förankring.</pre><pre>Sedan gjorde civilministern inte någon kommentar\r\ntill det som var huvudpunkten i mina tre tidigare\r\nanföranden, nämligen att fackens\r\nmedbestämmande är en orimlig konstruktion i ett\r\nkommunaldemokratiskt system. Om civilministern\r\nåterkommer i ett inlägg skulle jag gärna vilja få en\r\nkommentar.</pre><pre>På de få sekunder av min taletid som jag kan ha\r\nkvar vill jag slutligen säga följande.\r\nKommunindelningarna måste bygga på folkviljan.\r\nDet är skillnaden mot 50-talets\r\nplanhushållningsdebatt när det plötsligt var\r\nsamhället som bestämde: Så här skall det vara\r\npojkar, antingen ni vill eller inte. Vi har i\r\nreservation 1 skrivit att regeringen i sin hantering\r\nskall följa folkviljan. Skall jag tolka civilministern\r\nså, att när de formaliteter som kan ha varit ett\r\nhinder i Lekeberga är borta, följer man folkviljan?\r\nDet är i så fall ett mycket viktigt besked i denna\r\ndebatt.</pre><pre>Anf. 24 YLVA ANNERSTEDT (fp) replik:</pre><pre>Herr talman! Civilministern var förvånad över\r\nmina synpunkter på dubbla lojaliteter. Men inte\r\nkan väl civilministern vara omedveten om att här\r\nföreligger en inbyggd konflikt? Som\r\nstyrelseledamot på ett politiskt mandat har jag att\r\nfölja aktiebolagslagen, främja bolagets bästa och\r\nöka dess vinst, men det är inte alls säkert att detta\r\nsammanfaller med det politiska förtroende jag fått\r\nav mina väljare. Däri ligger den dubbla lojaliteten.</pre><pre>Civilministern säger att vi inte vill ha effektiva\r\nkommuner i bolagsverksamhet. Här skiljer sig vår\r\nsyn på frågan. Vi vill ha effektiva kommuner som\r\narbetar i nämndform där medborgarna har insyn\r\noch kontroll. Om man finner att en verksamhet bäst\r\nbedrivs i privaträttsliga former, anser vi att den\r\nskall bedrivas av det enskilda näringslivet.</pre><pre>Jag vill återkomma till frågan om skälig ersättning.\r\nVår reservation betyder inte att vi inte anser att de\r\nförtroendevalda skall ha skälig ersättning för sina\r\ninsatser. Den är ett uttryck för de erfarenheter vi\r\nfått från de kommuner som infört detta system. Det\r\ntillfredsställer inte det mål som uppsattes när man\r\ninförde systemet. Jag har alltid hävdat att\r\nkommunalpolitiker skall ha bra betalt för det\r\nsjälvuppoffrande och demokratiskt viktiga arbete\r\nde utför. Men denna modell har lett till stora\r\norättvisor. Den fungerar inte såsom det var tänkt.\r\nPå många håll har det blivit så komplicerade\r\nberäkningar att man ändå i viss utsträckning har\r\ntvingats att schablonisera för att över huvud taget\r\nfå det att fungera, och det var ju inte meningen.</pre><pre>Det kan hända att denna modell fungerar bra i vissa\r\nkommuner för en viss typ av ersättning, där man\r\ninte har så många deltidsarbetande eller studenter,\r\nmen i andra kommuner fungerar det inte.\r\nCivilministern skulle t.ex. kunna tala med sina\r\npartikamrater i Malmö som har utomordentligt\r\nstora svårigheter att klara av detta med ersättning\r\nför förlorad arbetsförtjänst på ett rättvist sätt.</pre><pre>Anf. 25 CLAES ROXBERGH (mp) replik:</pre><pre>Herr talman! Förslaget till ny kommunallag\r\ninnehåller omfattande delegationsmöjligheter, och\r\nmed all rätt, skulle jag vilja säga. Men det\r\nförutsätter att kommunfullmäktige skall kunna\r\nfatta övergripande beslut om riktlinjer och andra\r\nbestämmelser som nämnder, tjänstemän och andra\r\ninom kommunen skall följa. Det betyder också att\r\ndet kommer att bli en mängd ärenden som inte når\r\nupp till fullmäktige, utan som avgörs på en lägre\r\nnivå. Vissa ärenden avgörs kanske på\r\ntjänstemannanivå och andra på nämndnivå.</pre><pre>Jag menar att det då är viktigt att det finns en\r\nfristående miljötillsynsenhet inom kommunen som\r\nkan följa upp besluten och kontrollera om besluten\r\ninom den kommunala verksamheten har fattats på\r\ndet sätt de skall. Sedan kan jag mycket väl hålla\r\nmed om att avvägningen mellan olika intressen i en\r\nrad ärenden som kommer upp till fullmäktige görs\r\ndär. Men ett helt nytt problemkomplex skapas i och\r\nmed den målstyrning och de nya\r\ndelegationsmöjligheter som det nya lagförslaget\r\ninnebär, vilket motiverar att vi får en bestämmelse\r\ni lagtexten om en speciell miljötillsyn.</pre><pre>Anf. 26 JAN JENNEHAG (v) replik:</pre><pre>Herr talman! Det ligger naturligtvis en del i det\r\nsom civilministern sade om att det egentligen inte\r\nfinns någon anledning för kommunerna att skrota\r\nmiljö- och hälsoskyddsnämnderna. Vi kommer\r\nnaturligtvis också att få se att de i de allra flesta fall\r\nkommer att bli kvar. Men jag är helt övertygad om\r\natt vi kommer att finna kommuner som gör precis\r\ndet vi befarar. Om vi allihopa är överens om att\r\nmiljöfrågorna inför framtiden kommer att vara\r\nutomordentligt viktiga, måste vi för varje steg vi tar\r\noch varje åtgärd vi gör fråga oss: Gynnar eller\r\nmissgynnar det som vi tänker göra miljöfrågornas\r\nrätta hantering?</pre><pre>Vad skulle det finnas för farligt i, civilministern, att\r\ni lagen infoga det som vi från vänsterpartiet och\r\nmiljöpartiet gemensamt sagt i vår reservation:\r\n''Den nämnd som har ansvaret för tillsynen enligt\r\nmiljö- och hälsoskyddslagstiftningen i kommunen\r\nfår ej vara samma nämnd som har ansvar för\r\nplanering av markanvändningen och exploatering\r\nav mark, energiförsörjning, avfallshantering eller\r\nannan miljöfarlig verksamhet.'' Jag menar att varje\r\nrimlig bedömning borde leda till slutsatsen att om\r\nvi vill mena allvar med omsorg om miljön är det helt\r\noförenligt att i debatten hävda att det inte skulle\r\nvara bra att ta in en sådan bestämmelse. Vi har här\r\nen klassisk intressekonflikt som vi inte kommer\r\nifrån. Vi löser inte den genom att tro på den goda\r\nviljan. Här krävs det klara riktlinjer.</pre><pre>Anf. 27 Civilminister BENGT K Å\r\nJOHANSSON (s) replik:</pre><pre>Herr talman! Jag skall i all korthet ta upp några av\r\nde frågor som kvarstår.</pre><pre>När det gäller kommunindelningarna vill jag säga\r\nnågra ord till Göran Åstrand. Det är nästan aldrig\r\nså enkelt att i en kommun finns en total enighet om\r\natt man skall lämna en kommun eller att man skall\r\ngå samman med någon annan. Det finns skilda\r\nmeningar om vilken kommun man skall tillhöra.\r\nDet är oftast skillnader mellan partierna, även om\r\nman ibland talar sig samman om det. Det måste\r\ndärför ytterst finnas någon som löser dessa\r\nkonflikter. Jag är -- som jag sade -- glad över att det\r\när så pass få konflikter i dessa frågor.</pre><pre>Jag tycker att det finns mycket som är riktigt i den\r\nkommunala utvecklingen. Man har gått från en\r\ndiskussion -- litet sterilt skulle jag vilja säga till\r\nBengt Kindbom -- om att dela kommunerna till att\r\ndiskutera hur man skall kunna utveckla den\r\nkommunala demokratin så att vi kan fånga upp\r\nstämningar som kanske inte är helt lika i hela\r\nkommunen. Man inrättar t.ex.\r\nkommundelsnämnder i stället för att dela\r\nkommunerna.</pre><pre>Jag tar sedan tillbaka berömmet till Göran Åstrand\r\nför att han hade verkat för kommunala\r\nskolnämnder. Jag beklagar att de försvann i\r\nStockholm. I övrigt tycker jag att Göran Åstrand\r\nhar verkat för att man skall bredda den kommunala\r\ndemokratin i Stockholm, medan hans parti ofta --\r\nsom jag har uppfattat det -- har varit väldigt passivt\r\ni dessa frågor.</pre><pre>Jag vill sedan beröra frågan om fackliga\r\nrepresentanters närvaro. Jag menar att det är en\r\nform för att utveckla diskussionerna mellan de\r\nanställda och kommunföreträdarna som inte har\r\nvarit till hinder för den kommunala demokratin.\r\nDet kan finnas andra former som är lämpliga. Vi\r\nhar ju medbestämmandelagstiftningen också på\r\ndetta område. Detta -- kan man säga -- har ofta\r\nvisat sig vara den mest rationella formen för\r\nmedbestämmande i den kommunala\r\nverksamheten. Jag känner till en del av denna\r\nverksamhet ganska väl, och jag kan inte säga att det\r\nfinns exempel på att den i allmänhet har förhindrat\r\nen väl fungerande kommunal verksamhet.</pre><pre>Göran Åstrand tog upp en fråga som också Ylva\r\nAnnerstedt var inne på. Det berör vad som\r\nuppkommer när kommuner ger sig in på andra\r\nområden. Jag skall gärna säga att jag naturligtvis i\r\nkommuner ser exempel på sådant som jag kanske i\r\nvart fall tycker ligger centralt i den kommunala\r\nverksamheten och som man ibland gott kan lämna\r\nåt andra. Jag har däremot en helt annan mening än\r\nden som Ylva Annerstedt gör sig till tolk för. Ylva\r\nAnnerstedt menar att man skall säga nej till sådana\r\nbolag och att privaträttslig verksamhet inte skall\r\nbedrivas av kommuner utan av någon annan. Jag\r\ntror att det där finns en mycket stor skillnad mellan\r\noss socialdemokrater och särskilt -- om jag förstår\r\ndet rätt -- folkpartister och moderater. Vi vill att\r\nden kommunala verksamheten skall omfatta\r\nområden som kommunmedlemmarna har stort\r\nintresse av. Men det är också viktigt att man då kan\r\navskilja en verksamhet och föra och bedriva den i\r\nbolagsform så att de reglerna blir gällande. Sådan\r\nverksamhet bedrivs i stor omfattning. Jag skulle se\r\ndet som en mycket negativ utveckling för\r\nkommunmedlemmarna om det i princip blev\r\nförbjudet att bedriva verksamhet som lämpligast\r\nsker i kommunal form. Jag tror det skulle vara ett\r\nstort hinder för den kommunala självstyrelsen om\r\nman hamnade där.</pre><pre>Jag förstår fortfarande inte i vad dessa dubbla\r\nlojaliteter består. Kommunen bestämmer sig --\r\nenligt det förslag som vi har lagt -- för att man skall\r\ndelta i ett kommunalt bolag, antingen man har det\r\nsom helägt eller man är delägare. Då bestämmer\r\nman också vad uppgiften är för de företrädare som\r\nman sätter in i bolaget. De skall naturligtvis\r\nföreträda kommunens intressen. Det svär sällan\r\nemot att man skall se till att verksamheten bedrivs\r\npå ett bra och ekonomiskt riktigt sätt.</pre><pre>Det verkar inte som Claes Roxbergh, Jan Jennehag\r\noch jag har så stora åsiktsskillnader när det gäller\r\nmiljöfrågorna. Det centrala är -- tycker jag -- att vi\r\nnu får en lagstiftning som, när det gäller att tillämpa\r\nden direkt ut i kommunerna, är mer långtgående.\r\nLagstiftningen skall självfallet fullföljas. Den skall\r\nfullföljas av de tjänstemän som arbetar på det\r\nområdet och av den nämnd som har ansvaret.</pre><pre>Jag ser inte att det svär emot möjligheterna att\r\nibland samarbeta, med t.ex. konsumentnämnden,\r\nsom Claes Roxbergh säger. Han vill däremot ha ett\r\nförbud mot att det skall kunna ske inom ramen för\r\nen miljö- och byggnadsnämnd. Jag har svårt att\r\nförstå den distinktionen, även om jag vet att det\r\nbland de som arbetar med miljöfrågor finns en oro\r\növer den tyngd som byggnadsnämndens folk ofta\r\nhar i dessa frågor. Jag tror att miljöfrågorna i dag\r\nhar en sådan ställning att man inte behöver oroa sig\r\nför att de kommer på undantag. Även om de\r\nekonomiska intressena kanske ligger mer åt\r\nutvecklingshållet är miljöfrågorna politiskt i dag\r\nmycket starkt förankrade i den kommunala\r\nvardagen.</pre><pre>Slutligen vill jag beröra de förtroendevaldas\r\nersättning. Jag tycker att det här finns en skillnad.\r\nJag har mycket svårt att förstå att inte alla partier\r\nser det som en självklarhet att man skall få\r\nersättning om man tar ledigt från sitt jobb och går\r\nmiste om arbetsförtjänst. Man skall dessutom\r\nkunna få ersättning i form av arvode för\r\ninläsningsarbete och annat arbete som man gör för\r\nkommunen. Det är två skilda saker. Om man lägger\r\narvodet som norm tappar man bort mycket av det\r\nsom är viktigt, nämligen att vi skall ha en\r\nrepresentativ församling. Vi kan nog på många håll\r\nse att representationen inte blivit den rätta bl.a. av\r\ndessa skäl, även om det finns andra faktorer som\r\nockså spelar in.</pre><pre>Herr talman! Jag vill slutligen säga att jag är glad\r\növer att det har varit ett lugnt och sakligt\r\nmeningsutbyte i dessa frågor. Det tyder jag som ett\r\nytterligare uttryck för dels att dessa frågor är starkt\r\nförankrade i riksdagen, dels att vi får en\r\nkomunallag kring vilken det finns en bred enighet\r\nom att grunderna skall vara utformade på det sätt\r\nsom riksdagen i morgon kan fatta beslut om.</pre><pre>Andre vice talmannen anmälde att Göran Åstrand,\r\nYlva Annerstedt, Jan Jennehag, Claes Roxberg\r\noch Bengt Kindbom anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 28 MARGIT GENNSER (m):</pre><pre>Herr talman! Jag får tacka allihopa. Det har varit\r\nen verkligt intressant och trevlig debatt att lyssna\r\npå. Man kan fråga sig varför jag egentligen har\r\nbegärt ordet. Det beror på att jag faktiskt -- i all\r\ndenna enighet -- vill uttala några varningens ord.\r\nJag vill möjligtvis också skaffa mig en egen, privat\r\nbrasklapp.</pre><pre>Det finns en fråga som i utskottsyttrandet bara\r\nberörs parentetiskt. Det är den som handlar om\r\nredovisning, ekonomisk förvaltning,\r\nräkenskapsföring m.m. Det har heller inte\r\nbehandlats särskilt mycket här i kammaren, även\r\nom det har varit ett meningsutbyte mellan\r\ncivilministern och Bengt Kindbom. Jag tycker\r\ndärför att det behövs litet ytterligare kommentarer.</pre><pre>I 1953 års kommunallag infördes regler om\r\nförmögenhetsskydd för kommunernas kapital.\r\nSkyddet avsåg det nominella kapitalet, och det\r\nfungerade väl på den tiden då inflationen kanske\r\nvar 2--3 %. Kommunerna hade alltså en fast\r\nhandlingsnorm, något som ekonomerna brukar\r\nsäga är viktigt. När under 1970-talet\r\ninflationstakten successivt ökade -- den uppgick\r\nibland till tvåsiffriga tal -- blev naturligtvis denna\r\nnorm meningslös. Den kommunala expansionen\r\nsedan 1960-talet med växande komunal beskattning\r\noch ett växande motstånd mot skattehöjningar,\r\ngjorde kommunallagens\r\nförmögenhetsskyddsbestämmelser alltmer\r\nillusoriska, allra helst som populistisk\r\nkommunalpolitik av alla partier varit vanlig.\r\nPopulära men dyra krav har uppfyllts oavsett hur\r\nkommunens och medborgarnas ekonomi\r\npåverkats.</pre><pre>Det behövs alltså nya regler och nya sätt att skydda\r\nmedborgarna mot ekonomiskt lättsinne. Låt mig\r\nbara ge ett exempel för att visa vad det är fråga om.</pre><pre>I Uppsala kommun har man under perioden 1981--\r\n1989 finansierat hela sin investeringsbudget och\r\nlånat över 200 milj.kr. för att klara den löpande\r\nverksamheten. Soliditeten har, om man räknar på\r\nrätt siffror, minskat från 50 till 27 %. Samma typ av\r\nsiffror skulle kunna redovisas i många kommuner\r\noch landsting, inte minst i min hemkommun\r\nMalmö. Civilministern sade sig också vara oroad av\r\nden ekonomiska hantering ute i kommunerna som\r\nman kan se här och var. Vad skall vi göra?</pre><pre>Frågan om kommunal ekonomi och\r\nförmögenhetsskydd var en av de kontroversiella\r\nfrågorna i kommunallagutredningen.\r\nOrdföranden, som hade konservativa\r\nuppfattningar, ville helst ha kvar det nominella\r\nförmögenhetsskyddet. Min och ett antal av de\r\nsakkunnigas åsikt, att kraven på god ekonomisk\r\nhushållnng måste lösas genom ett helt nytt synsätt\r\npå den kommunala ekonomiska förvaltningen, på\r\nredovisningen och på redovisningsmetoderna,\r\nbröts mot varandra. Själv har jag hävdat detta\r\nunder mycket lång tid. Första gången jag skrev om\r\ndet var för tio år sedan. Jag sade då att det var en\r\nav de viktigaste förändringarna som krävdes.</pre><pre>Regeringen tog fasta på det förslag som jag lade\r\nfram i en reservation i utredningen. Curt\r\nRiberdahl, som var sakkunnig, avgav ett särskilt\r\nyttrande. Jag är helt övertygad om att det var hans\r\nåsikt som påverkade civilministern, eftersom han ju\r\nföreträdde Kommunförbundet. Litet av äran kan\r\njag väl själv ta åt mig. Vi hade ungefär samma text.\r\nMöjligen var min något utförligare.</pre><pre>I den nya lagen, som riksdagen skall klubba igenom\r\ni morgon, har vi fått ett ramlagskrav på god\r\nekonomi. Vad innebär då detta?\r\nRedovisningsdokument måste vara fasta i sin\r\nvärdering av tillgångar och skulder samt av\r\nförändringar i tillgångarnas och skuldernas värden.\r\nKommunerna måste visa öppenhet och redovisa\r\nnyckeltal för likviditeter och soliditet liksom\r\nändringar i dessa nyckeltal. Finansieringsanalyser\r\nmåste finnas med i varje årsredovisning. Vad som\r\nkrävs är alltså att kommunalpolitikerna använder\r\nsig av finansiell målstyrning. Den ekonomiska\r\nmedvetenheten måste stå i fokus. Planering och\r\nprioriteringar i den kommunala verksamheten\r\nmåste ske öppet.</pre><pre>Kommunalpolitikerna lever tyvärr på den\r\nplutokratiska marknaden. Detta innebär dess värre\r\nstora festelser för kortsiktiga avgöranden. Det är\r\nmycket svårt att stå på ett torgmöte och säga att\r\nman skall höja den kommunala soliditeten från 27\r\ntill 30 %. Jag vill påstå att det är alldeles omöjligt\r\natt göra det. Det är mycket lättare att säga att man\r\nsjälvklart ställer upp på en ny sporthall eller på\r\nnågot annat populärt objekt.</pre><pre>Komunalekonomen Hans Jensevik, som bl.a. satt\r\nmed i storstadsutredningen, konstaterar i en\r\ndesillusionerad artikel i Ekonomisk debatt nr 3 år\r\n1991, att vi har tre utfall att vänta för framtiden.\r\nDet första är att vi måste kompensera den\r\nkommunalekonomiska nedgången med ökade\r\nstatsbidrag. Finansministern och nästan alla andra\r\ntycker att detta är uteslutet. Det andra är helt\r\nenkelt att passivt åse en kommunal\r\nmognadsprocess. Den kommer att bli smärtsam\r\nockså för skattebetalarna. Det tredje är att\r\nlagstifta.</pre><pre>Finansministern tar där upp en sak som regeringen\r\nhar tillgodosett i sitt lagförslag, nämligen att det\r\nskall upprättas flerårsplaner. Man skall upprätta en\r\nplan när man tillträder sitt fögderi, och den skall\r\nföljas. Vad händer då om man inte följer den? Hans\r\nJensevik, framför, om jag har läst honom rätt,\r\nmycket drastiska synpunkter. Han säger helt enkelt\r\natt dessa slarver till kommunalpolitiker inte skall få\r\nfortsätta de närmaste två mandatperioderna. De\r\nhar straffat ut sig och skall sitta i utvisningsbåset.\r\nDet tycker jag kanske är väl drastiskt. Jag tror att\r\nman först måste pröva andra, mer\r\nmarknadsanpassade lösningar, lösningar som ligger\r\nutanför lagstiftningen men som är nödvändiga för\r\natt lagstiftningen skall ha en rimlig chans att\r\nfungera.</pre><pre>Här vill jag ge några tips till civilministern av vilka\r\ndet första gäller redovisningen. Den kommer nu i\r\nny form. Regelverket är klart knutet till\r\nbokföringslag, bokföringsnämnd,\r\nföreningsauktoriserade revisorers anvisningar,\r\nkommunala rättssärregel etc. Här har först\r\nmassmedia en uppgift. Man skall bevaka\r\nkommunernas bokslut på samma professionella sätt\r\nsom man bevakar börsbolagens. Bevakningen skall\r\ninte endast ske på de sidor där man talar om politik.\r\nHär har alltså handels- och finanstidningarna en\r\nstor uppgift att fylla. Men det räcker inte, utan här\r\nkommer också staten in i bilden. Den måste vidta\r\nvissa åtgärder. Så till exempel bör man inrätta ett\r\ninstitut för kommunal effektivisering och\r\nrationalisering. Institutet bör göra jämförelser\r\nmellan de olika kommunernas ekonomiska fögderi.\r\nJämförelser inriktade på lägsta kostnad för olika\r\ntjänster i kommunerna bör också göras och\r\nanalyseras noggrant.</pre><pre>Kostnaderna för olika aktiviteter uttryckta per\r\ncapita växlar mycket kraftigt från kommun till\r\nkommun. Undervisningskostnaderna i\r\ngrundskolan räknat per elev kan i ytterlighetsfall i\r\nlikartade kommuner skilja på upp till 3 000kr.\r\nSamma skillnader finner man på i stort sett alla\r\nområden för kommunal service. Genom att\r\nanalysera dessa skillnader skulle man kunna finna\r\neffektiva metoder för att genomföra verksamheten.\r\nEn god redovisning och rättvisande\r\nvärderingsmetoder är nödvändiga för den här typen\r\nav jämförelser. Men det är också nödvändigt att\r\nstaten är aktiv och verkligen startar något nytt. Vi\r\nbehöver således ett institut för kommunal\r\nrationalisering. Det skulle stärka de politiker som\r\ninriktar kommunens styrning efter finansiella mål\r\noch som inte faller till föga för kortsiktiga och\r\npopulistiska krav på nya utgifter, något som i\r\nförlängningen leder till en undergrävd ekonomi.</pre><pre>Den kommunala revisionen måste också få en\r\nbetydligt mer framträdande ställning i\r\nkommunerna. Jag har med tillfredsställelse noterat\r\natt utskottet har avvikit från propositionen och\r\nkrävt att revisionen skall ske enligt god\r\nrevisionssed. De nya reglerna om den kommunala\r\nekonomin, som finns med i förslaget till\r\nkommunallag, kan vara ytterligt farliga om inte\r\nkontrollfunktionerna skärps. Det krävs vakenhet\r\nfrån massmedierna, som måste ha professionella\r\nkunskaper om ekonomi och redovisning. Det måste\r\ntill en betydligt starkare och mindre uddlös\r\nkommunal revision, och för det krävs en statlig\r\nekonomisk kontroll genom ett\r\nrationaliseringsinstitut. Här har vi en hel del att lära\r\nfrån USA. Om inte dessa regler följs, då blir det en\r\nsmärtsam kommunal mognadsprocess. Jag önskar\r\ninte skattebetalarna samt gamla och sjuka ute i\r\nkommunerna en sådan upplevelse. De skulle få en\r\nännu sämre service än de har i dag.</pre><pre>Vore det då inte bättre att ha kvar det gamla\r\nförmögenhetsskyddet? Nej, svaret är enkelt: det\r\nhar blivit verkningslöst. Alltför många\r\nkommunalpolitiker har lärt sig hur bestämmelserna\r\nkan kringgås. Det är bara att acceptera faktum och\r\nförsöka finna nya och förhoppningsvis mer\r\neffektiva vägar. Jag har anvisat några, och kommer\r\ninte dessa till stånd tvår jag mina händer.\r\nCivilministern har insikt om problemen, men jag\r\nhar i dag tyvärr saknat de konkreta förslagen.</pre><pre></pre><pre>Anf. 29 SONIA KARSSON (s):</pre><pre>Herr talman! Avsikten med den nya\r\nkommunallagen är bl.a. att den kommunala\r\ndemokratin och den kommunala självstyrelsen\r\nskall stärkas samt att kommunernas och\r\nlandstingens arbete med att effektivisera och\r\nförbättra kvaliteten i den kommunala\r\nverksamheten underlättas. Den fria nämnds\r\norganisationen och nya former för ekonomistyrning\r\navses också få stor betydelse för det kommunala\r\nförnyelsearbetet.</pre><pre>I min motion berör jag bl.a. de översyner och\r\nförändringar av det politiska arbetet i kommuner\r\noch landsting som pågår i landet. Jag menar att\r\nförutsättningarna för och inriktningen av dessa\r\növersyner förtjänar en noggrann granskning.</pre><pre>Jag konstaterar också att dagens diskussioner utgår\r\nifrån ganska snäva ekonomistyrningsmodeller och\r\ntar sig uttryck i förslag om att man t.ex. skall\r\nreducera antalet politiker, slakta i\r\nnämndorganisationen och göra politikern till en\r\nrenodlad beställare.</pre><pre>Jag avslutar min motion med att varna för en alltför\r\nsnabb omorganisering i kommuner och landsting,\r\nvilket kan bli till men för den kommunala\r\ndemokratin i stället för en tillgång.</pre><pre>Utskottet behandlar min motion på s. 35 i\r\nbetänkandet, och de förtydliganden som utskottet\r\ngör i betänkandet finner jag värdefulla. Jag noterar\r\nsärskilt att utskottet utgår ifrån att regeringen följer\r\nden nya lagens tillämpning och i det sammanhanget\r\nuppmärksammar de frågor som jag som motionär\r\nberört.</pre><pre>Jag vill dock tillföra ytterligare några synpunkter\r\noch farhågor.</pre><pre>Motionen skrevs den 15 april. Sedan dess har jag\r\ntagit del av en mängd tidningsartiklar rörande\r\npågående omorganisationer i kommuner och\r\nlandsting som är än mer långtgående än de jag\r\nhänvisade till i min motion. I helgen kunde jag i en\r\ntidning läsa att man i en kommun föreslår att\r\nantalet nämnder skall reduceras från 20 till 8 samt\r\natt antalet nämndledamöter och suppleanter skall\r\nminska från 400 till 153.</pre><pre>Det är inte så att jag vill påstå att förändringar inte\r\nskall ske, men jag tycker att pendeln slår från den\r\nena ytterligheten till den andra, och jag vill därför\r\nuppmana kommun- och landstingspolitiker att\r\nskynda långsamt.</pre><pre>Man frågar sig: Varför har alltför ofta debatten om\r\n90-talets politik och politiska arbete blivit en\r\ndiskussion om organisation? Vad är det egentligen\r\nsom saknas eller brister? Är det fråga om en\r\navslutad tillväxt av resurser, är det bristande\r\nbeslutsförmåga och politiskt mod, eller är det fel i\r\norganisationen?</pre><pre>Det kärva ekonomiska läget, tidsandan och det\r\nmarknadstänkande som präglat mycket av 80-talets\r\nkommunala förnyelsearbete tillsammans med att\r\nkonsulter med begränsat intresse för demokrati har\r\nanlitats ger enligt mitt förmenande en del av\r\nförklaringen.</pre><pre>En förment effektivitet har under 80-talet trängt\r\nundan demokrati som mål för förändringar, och\r\ntydligen fortsätter detta in i 90-talet.</pre><pre>Statsvetare Agne Gustafsson (s) framförde i en\r\nskrivelse till konstitutionsutskottet den 9 april bl.a.\r\nföljande:</pre><pre>Det finns en oro, med hänvisning till kommunernas\r\noch landstingens planer på\r\norganisationsförändringar, för att kommunen\r\nunder intryck av aktuella ekonomiska svårigheter\r\nförvandlas från en demokratisk gemenskap till en\r\nmarknadsorienterad resultatenhet.</pre><pre>Herr talman! Frikommunutredningen uttalade i ett\r\ndelbetänkande angående försöken med en friare\r\nnämndorganisation följande: ''Utredningens\r\nställningstagande till förmån för en friare\r\nnämndorganisation bygger på en stark tilltro till\r\nden kommunala självstyrelsen och den kommunala\r\ndemokratin. En friare nämndorganisation får\r\ndärför inte innebära att\r\nförtroendemannaorganisationen åsidosätts.''</pre><pre>Kommunallagens främsta syfte är att skapa den\r\nkonstitutionella ramen för medborgarnas\r\nmöjligheter att på likställighetens grund i\r\nkommuner och landsting självständigt handha för\r\nmänniskors välfärd och omsorg väsentliga\r\ngemensamma angelägenheter. Kommunallagen\r\nskall dessutom vara ett skydd för demokratin och\r\nden demokratiska beslutsprocessen samt det\r\nrättsliga instrumentet för minoritetsskydd och\r\nmedborgarnas rättssäkerhet.</pre><pre>Herr talman! Med hänvisning till att utskottet utgår\r\nfrån att regeringen följer den nya lagens\r\ntillämpning och i det sammanhanget\r\nuppmärksammar de frågor jag som motionär berört\r\nförlitar jag mig på detta och tillåter mig att känna\r\nett visst lugn.</pre><pre>Anf. 30 Tredje vice talman BERTIL FISKESJÖ\r\n(c):</pre><pre>Herr talman! Jag vill först instämma i Bengt\r\nKindboms anföranden och de yrkanden han har\r\nställt. Jag vill också instämma i vad Sonia Karlsson\r\nsade. Hon tar fasta på just de problem vi från\r\ncenterpartiets sida har ägnat en särskild\r\nuppmärksamhet. Med de åsikter Sonia Karlsson\r\nhar är den logiska konsekvensen att hon röstar på\r\nvår reservation nr 48 till utskottets betänkande.</pre><pre>En stor brist i det utredningsarbete som har föregått\r\nden nya kommunallagen -- som alla nu i stort säger\r\nsig vara så ense om -- är enligt min mening att man\r\ninte har tagit demokratin som en utgångspunkt för\r\ndebatten som helhet om hur den kommunala\r\nsjälvstyrelsen på länsnivå och primärkommunal\r\nnivå skall utformas.</pre><pre>Man kan konstatera att hela frågan om landstingens\r\nroll och om länsdemokratin är lämnad åsido. Detta\r\när en fråga som vi från centerpartiet länge har ägnat\r\nen mycket stor uppmärksamhet. Det är intressant\r\natt konstatera att vi nu börjar få verklig resonans\r\nrunt om ute i landstingen. I mitt eget län,\r\nMalmöhus län, förbereder alla de politiska\r\npartierna nu initiativ i denna fråga. Man har väckt\r\nmotioner, och man kommer i dagarna att ha en stor\r\ndebatt om vilken landstingets roll skall vara i det\r\ndemokratiska spektrat. Från samtliga partier har\r\ndet kommit till uttryck uppfattningar som ligger\r\nmycket nära vad vi i centerpartiet har drivit väldigt\r\nlänge.</pre><pre>Men denna aspekt -- dvs. gränsdragningen mellan\r\nkommunernas och landstingens\r\nverksamhetsområden och frågan om landstingens\r\növertagande av ett rejält beslutsfattande över\r\nvidare fält i länen -- har alltså lämnats åsido. Från\r\ncenterpartiet beklagar vi detta.</pre><pre>Även när det gäller kommunerna har\r\ndemokratiaspekten kommit i bakgrunden, vilket\r\nBengt Kindbom nämnde flera gånger och vilket\r\nockså Sonia Karlsson tog upp. Man har utgått från\r\natt det gäller att göra någonting i kommunerna, och\r\nman har frågat sig vad man då skall göra. Svaret har\r\nblivit att man helst skall göra kommunerna till\r\nbolag. Det är en trend som ligger i tiden. Det skall\r\nvara effektivitet, och när kommunalpolitiker inte\r\nsköter sig skall man se till att det blir litet mer\r\naffärsmässighet över det hela. Framför allt har vi\r\nför många politiker. Det är också ett slags trend i\r\ntiden. Det sitter för många politiker överallt och\r\nfattar beslut. Det gäller därför att rensa ut så många\r\nsom möjligt av dem. Jag vill varna för den\r\nutvecklingen. Här naggar vi i själva grunden för ett\r\ndemokratiskt beslutsfattande, som kan vara\r\nförankrat i vidare kretsar och som kan engagera\r\nmånga människor.</pre><pre>Jag måste säga att jag är ängslig för vad som kan bli\r\neffekten av den fria nämndorganisationen i\r\nkommunerna. Jag och vi i centern har gått med på\r\natt kommunerna skall ha frihet att ordna sin\r\nnämndorganisation på det sätt som de finner\r\nlämpligast. Men risken är naturligtvis att man gör\r\nsådana s.k. rationaliseringar att man i ett slag slår\r\nut kommunalt engagerade människor i stor\r\nomfattning. Vad resultatet härav blir vet vi. Vilka\r\när det som bär upp den kommunala demokratin?\r\nVilka är den kommunala demokratins\r\nresurspersoner? Jo, det är alla de som är\r\nengagerade, alla de som sitter i nämnder och\r\nstyrelser. Alla som har politisk erfarenhet vet att\r\ndet är här kunskapen om samhället finns i mycket\r\nstor utsträckning. De som har kommunala uppdrag\r\noch är kommunalt engagerade följer också med i\r\nsamhällsutvecklingen som helhet. De är en\r\nstabilisator i det demokratiska systemet och ett visst\r\nskydd mot äventyrare och folkförförare av olika\r\nslag. Jag ser alltså mycket allvarligt på att man\r\nreducerar den här skaran av engagerade och\r\nkunniga personer.</pre><pre>Dessutom kommer, såvitt jag förstår,\r\nrekryteringsproblemen att bli stora. Början på ett\r\nlivslångt engagemang i samhällsarbetet är ofta en\r\nsuppleantplats i en kommunal nämnd. Det är där vi\r\nen gång startade.</pre><pre>Det är ganska märkligt att höra att en del som talat\r\nså varmt för demokratin samtidigt inte vill vara med\r\noch ändra på minimigränserna för antalet\r\nledamöter i nämnder och styrelser. Såvitt jag\r\nförstår kan resultatet bli att vi får tre nämnder i\r\nkommunerna -- kommunstyrelsen och två andra\r\nnämnder med fem ledamöter i varje. Då blir det\r\nsammanlagt femton ledamöter och femton\r\nsuppleanter. Så illa blir det naturligtvis inte, men\r\njag tycker att det är oerhört viktigt att vi här\r\nbeslutar att effekterna på demokratin av den här\r\nreformen skall följas upp omedelbart genom\r\ngranskningar och forskningsprojekt av olika slag.</pre><pre>Anf. 31 SONIA KARLSSON (s):</pre><pre>Herr talman! Jag vill säga till Bertil Fiskesjö att jag\r\nhar förtroende för att regeringen följer den\r\nuppmaning som utskottet gör i sitt betänkande i\r\nanslutning till min motion, dvs. att man skall följa\r\ntillämpningen av den nya lagen och vara\r\nuppmärksam på om några ändringar måste göras.\r\nJag förlitar mig på detta, och Bertil Fiskesjös\r\nuppmaning att jag skall rösta på reservation 48\r\nkommer därför att falla till marken. Men jag är\r\ntacksam för att centerpartiet och många fler vill\r\nvärna om den kommunala demokratin. Det är\r\nmycket viktigt.</pre><pre>Överläggningen var härmed avslutad.</pre><pre>(Beslut skulle fattas den 11 juni.)</pre><pre>4 § Arvoden till statsråden m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU48 Arvoden till statsråden m.m.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 11 juni.)</pre><pre>5 § Primärkommunalt huvudmannaansvar för\r\nprimärvård, m.m.</pre><pre>Föredrogs</pre><pre>socialutskottets betänkanden</pre><pre>1990/91:SoU21 Primärkommunalt\r\nhuvudmannaansvar för primärvård, m.m. (prop.\r\n1990/91:121),</pre><pre>1990/91:SoU22 Prioriteringar i hälso- och\r\nsjukvården samt</pre><pre>1990/91:SoU18 Vissa tandvårdsfrågor (prop.\r\n1990/91:138).</pre><pre>Kammaren biföll talmannens förslag att\r\nsocialutskottets betänkande SoU22 skulle avgöras\r\nefter endast en bordläggning.</pre><pre>Andre vice talmannen meddelade att SoU21,\r\nSoU22 och SoU18 skulle debatteras gemensamt.</pre><pre>Anf. 32 PER STENMARCK (m):</pre><pre>Herr talman! I allt större utsträckning debatteras\r\nfrågan om etiken i sjukvården och de prioriteringar\r\nsom görs. Detta är en debatt som vi moderater\r\nhälsar med tillfredsställelse, samtidigt som vi\r\nbeklagar att den behöver föras. Debatten visar\r\nnämligen att det finns problem. Det är samtidigt\r\nbeklagligt att denna viktiga debatt skall föras under\r\nden tidspress som riksdagen har denna sista vecka.\r\nDet är min förhoppning att vi skall kunna\r\nåterkomma vid något senare tillfälle med en mer\r\nutförlig diskussion.</pre><pre>Det är bara att konstatera att oavsett var man bor i\r\nSverige så är vårdköer i dag en realitet. De kan\r\nvariera från landsting till landsting, men överallt\r\nfinns de, och överallt skapar de en otrygghet och en\r\noro som egentligen inte skulle behöva finnas.</pre><pre>Självfallet kan det synas överdrivet att säga att vi\r\negentligen inte skulle behöva de här\r\nprioriteringsproblemen. Vi avsätter onekligen\r\nmycket stora pengar i vårt land till sjukvård. Varje\r\når satsar vi 9 % av allt som vi producerar, och det\r\nkan därför knappast sägas att sjukvården får för\r\nlitet pengar. Inte heller är konsumtionen av\r\nsjukvård för hög i Sverige, framför allt inte inom\r\nden öppna vården. Dessutom tyder alla jämförelser\r\npå att vi har en synnerligen väl kvalificerad\r\npersonal. Utan personalens i många fall\r\nsjälvuppoffrande insatser hade situationen varit\r\nbetydligt värre.</pre><pre>Om det då är så, att vi satsar mer än nästan alla\r\nandra länder på vården, inte överkonsumerar och\r\nhar den bästa personal vi kan tänka oss, vad är det\r\ndå som är fel? Varför har vi ändå dessa problem?</pre><pre>Det är ju alltid lätt att skylla på systemet och säga\r\natt det egentligen är oss politiker det är fel på.\r\nMånga andra gör det. Vi själva gör det kanske i\r\nalltför liten utsträckning. Men det är faktiskt detta\r\nsystem som det i många avseenden är fel på. Alla\r\nerfarenheter visar att plan hushållning inte\r\nfungerar. Det är faktiskt planhushållning vi har\r\ninom den svenska sjukvården. Den fungerar inte i\r\nandra länder, och den fungerar inte i Sverige heller.\r\nDen fungerar inte när det gäller andra områden,\r\noch den fungerar inte inom sjukvården heller.</pre><pre>Ändå är det alltid den typen av åtgärder som\r\ndiskuteras i Sverige. Ju större problem och ju\r\nlängre köer, desto mer planhushållning.</pre><pre>Överallt sitter det politiker som säger: Låt oss pytsa\r\nin ett antal miljoner till -- eller ett antal tiotal eller\r\nantal hundratal miljoner -- så minskar säkert\r\nköerna och därmed också sjukvårdens problem.</pre><pre>Och det gör de förmodligen också tillfälligt inom\r\njust det område som man just då satt in åtgärderna\r\nmot. Men totalt sett har problemet bara blivit\r\nstörre, därför att åtgärderna varit fel.</pre><pre>Därför är det i grunden inte mer pengar eller fler\r\npolitikerbeslut som behövs, utan det är ett\r\nsystemskifte. Ingenstans behövs detta systemskifte\r\nbättre än inom sjukvården och inom\r\näldreomsorgen.</pre><pre>Det blir alltmer nödvändigt med den form av en\r\nallmän obligatorisk sjukvårdsförsäkring som vi\r\nmoderater länge har förordat. Redan nu tas första\r\nsteget genom att det finns enighet bakom den\r\nvårdgaranti som vi moderater i många år varit\r\nensamma om att kräva och som riksdagen skall ta\r\nställning till om några dagar. Men det är viktigt att\r\nunderstryka att detta bara får vara ett första steg\r\nmot en konsekvent genomförd försäkringsmodell.</pre><pre>Herr talman! Bara några ord om det betänkande\r\nsom vi också behandlar under denna punkt och som\r\ngäller tandvårdsfrågor. Det handlar bl.a. om\r\nlegitimering av tandhygienister. Det förslaget\r\nhälsar vi moderater med stor tillfredsställelse.</pre><pre>Däremot delar vi inte regeringens uppfattning när\r\ndet gäller specialistutbildningen. Avsaknaden av en\r\nexamination, den oklara regleringen av\r\nspecialistutbildningen och den korta\r\nutbildningstiden är inte förenliga med vår\r\nuppfattning om vikten av hög kvalitet i tandvården.</pre><pre>Vår uppfattning är att specialistutbildningen alltid\r\nskall vara knuten till någon av de fyra\r\ntandläkarhögskolorna eller till de speciella\r\nutbildningsenheterna i Jönköping, Örebro och\r\nLinköping.</pre><pre>Forskningsanknytning till en specialistutbildning är\r\nsynnerligen angelägen för att grundlägga\r\nmöjligheterna för att utveckla de egna kunskaperna\r\noch för att skapa ett intresse för att följa\r\nvetenskaplig utveckling. Som en följd av detta\r\nmenar vi också att ett oavvisligt kvalitetskrav är att\r\nutbildningen avslutas med examination vid någon\r\nav högskolorna.</pre><pre>Herr talman! Jag ber med detta att få yrka bifall till\r\nreservation nr 3 i socialutskottets betänkande 18\r\noch till reservation 4 i socialutskottets betänkande\r\n21.</pre><pre></pre><pre>Anf. 33 DANIEL TARSCHYS (fp):</pre><pre>Herr talman! Per Stenmarck och jag är överens i\r\nmånga frågor i vad gäller hälso- och sjukvården.\r\nMen jag tycker nog att han är onödigt pessimistisk\r\neller kanske maximalistisk när han säger att enbart\r\nden totala reformen är möjlig och att man inte kan\r\ngöra något för att här och nu förbättra sjukvården\r\nför de människor som nu lever och är sjuka och\r\nlider. Jag menar att sådana reformer är möjliga. Vi\r\nkommer om några dagar att diskutera ett antal\r\nsamlade reformer som avser att korta ned köerna i\r\nsvensk sjukvård.</pre><pre>Tre olika saker ingår i det paketet. För det första\r\nfinns ett betalningsansvar för kommunerna, som\r\ngör att kommunerna kommer att ta hem\r\npatienterna snabbare och därmed skapa fler platser\r\ni sjukvården. För det andra gäller det ett tillfälligt\r\npåslag på 500 milj.kr. till landstingen för att korta\r\nned köerna kombinerat med det tredje inslaget.\r\nDet gäller för det tredje en 90-dagarsgaranti -- en\r\nnågot förändrad variant av den 100-dagarsgaranti\r\nsom folkpartiet föreslog i våras och som också har\r\nsläktskap med den vårdgaranti som moderaterna\r\nlänge har talat för.</pre><pre>Jag tror att dessa tre reformer kommer att leda till\r\natt vi kan göra något åt köerna. Det är oerhört\r\nviktigt att vi gör denna kraftansträngning nu, så att\r\nvi på kort sikt snabbt kan komma till rätta med de\r\nolidliga problem som finns för människor som\r\nväntar i månader och år på en behandling.</pre><pre>I ett av de betänkanden som vi diskuterar under\r\ndenna punkt, nr 21, behandlas flera frågor som\r\nfolkpartiet länge har drivit. Här behandlas det\r\ngamla förslaget om en husläkare för varje svensk.\r\nVi har sedan år 1974 föreslagit att man skall\r\ngenomdriva en husläkarreform i Sverige -- en\r\nreform som innebär att var och en har sin egen\r\nläkare. I dag har bara ungefär en tredjedel av\r\nlandets befolkning en egen läkare som de\r\nkontinuerligt vänder sig till.</pre><pre>Det här förslaget från vår sida har avvisats många\r\ngånger. Vi lade fram en proposition om saken när\r\nvi var i regeringsställning år 1979. Den avvisades av\r\nriksdagen. Sedan dess har riksdagen avslagit våra\r\nmotioner i det här ärendet under varje år av 1980-\r\ntalet.</pre><pre>Nu förefaller det finnas en något växande opinion\r\nbakom kravet på husläkare. Jag har noterat att det\r\nfinns positiva signaler i Landstingsförbundet, i\r\nläkarförbundet och på flera andra håll. Vår\r\nförhoppning är självfallet att vi nu snart skall kunna\r\nkomma till skott och kunna genomföra ett system\r\ndär husläkaren blir regel så att var och en har sin\r\negen läkare. Detta är särskilt viktigt för äldre\r\nmänniskor. Äldre människor drabbas ofta av\r\nmånga olika slags krämpor. Det blir lätt så att de\r\nslussas från avdelning till avdelning och från läkare\r\ntill läkare utan att någon har ett ansvar för\r\nhelheten. Men det är inte bara för äldre utan för oss\r\nalla i olika åldrar som husläkaren kan vara av stort\r\nvärde.</pre><pre>Herr talman! Jag yrkar bifall till reservation nr 5 i\r\nbetänkande 21, som utvecklar folkpartiets syn på\r\nhusläkaretanken.</pre><pre>Ett annat ämne som tas upp i samma betänkande är\r\nsamordningen mellan sjukförsäkring och sjukvård.\r\nVi har under lång tid under 80-talet påtalat det\r\norimliga i att människor går sjukskrivna månader\r\noch år i väntan på en operation som landstinget av\r\nekonomiska skäl inte kan erbjuda dem, samtidigt\r\nsom de drar mycket stora summor från\r\nsjukförsäkringen. Det kan i extrema fall vara så att\r\nsjukförsäkringen betalar ut 800 000 kr. i väntan på\r\nen operation som kostar 20 000--30 000 kr. Vi har\r\nsagt att det är mänskligt orimligt och\r\nnationalekonomiskt ett gigantiskt slöseri att\r\nacceptera den här typen av vattentäta skott mellan\r\nolika system. Vi har krävt att man skall möjliggöra\r\nett överförande av resurser från sjukförsäkringen\r\ntill sjukvården. Vi har mött ett mycket starkt\r\nmotstånd mot detta, framför allt i mitten av 80-\r\ntalet.</pre><pre>Under de debatter jag fört med\r\nsocialdemokraterna på den här punkten har vi\r\nunder mycket lång tid fått höra att det var\r\notänkbart och omöjligt att riva gränserna mellan\r\ndessa system och föra över resurser från det ena till\r\ndet andra. Fru Sigurdsen, som jag hade möjlighet\r\natt ha minst ett halvdussin debatter med i den här\r\nfrågan, försvarade med liv och blod det vattentäta\r\nskottet. Det har tagit mycket lång tid att övertyga\r\nsocialdemokraterna om att denna ståndpunkt i\r\ngrunden är felaktig. Dyrbar tid har gått förlorad.\r\nFöretagsamma landsting, t.ex. Bohus, har försökt\r\nfå tillstånd att bedriva verksamhet på den här\r\nbasen. Man har fått nej från regeringen. Man har\r\nfått nej trots att den lokala opinionen har varit enig\r\noch det har funnits regional uppbackning. Trots att\r\nalla som har förstått någonting har varit eniga har\r\nman bara mött en kall vägg i kanslihuset. Det är\r\noerhört beklämmande att det här motståndet har\r\nvarat så länge. Det är desto mer glädjande att det\r\nnu tycks vara uppgivet.</pre><pre>Vi ser med tillfredsställelse på att den hållning som\r\nsocialdemokraterna nu intar, långt om länge efter\r\ndet att frågan blev aktuell, är förståndigare än den\r\nvar under hela 80-talet.</pre><pre>Ytterligare en fråga som tas upp i betänkandet\r\ngäller försöksverksamhet med primärvård i\r\nprimärkommunal regi. Detta är en del av ÄDEL-\r\nreformen. Det är en del som tillfördes genom\r\nriksdagens behandling av reformförslaget i vintras\r\noch som direkt emanerar från vår motion i ämnet.\r\nVi föreslog i vår motion att man överallt där man så\r\nönskade och kommuner och landsting var överens\r\nskulle kunna genomföra en försöksverksamhet och\r\növerföra hela primärvården i primärkommunal\r\nregi. Denna möjlighet är viktig. På många håll\r\nreagerar man nämligen emot att ÄDEL-reformen\r\nmedför en splittring av primärvården. Man har\r\nbyggt samman primärvården och äldreomsorgen så\r\nlångt att det uppfattas som skadligt att nu lägga in\r\nen vägg mellan dessa båda delar. Det var därför ett\r\nväsentligt tillägg till reformen att vi öppnade\r\nmöjligheten att överföra hela primärvården till\r\nprimärkommunerna. Detta föreslås nu i\r\nregeringens proposition och tillstyrks av utskottet.\r\nJag hälsar detta med stor tillfredsställelse.</pre><pre>Herr talman! Till sist vill jag ta upp betänkandet om\r\nprioriteringar i hälso- och sjukvården. Vi har haft\r\nen värdefull hearing där många kloka experter har\r\nbidragit. En viktig slutsats som man kan dra av den\r\nhearingen är att problemet med prioriteringar i\r\nsjukvården inte får förenklas till att gälla ett\r\navgörande mellan olika människor. Det handlar\r\ninte så mycket om att vi skall säga att den ena\r\npersonen prioriterar vi högre eller lägre än den\r\nandra. Det handlar i allt väsentligt om att prioritera\r\nmellan olika metoder i sjukvården. Vid hearingen\r\nlärde vi oss att det i stor utsträckning finns metoder,\r\nangreppssätt, som kan rensas ut ur sjukvården\r\ndärför att de inte är effektiva i förhållande till de\r\nproblem som man försöker lösa. Hälsoekonomen\r\nEgon Jonsson förklarade att man kunde eliminera\r\nsjukvårdsinsatser för 15 miljarder kronor om man\r\nställde upp rimliga effektivitetskriterier. Det är ett\r\nenormt resursutrymme som kan utnyttjas för mera\r\nmotiverade insatser. Den stora uppgiften framöver\r\när att se till att sjukvården bedrivs så att vi effektivt\r\nkan lösa de vårdproblem som människor har.</pre><pre>Vi möter ofta påståendet att vårdbehoven är\r\noändliga och att människor i och för sig skulle\r\nkunna begära hur mycket sjukvård som helst. Jag\r\ntror inte på det. Jag tror att det finns mycket\r\nkraftiga begränsningar i efterfrågan på sjukvård,\r\nhelt enkelt därför att man normalt sett inte går till\r\nläkare och söker sjukvård om man inte har\r\nhälsoproblem som man är orolig för. Jag tror att\r\nsvensk sjukvård har stora möjligheter att möta all\r\nden legitima efterfrågan som finns, om vi bara ser\r\ntill att de effektiva metoderna väljs, att man\r\nangriper problemen på ett riktigt sätt och att de\r\ngamla teknikerna och metoderna som vetenskap\r\noch expertis långsamt utmönstrar som ineffektiva\r\nkan elimineras ur systemet. Vi har stora\r\nmöjligheter att tillgodose befolkningens vårdbehov\r\nmed de gigantiska resurser som det svenska\r\nsamhället använder till sjukvård.</pre><pre>Anf. 34 PER STENMARCK (m) replik:</pre><pre>Herr talman! Daniel Tarschys talade mycket om\r\nmånga av sjukvårdens problem. I\r\nbakgrundsbeskrivningen instämmer vi moderater\r\ntill stor del, men vi vill gå längre. Vi upplever helt\r\nenkelt att det är nödvändigt att göra det. Det finns\r\nsjälvfallet, som Daniel Tarschys sade, möjlighet till\r\nförändringar inom systemets ram; införande av\r\nvårdgaranti är en sådan förändring. Det är en bra\r\nåtgärd, men om den skall få bestående effekt krävs\r\ndet att vi är beredda att gå längre. En förutsättning\r\när att vi går över till någonting som är nytt,\r\nnågonting som är annorlunda och någonting som\r\nförhoppningsvis kan fungera bättre än det vi har i\r\ndag gör.</pre><pre>Vi för i Sverige sedan många år en debatt om\r\nhuruvida landstingen eller kommunerna skall vara\r\nhuvudmän för sjukvården och äldreomsorgen i vårt\r\nland. Risken är att vi därmed för en debatt om att\r\nflytta över huvudmannaskapet från en som har\r\nmonopol på denna verksamhet till en annan. Det är\r\nförmodligen varken det bästa sättet att lösa ett\r\netiskt problem eller att göra bästa möjliga\r\nprioritering inom hälso- och sjukvården.</pre><pre>Om vi vill undvika att en monopolist ersätter en\r\nannan finns det bara en tänkbar huvudman, och det\r\när faktiskt patienten själv. En sådan ordning kan\r\nuppnås på ett, och förmodligen bara på ett enda,\r\nsätt. Det är att införa den försäkringsmodell som vi\r\nmoderater har föreslagit. Då följer pengarna i\r\nstället patienten, som inte behöver föra något slags\r\nständig MBL-förhandling med landstinget.</pre><pre>Anf. 35 DANIEL TARSCHYS (fp) replik:</pre><pre>Herr talman! Det är inte självklart att patient och\r\nläkare alltid tillsammans kan bestämma vilket som\r\när den bästa vården, om en tredje part betalar. En\r\nförsäkring av det slag som Per Stenmarck vill införa\r\ntror jag inte skulle låta valet vara fullständigt fritt i\r\npatientens hand. Jag misstänker -- där stöder jag\r\nmig på synpunkter som framförs i de moderata\r\nmotionerna -- att försäkringssystemet skulle\r\nbehöva innehålla ganska betydande inslag av\r\nransonering. Jag tror därför att Per Stenmarck här\r\nger en något förenklad bild av den moderata\r\nmodellen.</pre><pre>Anf. 36 PER STENMARCK (m) replik:</pre><pre>Herr talman! Det är ju trots allt inte på det viset\r\nsom det hela kommer att fungera. I praktiken är det\r\nju ändå patienten själv som har stått för hela\r\nkostnaden, precis som det är i dag. I dag betalar\r\nman till landstingen, i morgon skulle man kunna\r\nbetala till en obligatorisk sjukvårdsförsäkring i\r\nstället.</pre><pre>Folkpartiet och Daniel Tarschys talar mycket om\r\nett husläkarsystem. Där är vi säkerligen i långa\r\nstycken helt överens. Detta system kan vi införa så\r\noerhört mycket lättare, om vi genomför den\r\nmoderata modellen och ger den enskilde,\r\npatienten, en möjlighet att själv vara med och\r\npåverka verksamheten. Det förutsätter att man får\r\nett fritt läkarval, och detta i sin tur nödvändiggör\r\natt det vid sidan av den offentliga sjukvården finns\r\nprivatpraktiserande läkare. Det är därför som vi\r\nhar varit med och krävt att regeringen så snart det\r\növer huvud taget är möjligt skall lägga fram förslag\r\nom en sådan reform. Det stärker valfriheten hos\r\nenskilda människor -- de kan göra sitt eget\r\npersonliga val av läkare som de har förtroende för --\r\noch det stärker tryggheten att veta att man om man\r\nså vill kan ha sin egen personliga läkare.</pre><pre>Anf. 37 DANIEL TARSCHYS (fp) replik:</pre><pre>Herr talman! Jag vill understryka att Per\r\nStenmarck och jag i mångt och mycket har\r\ngemensamma utgångspunkter i fråga om\r\nuppläggningen av sjukvården och dess finansiering.\r\nVi är också beredda att utreda det förslag som\r\nmoderaterna har lagt fram. Men vi menar att det än\r\nså länge har betydande svagheter, som\r\nmoderaterna själva inte har lyckats komma till rätta\r\nmed. Det förefaller som om patienten skall ha fri\r\ndragningsrätt i den här försäkringen. Om så är fallet\r\ntror jag för min del att det blir mycket svårt att få\r\nden moderata modellen att passa samman med\r\nmoderat skattepolitik.</pre><pre>Andre vice talmannen anmälde att Per Stenmarck\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 38 ROSA ÖSTH (c):</pre><pre>Herr talman! Av de tre betänkanden som vi nu\r\nbehandlar ligger nummer 21 och 22 närmast\r\nvarandra. De handlar båda om dagens och\r\nmorgondagens sjukvård, om\r\nutvecklingsmöjligheter och förnyelse, om vad som\r\nkrävs för att alla i vårt land skall kunna få god vård\r\npå likvärdiga villkor.</pre><pre>I betänkande 21 behandlas två förslag från\r\nregeringen. Det ena gäller försöksverksamhet med\r\nprimärkommunalt huvudmannaskap för\r\nprimärvården. Något vanvördigt skulle man kunna\r\nsäga att det blivit en fluga i den offentliga världen\r\natt laborera med ändrade huvudmannaskap för att\r\nlösa problem. Jag medger gärna att också vi i\r\ncentern har varit med på det vid något tillfälle, t.ex.\r\nnär det gällde huvudmannaskapet för en del av\r\nLVU-vården. Men i det fallet hade någon annan\r\nlösning inte kommit fram trots fleråriga, allmänt\r\nerkända, stora problem. Men allmänt sett anser vi i\r\ncentern att organisatoriska förändringar av det här\r\nslaget sällan löser de verkliga problemen. De kan i\r\nstället om det vill sig illa förhindra eller fördröja\r\nmer direkta lösningar.</pre><pre>Vår principiella inställning är -- vilket också\r\nframgår av ett särskilt yttrande -- att landstingen är\r\nbäst skickade att handha sjukvården, både\r\nprimärvården och den sjukhusanknutna.\r\nAnledningen till att vi inte gått emot förslaget, att\r\nvi inte har reserverat oss, är helt enkelt att vi inte\r\nvill motsätta oss en försöksverksamhet av olika\r\nslag. Om en kommun och ett landsting kommer\r\növerens om en sådan här verksamhet -- vilket\r\nförslaget ju förutsätter -- bör man också kunna\r\nräkna med att det tas vederbörlig hänsyn till\r\nsituationen i det område som det gäller, till\r\ninvånarna och deras behov, till resurserna osv.</pre><pre>Vad vi också pekar på i det särskilda yttrandet är att\r\ndet är angeläget att den här föreslagna\r\nförsöksverksamheten inte leder till att andra försök\r\nmed sjukvården kvar hos landstingen skjuts i\r\nbakgrunden. Det finns många idéer, många planer,\r\noch det viktiga är, menar vi i centern, att det försök\r\nman gör innebär ökad decentralisering, ökat\r\npatientinflytande och minskade\r\nadministrationskostnader. Vi har angivit tre\r\nnyckelord för utveckling, nämligen tillgänglighet,\r\nkvalitet och samverkan.</pre><pre>I en reservation som är gemensam för oss och\r\nmoderaterna har vi uttalat oss för ett förslag om\r\nhusläkar/familjeläkarsystem. Utskottsmajoriteten\r\nsäger sig enligt vad jag kan förstå i princip inte ha\r\nnågonting emot förslaget, men ändå vill man inte ta\r\nsteget att begära ett förslag från regeringen. Ändå\r\nfinns det nu tämligen konkreta, utarbetade\r\nmodeller för husläkare, familjeläkare, eller vad\r\nman nu vill kalla det, som man i det här fallet borde\r\nkunna utgå från. Jag yrkar bifall till reservation nr\r\n4 i betänkande nr 21.</pre><pre>Det andra förslag som behandlas i betänkandet\r\ngäller finansiell samverkan mellan hälso- och\r\nsjukvården och socialförsäkringssystemet. Mot det\r\nhar vi inget att erinra, eftersom det motsvarar vad\r\nvi har fört fram i flera motioner. Det vore närmast\r\noförsvarligt att inte ta till vara de\r\nsamordningsvinster som man kan göra i det här\r\nsammanhanget och som det finns långt utarbetade\r\nplaner för. Inte minst viktigt är förstås det man kan\r\nvinna i vårdkvalitet, snabbare rehabilitering, osv.</pre><pre>Socialutskottets betänkande nr 22 handlar om\r\nprioriteringar i hälso- och sjukvården, något som\r\nverkligen är i brännpunkten just nu. Ingen lär\r\nförneka att det här rör sig om mycket svåra frågor\r\nsom måste belysas från en rad synvinklar: etiska,\r\nmedicinska, sociala, ekonomiska, m.m. Ändå --\r\neller just därför -- måste vi ta itu med dem också\r\nfrån politiska utgångspunkter. Även om vi som\r\npolitiker inte kan eller bör lägga oss i den rent\r\nmedicinska bedömningen måste vi vara beredda att\r\nta vårt ansvar för den vårdideologi i vid mening som\r\ntillämpas i vårt land. Därför är det nu i full enighet\r\nsom utskottet föreslår ett tillkännagivande till\r\nregeringen om att fördjupade överväganden\r\nomkring prioriteringsfrågorna måste ske.</pre><pre>Det är flera faktorer som leder till att de här\r\nfrågorna blir alltmer angelägna att få grepp om. Jag\r\nskall avstå från att försöka mig på en uppräkning\r\noch nöja mig med att konstatera att klyftan mellan\r\nkraven på sjukvård å ena sidan och resurserna å den\r\nandra tydligt ökar. Då gäller det, som vi framförde\r\ni en partimotion från centern, att i varje enskilt fall\r\nsöka finna rätta avvägningar mellan de\r\nvårdsökandes behov och önskemål, den medicinska\r\nkunskapen och de resurser som står till buds. Det\r\nkan te sig näst intill omöjligt att väga den enes\r\nvårdbehov mot den andres, att göra ett urval. Ändå\r\nmåste vi som sagt på djupet och bredden diskutera\r\ndessa prioriteringsfrågor. Om vi inte tar tag i de här\r\nfrågorna och redovisar förhållandena, är risken att\r\nmisstanke uppstår om att det förekommer en dold\r\nprioritering. Det skapar inte det förtroende för vår\r\nhälso- och sjukvård som vi alla strävar efter.</pre><pre>Det tredje betänkandet handlar om vissa\r\nbehörighets- och utbildningsfrågor inom\r\ntandvårdsområdet. Vi har i centern inte ansett oss\r\nha anledning att gå emot huvuddragen i förslaget.\r\nPå en punkt har vi, liksom moderaterna och\r\nfolkpartiet liberalerna, en avvikande mening, som\r\nvi har begränsat till ett särskilt yttrande. Det gäller\r\nbehovet av barntandläkare.</pre><pre>Även om det i princip kan vara riktigt att riksdagen\r\ninte bestämmer vilka specialiteter som behövs,\r\nfinns det ändå, menar vi, fall där det är viktigt att\r\nriksdagens mening kommer till uttryck. Det gäller\r\nexempelvis krav på att det skall finnas\r\nbarntandläkare. Bevisligen betyder barns tidiga\r\nmöten med tandläkare mycket för deras framtida\r\ntandhälsa.</pre><pre>Fru talman! Jag ber härmed att få yrka bifall till\r\nreservation nr 4 till socialutskottets betänkande nr\r\n21 och i övrigt till utskottets hemställan.</pre><pre>Anf. 39 ANITA STENBERG (mp):</pre><pre>Fru talman! Först vill jag tala med anledning av\r\nbetänkande SoU18, Vissa tandvårdsfrågor, som tar\r\nupp ett förslag om att ge legitimation till\r\ntandhygienisterna. Samtidigt har i\r\nutbildningsutskottet behandlats frågan om\r\nlegitimerad tandsköterska, dvs. alla tandsköterskor\r\noch tandhygienister skulle i framtiden utbildas till\r\nlegitimerade tandsköterskor. Efter behandling av\r\ngymnasiebetänkandet beslutades i förra veckan i\r\nriksdagen om en fortsatt tandsköterskeutbildning\r\ninom gymnasieskolan. Det inrättades en treårig\r\ntandsköterskeutbildning i gymnasiet inom\r\nvårdutbildningsprogrammet.</pre><pre>För närvarande anser jag inte att tandhygienisterna\r\nbör ges legitimation. Anledningen är att det är svårt\r\natt ställa diagnosen karies. Det står så här i\r\nbetänkandet: ''Förslaget ger tandhygienisterna\r\nmöjlighet att självständigt ställa diagnos och\r\nbedöma sjukdomsutveckling, bl.a. med hjälp av\r\nröntgen, och innebär samtidigt att tandläkare och\r\ntandhygienist i större utsträckning än hittills\r\nsamverkar vid diagnostik, terapiplanering och\r\nprognosbedömning speciellt för patienter som\r\nkommer som s.k. saneringspatienter.\r\nTandhygienisternas kompetensområde föreslås inte\r\nomfatta konserverande behandling, dvs. utförande\r\nav tandfyllningar.''</pre><pre>En tandhygienist behöver ändå kunna ställa\r\ndiagnosen kariesfri. I dagens Svenska Dagbladet\r\nfinns en artikel betitlad Barntandvården skärs ner.\r\nParollen i Stockholms län lyder nu: ''Friskare'' --\r\nobservera ordet friskare -- ''och nöjda patienter\r\nmed mindre vård till lägre kostnad för patienter och\r\nsamhälle''. Från en gång om året till en gång vart\r\nannat år förändras tandläkarbesöket för barnen.\r\nBesöken hos tandläkaren tas alltså över av\r\ntandsköterskorna. Mellan tre och fem års ålder ser\r\nbarnen överhuvud taget inte till någon tandläkare,\r\nom inte tandsköterskan eller tandhygienisten säger\r\nifrån att ett tandläkarbesök behövs, dvs. ställer\r\ndiagnosen karies. I övrigt ställer de diagnosen att\r\ndet inte finns karies. ''Nu kan vi hämta hem den\r\nhälsovinsten i minskade vårdkostnader'', säger\r\ntandvårdsdirektören i Stockholms län.</pre><pre>''Den förbättrade tandhälsan är resultatet av år av\r\nomfattande åtgärder, där barn efter barn\r\nkontrollerats noga. Nu mattas allså den\r\nkontrollen'', konstaterar man. Men det tror inte\r\ntandvårdsdirektören gör så mycket. Effekterna blir\r\ninte dramatiska, säger han.</pre><pre>Tror tandvårdsledningen att barnen har fått för\r\nmycket vård förut? Har de fått onödig vård?\r\nMeningen är att de skall bli friskare patienter med\r\nmindre vård och lägre kostnader. Jag tycker att\r\ndetta luktar tulipanaros. Man drar in på barnens\r\ntandvård och det skall ändå inte märkas.\r\nResurserna skall koncentreras till de barn som är\r\nsjuka, säger en utredare. Men hur får man reda på\r\nvilka som är sjuka, när barnen inte får en diagnos,\r\nkariesfri eller inte sjuka, hos en tandläkare? Då\r\nmåste den som tittar på barnen ställa den\r\ndiagnosen.</pre><pre>De överblivna pengarna skall satsas på uppsökande\r\nvård till vuxna patienter; äldre, handikappade och\r\ninvandrare. Skall barnen betala det med färre\r\ntandläkarbesök? Behöver barnen inte den formen\r\nav tandvård? Tror politikerna att barnatänder\r\nsköter sig själva? Nej, här slår man blå dunster i\r\nögonen på föräldrarna. Man verkar tycka att barns\r\ntänder är så bra i dag att man inte behöver vara så\r\nnoga med dem längre. Spara i stället på de vuxnas\r\ntandvård. De vuxna kan säga ifrån om något går\r\ngalet. Det kan inte barnen. Detta kan miljöpartiet\r\ninte acceptera.</pre><pre>Anledningen till att det är så svårt att ställa\r\ndiagnosen karies är att det är särskilt svårt att\r\nbedöma hur ett kariesangrepp utvecklar sig i\r\nmjölktandsbettet och i det unga permanenta bettet.\r\nDet kräver faktiskt att tandläkaren har praktisk\r\nerfarenhet av att bedöma när ett kariesangrepp kan\r\nbehandlas enbart profylaktiskt och när det är dags\r\natt borra upp hålet. Dels är bedömningen beroende\r\nav patientens förmåga att sköta sin förebyggande\r\nvård, dels på tandemaljens uppbyggnad och\r\nmotståndskraft hos just den patienten. Vissa\r\npatienter kan gå med början till hål i många år, utan\r\natt det händer något speciellt med den\r\nkariesangripna tanden. Andra patienter kan ha ett\r\nmycket litet kariesangrepp, men inom en kort\r\nperiod kan hålet ha vuxit sig så stort att\r\nmjölktanden inte går att laga, utan den får dras ut.\r\nMan kan nämligen aldrig rotfylla en mjölktand, så\r\nsom man gör med en tand som skall behållas livet\r\nut.</pre><pre>Har det någon betydelse om man drar ut\r\nmjölktänderna för tidigt? Ja, det har det. Många\r\ngånger drar luckan efter en för tidigt utdragen\r\nmjölktand ihop sig, så att när den nya tanden, som\r\nskall ersätta mjölktanden, kommer fram, finns det\r\ningen eller för liten plats för den. Resultatet blir\r\nofta att man får tandreglera patienten för att få\r\ntillbaka utrymmet, något som blir både dyrt och\r\nlångvarigt. Därför är det så viktigt att ställa rätt\r\ndiagnos vad gäller barns kariesangrepp. Denna\r\nförmåga att ställa rätt diagnos är något som den\r\nnyblivne tandläkaren bara kan lära sig genom\r\nerfarenheten av att borra upp kariesangrepp,\r\nkänna med sonden var dentinet, tandbenet, är hårt\r\noch se hur det ser ut i botten av hålet. Den\r\ndiagnosen kan inte någon som inte borrat upp hål\r\nlära sig. Så här står det i betänkandet:\r\n''Tandhygiesternas kompetensområde föreslås inte\r\nomfatta konserverande behandling, dvs. utförande\r\nav tandfyllningar.'' Borra kommer således inte\r\ntandhygienisterna att få göra.</pre><pre>Man kan inte ställa diagnosen karies bara genom att\r\ntitta på och bedöma en röntgenbild. Det krävs\r\nockså klinisk erfarenhet. Det vet varje tandläkare\r\nsom har varit med en tid.</pre><pre>Naturligtvis kan alla se ett hål när detta har blivit\r\ntillräckligt stort. Det kan ju varenda förälder\r\nupptäcka som tittar i sitt barns mun. Men då är det\r\nkanske inte längre möjligt att rädda tanden. Bara\r\nen tandläkare kan ställa diagnosen kariesfri. Många\r\nkan ställa diagnosen karies.</pre><pre>Likadant förhåller det sig när det gäller\r\nförebyggande vård för att undvika\r\ntandställningsfel. Genom att en rutinerad\r\ntandläkare, som har ägnat sig åt att diagnostisera\r\nfelaktiga tandställningar i bettet, även i\r\nmjölktandsbettet, slipar tandytorna kan man\r\nundvika att patienten får gå med tandställning\r\nlängre fram. Det är en förebyggande vård som spar\r\nbåde mycket pengar och onödigt lidande. Men en\r\nförutsättning är då att tandläkaren får titta i\r\npatientens mun. Att göra det vartannat år är för\r\nsällan när det gäller barn. Barn mellan tre och fem\r\når skall ju tandläkaren över huvud taget inte\r\nkontrollera.</pre><pre>Att följa en patient genom åren och därmed lära\r\nkänna patientens kariesbild, dvs. hur snabbt\r\npatientens hål utvecklar sig, är både intressant och\r\nsvårt. Det behövs faktiskt tandläkarexamen och\r\npraktisk erfarenhet för att man skall kunna göra\r\ndet. Många som inte har sysslat med tandvård rent\r\npraktiskt tycker att det väl inte är någon större\r\nkonst att göra det. Men det är just vad det är. Det\r\när en av anledningarna till att man hos olika\r\ntandläkare kan få olika uppgifter om hur många hål\r\nman har. Det har hänt att tandläkare, trots sin\r\nutbildning, har gjort olika bedömningar av en\r\npatients kariesbild. När det gäller en vuxen\r\nmänniskas tänder kan man göra olika\r\nbedömningar, och det händer inte särskilt mycket\r\nom man väntar med att åtgärda ett hål. Men när det\r\ngäller mjölktandsbettet eller ett ungt permanent\r\nbett kan förändringar ske mycket snabbare än vad\r\nman kan tro.</pre><pre>Skulle vi i framtiden få tandhygienister som på\r\nnågot för mig ännu okänt sätt kan friskförklara\r\npatienter resp. säga till när tandläkare bör kallas in,\r\nanser jag att en så skicklig person borde ha\r\ntandläkarlön. Det handlar om en av de svåraste\r\ndiagnoser som en tandläkare har att göra.</pre><pre>Det här är en fråga om patientens säkerhet i\r\nvården. Det är absolut inte en fråga om att behålla\r\ntandläkarprivilegier.</pre><pre>Tandläkaren, tandhygienisten och den assisterande\r\ntandsköterskan utgör ett tandvårdsteam. Ingen av\r\ndessa kan undvaras. Ingen av de här personerna\r\nkan alltså ersätta en annan, för då skulle vården\r\ninte fungera.</pre><pre>Framför allt: Spara inte in på den förebyggande\r\nvården och låt inte barnen komma i kläm -- för\r\nspariverns skull -- för det kan bli dyrt i längden!\r\nDessutom skulle det bli så ,att barnen bara får\r\nträffa tandläkaren när det skall borras eller när\r\ntänder skall dras ut. Hur skall man då kunna bygga\r\nupp ett förtroende för tandläkaren och en vilja hos\r\nbarnet att gå till tandläkaren utan fruktan för en\r\nbesvärlig behandling? Vi skall väl inte ha det som\r\ntidigare, dvs. att man bara går till tandläkaren när\r\ndet gör ont.</pre><pre>Sedan får vi inte glömma bort att det också kostar\r\npengar att göra ''icke-hål''. Om vi glömmer bort\r\ndet, är vi snart tillbaka i kariesträsket.</pre><pre>Fru talman! Jag yrkar bifall till reservation 1 i\r\nsocialutskottets betänkande 18.</pre><pre>Sedan vill jag säga några ord om specialisttandvård\r\nför barn. När det gäller specialistvården vill vi i\r\nmiljöpartiet inte att barntandläkarspecialiteten och\r\nbarntandläkartjänsterna försvinner. Barn är inte\r\nstora människor i litet format. Barn är barn, och\r\nmed god vård blir barnen så småningom\r\nsamarbetsvilliga vuxna patienter. Men det kräver\r\natt barnen blir väl omhändertagna som just de barn\r\nsom de är och som har behov av just\r\ntandvårdspersonal som begriper sig på barn.</pre><pre>Det får inte bli så, att barnen blir ett slags patienter\r\nsom man sätter in mellan viktigare och mer\r\nfordrande vuxna patienter, vilka dessutom ger ett\r\nstörre utbyte penningmässigt såväl kommunens och\r\nlandstingens synvinkel som tandläkarens synvinkel.</pre><pre>Spara alltså inte på barnen! Och framför allt: Spara\r\ninte in på vården av handikappade barn och\r\nungdomar! Jag tycker att det vore otillständigt att\r\ngöra något sådant. Dessa grupper har nog av besvär\r\ni sina liv ändå. De skall inte behöva utsättas för\r\nt.ex. tandbehandling under narkos om det kan\r\nundvikas genom specialistbehandling. De skall inte\r\nbehöva göra långa resor -- de har ju redan besvär\r\nmed att förflytta sig -- bara för att vi skall spara in\r\npå barntandläkarspecialisterna. Det är grymt att\r\nspara in på den bästa vården just bland de mest\r\nutsatta grupperna.</pre><pre>Jag yrkar bifall till reservation 2 i socialutskottets\r\nbetänkande 18.</pre><pre>Skall det sparas i tandvården, spara då in på de\r\nvuxna patienterna! De kan i alla fall säga ifrån om\r\nvården blir av alltför låg kvalitet.</pre><pre>Vad gäller socialutskottets betänkanden 21 och 22\r\nvill jag framhålla att jag inte har något att invända\r\nmot utskottets bedömningar, utan jag stödjer\r\nframlagda förslag.</pre><pre></pre><pre>Anf. 40 DANIEL TARSCHYS (fp) replik:</pre><pre>Fru talman! Jag skulle inte drömma om att ta upp\r\nen diskussion med Anita Stenberg om\r\ndiagnosfrågor eller praktiska frågor inom\r\ntandvården. Jag måste ändå säga att jag är litet\r\nförbluffad över Anita Stenbergs indignation över\r\natt man kan spara in på tandvården för barn.\r\nInternationellt sett är det ju så, att barn börjar få en\r\nbättre tandhälsa. I Sverige har det skett en\r\ndramatisk förbättring av barnens tandhälsa. Om\r\nbarn inte behöver så pass mycket tandvård som de\r\ntidigare har behövt, skall man väl inte tvinga barn\r\natt gå till tandläkaren för att få sina tänder\r\nuppborrade. Det kan väl ändå inte vara meningen.</pre><pre>Om man iakttar en förbättrad tandhälsa hos barn,\r\nmåste det väl vara ett rimligt antagande att vi inte\r\nbehöver använda lika stora resurser för\r\nbarntandvård som vi tidigare behövde. I stället kan\r\nvi nu använda resurserna för andra mycket viktiga\r\nbehov inom tandvården och inom andra delar av\r\nhälso- och sjukvården.</pre><pre>Anf. 41 ANITA STENBERG (mp) replik:</pre><pre>Fru talman! Självfallet, Daniel Tarschys, önskar\r\njag inte att barn skall gå i onödan till tandläkaren,\r\ntandhygienisten eller tandsköterskan. På den\r\npunkten är vi fullständigt eniga.</pre><pre>Men Daniel Tarschys tycker väl ändå inte att det är\r\nrätt att ta ifrån barn möjligheten att bli bedömda\r\nsom kariesfria.</pre><pre>Anf. 42 BO HOLMBERG (s):</pre><pre>Fru talman! Med utskottets förslag om att\r\nåstadkomma en plattform för prioriteringar och\r\netik i sjukvården vidtas åtgärder i en i\r\nsjukvårdsdebatten viktig fråga, där det är\r\nnödvändigt att få en lösning.</pre><pre>I dag kommer riksdagen också att besluta om\r\nförsök med kommunalt huvudmannansvar för\r\nprimärvården. Det är en annan viktig fråga, som\r\nhar varit föremål för diskussion och intresse och där\r\ndet nu är möjligt att få en intressant\r\nförsöksverksamhet som grund för framtida\r\nställningstaganden.</pre><pre>Före sommaren behandlar riksdagen också frågan\r\nom den ekonomiska regleringen i den s.k.\r\näldrereformen. Här flyttas positionerna fram på\r\nminst tre viktiga områden:</pre><pre>För det första gäller det visionen om\r\nsjälvbestämmande och valfrihet i äldreomsorgen.</pre><pre>För det andra handlar det om det kommunala\r\nbetalningsansvaret. Problemet med personer som i\r\nonödan ligger kvar på våra sjukhus skall\r\nundanröjas.</pre><pre>För det tredje gäller det nya tidsbegränsade\r\nstatsbidrag om 5,5 miljarder för att möjliggöra en\r\nombyggnad när det gäller särskilt boende för vård\r\noch omsorg.</pre><pre>Riksdagen behandlar således tre frågekomplex, där\r\nbrister kommer att undanröjas. Härmed blir det en\r\nförbättring vad gäller människors rätt till en god\r\nhälso- och sjukvård. Samtidigt kan det konstateras\r\natt det pågår mer av förändringar i sjukvården än\r\nsom återspeglas i debatt och media. En förklaring\r\när att kritikerintresset är större än sakintresset i\r\ndiskussionen om hälso- och sjukvården i Sverige.\r\nEn annan förklaring är att media är mer inriktade\r\npå slumpvis utvalda människor. Sedan upphöjs den\r\nhär slumpmetoden och mediernas rapporter till en\r\nsanning beträffande tillståndet i hela hälso- och\r\nsjukvården.</pre><pre>Jag upprepar vad jag har sagt tidigare, eftersom jag\r\nblir alltmer övertygad på den punkten. Det gäller\r\nmedias olyckliga fixering vid 08-perspektivet.\r\nStockholm är inte Sverige. Stockholm har sin\r\nverklighet. Mitt hemlän, Västernorrlands län, har\r\ndelvis en annan verklighet.</pre><pre>Vi socialdemokrater i utskottet kommer att\r\nfortsätta att värna den svenska sjukvårdsmodellen\r\ngentemot ropen på stora skattesänkningar och\r\näventyrliga privatiseringar. Vi gör detta i\r\növertygelsen om att vård på lika villkor för alla\r\nmänniskor, oavsett ålder och bostadsort, bäst\r\ngaranteras genom demokrati, solidaritet och en\r\ngemensam finansiering. Samtidigt är vi pådrivande\r\ni arbetet på en förändring av vårdens styr- och\r\norganisationssystem. Vi driver på för att få en\r\nklarare ansvarsfördelning mellan politik och\r\nförvaltning. Vidare har vi introducerat ett\r\nutvärderingsinstrument som SBU utvecklar under\r\n1990-talet. Socialdemokraterna i socialutskottet\r\noch regeringen i sin politik står för dimensionen\r\nmoral och solidaritet. Utan en politisk uppbackning\r\nav den dimensionen tror vi inte att de gamla och\r\nsjuka får ett gott liv.</pre><pre>Nu sprider sig frågetecken mellan människorna.\r\nHur mycket kan kommuner och landsting klara\r\nmed prioriteringar och skattestopp? De äldre måste\r\nfå tydliga signaler om att samhället skall trygga\r\nderas ålderdom. Det gäller för övrigt också barn\r\noch anhöriga, som inte skall behöva stanna hemma\r\nfrån sina arbeten för att ta hand om sina gamla\r\nföräldrar. Sådana brister i trygghetssystemet får vi\r\ninte utveckla. De måste täppas till så att alla kan få\r\nvård på lika villkor.</pre><pre>Mot bakgrund av denna oro som finns hos både\r\nallmänhet och personal inom vården anordnad de\r\nsocialutskottet en utfrågning om etik och\r\nprioriteringar i hälso- och sjukvården. Ett enigt\r\nutskott gör nu ett tillkännagivande och en\r\nbeställning till regeringen om en plattform för etik\r\noch prioriteringar. Detta är ett viktigt besked till\r\nallmänheten och personalen inom vården.</pre><pre>Jag tror inte att människorna i vårt land kommer att\r\nacceptera ransonering av livsviktig sjukvård. Om\r\ndet utvecklas nya behandlingsmetoder som gör dig\r\noch mig bättre, vem kommer då att acceptera en\r\nransonering som innebär att vi får nej och\r\nstopptecken? Jag tror inte heller att människorna i\r\nvårt land kommer att acceptera åldersprioteringar,\r\natt du och jag i arbetsför ålder kan få viktig vård\r\nmen våra föräldrar som finns inom vård och omsorg\r\ninte skulle få rätt till sådan vård. Däremot kan vi i\r\nSverige med utvärderingsresultat som grund börja\r\nprioritera mellan behandlingsmetoder, mellan\r\nolika terapier och tekniker. Här finns en ny\r\nutvecklingsväg att trampa upp. Det har utskottet\r\npåpekat i sitt betänkande.</pre><pre>De långvarigt sjuka och de människor som har s.k\r\noglamorösa sjukdomar behöver prioteras\r\nframöver. Jag tror att man måste söka moribara\r\nmetoder i användandet av livskvalitet för den här\r\ngruppen av sjuka. Det är en viktig beställning\r\nutskottet här gör. Det är också en viktig signal till\r\nhandikappade och äldre om att livskvalitet skall\r\nuppvärderas i den svenska hälso- och sjukvården.</pre><pre>I bl.a. statens medicinsketiska råd finns olika\r\nkunskaper och intressen företrädda. Här kan\r\nbidrag till ämnet etik och vård komma.\r\nEtikdebatten behöver fördjupas. Den är i dag\r\nenligt min mening mest präglad av högtid och\r\netikett. Den behöver blir mer av vardag och\r\nfilosofiskt teori som vägledning i bl.a. frågor om\r\nmänniskovärde. Då förstår man att etik också\r\nkostar pengar. Då förstår man att kds tillför\r\npolitiken kristendom och inte etik. Då måste man\r\nbesvara logiska frågor om stora skattesänkningar\r\ngår ihop med utbyggd vård till allt fler äldre.</pre><pre>Fru talman! Vi behandlar också förslag om\r\nkommunalt huvudmannaansvar för primärvården\r\noch betalningsansvaret för s.k. klinikfärdiga\r\npatienter. Det ger nya möjligheter i den svenska\r\nsjukvården. Det kostar uppskattningsvis 3\r\nmiljarder kronor, om jag minns rätt, att ha våra\r\ngamla på medicin- och kirurgkliniker i brist på\r\nutbyggd äldreomsorg. Det ger sämre livskvalitet till\r\nde äldre. Samtidigt bildas onödiga och besvärande\r\nköer. Med betalningsansvaret och ÄDEL-\r\nreformen kan nu detta fel rättas till. Åter är detta\r\nen viktig signal till personalen och allmänheten. Fel\r\nkan rättas till genom politiska beslut.</pre><pre>Fru talman! I de här viktiga sjukvårds- och\r\näldreomsorgsfrågorna finns ingen ordentlig samsyn\r\nmellan de tre borgerliga partierna. Jag har efter\r\njuluppehållet intresserat mig för hur samsynen\r\nkommer att utvecklas inom den s.k.\r\nhögeralliansen. I sjukvårdens principfrågor om\r\nprivat eller offentlig vård, skattefinansiering eller\r\nförsäkringssystem samt storleken på\r\nskattesänkningarna/skattetrycket råder oenighet.\r\nDet har inte varit någon samsyn på dessa frågor i\r\nsocialutskottet under våren. Jag förstår att det är\r\nenkelt att formulera en vag utvecklingsväg. Den\r\nenkelheten står de borgerliga för i dag i fråga om\r\nsjukvården. Det är svårare att skriva sig samman\r\noch uppträda gemensamt i vardagsfrågorna. Den\r\nsvårigheten har de borgerliga inte gemensamt\r\nklarat av. Verkligheten är nog den stora stötestenen\r\nför de borgerliga.</pre><pre>Det är angeläget, som jag ser det, att de partier som\r\nstår för solidaritet och rättvisa i sjukvård och\r\nsocialpolitik blir tillräckligt starka under 90-talet.\r\nSolidaritet och rättvisa behöver de sjuka, äldre och\r\nhandikappade.</pre><pre>Fru talman! Jag yrkar bifall till hemställan i\r\nbetänkandena SoU19, 20 och 21 och avslag på\r\nsamtliga reservationer.</pre><pre>Anf. 43 DANIEL TARSCHYS (fp) replik:</pre><pre>Fru talman! Får jag för det första ställa en fråga till\r\nBo Holmberg, som allra sist i sitt inlägg talade om\r\nde partier som står för rättvisa och solidaritet: Vilka\r\npartier avses? För det andra, fru talman, var Bo\r\nHolmberg bekymrad över att de borgerliga\r\npartierna i socialutskottet inte kommit överens i\r\nsjukvårdsfrågor. Det är riktigt att det finns hos\r\npartierna litet olika idéer om hur sjukvården skall\r\nutvecklas. Det äger sin riktighet. Men den bästa\r\ntesten på hur dessa partier lyckas komma överens\r\nfinner vi kanske inte i socialutskottet utan på det\r\npraktiska arbetsfältet. Gå ut och se hur det ser ut i\r\nkommuner och landsting. Jag tror att Bo Holmberg\r\nfinner väldigt många landsting där de borgerliga\r\npartierna samarbetar ganska bra och finner\r\npraktiska lösningar på sjukvårdens problem. Om\r\njag får föreslå 08-området så har där bedrivits en\r\naktiv sjukvårdspolitik av de tre borgerliga partierna\r\nbåde i regeringsställning och i opposition under\r\nsenare år.</pre><pre>Jag blir litet bekymrad när jag hör talet om att det\r\nbara är i Stockholmsområdet som problemen finns.\r\nResten av landet är helt problemlös. Där fungerar\r\nsjukvården till allmän belåtenhet. Det är inte den\r\nbild jag får när jag åker runt i landet, talar med\r\nsjukvårdspolitiker från olika delar av landet och\r\nläser tidningar från olika delar av vårt land.\r\nTvärtom får jag en bild av att det överallt i vårt\r\nland, på väldigt många håll, finns köer i sjukvården,\r\nfinns brister och svårigheter att samordna mellan\r\nkommuner och landsting, finns friktioner i\r\nsamarbetet, som ytterst drabbar de gamla, sjuka\r\noch handikappade. Jag tycker att tanken att man\r\nskall ha sämre vård om man har ett visst\r\ntelefonnummer borde Bo Holmberg överge.</pre><pre>Anf. 44 PER STENMARCK (m) replik:</pre><pre>Fru talman! Bo Holmberg började med att\r\nkonstatera att Stockholm inte är Sverige. Det är\r\nriktigt i många avseenden, och det skall vi vara\r\ntacksamma för. Här är onekligen sjukvården i rejäl\r\nkris. Det är annorlunda hos Bo Holmberg. Det är\r\nriktigt. Det är också annorlunda, kan jag säga, i\r\nMalmöhus län där jag kommer ifrån. Köerna är i\r\nmånga avseenden avsevärt kortare. Det skall vi\r\nvara väldigt tacksamma för. Till stor del styr där den\r\nhögerallians som Bo Holmberg talar om i många\r\nolika sammanhang.</pre><pre>Jag tycker att Bo Holmberg och\r\nsocialdemokraterna i denna fråga intar en\r\nförstelnad attityd. Landstingen sköter detta bäst,\r\ninga privata lösningar på egentligen något enda\r\nområde. Det är väldigt litet av nytänkande. Jag\r\ntycker att Bo Holmberg i väldigt stor utsträckning\r\nblundar för den verklighet som faktiskt är en\r\nrealitet för många människor i vårt land. Jag\r\nkonstaterar att det finns personer\r\nsocialdemokraterna och regeringen närstående\r\nsom trots allt har en annan attityd.</pre><pre>I en bok med namnet ''Det nya samhället, om den\r\noffentliga sektorns möjligheter'' skriver Gunnar\r\nWetterberg, departementsråd och chef för\r\nfinansdepartementets strukturenhet, så här:\r\n''Sjukvården skall finansieras på ett sätt som gynnar\r\nkonkurrens och kostnadseffektivitet inom vården.\r\nDetta sker bäst genom att sjukförsäkringen tar över\r\nhela finansieringen av vården. Då följer\r\nvårdersättningen patienterna, som själva kan välja\r\nvilken vårdcentral de vill ha som vårdare och\r\nrådgivare.''</pre><pre>Förhoppningsvis förebådar Gunnar Wetterbergs\r\nbok ett nytänkande även inom socialdemokratin.</pre><pre>Anf. 45 ANITA STENBERG (mp) replik:</pre><pre>Fru talman! Bo Holmberg är mycket välkommen\r\nner till Malmö för att höra vad de gamla säger om\r\nvården och omsorgen i sin stad. Trots den\r\nsocialdemokratiska ledningen och talet om den\r\ngoda staden är det inte så särskilt bra nere hos oss.\r\nVälkommen dit! Jag tycker att Bo Holmberg\r\nkanske skulle ha sagt ''storstadsområdena'' i stället\r\nför ''08-området''.</pre><pre>Anf. 46 ROSA ÖSTH (c) replik:</pre><pre>Fru talman! Jag kan hålla med Bo Holmberg om\r\natt fixeringen vid 08-området är olycklig. Det har\r\nockså vi i centerpartiet ofta hävdat. Vi var inte\r\nheller beredda att köpa ÄDEL-reformen såsom\r\nden kom att se ut, eftersom den i mycket stor\r\nutsträckning utgick från den problembild som finns\r\njust i Stockholmsområdet.</pre><pre>Bo Holmberg attackerade de borgerliga partierna.\r\nHans sätt att ställa offentlig verksamhet och\r\noffentlig vård strikt emot den privata är något\r\nolyckligt. Vi brukar alltid hävda att de offentliga\r\noch de privata verksamheterna kompletterar\r\nvarandra. Såvitt jag har förstått har vi i\r\nsocialutskottet under ganska stor enighet närmat\r\noss den uppfattningen. Jag undrar därför om inte\r\nBo Holmberg kan medge att socialdemokraterna i\r\nutskottet i fråga efter fråga när det gäller vård och\r\nomsorg fallit till föga för krav som rests ifrån de\r\nborgerliga partierna.</pre><pre>Anf. 47 BO HOLMBERG (s) replik:</pre><pre>Fru talman! Jag kan inte hålla med Rosa Östh om\r\natt socialdemokratin ständigt springer och anpassar\r\nsig till de borgerliga förslagen. Däremot gläder det\r\nmig att flera av oss i utskottet är överens om att vi\r\nmåste se mera nyanserat på sjukvården beroende\r\npå var vi befinner oss. Jag kan också hålla med\r\nAnita Stenberg om att storstäderna som sådana\r\nbrottas med annorlunda problem än vad landet i\r\növrigt gör.</pre><pre>Till Daniel Tarschys vill jag säga att vi från utskottet\r\nbesökte ju Norrbotten i förra veckan. Där fick både\r\nDaniel Tarschys och jag en bild av hur hälso- och\r\nsjukvården fungerar i glesbygd. Jag tror att Daniel\r\nTarschys håller med mig om att man där med\r\nbegränsade resurser men med en kunnig personal\r\nhade löst hälso- och sjukvårdsproblemen på ett sätt\r\nsom storstäderna skulle kunna dra nytta av. Några\r\nfrån storstäderna borde kanske åka dit på\r\nstudiebesök och se efter vad de kunde ha att lära sig\r\nav hur man löst problemen där uppe. Jag är\r\nmedveten om att avstånd och annat gör att man inte\r\nkan kopiera olika modeller, men jag tror att det\r\nskulle vara till gagn om vi kunde nyansera\r\nsjukvårdsdebatten i Sverige med utgångspunkt från\r\nvilken ort diskussionen gäller.</pre><pre>Daniel Tarschys frågade vilka partier jag avsåg när\r\ndet gällde rättvisa och solidaritet. Jag har ju sett hur\r\nDaniel Tarschys partiledare för några dagar sedan\r\nblev åthutad av fundamentalisterna på Svenska\r\nDagbladet. Bengt Westerberg hade försökt\r\nnyanserat bilden av Sverige och sagt att allt i\r\nSverige inte är dåligt. Då sade man från Svenska\r\nDagbladets sida: Är det inte så att vi inom\r\nhögeralliansen har sagt att Sverige är en randstat på\r\nnedgång? Hur kan då Bengt Westerberg vara så\r\noförskämd att han går ut och nyanserar detta\r\npåstående?</pre><pre>Jag kan se hur SAF och Industriförbundet har\r\nblivit mer politiska. Jag är rädd för att de yttersta\r\nhögerkrafterna vill använda moderaterna och\r\nfolkpartiet i riksdagen som någon sorts marionetter\r\nför dem som vill föra ut högerbudskapet. Därav\r\nkommer min oro för bristande rättvisa och\r\nsolidaritet inom socialpolitiken.</pre><pre>Jag delar Per Stenmarcks uppfattning att det har\r\nskett en klar polarisering kring marknad och den\r\noffentliga vården. Per Stenmarck säger ungefär\r\nsom Zetterberg att först måste det bli ett himla\r\nkaos. Det finns ingenting i den befintliga vården\r\nsom kan rättas till. Jag håller med Daniel Tarschys\r\nom att det visst kan finnas sådant som kan rättas till.</pre><pre>Genom ÄDEL-reformen, betalningsansvaret och\r\ngenom prioriteringar har vi rättat till en rad\r\nmissförhållanden. Socialdemokratin står för\r\nförändringar, men vi vill inte ge oss på sådana\r\näventyrligheter som marknadsstyrning. Det är där,\r\nPer Stenmarck, som vi skiljer oss åt.</pre><pre>Anf. 48 ROSA ÖSTH (c) replik:</pre><pre>Fru talman! Jag förstår att vice ordföranden i\r\nutskottet inte är särskilt trakterad av att springa och\r\nanpassa sig efter de borgerliga partierna, som han\r\nsjälv uttryckte det. Nu uttryckte jag mig inte på det\r\nsättet, utan jag försökte i stället se det positiva i att\r\nvi i utskottet under enighet har närmat oss en mer\r\nöppen inställning till olika vårdalternativ.\r\nSkrivningarna i utskottets betänkanden talar ju sitt\r\ntydliga språk, bl.a. när det gäller antalet\r\ntillkännagivanden till regeringen som i de allra\r\nflesta fall givetvis har sitt utsprung från\r\noppositionspartierna.</pre><pre>Anf. 49 DANIEL TARSCHYS (fp) replik:</pre><pre>Fru talman! Den hälso- och sjukvårdslag som vi har\r\när signerad av liberalt statsråd i samband med en\r\nborgerlig regering. Folkpartiet har decennier av\r\narbete bakom sig för en bättre sjukvård för alla\r\nmänniskor i Sverige. Därför behöver vi inte ta emot\r\nden kritik som innebär att vi skulle vara ute efter att\r\nförsämra sjukvården, att göra den mindre\r\ntillgänglig, att minska valfriheten och att allmänt\r\nskapa olikhet i samhället. Tvärtom talar hela vår\r\nhistoria för att vi har kämpat för motsatsen.</pre><pre>Vi har också kämpat för att förbättra sjukvården på\r\nen mängd konkreta områden. Vi har arbetat för\r\nhusläkare, för att bryta ner de vallar mellan\r\nsjukförsäkring och sjukvård som\r\nsocialdemokraterna mycket länge har försvarat och\r\nför att få bort köerna genom praktiska förslag, som\r\nnu till en del håller på att gå igenom. Jag tror att om\r\nBo Holmberg ser på folkpartiets praktiska\r\nsjukvårdspolitik, hittar han ingenting där som inte\r\nsyftar till att öka solidariteten, rättvisan och\r\nvalfriheten.</pre><pre>Anf. 50 PER STENMARCK (m) replik:</pre><pre>Fru talman! Till Bo Holmberg vill jag säga att det\r\när alldeles fel att anklaga oss för att inte vilja ha ett\r\nsolidariskt system när det gäller sjukvården. Den\r\nallmänna, obligatoriska sjukförsäkring som vi\r\nmoderater i riksdagen och i många andra\r\nsammanhang har arbetat för under flera års tid är i\r\nallra högsta grad solidarisk. Var och en skall vara\r\nmed och betala denna sjukförsäkring. Om man är\r\ngammal och svag eller för ung för att själv kunna\r\nbetala skall man ändå kunna ta del av den. På det\r\nviset skulle den sjukförsäkring som vi förordar\r\nfungera precis som dagens system men med en helt\r\nannan smidighet inbyggd i systemet.</pre><pre>När Bo Holmberg yttrar sig i debatten blir det\r\nmycket tal om solidaritet, etik och ständiga\r\nlandstingslösningar. Verkligheten ger oss ändå\r\nmånga exempel på att det faktiskt inte fungerar\r\nefter den bild som Bo Holmberg här målar upp.</pre><pre>Ett Rapportinslag för någon vecka sedan handlade\r\nom en äldre dam som efter en hjärnblödning och en\r\nhjärtinfarkt ansågs vara för frisk för att få\r\nsjukhusvård men för sjuk för att få plats på ett\r\nrehabiliteringshem. Den gamla damen tvingades gå\r\ni ständig skräck för att bli hemskickad. Är detta\r\nrättvisa och solidaritet, Bo Holmberg?</pre><pre>Det var inte första gången som den gamla damen\r\nsveks av systemet, fick vi höra. När hon några år\r\ntidigare behövde en höftledsoperation, fick hon\r\nbeskedet att kön var två år lång. Då lånade den\r\ngamla damen pengar och betalade operationen\r\nsjälv. Det var faktiskt andra gången som hon själv\r\nbetalade. Under sitt yrkesverksamma liv hade hon\r\nbetalat för att få den vård som hon inte kunde få\r\npå annat sätt. Är detta rättvisa och solidaritet, Bo\r\nHolmberg? Detta sker inom det system som Bo\r\nHolmberg och socialdemokraterna ständigt\r\nförsvarar.</pre><pre>Anf. 51 ANITA STENBERG (mp) replik:</pre><pre>Fru talman! Det förvånar mig när det här talas om\r\nsolidaritet och rättvisa. Moderaterna säger att de\r\nstår för solidariteten och rättvisan precis som\r\nsocialdemokraterna säger att de gör. Jag tycker att\r\nman inte står för solidaritet och rättvisa om vi som\r\npolitiker låter de mest utsatta grupperna betala sin\r\nsjukvård till viss del genom höjda avgifter och inte\r\nvia skatterna. Då låter man de sjuka betala för sig\r\nmedan de friska går fria. Detta anser jag inte vara\r\nsolidaritet och rättvisa.</pre><pre></pre><pre>Anf. 52 BO HOLMBERG (s) replik:</pre><pre>Fru talman! Först vill jag till Rosa Östh säga att det\r\nhar varit fint att arbeta i socialutskottet under\r\ndenna period av det skälet att vi i socialutskottet ett\r\nantal gånger har tänkt själva. Och det har vi till\r\nstörsta delen gjort utifrån utfrågningar och de\r\nnedslag ute i den svenska verkligheten som vi har\r\ngjort. Jag menar att vi har haft mer vägledning av\r\ndet än av motioner eller partiprogram. Det har gällt\r\ngentekniken, rättspsykiatrin och prioriteringar i\r\nvården. Jag hoppas att vi i socialutskottet även i\r\nfortsättningen med hjälp av sådana perspektiv och\r\nlitet husesyn i det svenska välfärdssamhället skall\r\nkunna fortsätta med den arbetsmetoden. Sedan får\r\njag väl stå ut med att Rosa Östh tycker att det är\r\nmest centerns förslag och vissa andra förslag som vi\r\nhar utgått ifrån. Den politiska knorren kan jag\r\nbära, även om jag inte instämmer i den.</pre><pre>Till Daniel Tarschys vill jag säga att jag som\r\nsocialdemokrat med den nuvarande majoriteten\r\noch med folkpartiet i utskottet inte alls är rädd för\r\nvar folkpartiet skall hamna. Men vad Daniel\r\nTarschys tillsammans med moderaterna ensam ute\r\npå landsbygden eller på någon öde ö skulle kunna\r\nhitta på oroar mig mycket. Jag är rädd för att\r\nfolkpartiet kan hamna i en diskussion där\r\nsocialliberalerna känner sig hemlösa. Den rättvisa\r\nsom folkpartisterna står för vill jag inte alls\r\nunderkänna. Men den skall tillämpas också i\r\npraktiken.Och det är där oron kommer inte bara\r\nfrån mig som socialdemokrat utan även från\r\nfolkpartister som har djup känsla för rättvisa och\r\nför solidaritet.</pre><pre>Till Per Stenmarck vill jag säga att vi beskriver\r\nsjukvårdens verklighet på två olika sätt.\r\nAllmänheten och de som kan det här får väl avgöra\r\nom Per Stenmarck eller jag har rätt. Vi kan inte\r\nfatta något demokratiskt beslut på den punkten. Vi\r\nfår leva med att våra verklighetsbeskrivningar inte\r\nstämmer överens. Jag har en mer positiv bild. Jag\r\nkan åberopa Världshälsoorganisationens statistik\r\noch annat enligt vilka Sverige i förhållande till\r\nandra länder har en mycket bra hälso- och\r\nsjukvård. Men Per Stenmarck ställer sig inte bakom\r\ndetta.</pre><pre>Ute blåser då högervind. Och Per Stenmarck vill att\r\nden högervinden skall forma hälso- och\r\nsjukvården. Jag hoppas att den vind som blåser för\r\nrättvisa, moral och solidaritet också skall vara så\r\nstark att den ger utslag och att det är utifrån den\r\nsom hälso- och sjukvårdspolitiken skall formas.</pre><pre>Förste vice talmannen anmälde att Per Stenmarck\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 53 CHRISTINA PETTERSSON (s):</pre><pre>Fru talman! Jag har begärt ordet med anledning av\r\nsocialförsäkringsutskottets yttrande till\r\nsocialutskottets betänkande SoU21.</pre><pre>Kostnaderna inom socialförsäkringsområdet har\r\nökat kraftigt under de senaste åren. Riksdagen har\r\nbeslutat om vissa åtgärder för att dämpa\r\nkostnadsutvecklingen.</pre><pre>Kompensationsnivåerna i sjukersättningen har\r\nsänkts. Riksdagen har också beslutat om en aktiv\r\nrehabilitering och rehabiliteringsersättning och om\r\narbetslivsfondens verksamhet. Denna nya\r\ninriktning kommer att innebära att utslagningen\r\nfrån arbetsmarknaden minskar. Det är arbetslinjen\r\nsom skall hävdas. Det är mycket positivt att\r\nmänniskor kommer tillbaka till ett arbete i stället\r\nför att vara långtidssjukskrivna eller\r\nförtidspensionerade.</pre><pre>För att rehabiliteringen skall bli framgångsrik krävs\r\nen effektiv samverkan mellan socialförsäkringen\r\noch andra sektorer i samhället, och främst är det då\r\nsjukvården som har en central roll.</pre><pre>Jag vill här understryka att det är viktigt att\r\nförsöksverksamheten utgår från principen vård på\r\nlika villkor. Socialförsäkringsutskottet har i sitt\r\nyttrande poängterat vikten av att olika\r\nförsöksverksamheter med samordning mellan\r\nsjukvården och socialförsäkringen ovillkorligen\r\nutformas så att de inte ger utrymme för\r\nprioriteringar mellan olika grupper av\r\nvårdbehövade utifrån vilka besparingar på\r\nförsäkringen som kan göras beträffande de enskilda\r\nförsäkrade. Det får med andra ord inte skapas\r\n''gräddfiler'' i sjukvården.</pre><pre>I socialförsäkringsutskottets yttrande har\r\nmoderaterna anmält en avvikande mening. De vill,\r\nsom vi har hört här i kammaren i dag, införa ett\r\nsystem med en allmän obligatorisk\r\nsjukvårdsförsäkring. Detta förslag har tidigare\r\navslagits av en majoritet i riksdagen. Men\r\nmoderaterna fortsätter att hävda sitt förslag. Jag\r\nvill påstå att det skulle innebära en stor\r\nsystemförändring att införa en allmän obligatorisk\r\nsjukvårdsförsäkring och ett stort avsteg från den\r\ngenerella välfärdspolitik som vi socialdemokrater\r\nslår vakt om.</pre><pre>Fru talman! Jag har inte något särskilt yrkande,\r\nutan jag yrkar bifall till hemställan i\r\nsocialförsäkringsutskottets betänkanden 21, 22 och\r\n18.</pre><pre>Anf. 54 PER STENMARCK (m):</pre><pre>Fru talman! Christina Pettersson säger att det\r\nskulle innebära en stor systemförändring om man\r\ninförde en allmän obligatorisk sjukvårdsförsäkring\r\ni Sverige. Det kan ligga en del i det. Det kommer\r\natt innebära stora förändringar. Men när hon säger\r\natt det skulle innebära ett stort avsteg från den\r\ntradition som vi har i Sverige, att sjukvården skall\r\nvara tillgänglig för alla, stämmer det inte. Detta är\r\nen försäkring som skall vara tillgänglig för alla och\r\nsom alla skall ha möjlighet att ta del av. Oavsett om\r\nman arbetar och har möjlighet att arbeta ihop till\r\ndenna försäkring själv, om man är gammal och inte\r\nklarar av det eller om man är för ung för att ha\r\nhunnit delta i detta är den solidarisk och skall\r\nkunna användas av precis alla och i mycket stor\r\nutsträckning, vill jag påstå, i motsats till det system\r\nsom vi har i dag, som vi har åtskilliga exempel på\r\natt det inte är solidariskt och inte täcker alla. Det är\r\nför att komma till rätta med dessa problem som vi\r\nmoderater har lagt ned åtskilligt med tid, kraft och\r\narbete, inte minst i denna kammare, på att försöka\r\ninföra någonting som är nytt.</pre><pre>Vi är tacksamma för att det nu finns en politisk\r\nmajoritet för ett beslut som vi uppenbarligen skall\r\nfatta om några dagar här i kammaren och som\r\ninnebär att man inför den vårdgaranti som vi har\r\narbetat mycket länge för. Men vi ser det som ett\r\nförsta steg på vägen för att därefter gå över till\r\nnågot som förhoppningsvis skall vara betydigt\r\nbättre än det som vi har i dag.</pre><pre>Anf. 55 CHRISTINA PETTERSSON (s):</pre><pre>Fru talman! Jag har lyssnat till debatten här i\r\nkammaren om obligatorisk sjukförsärking och tagit\r\ndel av detta även tidigare. För min del väcker detta\r\nen mängd frågor. Vad innebär egentligen en\r\nobligatorisk sjukförsäkring? Kommer den att\r\ninnebära att man skall försäkra sig i privata\r\nförsäkringsbolag senare? Hur skall en obligatorisk\r\nsjukförsäkring kunna omfattas av alla om man inte\r\ninnefattas i försäkringssystemet? Man kan göra en\r\njämförelse med den obligatoriska bilförsäkringen.\r\nOch vi vet ju att det är många som åker omkring\r\nutan försäkring. Detta är några frågor som jag\r\nskulle vilja ha svar på.</pre><pre>Anf. 56 PER STENMARCK (m):</pre><pre>Fru talman! Hur skall denna försäkring kunna\r\nomfattas av alla, frågade Christina Pettersson. Låt\r\nmig då ställa följande fråga till Christina Pettersson:\r\nHur kan landstingsskatten egentligen omfattas av\r\nalla? I grunden är det ju ett likartat system som man\r\nhärmed inför. Den enda skillnaden är att man ser\r\ntill att det blir en försäkringsmodell i stället, dvs. att\r\nvi ser till att den enskilda människan får en\r\nmöjlighet att i större utsträckning vara med och\r\npåverka när denna försäkring skall användas, vilket\r\nvi som enskilda människor faktiskt i mycket liten\r\nutsträckning har i dag med den landstingsmodell\r\nsom i dag förekommer. Vi skulle alltså skapa ett\r\nbetydligt rörligare system än det som vi har i dag för\r\nväldigt många av de människor som i dag inom det\r\nnuvarande systemets ram faktiskt inte har tillgång\r\ntill den vård som de i år efter år och under\r\ndecennium efter decennium under ett helt\r\nyrkesverksamt liv har varit med och betalat för. Allt\r\ndetta kan vi förhoppningsvis komma ifrån om vi\r\ninför ett något annorlunda system, dvs. den\r\nallmänna obligatoriska sjukvårdsförsäkring som vi\r\ntalar om och som vi märker att alltfler människor i\r\ndag ansluter sig till.</pre><pre>Jag citerade för en stund sedan en högt uppsatt\r\ntjänsteman inom finansdepartementet som i en\r\naktuell bok alldeles nyligen har talat för just denna\r\nmodell. Välkommen i kretsen, Christina\r\nPettersson!</pre><pre>Anf. 57 CHRISTINA PETTERSSON (s):</pre><pre>Fru talman! Det kan hända att jag har en hel del\r\nfrågor när det gäller den obligatoriska\r\nsjukförsäkringen, eftersom jag inte förstår hur den\r\nskall kunna omfatta alla och vara generell i likhet\r\nmed den politik som vi framhärdar i att föra. Ett\r\nskäl till att jag har så många frågor är att jag inte\r\nkänner igen den bild som moderaterna målar upp\r\nav svensk sjukvård, att så många står utanför. Jag\r\nhar den uppfattningen att svensk sjukvård i dag\r\nomfattar alla människor. Efter vad jag förstår är\r\ndetta förslag ett satt att i högre grad privatisera\r\nsjukvården. Man vill också avgiftsfinansiera den i\r\nstörre utsträckning.</pre><pre>Anf. 58 PER STENMARCK (m):</pre><pre>Fru talman! Ett av de stora felen med det system\r\nsom Christina Pettersson försvarar i denna debatt\r\när faktiskt att sjukvården inte är så generell som ni\r\ntalar om att den är. Alla människor får inte tillgång\r\ntill den, trots att de faktiskt har betalt för den och\r\nslitit för den i många år.</pre><pre>Någon allmän privatisering, dvs. att allt inom\r\nsjukvården skulle komma att skötas av det privata,\r\nhar vi inte föreslagit och kommer vi säkert inte att\r\nföreslå i framtiden heller. Däremot är vi alldeles\r\növertygade om att en mycket stor del av\r\nsjukvården, framför allt kanske när det gäller\r\nprimärvården, i betydligt större utsträckning skulle\r\nkunna skötas av privatläkare i framtiden. Så\r\nfungerar det i väldigt många andra länder, och så\r\nskulle det på ett utomordentligt bra sätt kunna\r\nfungera också i Sverige.</pre><pre>Anf. 59 CHRISTINA PETTERSSON (s):</pre><pre>Fru talman! Avslutningsvis vill jag säga att jag har\r\nlitet svårt att förstå när moderaterna hänvisar till att\r\ndet skulle finnas mycket bättre system i andra\r\nländer. Jag är av den uppfattningen att vi i Sverige\r\nhar världens bästa sjukvård.</pre><pre>Anf. 60 PER STENMARKCK (m):</pre><pre>Fru talman! Det är en uppfattning som i så fall för\r\nstå för Christina Pettersson. Jag är ganska\r\növertygad om att alla de människor som i dag\r\ndrabbas av att stå i dessa köer -- i vissa fall och i\r\nvissa landsting 1,5--2 år för att få en\r\nhöftledsoperation, starroperation eller liknande\r\noperation utförd -- har en annan uppfattning om\r\nhur den svenska sjukvården av i dag fungerar.\r\nDärför är det nödvändigt med förändringen och att\r\nse på en rad länder, där man i dag inte har alla de\r\nproblem som förekommer i Sverige.</pre><pre>Överläggningen var härmed avslutad.</pre><pre>(Beslut skulle fattas den 11 juni.)</pre><pre>Anf. 61 FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>6 § Uppskov med behandlingen av vissa\r\närenden</pre><pre>Föredrogs</pre><pre>utrikesutskottets betänkande</pre><pre>1990/91:UU23 Uppskov med behandlingen av vissa\r\närenden.</pre><pre></pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 11 juni.)</pre><pre>7 § Uppskov med behandlingen av vissa\r\närenden</pre><pre>Föredrogs</pre><pre>jordbruksutskottets betänkande</pre><pre>1990/91:JoU29 Uppskov med behandlingen av\r\nvissa ärenden.</pre><pre></pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 11 juni.)</pre><pre></pre><pre>8 § Vissa livsmedelspolitiska frågor</pre><pre>Föredrogs</pre><pre>jordbruksutskottets betänkande 1990/91:JoU31\r\nVissa livsmedelspolitiska frågor (prop.\r\n1990/91:191).</pre><pre>Anf. 62 SVEN ERIC LORENTZON (m):</pre><pre>Fru talman! I den föregående debattens avslutning,\r\nsom jag hade tillfälle att lyssna på, talade man om\r\natt det blåser högervindar men att det var andra\r\nsom representerade rättvisa och solidaritet. När vi\r\nnu behandlar jordbruket, blåser det ganska kyliga\r\nvänstervindar, för här är rättvisa och solidaritet\r\nganska långt borta.</pre><pre>I den lilla fickalmanacka som vi får varje år finns\r\nvarje vecka små visdomsord att tänka på. Nästa\r\nvecka står det: Uppriktighet är inte att säga allt man\r\ntänker, utan att mena allt man säger. Man borde\r\nbegrunda detta. Jag hoppas att vi i den debatt som\r\nvi i dag kommer att föra om jordbruket kommer att\r\nmena allt vi säger. Vi har nu under några års tid\r\nupplevt att man har sagt mycket men inte allt man\r\ntänker.</pre><pre>Under de senaste månaderna har det förts en\r\nintensiv debatt här i landet om de svenska\r\nlivsmedelspriserna. De är utan tvivel mycket höga.\r\nEn förklaring till detta är det unikt hårda\r\nskattetrycket i Sverige. I många fall beror mer än\r\nhälften av livsmedelspriset på olika skatter. Gjorda\r\nutredningar och undersökningar visar att matpriset\r\ni dag i butik till ungefär 50 % består av skatter och\r\navgifter. När det gäller produktion och hantering av\r\nsvenska livsmedel inom landet är andelen 60 %.\r\nDet blir ganska stora belopp.</pre><pre>Inte bara matpriserna är unikt höga i detta land. De\r\nflesta varor och tjänster är betydligt dyrare här än i\r\nde flesta andra länder. Orsaken är att finna i den\r\nförda högskattepolitiken. Världens högsta skatter\r\nger världens högsta priser. Sanningen är den att\r\nregeringen har pressat upp livsmedelspriserna\r\ngenom sina ständiga skattehöjningar. Höjda\r\ninkomstskatter, arbetsgivaravgifter och\r\nenergiskatter, breddad och förhöjd moms samt\r\nandra skatteskärpningar måste till slut betalas av\r\nnågon. Det är de svenska konsumenterna som\r\ndrabbas av den förda skattehöjarpolitiken.</pre><pre>Jag hävdar att även de svenska priserna kommer att\r\nligga på en orimligt hög nivå så länge\r\nsocialdemokraterna vägrar att sänka skattetrycket.\r\nModerata samlingspartiet anser att vi i Sverige skall\r\nnärma oss Europa även när det gäller jordbruks-\r\noch konsumentfrågorna så att svenska\r\nkonsumenter skall kunna köpa sina livsmedel på\r\nsamma villkor och till samma priser som\r\nkonsumenterna inom EG. De svenska skatterna\r\nmåste europeiseras. Skattetrycket måste sänkas.\r\nFörst då kan de svenska livsmedelspriserna sänkas\r\nrejält.</pre><pre>Med detta påstående om skatterna vill jag hävda att\r\nregeringen nu försöker vilseleda konsumenterna. I\r\nstället för att angripa den verkliga orsaken till den\r\nhöga kostnadsnivån gör regeringen en\r\nskenmanöver. Regeringens förslag om sänkt\r\ngränsskydd kommer inte att leda till sänkta\r\nlivsmedelspriser. SPK, dvs. statens pris- och\r\nkonkurrensverk, har studerat problemet och ställt\r\nsig tveksamt till om förslaget kommer att medföra\r\nsänkta priser.</pre><pre>När det gäller prispolitiken hävdar vi från moderat\r\nhåll att det enda effektiva är att SPK spelar en mer\r\nbetydande roll i detta sammanhang. Verkets\r\nuppgift är bl.a. att aktivt följa prisutvecklingen.\r\nRegeringen föreslår nu inrättande av en\r\nkonsumentdelegation. Den är i sig själv inte något\r\nfel, men vi tror inte på den. Om en\r\nkonsumentdelegation, en konsumentrörelse eller\r\nkonsumenterna över huvud taget skall kunna\r\npåverka priserna och konkurrenskraften, måste\r\nman ha någonting som växer upp underifrån, ifrån\r\nkonsumenterna. Vi tror inte att man genom att\r\nvälja personer uppifrån kan lösa detta problem. Nu\r\ngäller det att skärpa konkurrensen.\r\nEtableringshinder och liknande måste rivas.</pre><pre>Så till det som jag förmodar blir dagens huvudfråga,\r\nnämligen gränsskyddet. Hans Gustafsson, en inte\r\nhelt okänd socialdemokrat, f.d. bostadsminister,\r\nf.d. vice ordförande i jordbruksutskottet, nu\r\nordförande i finansutskottet -- han är alltså inte vem\r\nsom helst -- är en av de få rakryggade\r\nsocialdemokrater som finns kvar. Han har väckt en\r\nenskild motion, 1990/91:Jo154, om\r\nstärkelseproduktion och gränsskyddet för\r\nstärkelse.</pre><pre>''Våren 1990 beslutade riksdagen om en ny\r\njordbruks- och livsmedelspolitik. Beslutet innebar\r\nbl.a. en avreglering inom nuvarande gränsskydd\r\nsamt att gränsskyddet skulle vara oförändrat intill\r\ndess nya GATT-regler överenskommits med\r\ninternationellt ömsesidiga neddragningar av\r\ngränsskydd och exportbidrag. Även andra\r\nömsesidiga internationella överenskommelser kan\r\nutlösa gränsjusteringar.''</pre><pre>Det var innebörden av det beslut som riksdagen i\r\nenighet ställde sig bakom för ett år sedan när det\r\ngällde gränsskyddet.</pre><pre>För säkerhets skull skulle jag vilja göra en liten\r\nhistoriebeskrivning i detta sammanhang. Det var\r\nuppenbart för alla partier att en avreglering av\r\njordbrukspolitiken var nödvändig. Det gick inte\r\nlängre att fortsätta med det system som vi hade.\r\nRegeringen tillsatte en utredning,\r\nlivsmedelspolitiska arbetsgruppen, LAG. Den lade\r\nfram ett förslag, och till detta fogades särskilda\r\nyttranden -- inte reservationer, eftersom det inte\r\nvar en parlamentarisk utredning. Dessa särskilda\r\nyttranden var mycket hårda. Utredningen gick till\r\ndepartementet, som förberedde en proposition.</pre><pre>Under en tid stannade regeringsarbetet upp, och\r\npropositionen fördröjdes. Till sist begrep man att\r\ndet var mycket svårt att få fram en proposition som\r\nskulle kunna gå igenom i riksdagen, och därför\r\nbörjade man med partiöverläggningar.</pre><pre>Efter hård mangling inom en grupp med\r\nrepresentanter för alla riksdagspartier lade man\r\nfram en proposition. Jag vill säga redan nu att den\r\npropositionen inte var riktigt genomarbetad, på\r\ngrund av att man hade haft för kort tid till\r\nförfogande. Manglingen fortsatte därför under\r\nutskottsbehandlingen. Till sist framlades ett\r\nutskottsbetänkande, och ett beslut fattades i\r\nkammaren.</pre><pre>Det intressanta är att näringen ställde upp bakom\r\nriksdagsbeslutet. Man ville ha fasta regler, och det\r\nsade man också att man hade fått. Man skulle också\r\nfölja dessa regler.</pre><pre>Jag tror att man måste ha denna historiebeskrivning\r\nmed i bilden när man funderar över vad som sedan\r\nhar hänt. Jag hade hela tiden en otäck känsla av att\r\nregeringen och de myndigheter som hade att i\r\npraktisk verklighet omsätta det politiska beslutet\r\nförsökte att närma sig ursprungsunderlaget, dvs.\r\nLAG-utredningens resultat. Jag hävdar att\r\ndepartement och olika myndigheter hela tiden i\r\nolika sammanhang missade att ta vara på de\r\nmöjligheter som en kreativ lantbrukarkår öppnat.\r\nMan irriterade hela tiden lantbrukarkåren med\r\nmotsägande besked osv. Jag vill poängtera att detta\r\nvar ett problem.</pre><pre>Lantbrukarna fick fem år på sig för omställningen.\r\nDet var ett hårt besked. Det enda skydd som de\r\nhade var gränsskyddet, som skulle ligga kvar.\r\nGränsskyddet för lantbrukarna kunde sägas bygga\r\npå principen volym gånger pris. Minskade man\r\nvolymen, skulle man ha vissa möjligheter att höja\r\npriset. Det var det resonemang som vi förde i\r\nförarbetena till utskottsbetänkandet och\r\nriksdagsbeslutet.</pre><pre>Det förslag som majoriteten av utskottet i dag ställt\r\nsig bakom och som troligen blir riksdagens beslut\r\ninnebär ett klart avsteg från det beslut som togs för\r\nett år sedan. Min första fråga till\r\nsocialdemokraterna, centern och folkpartiet är:\r\nStod ni bakom beslutet i fjol? Ställde ni helhjärtat\r\nupp bakom det beslutet, eller var det bara fiffel och\r\nbåg?</pre><pre>Fråga två: Är ni medvetna om att ni riskerar att\r\nlantbrukarna upplever det här som ett oerhört stort\r\nsvek?</pre><pre>Fråga tre: River ni nu upp överenskommelsen från\r\ni fjol? Är ni medvetna om den uppenbara risken?\r\nJag vill säga att jag uppfattar det som nu händer\r\nsom en politisk ohederlighet. Jag har fått för mig att\r\nsocialdemokraterna har lurat de båda andra\r\npartierna, som har gått i fällan. Vi har bara frågat:\r\nVilka kan i fortsättningen lita på dessa partier? Det\r\nkan varken bönder eller konsumenter göra.\r\nBönderna kan aldrig mer lita på politikerna,\r\neftersom dessa har övergett sitt löfte om det enda\r\nskydd som bönderna har.</pre><pre>I gårdagens nummer av Svenska Dagbladet speglas\r\ndetta i följande rubrik: ''Vi bönder blev\r\ngrundlurade''. Detta uttalas av representanter för\r\nde större jordägarna, som solidariskt har ställt sig\r\nbakom det omställningsprogram som vi har\r\nbeslutat om. Man avslutar sin artikel på följande\r\nsätt:</pre><pre>''Att vi bönder är besvikna på våra politiker torde\r\nläsaren av Brännpunkt ha noterat. Vad vi kräver är\r\nen rättvis behandling och att vi får arbeta på\r\nkonkurrensneutrala villkor med EG och vår\r\nomvärld.''</pre><pre>Också konsumenterna har all anledning att känna\r\nsig lurade. Det hände mycket i går. Även i Dagens\r\nNyheter fanns en lång artikel om dessa frågor,\r\nskriven av Marit Paulsen, Astrid Lindgren -- som\r\nåtminstone vissa i regeringskretsen har varit intimt\r\nförknippade med i samband med olika\r\njordbrukspolitiska beslut -- och Stefan Edman.\r\nDeras artikel måste från konsumentsynpunkt vara\r\nmycket intressant. Den slutar på följande sätt:</pre><pre>''Vi uppmanar därför alla kloka i Sveriges riksdag:\r\nStå kvar vid jordbruksbeslutet från juni 1990 --\r\nbehåll gränsskyddet tills Gatt uppnått\r\ngemensamma regler. Skydda jordbruket den korta\r\ntiden fram till dess att Sverige blir medlem i EG!''</pre><pre>Jag tror liksom dessa skribenter att konsumenterna\r\nhar all orsak att fundera. Problemet är att\r\nregeringen har valt att attackera Sveriges bönder i\r\nstället för skattepolitiken.</pre><pre>Med dessa ord av Astrid Lindgren m.fl. får jag en\r\nnaturlig övergång till EG och GATT. De flesta\r\nreglerna i den uppgörelse som träffades här i\r\nriksdagen i fjol knöts till GATT-förhandlingarnas\r\nresultat. Vi trodde att vi skulle få ett resultat av dem\r\nunder hösten. De blev resultatlösa, och de blir\r\nkanske inte klara i år heller. Därför, herr minister\r\noch herr talman, finns det orsak att vänta med\r\nomläggningarna i vår politik.</pre><pre>EG-perspektivet rycker ju allt närmare, och i allra\r\nbästa fall kan en anslutning ske ungefär samtidigt\r\nsom vår omställning blir klar. Min maning blir: Låt\r\nSveriges bönder konkurrera på lika villkor med\r\neuropeiska konkurrenter!</pre><pre>I dagens nummer av Dagens Nyheter finns ett\r\njordbruksreportage, där man redogör för en fransk\r\nveteodlares förhållanden. På en av de allra bästa\r\njordarna i Europa får han 5 00 kr. i bidrag per ton\r\nvete. Han skördar ungefär 10 ton per hektar och får\r\nalltså ca 5 000 kr. i bidrag per hektar. Jag tycker att\r\ndet kan vara en tankeställare för ganska många.</pre><pre>Allt fler lantbrukare uttalar önskemål om en EG-\r\nanslutning, och det gör dem väl medvetna om\r\nproblemen. Men man vill konkurrera på lika\r\nvillkor. I en reservation vid betänkandet framför vi\r\nfrån moderat håll vår syn på jordbrukspolitiken och\r\nEG. Där uttalar vi: ''Det som blir avgörande för hur\r\nSveriges jordbrukare klarar en integration är bl.a.\r\nhur förädlingsföretagen utvecklas. Det är därvid\r\nviktigt att t.ex. konkurrenslagstiftningen står i\r\nsamklang med reglerna i andra europeiska länder.\r\nDet finns ett nära samband mellan konkurrens- och\r\njordbrukspolitik, t.ex. vad gäller regler för och\r\nfinansiering av export.''</pre><pre>Vi framhåller vidare: ''När Sverige blir medlem i\r\nEG kommer också jordbruket att omfattas av\r\ngemensamma regler, dvs. CAP. Redan nu bör\r\npåbörjas en anpassning i rätt riktning för att inte\r\nonödigtvis komplicera en framtida anslutning.''</pre><pre>Som vi gjort vid ett flertal tillfällen uttalar vi att\r\nSverige bör etablera kontakt med EG i syfte att\r\nredan på detta stadium delta i utformningen av EGs\r\njordbrukspolitik. Vi framhåller dessutom: ''Redan\r\nnu kan förutses en del konkreta åtgärder som skulle\r\nunderlätta ett svenskt medlemskap, t.ex.\r\nanpassning av gränsskyddet till EGs form och nivå,\r\nbibehållande av exportfinansieringen i avvaktan på\r\nEGs beslut i frågan, ny inriktning av stödformer\r\nsom har formen av prispåslag och harmonisering av\r\nkostnadsnivån i produktionen.''</pre><pre>Jag vill yrka bifall till reservation nr 4. Jag har redan\r\nberört vissa andra frågor, och för tids vinnande\r\nyrkar jag också bifall till reservation 12 om\r\nexportfinaniseringen och till reservation 14 om\r\nkostnadsneutraliteten vad gäller avgifter på\r\nhandelsgödsel, bekämpningsmedel osv.</pre><pre>I ett särskilt yttrande, fru talman, har vi litet\r\nnärmare angivit de riktlinjer som vi från moderata\r\nsamlingspartiet vill se i framtiden. Jag kan återge\r\ndem mycket kort.</pre><pre>Vi måste ge lantbrukarna möjlighet att konkurrera\r\npå lika villkor med omvärlden. Vi säger att det vore\r\nolyckligt om Sverige politik efter det beslut som kan\r\nkomma att fattas kommer att leda till att lantbruk\r\nsom skulle vara konkurrenskraftiga inom EG slås\r\nut under de kommande åren.\r\nMarknadsanpassningen måste bygga på det beslut\r\nsom vi fattade i fjol.</pre><pre>Vi uttalar oss också mot höjda avgifter på\r\nbekämpningsmedel. Vi säger vidare att reglerna för\r\nomställningen har varit oprecisa och turerna\r\ndäromkring oklara. Vi fordrar en bättre ordning i\r\ndet här avseendena.</pre><pre>Jag skulle sammanfattningsvis vilja säga följande\r\nom hur jag själv skulle vilja se jordbrukets framtid.</pre><pre>Först och främst vill jag se en snabb anslutning till\r\nEG. Det betyder att svensk jordbrukspolitik måste\r\nanpassas till EGs. Gränsskyddet bör läggas i nivå\r\nmed EGs. Möjligheterna till en gemensam\r\nexportfinansiering bör bibehållas tills vidare.</pre><pre>Dessutom kräver vi att svenska jordbrukare skall få\r\nkonkurrera på likartade villkor med sina utländska\r\nyrkesbröder. Det betyder bl.a. att\r\nhandelsgödselskatten bör avskaffas och att\r\nomotiverade restriktioner slopas. Vi föreslår sänkta\r\nskatter för främst småföretagare. Jordbruket\r\nkommer att bli en bransch för småföretagare, och\r\nvi föreslår därför att skatterna på arbetande kapital\r\navskaffas liksom t.ex. skogsvårdsavgiften.\r\nEgenavgifterna, fastighetsskatten och arvsskatten\r\nbör sänkas. Rätt till kvittning mellan\r\ntjänsteinkomster och underskottsavdrag skall\r\ninföras. Äganderätten måste stärkas.</pre><pre>Miljön måste värnas, och det kan ske genom de\r\navgiftsuttag som vi har förordat i olika sammahang.\r\nEn utsläppsrelaterad skatt skulle kraftigt gynna\r\nbiobränslena. Vi säger till sist att\r\nomställningsprogrammet måste fullföljas.</pre><pre>Anf. 63 BENGT ROSÉN (fp):</pre><pre>Fru talman! Det här blir den avslutade\r\njordbruksdebatten under detta riksmöte och under\r\ndenna valperiod. Sven Eric Lorentzon har i sitt\r\nanförande ställt vissa frågor, som jag hoppas att jag\r\nför folkpartiet liberalernas räkning kan besvara\r\nmed mitt anförande. Ett år har förflutit sedan\r\nriksdagen beslutade att Sverige som första land i\r\nEuropa under en femårsperiod skall företa en\r\ninhemsk avreglering och marknadsanpassning av\r\njordbruket.</pre><pre>Hur har då det första året mot målet att likställa\r\nlantbrukarna med andra småföretagare gestaltat\r\nsig? Om vi först ser till den debatt vi haft i\r\nmassmedia i samband med och efter\r\nriksdagsbeslutet så har den enligt min uppfattning\r\nvarit ytlig och bidragit till en polarisering där\r\nkonsumentintressen ställts mot\r\nlantbrukarintressen.</pre><pre>En omläggning av jordbrukspolitiken är helt klart\r\nav väsentligt intresse för konsumenterna. Alltför\r\nlänge har jordbruksregleringen hindrat\r\nkonsumenternas önskemål att nå lantbrukarna --\r\nför dem har det varit naturligt att producera det\r\nsom regleringen premierat. Och alltför länge har\r\nsystemet med kostnadskompensation varje halvår\r\noch bristande konkurrens i förädlings- och\r\nhandelsled fått leda till att konsumentpriserna på\r\nlivsmedel ökat mer än på andra varor trots att\r\navräkningspriserna till bönderna minskat realt.</pre><pre>Men när nu riksdagen äntligen tog sig an detta\r\nproblem så har konsumentdebattörerna, som fått\r\ndominera massmedia, framställt hård kritik därför\r\natt riksdagen inte lät beslutet om avreglering\r\nomfatta gränsskyddet utan föreskrev att vi i detta\r\navseende skulle följa det förväntade internationella\r\navtalet om avveckling av stöd och handelshinder.</pre><pre>Vi skulle utan tvivel på kort sikt kunna sänka våra\r\nlivsmedelspriser väsentligt om vi ensidigt\r\navvecklade vårt gränsskydd. På grund av stora\r\növerskott i den industrialiserade världen är\r\nvärldsmarknadspriserna kraftigt dumpade; ofta\r\nligger prisnivån kring hälften av våra inhemska.\r\nMen vad vid då måste vara på det klara med är att\r\nvi därmed slår ut huvuddelen av vårt svenska\r\njordbruk. Jag skall återkomma till den ekonomiska\r\nsituationen för lantbrukarna. Låt mig endast i detta\r\nsammanhang framhålla att den inte tål några\r\nsänkningar av producentpriserna.</pre><pre>Att de svenska matpriserna vid en internationell\r\njämförelse är höga är, som Sven Eric Lorentzon\r\nredan framhållit, egentligen inte förvånande. Vi\r\nhar ett allmänt högt kostnadsläge i vårt land med\r\nskatter och avgifter på produktionen som ligger i\r\nvärldsstopp, och vi ställer längre gående miljö- och\r\ndjurskyddskrav på vårt jordbruk än andra länder.\r\nAv miljöskäl tar vi ut avgifter på handelsgödsel och\r\nbekämpningsmedel som höjer priset med ca 50 %,\r\nvi har förbjudit stråförkortningsmedel, begränsat\r\ndjurfabrikernas storlek, ställt långtgående,\r\nkostnadshöjande krav på hantering av stallgödsel\r\nosv. Av djurskyddsskäl har vi förbjudit\r\ntillväxtstimulerande medel, förebyggande\r\nmedicinering, köttmjöl med kadaverinblandning\r\nosv. Samantaget höjer detta de svenska\r\nproduktionskostnaderna väsentligt.</pre><pre>Att som konsumentföreträdare stillatigande ha\r\ngodtagit de fördyringar som en bred\r\nriksdagsmajoritet lagt på det svenska jordbruket\r\noch sedan plädera för ensidigt avskaffande av det\r\nsvenska gränsskyddet för att få billigare livsmedel\r\när inkonsekvent. Då kommer vi ju att konsumera\r\nlivsmedel producerade på sätt som vi av miljö- och\r\ndjurskyddsskäl tagit avstånd från. Jag antar att de\r\nflesta liksom Sven Eric Lorentzon har läst Astrid\r\nLindgrens, Marit Paulsens och Stefan Edmans\r\nartikel i gårdagens DN som till stor del handlar om\r\ndetta och som borde ha gett de ensidiga\r\nmatprisdebattörerna något att tänka på. Själv har\r\njag aldrig trots upprepade försök fått möjlighet att\r\nbemöta deras påhopp i Dagens Nyheter.</pre><pre>Det förhåller sig heller inte så att konsumenterna\r\nenbart efterfrågar livsmedel av bra kvalitet till\r\nrimliga priser. Konsumenterna efterfrågar också\r\nlevande landsbygder och öppet landskap. För dessa\r\nnyttigheter och för jordbrukets betydelse för vår\r\nberedskap och för vårt försvar betalar vi inte i\r\nsärskild ordning, utan denna ersättning är\r\n''inbakad'' i producentpriserna. Slås huvuddelen av\r\nvårt svenska jordbruk ut, försvinner också\r\nhuvuddelen av dessa nyttigheter.</pre><pre>Det är förvånande att denna viktiga\r\nkonsumentfråga inte hörs i debatten. Vi har från\r\nfolkpartiet liberalernas sida i riksdagsmotioner\r\nunder fem års tid föreslagit att vi skall bryta ut och\r\nbetala för dessa nyttigheter genom en generell\r\narealersättning. Tyvärr prissätter inte marknaden\r\nnyttigheterna, men vi har framhållit att eftersom vi\r\nav skattemedel årligen betalar 2--3 miljarder\r\nkronor för att hålla parker och grönytor i våra\r\ntätorter så är det rimligt att betala bönderna 3\r\nmiljarder kronor/år för landskapsvården. Det\r\ninnebär 1 000 kr./ha och år till landets åker-, ängs-,\r\noch betesmark.</pre><pre>Lars Drake vid lantbruksuniversitet har i en\r\nenkätundersökning visat att en majoritet av det\r\nsvenska folket vill behålla vårt öppna landskap och\r\nanser att en ersättning härför på 1 000 kr./ha och år\r\när rimlig.</pre><pre>Det finns många fördelar med en generell\r\narealersättning som betalas av budgetmedel. Den\r\nleder till sänkta matpriser utan att de avgränsnings-\r\noch kontrollproblem om är förenade med sänkt\r\nmatmoms uppkommer. Ersättningen är lätt att\r\nadministrera, uppgifter om enskilda gårdars arealer\r\noch skiften finns lagrade i databas för\r\nskördeskadeskyddet. Ersättningen ger jordbruket i\r\nskogs- och mellanbygd -- där vi har minst av öppet\r\nlandskap och alternativ sysselsättning -- en chans\r\natt överleva. Lars Jonasson -- också han agronom\r\nvid lantbruksuniversitet -- har i en uppsats visat att\r\nen arealersättning förhindrar att\r\nmjölkproduktionen i skogs- och mellanbygd på sikt\r\n''vandrar ut'' på slätterna och att den ger utrymme\r\nför att ta i anspråk ca 100 000 ha av\r\növerskottsmarken för att öka den betesbaserade\r\nköttdjursproduktionen.</pre><pre>Bland omställningsåtgärderna för jordbruket finns\r\nett stöd för landskapsvårdande åtgärder med 100\r\nmilj.kr. för innevarande budgetår och 200 resp. 250\r\nmilj.kr. för de nästföljande. Ett bidrag i denna\r\nstorlek räcker inte för att rädda jordbruk i\r\nmellanbygd och skogsbygd. Men det kan\r\nkombineras med en generell arealersättning och via\r\nlänsstyrelserna betalas ut som tillägg till de mest\r\nvärdefulla markerna ur naturvårds- och\r\nkulturmiljösynpunkt. Då skulle vi även kunna\r\nrädda de ''änglamarker'' som vi har kvar.</pre><pre>På grund av systemet med förenklad\r\nutskottsbehandling har vi inte, som vi framhåller i\r\nett särskilt yttrande, denna gång fått realbehandla\r\nförslaget om generell arealersättning. Vi kommer\r\ndock tillbaka med förslaget och tror att det snart är\r\nmoget för att samla en majoritet i riksdagen.</pre><pre>I det betänkande som vi nu behandlar har den\r\nstörsta uppmärksamheten ägnats frågan om\r\ngränsskyddet. I folkpartiet liberalernas\r\nkommittémotion beklagar vi att\r\nsocialdemokraterna funnit det förenligt med sina\r\nvalstrategiska intressen att göra ett utspel om\r\ngränsskyddet. Sedan det stod klart att något\r\ninternationellt GATT-avtal om neddragningen av\r\ngränsskyddet för livsmedel inte skulle uppnås\r\nunder 1990, har regeringsföreträdare i olika\r\nsammanhang aviserat att i riksdagen, i ljuset av\r\nGATT-förhandlingarna, lägga fram en proposition\r\nmed förslag om svensk sänkning av gränsskyddet.</pre><pre>Av de signaler som socialdemokraterna sänt ut, har\r\nmottagarna bibringats den uppfattningen att det\r\nhandlade om en ensidig sänkning av gränsskyddet i\r\nstrid med förra årets riksdagsbeslut. Av den\r\nanledningen framhöll vi i folkpartiet liberalerna i\r\nvår kommittémotion i januari att vi höll fast vid\r\nuppgörelsen om jordbrukspolitiken och att vi\r\nutgick från att socialdemokraterna tänkte göra\r\ndetsamma.</pre><pre>Regeringens proposition förelades riksdagen den\r\n26 april. Redan dagen innan kallade LRF till\r\npresskonferens och manade till strid mot\r\npropositionen. Man kan ställa sig frågan om LRF\r\nhandlat på det sättet om man hade fått tillfälle att\r\nläsa propositionen i förväg.</pre><pre>Regeringsförslaget innebär en anpassning av det\r\növerskydd som uppkommit på vissa produkter\r\ngenom att lantbrukare erhåller arealstöd för\r\nprisreglerade grödor. Regeringen borde ha lämnat\r\nuppdraget att företa denna anpassning till statens\r\njordbruksnämnd utan att gå till riksdagen.\r\nJordbruksnämnden har uppdraget att anpassa\r\ngränsskyddet efter svängningar i\r\nvärldsmarknadspriserna. Jordbruksnämnden fick\r\nuppdraget att höja gränsskyddet på\r\nmjölkprodukter när mjölksubventionerna\r\navskaffades. Nu önskade socialdemokraterna\r\nanvända gränsskyddet för ett valpopulistiskt utspel.\r\nEftersom omställningen är mycket påfrestande för\r\njordbruket -- det handlar om människor som\r\nkänner en stor oro inför framtiden -- borde\r\nregeringen avhållit sig från utspel som ökar denna\r\noro.</pre><pre>Det finns olika uppfattningar om behovet av att\r\nföreta en justering av överskyddet. Vi i folkpartiet\r\nliberalerna menar att det är viktigt att så sker, och\r\njag skall förklara varför.</pre><pre>Vi vet att leden från bonden till konsumenten\r\nständigt försöker förbättra sina marginaler. Som jag\r\ntidigare nämnde, steg priset på reglerade livsmedel\r\nunder 1980-talet mer än på andra varor, trots att\r\nlantbrukarna realt fick sänkt pris. När\r\nslakteriförbundet i våras sänkte priset på vissa\r\nköttkvaliteter, resulterade det inte i sänkta\r\nkonsumentpriser. Det var handelsleden som tog\r\nhand om prissänkningen.</pre><pre>Om vi i Sverige skall komma ned till europeisk nivå\r\nnär det gäller inflation, måste vi ändra inställning\r\ntill kostnadsökningar. Vi har uppenbarligen levt så\r\nlänge med olika former av kostnadspåslag och\r\nföljsamhetsklausuler att vi betraktar dem som\r\nnaturnödvändiga. Vi måste börja hata och\r\nbekämpa alla former av kostnadsökningar. De\r\nleder till försämrad internationell konkurrenskraft\r\ngenom inflation och därmed till höjda priser för\r\nkonsumenterna. Under den senare delen av 1990-\r\ntalet kommer även vår livsmedelsproduktion att\r\nutsättas för internationell konkurrens. Det är\r\nangeläget att vi ur detta perspektiv undanröjer den\r\nfrestelse som nuvarande överskydd på vissa\r\nprodukter inbjuder till. Det är en frestelse för\r\nmarknadsaktörer i leden efter bonden att öka sina\r\nmarginaler.</pre><pre>Även om vi således är mycket kritiska till att\r\nregeringen av valpopulistiska skäl går till riksdagen\r\nmed just denna fråga, ställer vi från folkpartiet\r\nliberalerna upp på principen om justering av\r\növerskyddet. Men vi godtar inte en justering efter\r\nen generell procentsats eller i enlighet med det\r\nkritiserade tabellförslag som finns i propositionen.\r\nJordbruksnämnden bör få regeringens uppdrag att\r\nminska överskyddet för varje enskild produkt efter\r\nsamma metod som används vid justering av\r\ngränsskyddet efter världsmarknadsprisernas\r\nsvängningar. Då kommer anpassningen att ske med\r\nerforderlig säkerhetsmarginal utifrån det nu\r\naktuella överskyddet.</pre><pre>Det är viktigt att i detta sammanhang slå fast vad\r\nsom framhålls i propositionen, nämligen att\r\nanpassningen inte får leda till sänkta\r\nproducentpriser eller ökad import. I betänkandet\r\nslås fast att anpassningen skall ske på ett sätt som\r\nger utrymme för förbättrad lönsamhet i jordbruket.\r\nDen allmänna principen om en socialt acceptabel\r\nomställning för jordbruket skall gälla. Regeringen\r\npekar i propositionen på att gränsskyddet kommer\r\natt få justeras uppåt av vissa yttre orsaker. Det\r\ngäller bl.a. när prisstödet på lamm- och fårkött\r\ntrappas av. Jag har i vårt särskilda yttrande\r\nframhållit att en svag skörd i höst kommer att få\r\nsamma effekt.</pre><pre>Låt mig i detta sammanhang få framhålla att en\r\njustering av överskyddet, precis som Sven Eric\r\nLorentzon framhöll, kan förhindra prisökningar,\r\nmen det sänker inte konsumentpriserna, som SPK\r\nslagit fast. Socialdemokraterna hade däremot\r\nkunna medverkat till en sänkning av\r\nkonsumentpriserna om man biträtt folkpartiet\r\nliberalernas förslag till ändringar i\r\nbygglagstiftningen för att underlätta etablering av\r\nlågprisbutiker. Undersökningar har bl.a. visat att\r\nlivsmedelspriserna i Karlskrona och Trollhättan,\r\ndär det finns lågprisbutiker, är ca 7 % lägre.</pre><pre>Fru talman! Jag vill avsluta med att ta upp den oro\r\njag känner för svenskt jordbruk för de närmaste\r\nåren. Riksrevisionsverket gjorde 1989 en\r\nutvärdering av lönsamheten inom jordbruket. Den\r\nvisar att lönsamheten var ca 40 % för låg och att\r\nersättningen för eget arbete låg på ca 17 kr. per\r\ntimme. Genom en mycket god skörd 1990\r\nförbättrades den totala ersättningen för detta år.\r\nMen de prognoser som jordbruksnämnden gjort för\r\n1991 och 1992 är alarmerande. Vi har riktat en stor\r\ndel av omställningsresurserna för att snabbt bli av\r\nmed våra stora överskott på spannmål och mjölk.\r\nNär detta sker är det naturligt att ekonomin för\r\nkvarvarande producenter blir mycket pressad.\r\nDetta får inte leda till en stor utslagning av\r\nlantbrukare. Då sker den oreparabla skada som vi\r\nblev varnade för i gårdagens DN-artikel. Då är\r\nomställningen inte socialt acceptabel.</pre><pre>Det är nödvändigt att regeringen beaktar detta när\r\nden förbereder för den kostnadskompensation\r\nsom, efter GATT-avtalet i april 1989, betalas ut\r\ndirekt till bönderna. Enligt betänkandet skall en\r\nutbetalning ske i höst, oavsett om ett nytt GATT-\r\navtal föreligger då eller inte. Skulle ett GATT-avtal\r\ninte uppnås i år, måste vi förändra systemet med\r\nkostnadskompensation. Det går inte i längden att\r\nha det koncentrerat till en utbetalning per år.</pre><pre>I vår motion pekar vi också på att vi måste lösa\r\nproblemen kring behovet av utbytesimport/export\r\npå grund av säsongs och årsmånsvariationer. Som\r\ndet nu är finns temporära exportbidrag för viss\r\nproduktion, men inte för all. Äggproducenterna får\r\nexempelvis inget, medan alla införsavgifter på\r\nutbytesimporten går till statskassan.</pre><pre>Fru talman! Med detta önskar jag yrka bifall till\r\nvåra reservationer 13 och 19.</pre><pre></pre><pre>Anf. 64 KARL ERIK OLSSON (c):</pre><pre>Fru talman! Detta är faktiskt den tråkigaste dagen\r\nunder min tid i riksdagen. Jag tycker att det är det\r\ntråkigaste ärendet och den tråkigaste debatten. Jag\r\nvill allra först ta upp frågan om att säga ett, och göra\r\nett annat.</pre><pre>En gammal uppmaning som borde ingå i etiska\r\nregler för politiker, någonting som jag för övrigt har\r\nmotionerat om här i riksdagen, hämtad från\r\nMatteus evangeliet lyder: ''utan sådant skall edert\r\ntal vara, att ja är ja, och nej är nej. Vad därutöver\r\när, det är av ondo.''</pre><pre>Gränsskydd kan av förklarliga skäl bara röra sig\r\nuppåt eller nedåt, dvs. höjas eller sänkas. Vad\r\ndärutöver är, är struntprat. I propostionen föreslår\r\njordbruksministern att gränsskyddet skall sänkas\r\nmed genomsnittligt 10 %, att detta inte är någon\r\nsänkning, och att denna sänkning kommer att ge\r\nkonsumenterna billigare livsmedel med 3--5 %.\r\nDetta är kvalificerat struntprat.</pre><pre>Mot bakgrund av att såväl regeringen som\r\nriksdagen för ett år sedan enigt och otvetydigt\r\nuttalade att någon ensidig svensk neddragning eller\r\nförändring av gränsskyddet inte skulle komma i\r\nfråga är det skamligt av Mats Hellström och\r\nregeringen att nu föreslå detta.</pre><pre>Det är naturligtvis först och främst ett djupt svek\r\nmot den lilla grupp som fortfarande är Sveriges\r\nbönder.</pre><pre>Det är också ett svek mot centern, moderaterna,\r\nfolkpartiet och vänsterpartiet som ingick i den\r\njordbrukspolitiska överenskommelsen förra året.</pre><pre>Det är också ett svek mot alla de rättrådiga\r\nsocialdemokrater med Hans Gustafsson i spetsen --\r\ndå vice ordförande i jordbruksutskottet -- som\r\nställde upp för uppgörelsen.</pre><pre>Fru talman! Det är också ett svek mot alla oss som\r\nsysslar med politik. Att ingen -- i varje fall ingen\r\nbonde -- vågar lita på Mats Hellström, det är dess\r\nvärre ingen nyhet. Men bönderna vågar inte heller\r\nlita på regeringen och inte ens på oss i\r\noppositionen. För -- säger de -- ni har ju gjort upp\r\nmed regeringen, nu ser ni hur det går!</pre><pre>Misstron mot regeringen löser vi väl vid valet. Men\r\nväljarnas misstro mot politiker -- det s.k.\r\npolitikerföraktet -- är ett stort problem i vår\r\ndemokrati. Vi måste alla känna ansvar för att inte\r\nbygga under det.</pre><pre>Hellström kanske säger att jag förstärker detta\r\npolitikerförakt genom att göra denna fråga större\r\nän den är. Nej, det gör jag inte. Sakfrågan är stor,\r\noch jag återkommer till den. Principfrågan är\r\njättestor, och ansvaret är jordbruksministerns och\r\nregeringens. Hur tror ni att folk skall kunna lita på\r\ner eller på politiker när ni gör så här?</pre><pre>Med hänsyn till principen att stå fast vid sitt ord så\r\nvill jag redan nu yrka bifall till vår reservation 8,\r\nsom innebär avslag på regeringens förslag att sänka\r\ngränsskyddet i strid mot riksdagens beslut för ett år\r\nsedan.</pre><pre>Det är fortfarande möjligt att rätta till vad vi inte\r\nförmådde i utskottet, nämligen att få majoritet för\r\navslag på denna ''kvalificerade galenskap'' som\r\nAstrid Lingren, Marit Paulsen och Stefan Edman\r\nuttrycker det i gårdagens DN. Detta är möjligt\r\ngenom att en majoritet av kammarens ledamöter\r\nröstar för reservation nr 8, som tyvärr nu endast\r\nstöds av centerpartiet, moderaterna och\r\nmiljöpartiet.</pre><pre>Apropå Dagens Nyheter: Det är mycket som talar\r\nför att jordbruksministern gjort en felbedömning\r\nav opinionsläget. Han tycks ha trott att det enda\r\nfolk var intresserade av var billiga, helst utländska,\r\nlivsmedel, och att de struntade i öppet landskap,\r\nbevarad kulturmiljö, levande landsbygd och rena,\r\nsvenska livsmedel.</pre><pre>Men han bedrog sig. Under senare tid har\r\ntidningarna allt oftare refererat de hot mot\r\nlandsbygden och odlingslandskapet som kommer\r\nom den socialdemokratiska jordbrukspolitiken\r\ngenomförs. Debatten om livsmedelskvalitet,\r\ndjuromsorg och miljöhänsyn lever än.</pre><pre>Det är att missbedöma opinionen och\r\nkonsumenterna om man tror att det är deras vilja\r\natt stora delar av svenskt jordbruk och svensk\r\nlandsbygd skall slås ut för att priserna på livsmedel\r\neventuellt skall sänkas några procent.</pre><pre>Även om folkpartiet och vänsterpartiet har ''gått\r\npå'' Hellströms felbedömning, så kan ju\r\nkammarens ledamöter från socialdemokraterna,\r\nfolkpartiet och vänsterpartiet i morgon vid\r\nvoteringen korrigera denna felbedömning och\r\navvisa den ''kvalificerade galenskapen'' att sänka\r\ngränsskyddet och jordbrukspriserna.</pre><pre>Jag vill instämma i vad Sven Eric Lorentzon har\r\nsagt beträffande historebeskrivningen och\r\nutskottsbehandlingen och i huvudsak även i synen\r\npå gränsskyddet.</pre><pre>Omställningen av jordbrukspolitiken var\r\nnödvändig med hänsyn till såväl konsumenter som\r\njordbrukare. Den stora överskottsproduktionen\r\nhar de blivit dyrbar både för jordbrukarna själva,\r\nsom stod för huvuddelen av exportkostnaderna,\r\noch för staten som stod för en del.</pre><pre>Omställningen är svår och känns obegriplig för\r\nmånga i jordbrukarkåren. Men den är nödvändig.\r\nDen gamla politiken har tjänat ut, och den\r\ninternationella mljön har förändrats.</pre><pre>Man kan inte gå ifrån ett genomreglerat system till\r\nett avreglerat system med ett steg. Det krävs små\r\nsteg som gör att omställningen kan ske lugnt utan\r\natt för stora misstag begås och utan brutal\r\nutslagning.</pre><pre>De nya signaler som kommit från regeringen under\r\nperioden efter beslutet i juni i fjol fram till juni i år,\r\nhar gjort att jordbrukarna oroats ytterligare. Sedan\r\nfjolårets beslut har regeringen på punkt efter punkt\r\nallvarligt misstolkat beslutet och lagt förslag som\r\npåverkat näringen negativt.</pre><pre>Några exempel är:</pre><pre>1.  Debatten om och reglerna för när\r\nomställningsbidrag skall betalas tillbaka.</pre><pre>2.  Jordförvärvslagen slopas för fysiska personer.</pre><pre>3.  Konkurrenslagstiftningen skärps med förtur för\r\njordbruket.</pre><pre>4.  Norrlandsstödet räknas inte upp som utlovat.</pre><pre>5.  Handelsgödselavgifter ökas i strid med\r\növerenskommelsen.</pre><pre>Oron i jordbrukarleden är förståelig. Den oron är\r\nett allvarligt hot mot ett gott resultat av\r\nomställningen.</pre><pre>I propositionen som behandlar den nya\r\njordbrukspolitiken 1990 skriver Mats Hellström\r\nsjälv: ''Jag vill här åter understryka att Sverige inte\r\nskall gå före andra länder genom att ensidigt sänka\r\nsitt gränsskydd.''</pre><pre>Att nu sänka gränsskyddet innebär också ett brott\r\nmot tidigare beslut här i denna kammare för ett år\r\nsedan. För ett år och en dag sedan debatterade vi\r\njordbrukspolitiken. Ett beslut fattades som i denna\r\ndel var enigt. Enligt beslutet skulle inga ensidiga\r\nsänkningar ske av gränsskyddet i Sverige.\r\nFörändringar av gränsskyddets nivå skulle ske i den\r\ntakt man kom överens om i GATT-\r\nförhandlingarna.</pre><pre>Jordbruksutskottets majoritet har i år beslutat\r\nannorlunda, nämligen att bifalla regeringens\r\nförslag om en sänkning av gränsskyddet med 10 %.\r\nDet kan ge omedelbara prissänkningar för vissa\r\nvaror som stärkelse, socker och ost. På längre sikt\r\nger det jordbruket en ytterligare försämrad\r\nlönsamhet eftersom man inte får möjlighet att\r\nåtergå till högre priser. Vi talade i fjol om att\r\navreglera ''inom ett bevarat gränsskydd''. Nu sänks\r\ngränsskyddet, men då balans uppnåtts och man\r\nskulle ha chans att komma upp till den tidigare\r\nnivån går det inte.</pre><pre>Det är angeläget att följa den internationella\r\nutvecklingen och göra justeringar av gränsskyddet i\r\nsamma takt som i övriga länder. Det finns däremot\r\ningen anledning för Sverige att gå före ett resultat i\r\ndessa internationella förhandlingar. Svenska\r\njordbrukare skall kunna konkurrera med andra\r\nländers jordbrukare på lika villkor. Enligt\r\nutskottsmajoritetens beslut kommer svenska\r\njordbrukare att försättas i en sämre\r\nkonkurrenssituation än jordbrukare i vår nära\r\nomvärld, t.ex. Danmark.</pre><pre>GATT-förhandlingarna har ännu inte gett något\r\nresultat. Regeringen skrev i årets\r\nbudgetproposition att gränsskyddet skulle ''justeras\r\ni ljuset av GATT''. Nu sker en justering neråt, om\r\njordbruksministern får som han vill. Det skulle vara\r\nintressant att höra Mats Hellströms förklaring till\r\nvilket ljus han har sett komma från GATT-\r\nförhandlingarna nu.</pre><pre>(Jordbruksmininstern, inpass: Gärna.)</pre><pre>Det blir alltmer uppenbart att regeringen tidigt\r\nbestämt sig för att ensidigt sänka det svenska\r\ngränsskyddet, oavsett vad som sker i GATT.\r\nFormuleringarna i budgetpropositionen om ljuset\r\nfrån GATT var sannolikt bara kosmetika. I\r\nsamband med att regeringen presenterade sin\r\nkovändning i matmomsfrågan kom det fram att\r\nman planerar ytterligare sänkningar av\r\ngränsskyddet.</pre><pre>I internationella sammanhang uppfattas givetvis\r\nmajoritetens förslag till nedjustering av\r\ngränsskyddet som en ensidig svensk sänkning.\r\nHellström kommer säkert att få beröm i vissa\r\nkretsar, medan många säkert är glada att han inte\r\när jordbruksminister i deras eget land.</pre><pre>Det gör mig naturligtvis ledsen och besviken att\r\nfolkpartiet och vänsterpartiet nu stöder regeringen.\r\nJag hade hoppats att Bengt Rosén och Annika\r\nÅhnberg skulle orka stå fast vid den ståndpunkt de\r\nhade förra året. I folkpartiets motion från januari\r\ni år skrevs: ''En ensidig reducering av det svenska\r\ngränsskyddet, vilket föreslagits av vissa debattörer,\r\nskulle med stor sannolikhet innebära att\r\nhuvuddelen av den svenska lantbrukarkåren slås\r\nut. -- -- -- Det är mycket anmärkningsvärt om\r\nsocialdemokraterna mindre än ett år efter\r\nuppgörelsen om den nya jordbrukspolitiken är\r\nberedd att göra avsteg från en väsentlig del. Detta\r\nkan vi inte acceptera.''</pre><pre>När jag lyssnar till Bengt Rosén i dag får jag litet\r\nblandade känslor. Jag uppfattar det som om Bengt\r\nRosén fortfarande har samma uppfattning som står\r\ni motionen. Ändå står han bakom den text som\r\nbiträder regeringens proposition om att sänka\r\ngränsskyddet. Det är synd att folkpartiet vinglar i\r\ndenna fråga. Ett folkpartistiskt stöd skulle behövas\r\nför den nya icke-socialistiska regeringen efter valet,\r\näven på jordbruksområdet. Folkpartiet och\r\nvänsterpartiet får naturligtvis själva svara för sina\r\ngärningar, även om det är Mats Hellström som\r\nlockat dem till dåligheter.</pre><pre>Vi har högre kvalitetskrav på våra livsmedel i\r\nSverige än t.ex. i EG, och det är bra. Det är\r\ndäremot fullständigt obegripligt att vi inte ställer\r\nsamma höga krav på importerade livsmedel. Det\r\nverkar som om regeringen till varje pris vill försätta\r\ndet svenska jordbruket i en sämre\r\nkonkurrenssituation gentemot omvärlden genom\r\natt på detta sätt lägga ned stora delar av jordbruket\r\ni landet. Ändå är det vårt sätt att driva jordbruk\r\nsom är bäst för naturen och människan och som\r\nborde få överleva.</pre><pre>Efter förra årets jordbrukspolitiska beslut har den\r\nsvenska attityden till EG-medlemskap förändrats.\r\nDet innebär att en viktig uppgift i\r\njordbrukspolitiken nu blir att fasa in omställningen\r\nså att vi harmoniseras med EG.</pre><pre>Men det är viktigt att vi inte sänker våra\r\nambitioner. Vi har ett bättre djurskydd, förbud mot\r\nhormoner och mot antibiotika i foder, och vi har en\r\nrestriktiv bekämpningsmedelsanvändning. Inom\r\nEG är debatten nu livlig för att åstadkomma\r\nliknande förändringar. Marknaden för ren och\r\nnaturlig mat växer. Detta ger oss stora möjligheter\r\ni framtiden.</pre><pre>Dessa synpunkter framhålls på ett förtjänstfullt sätt\r\ni denna artikel av Astrid Lindgren, Marit Paulsen\r\noch Stefan Edman som redan abstroferats här ett\r\npar gånger. Det vore naturligtvis ''kvalificerad\r\ngalenskap'', som de uttrycker det, att nu vidta\r\nsådana åtgärder som gör att svenskt jordbruk --\r\nkanske det mest naturliga och bästa i ett framtida\r\nEG -- slås ut strax innan vi kommer med.</pre><pre>Vi behöver inte nu föröda vårt kulturlandskap och\r\ninte föröda bönders erfarenhetsbank. Vi har tid att\r\nlugna oss och se vad en kommande\r\nEuropamarknad vill ha från oss. Jag är övertygad\r\nom att det är mer än granskog.</pre><pre>Därutöver kan jordbruket och åkerjorden med en\r\nväl genomförd omställning bli en ännu större kraft\r\ni miljöarbetet. Men då skall det till en del försiktigt\r\nställas om till att producera miljövänliga råvaror till\r\nenergi- och energisektorn.</pre><pre>I betänkandet behandlas även en del andra frågor\r\nsom jag nu inte hinner att särskilt beröra. Jag vill\r\nendast hänvisa till våra reservationer och till\r\ncenterns särskilda yttrande där vi utvecklar vår\r\nprincipiella syn på jordbrukspolitiken. Jag yrkar\r\nbifall till reservationerna 8, och det är den\r\nviktigaste, 9, 12 och 14.</pre><pre>Enligt centerns uppfattning är det effektivaste\r\nsättet att snabbt sänka matpriserna att sänka\r\nmatmomsen. Det ger direkt positiva effekter för de\r\nmånga människor som förlorar på den orättvisa\r\nskatteomläggningen.</pre><pre>För ett år sedan sade Mats Hellström i kammaren\r\natt det är en skenlösning att attackera momsfrågan\r\nför att komma åt de höga matpriserna. Det är bra\r\natt socialdemokraterna och kanske även\r\njordbruksministern nu kommit till en mer\r\nnyanserad syn på den frågan.</pre><pre>Momsen på mat behöver sänkas. Centern har drivit\r\nfrågan länge, och vi är glada för allt stöd vi kan få,\r\näven från socialdemokraterna, om de nu står fast\r\nvid det. Alla här i kammaren har nu chansen att\r\nbesluta om att sänka momsen redan nu genom att\r\npå fredag rösta på vårt förslag.</pre><pre>Till sist, fru talman och ärade kammarledamöter,\r\nvill jag än en gång vädja till er att tänka på heder\r\noch trovärdighet innan ni vid morgondagens\r\nvotering avslår reservation nr 8. Genom att bifalla\r\nden kan mycket av det elände som Mats Hellström\r\nförsökt ställa till med rättas till.</pre><pre>I detta anförande instämde Per-Ola Eriksson,\r\nHåkan Hansson, Sven-Olof Petersson, Karin\r\nStarrin, Rune Thorén och Lennart Brunander (alla\r\nc).</pre><pre>Anf. 65 BENGT ROSÉN (fp) replik:</pre><pre>Fru talman! Jag noterade att Karl Erik Olsson i sin\r\nkraftiga kritik trots allt var litet mer positiv till mig\r\nsom folkpartist. Möjligtvis betraktar han mig som\r\nden av jordbruksministern vilseförde i detta\r\nsammanhang.</pre><pre>Karl Erik Olsson säger att den anpassning av\r\növerskyddet som vi från folkpartiet har tagit\r\nställning för som princip aldrig kan återföras. Men\r\npå den punkten måste Karl Erik Olsson ha fel.</pre><pre>Vi har under den tid som passerat sedan vi fattade\r\ndet livsmedelspolitiska beslutet för ett år sedan\r\ngång på gång företagit både höjningar och\r\nsänkningar av gränsskyddet utifrån\r\nvärldsmarknadsprisets svängningar. Vi visste här i\r\nriksdagen ingenting om den justering uppåt, som\r\ntydligen också var möjlig, av mejeriprodukter som\r\nskedde när subventionerna avskaffades på\r\nkonsumtionsmjölken.</pre><pre>Enligt vår uppfattning är det nödvändigt att vi i\r\nSverige förhåller oss på ett helt annat sätt gentemot\r\nkostnadsökningar. Vi vet trots allt att de instrument\r\nför objektiv mätning av jordbrukstöden i de olika\r\nländerna visar att vi har högre PSE-tal i Sverige än\r\nvad man har inom EG. Vi i Sverige skall\r\nförhoppningsvis inom kort kunna konkurrera med\r\nlivsmedelsproduktionen inom EG. Jag tror att vi då\r\nmed en helt annan tyngd och ambition får försöka\r\nförhindra kostnadsökningar över allt där de\r\nuppträder.</pre><pre>Vi i folkpartiet liberalerna har inte, Karl Erik\r\nOlsson, sagt ja till en tioprocentig reduktion av\r\ngränsskyddet och vi har inte ställt oss bakom den\r\ntabell som visats. Vi ställer oss positiva till\r\nprincipen om en anpassning av gränsskyddet, och vi\r\nyrkar att statens jordbruksnämnd på sedvanligt sätt\r\nskall få detta uppdrag. Vi vet då att det kommer att\r\ngenomföras med en god säkerhet.\r\nJordbruksnämnden kan detta, och vi vet att det blir\r\ntillräcklig marginal kvar för att lantbruket skall\r\nkunna höja sina priser.</pre><pre></pre><pre>Anf. 66 KARL ERIK OLSSON (c) replik:</pre><pre>Fru talman! Jag förstår mycket väl att det är litet\r\njobbigt för Bengt Rosén att samtidigt sitta på två\r\nstolar. Jag vill peka på vad som sägs i utskottets\r\nbetänkande. Folkpartiet och vänsterpartiet står\r\nbakom majoritetsskrivningen. Jag skall citera ett\r\nlitet stycke för att illustrera vad det handlar om:\r\n''Om tillträdet till den svenska marknaden skall\r\nupprätthållas på det sätt som förutsattes i beslutet\r\nbör gränsskyddet anpassas i riktning mot de lägre\r\nmarknadspriser som blir en effekt av avregleringen.\r\nI likhet med jordbruksministern vill utskottet\r\nunderstryka att de föreslagna ändringarna inte i sig\r\nmedför någon ökad import. De skall heller inte\r\ninnebära att priserna på jordbrukets produkter\r\npåverkas i vidare mån än vad som blir följden av\r\nbeslutet om en intern avreglering.''</pre><pre>Utskottet talar dels om den prissänkning som har\r\nskett, dels den som förväntas komma vid\r\nhalvårsskiftet när avregleringen träder i kraft.\r\nUtskottet säger vidare: ''I enlighet med det anförda\r\ntillstyrker utskottet regeringens förslag om\r\nanpassning av gränsskyddet och justering av\r\nreferenspriserna.'' Så långt är det helt och hållet\r\nbifall till propositionen. Det finns även ett\r\ntillkännagivande, som jag utgår ifrån att Annika\r\nÅhnberg till viss del kommer att förklara, vilket jag\r\ndärför inte kommer att ta tid till nu, som i någon\r\nmån är ägnat att hålla efter regeringen.</pre><pre>Jag har här en promemoria från statens\r\njordbruksnämnd som visar att den uppfattning\r\nregeringen haft om att sänka priserna har spritt sig\r\nåtminstone dit. Jag kan läsa ett stycke som handlar\r\nom nötkött: ''Den utveckling som kan förväntas\r\ninternationellt på nötköttsområdet motiverar ingen\r\nändring av avgiftsnivån. (Enligt förslag i\r\npropositionen tillkommer sänkning av skyddet\r\nberoende på sänkta referenspriser. -- -- --''. Även\r\nom inte utskottet accepterat listan på priser, har\r\nman accepterat principen. Det är där som\r\nskiljelinjen går mellan våra ståndpunkter.</pre><pre>Anf. 67 BENGT ROSÉN (fp) replik:</pre><pre>Fru talman! Karl Erik Olsson lyssnade inte på vad\r\njag försökte förklara för honom. Vi har ställt oss\r\nbakom principen att anpassa överskyddet. I mitt\r\nanförande redovisade jag att man för prisreglerade\r\ngrödor betalar en ersättning genom ett arealbidrag.\r\nNär det gäller de grödorna ställer vi oss bakom en\r\nanpassning, och vi tar avstånd från en justering till\r\nen förväntad kommande lägre prisnivå. När det\r\ngäller spannmålet vet Karl Erik Olsson lika bra som\r\njag att vi i förlängningen har en förädlingsindustri i\r\nform av kvarnrörelse som domineras av\r\njordbrukskooperationen i Sverige. Denna\r\ndominans har lett till att man inom den näringen\r\nhar en mycket bra avkastning. Den är så bra att det\r\nsvenska kooperativa företaget numera, sedan ett år\r\ntillbaka, också är huvudägare till den danska\r\nkvarnindustrin.</pre><pre>Jag tror, Karl Erik Olsson, att det är nödvändigt att\r\nman även i förädlingsindustrin i alla handelsled nu\r\nförsöker pressa de marginaler som finns för att vi\r\nskall få en kostnadsutveckling som gör att svenskt\r\njordbruk klarar sig när vi skall konkurrera på lika\r\nvillkor med jordbruket i EG. Vi måste då jaga\r\nkostnader i alla sammanhang där de uppträder. Vi\r\nmåste få en annan inställning till inflationen. Det är\r\nbakgrunden till att vi -- även om vi kritiserar\r\nsocialdemokraterna för att de av denna fråga gjort\r\nvalpopulism -- är beredda att ställa upp för\r\nprincipen.</pre><pre>Anf. 68 KARL ERIK OLSSON (c) replik:</pre><pre>Herr talman! Principen att anpassa gränsskyddet\r\nefter de marknadspriser som finns inom landet och\r\nde internationella priserna har vi ganska öppet\r\ndiskuterat i jordbruksutskottet -- det vet Bengt\r\nRosén. Jag har deltagit i den diskussionen. Men när\r\nBengt Rosén säger att han tar avstånd från att nu\r\ninteckna en kommande lägre prisnivå, är jag orolig\r\nför att Bengt Rosén förväxlar funktionen av ett\r\nsärskilt yttrande och av en reservation. Dessa\r\nsynpunkter förs nämligen fram i ett särskilt\r\nyttrande som är fogat till betänkandet. Men Bengt\r\nRosén och folkpartisterna står bakom majoritetens\r\nskrivning när det gäller att bifalla regeringens\r\nförslag. Om det nu är som Bengt Rosén säger skulle\r\nni faktiskt ha varit med på reservationen i stället för\r\natt stå bakom majoritetstexten. Om det är så enkelt\r\nkan ni väl fortfarande ändra på det.</pre><pre>Tredje vice talmannen anmälde att Bengt Rosén\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 69 ANNIKA ÅHNBERG (v):</pre><pre>Herr talman! En utrotningshotad art med keps --\r\när det bilden av den svenska bonden år 1991? Det\r\när märkligt nog böndernas egna\r\nintresseorganisation som på detta sätt framställer\r\nsina egna medlemmar. Det är just ett märkligt sätt\r\natt ingjuta framtidstro hos bönderna på. De är\r\ntyvärr inte ensamma om sitt sätt att beskriva\r\njordbruket. Det finns i vårt land alldeles för många\r\nsom tycks vara beredda att älska jordbruket till\r\ndöds. I sin iver att beskriva hur oerhört hotat detta\r\nälskade jordbruk är, gör man i stället jordbruket en\r\nstor otjänst när man i alldeles för svarta nyanser\r\nmålar upp hotbilder som inte stämmer med\r\nverkligheten. Det bidrar i hög grad till att hos\r\njordbrukarna skapa denna känsla av hopplöshet\r\ninför framtiden. Det leder till en uppgivenhet som\r\ngör att många i dag tycker att det är svårt att\r\nfortsätta att vara jordbrukare.</pre><pre>Jag har all respekt för jordbruket och dess utövare.\r\nJag vet att de svenska jordbrukarna är mycket\r\nskickliga hantverkare. Jag vet också att den\r\nomställningsprocess som det svenska jordbruket\r\nbefinner sig i är mycket svår. Den är mycket svår i\r\nsig, därför att den innebär en förändring av ett\r\nsystem som vi har haft länge. Den är svår därför att\r\nden utspelar sig mot bakgrund av en väldigt\r\nföränderlig internationell situation.</pre><pre>Det talas mycket om att vi behöver långsiktighet i\r\nlivmedelspolitiken. Det håller jag med om, men jag\r\nmåste samtidigt säga att det är väldigt svårt att\r\nskapa långsiktighet för en näring som just nu är så\r\nutsatt för förändringar i det internationella\r\nperspektivet. Vi vet ännu så litet vilka förändrade\r\nspelregler som det svenska EG-medlemskapet --\r\nsom vi i vänsterpartiet inte vill ha -- kommer att\r\ninnebära. Vi vet också så litet vad den fortsatta\r\nGATT-processen kommer att innebära för det\r\nsvenska jordbruket. Det är mycket svårt att då\r\nforma en långsiktig svensk jordbrukspolitik.</pre><pre>Jag förstår att allt detta är oerhört svårt för de\r\nsvenska jordbrukarna. Men jag tror inte att\r\nnäringen eller producenterna gagnas av den\r\noseriösa och ytliga debatt som pågår när det gäller\r\njordbruket i allmänhet och gränsskyddet i\r\nsynnerhet. Om det är något som jag önskar mig är\r\ndet en mer nyanserad och seriös debatt på detta\r\nområde.</pre><pre>Herr talman! Riksdagen beslutade förra året om en\r\nny livsmedelspolitik. Det fanns en mycket stor\r\nenighet om att den gamla livsmedelspolitiken hade\r\nspelat ut sin roll. Det fanns också en mycket stor\r\nenighet om att nackdelarna med den sedan länge\r\nhade övervägt över fördelarna. De mål som hade\r\nsatts upp för jordbrukspolitiken var:</pre><pre>att jordbrukarna skulle garanteras rimliga\r\ninkomster,</pre><pre>att beredskapen skulle vara god inför krig och\r\nkrissituationer,</pre><pre>att konsumenterna skulle få livsmedel av hög\r\nkvalitet till rimliga kostnader,</pre><pre>att jordbruket skulle bidra till en bra\r\nregionalpolitik, dvs. att man skulle kunna leva i\r\nhela vårt avlånga land,</pre><pre>att miljön skulle skonas från negativ miljöpåverkan\r\nav jordbruket.</pre><pre>Alla dessa vackra mål för jordbrukspolitiken var ju\r\nouppfyllda. Det fanns mycket kraftig kritik på alla\r\ndessa punkter. Det fanns därför i riksdagen en stor\r\nenighet om att det behövdes en ny\r\nlivsmedelspolitik. Det fanns en stor enighet om att\r\nen avreglering av jordbruket var nödvändig. Men\r\nenigheten var faktiskt inte alls särskilt stor om vad\r\nsom skulle komma i stället för denna gamla\r\njordbrukspolitik och om hur den nya\r\nlivsmedelspolitiken skulle se ut. Det är av förra\r\nårets beslut lätt att se att det blev en kompromiss.\r\nDen innehöll litet från alla partiers förslag, men det\r\när inte en helhet som vi står enade och samlade\r\nbakom.</pre><pre>Om man kan tala om svek i förhållande till förra\r\nårets beslut är -- tror jag -- det stora sveket att vi\r\ndå tillät oss att sopa så många stora problem under\r\nmattan. Vi gjorde det därför att vi var så ivriga att\r\nbli överens om den nödvändiga avregleringen. Vi\r\ntillät oss att väldigt ytligt behandla mycket viktiga\r\naspekter av den nya livsmedelspolitiken. Dit hör --\r\nenligt min mening -- frågan om gränsskyddet.</pre><pre>För vänsterpartiets del innebar den nya\r\ninriktningen av jordbrukspolitiken att vi ville ha\r\nstöd inte bara till de tidigare prisreglerade\r\ngrödorna, utan även till de delar av jordbruket som\r\nvi ville värna och utveckla. Det betyder den\r\nalternativa odlingen och det ekologiska lantbruket.\r\nVi ville ha ett mer uttalat stöd till en fortsatt -- och\r\nutvecklad -- vallodling. Vi ville att den nya\r\nlångsiktiga landskapsvårdande ersättning som\r\ninfördes skulle ges en mer generell utformning och\r\nfå större anslag.</pre><pre>Det är några av de aspekter om vilka vi hade\r\nmeningar som vi inte i tillräckligt hög grad fick med\r\ni den slutliga utformningen av den nya\r\nlivsmedelspolitiken. Det har enligt vår mening lett\r\ntill att den nya livsmedelspolitiken har fått en\r\nfelaktig balans och inte i tillräckligt hög grad förmår\r\nvärna jordbruket i skogs- och mellanbygder, där\r\nsamhället ju har ett extra stort ansvar.</pre><pre>Vi tycker att detta är oroande. Vi tycker att det är\r\nmycket viktigt att den nya livsmedelspolitiken följs\r\nupp och förändras. Vi kunde då konstatera att den\r\nstora bromsklossen när det gäller t.ex.\r\nvallodlingen -- som är av så avgörande betydelse --\r\nvar moderata samlingspartiet. De tycks numera ha\r\nändrat sig på den punkten, och det välkomnar jag.\r\nJag hoppas att det också skall få praktiska\r\nkonsekvenser på den fortsatta jordbrukspolitiken.</pre><pre>En sak var alla överens om. Det var att\r\navregleringen i omställningsperioden skulle\r\nkomma att innebära fallande priser för\r\nproducenterna. Det beslöt vi t.o.m. i vissa fall när\r\nvi lade fast förändringarna i spannmålspriset. De\r\nfallande priserna till producenterna, som vi nu\r\nbörjar se, är alltså en förutsedd effekt av de beslut\r\nsom riksdagen fattade förra året. Vad vi nu har att\r\ndiskutera är hur effekterna av dessa fallande priser\r\nskall föras fram till konsumenterna. Det uttalades\r\nnämligen klart i förra årets beslut att de effekterna\r\nskulle föras fram just till konsumenterna.</pre><pre>Här handlar det om en anpassning av gränsskyddet\r\ntill de inhemska prisnivåerna. Det handlar alltså\r\ninte om en ensidig sänkning av gränsskyddsnivån\r\nunder de svenska prisnivåerna. Det skulle vara ett\r\navsteg från förra årets beslut. Det gäller att\r\nupprätthålla principen att gränsskyddet skall\r\nförhålla sig till och följa de inhemska prisnivåerna.\r\nDet är, såvitt vi har kunnat bedöma, det enda sättet\r\natt garantera att effekterna förs fram till\r\nkonsumenterna.</pre><pre>Vad som annars kommer att hända är att priserna\r\ntill de svenska producenterna faller medan\r\ngränsskyddsnivån ligger kvar på den tidigare nivån.\r\nImporterade livsmedel, dvs. den import vi redan\r\nhar, blir dyrare än motsvarande inhemsk\r\nproduktion. Därigenom skapas ett utrymme för\r\nmellanleden att utöka sina marginaler så länge de\r\nhåller sig under denna gamla gränsskyddade nivå.\r\nDet gör i sin tur att primärkonsumenterna får bära\r\nbördan av omställningen. Det blir ingen positiv\r\nprispåverkan för konsumenterna. Det var inte\r\navsikten med förra årets beslut. Det är i all korthet\r\nskälen till att vi anser att denna\r\ngränsskyddsanpassning är en nödvändig\r\nkonsekvens av förra årets beslut.</pre><pre>Naturligtvis är den inte det allena saligörande. Vi\r\nkommer inte som konsumenter att plötsligt få\r\noerhört billigare mat tack vare detta. En lång rad\r\nfaktorer påverkar matpriserna. Bl.a. gör momsen\r\noch den bristande konkurrensen det. Självklart\r\nmåste åtgärder vidtas på alla dessa områden. Vi\r\nmåste sätta till alla klutar för att hålla matpriserna\r\nnere, och vi kan inte underlåta att vidta just den här\r\nåtgärden.</pre><pre>Det är nödvändigt att få mat för att över huvud\r\ntaget kunna överleva, men mat är också en oerhört\r\nbetydelsefull del av vårt sociala liv. Vi vill umgås,\r\nträffa människor och bjuda på god mat. Hyggliga\r\nmatpriser är således inte bara något viktigt för\r\nbarnfamiljer, vilket det har påståtts i\r\nmomsdebatten. Även pensionärer behöver köpa\r\nmat till rimliga priser för att få pengarna att räcka\r\ntill.</pre><pre>Enligt min mening är därför svaret på frågan om vi\r\nsviker förra årets beslut ett klart och entydigt nej.\r\nDet gör vi inte. Avsikten med gränsskyddet är just\r\natt priserna skall följa den inhemska prisnivån. Det\r\när en riktig princip som bara kan upprätthållas om\r\nvi tillåter gränsskyddet att följa med nedåt.</pre><pre>Det är enligt min mening angeläget att påpeka det\r\nsom också utskottet med anledning av en\r\nvänsterpartimotion skriver, nämligen att detta\r\nnaturligtvis inte är den enda faktor som kommer att\r\nbestämma gränsskyddets framtida nivå. Jag vill\r\ngärna citera vad som står i utskottets betänkande,\r\neftersom det förefaller mig som om de tidigare\r\ndebattörerna har glömt att läsa följande passus i\r\nbetänkandet:</pre><pre>''Vid genomgången av gränsskyddet måste också\r\nhänsyn tas till det behov av gränsskyddsjusteringar\r\ni motsatt riktning som redovisas i propositionen när\r\ndet gäller bl.a. lamm- och fårkött och det\r\nförenklade systemet för lönsamhetsutjämning\r\nmellan mejeriprodukter. Om importen ökar eller\r\nminskar kraftigt och om denna förändring kan\r\nrelateras till nivån på gränsskyddet bör regeringen\r\nåterkomma till riksdagen med förslag om\r\nåtgärder.''</pre><pre>Utskottet säger här mycket tydligt, att det nu\r\nliksom tidigare finns flera aspekter som bestämmer\r\nvar gränsskyddet för olika enskilda produkter skall\r\nhamna. Nu liksom tidigare skall beslut fattas efter\r\nmycket noggrann beredning av de myndigheter\r\nsom har denna uppgift i samhället. Det riksdagen\r\nhar att uttala sig om nu är en enda sak, nämligen\r\natt det prisfall som blir konsekvensen av förra årets\r\nbeslut också skall komma konsumenterna till godo.</pre><pre>Jag måste, herr talman, säga att det är en gåta för\r\nmig hur något enda parti egentligen kan ha något\r\natt invända mot detta. Är vi inte alla överens om\r\natt effekterna av den nya livsmedelspolitiken också\r\nskall komma konsumenterna till del? I anförandet\r\nfrån den moderate ledamoten saknar jag t.ex. varje\r\nantydan om att livsmedelspolitiken kan ha något\r\nsom helst intresse ur konsumentperspektiv.</pre><pre>Monopoliseringen inom den svenska\r\nlivsmedelsindustrin är katastrofal. Vänsterpartiet\r\nhar åtskilliga gånger, även i detta sammanhang, fört\r\nfram krav som går ut på att marknadsinträdet för\r\nsvenska aktörer måste öka. Lyckas inte det, då\r\nåterstår som enda möjlighet att införa någon form\r\nav spärr för monopolen. Då återstår bara att öka\r\ninflytandet via importen, och det är enligt vår\r\nmening helt otillräckligt. Jag yrkar därför särskilt\r\nbifall till reservationerna 20 och 21, som går ut på\r\natt samhället måste ta ett större ansvar för att\r\nstimulera den småskaliga livsmedelsproduktionen\r\noch förädlingen. Särskilt gäller det den del av\r\njordbruket som kallas för alternativ odling.</pre><pre>Kvalitetskontrollen vid import av livsmedel är\r\nenligt vår mening oerhört viktig. På detta område\r\nmåste ambitionerna ökas. I dag förekommer en\r\nstickprovskontroll på företrädesvis frukt och\r\ngrönsaker. Enligt vår mening är den otillräcklig. En\r\nännu sämre kontroll förekommer på andra\r\nprodukter, t.ex. kött. Vi tycker att Sverige gör för\r\nlitet för att höja ambitionerna när det gäller att\r\nstärka kvalitetskontrollen.</pre><pre>Det förvånar mig alltid att diskussionen om kvalitet\r\npå livsmedel lyfts fram när vi diskuterar frågan om\r\ngränsskyddet. När samma aktörer talar om det\r\nförväntade svenska EG-medlemskapet och de\r\npositiva möjligheter det skall innebära för det\r\nsvenska jordbruket att exportera våra produkter --\r\nvilket naturligtvis måste motsvaras av en ökad\r\nsvensk export -- då är kvalitetsresonemanget som\r\nbortblåst. Då är tydligen inte längre kvaliteten på\r\nde produkter som vi importerar intressant. Jag\r\ntycker detta avslöjar ett ensidigt producentintresse\r\nbakom det förmenta kvalitetsintresset.</pre><pre>För vänsterpartiet är det definitivt inte på det viset.\r\nKvalitetsaspekterna är oerhört viktiga och kommer\r\natt bli ännu viktigare när vi får en ökad\r\ninternationell jordbrukshandel. Det är det\r\nperspektiv som vi har att räkna med. Vi anser att\r\nytterligare åtgärder måste vidtas. Jag beklagar\r\ndjupt att vi inte har fått utskottets majoritet med\r\noss på denna punkt.</pre><pre>Jag beklagar också att Sverige inte med större kraft\r\ni de internationella förhandlingarna, både i\r\nförhållande till EG och i GATT-processen, ställer\r\nkrav som har att göra med jordbrukets och\r\nlivsmedelsproduktionens miljöeffekter.</pre><pre>Vi är alla överens om att dumpning är något\r\nnegativt. Det handlar alltså om att länder försöker\r\nsälja produkter genom att dumpa kostnaderna för\r\ndem. Men vad är en livsmedelsproduktion med hög\r\nanvändning av handelsgödsel och\r\nbekämpningsmedel annat än en form av grön\r\ndumpning! Produkterna blir kanske billigare, men\r\ndet sker till priset av en förstörd miljö.</pre><pre>Det har i denna debatt förvånat mig att höra\r\nmoderata samlingspartiets representant så varmt\r\ntala för en fortsatt reglering och planhushållning på\r\ndetta område. Annars brukar ju alltid moderata\r\nsamlingspartiet vända sig mot regleringar och\r\nplanhushållning. Då är det tydligen inte så viktigt\r\nmed den moderata ideologin. Måhända beror det\r\npå vem som gynnas av denna reglering och\r\nplanhushållning.</pre><pre>Vad gäller gränsskyddet vill moderata\r\nsamlingspartiet införa en reglering med hjälp av\r\nrestitutionsförfarande, som brukar användas vid\r\ntillfälliga brister av råvaror på den svenska\r\nmarknaden. Jag vill gärna citera vad\r\njordbruksnämnden skriver i sin utredning om det\r\nframtida gränsskyddet och restitution: ''Systemet är\r\nfrämst aktuellt när man önskar tillämpa en hög grad\r\nav reglering och med hög detaljeringsgrad.'' Det är\r\nintressant att konstatera att detta är vad moderata\r\nsamlingspartiet vill främja och öka inom den\r\nsvenska jordbrukspolitiken.</pre><pre>Jag konstaterar också att Sven Eric Lorentzon var\r\nupprörd över att en fransk spannmålsodlare uppbär\r\nstöd på 5 000 kr. per hektar. Ja visst, det är mycket\r\npengar, men jämfört med den genomsnittliga\r\nsvenska nivån på 8 000 kr. per hektar är det ju ändå\r\ninte så hårresande mycket.</pre><pre>Sven Eric Lorentzon frågade vem som kunde lita på\r\nfolkpartiet. Det förvånar mig att han ställde frågan\r\ntill oss alla här i riksdagen. Jag för min del har aldrig\r\nlitat på folkpartiet. Det vore mer intressant om\r\nSven Eric Lorentzon frågade sig själv och sitt eget\r\nparti om man kan lita på folkpartiet. Det vore också\r\nväldigt intressant för alla oss andra att få veta hur\r\nden jordbrukspolitik ser ut som ni förmodligen\r\ntänker rivstarta med efter valet. Blir det den\r\nmoderata jordbrukspolitiken, eller blir det\r\nfolkpartiets? Det är ljusår emellan de två sätten att\r\nbedriva jordbrukspolitik. Jag tycker faktiskt att vi\r\nhar rätt att få ett svar på den frågan här i dag.</pre><pre>Jag vill gärna också ta tillfället i akt att säga att jag\r\ndefinitivt inte delar folkpartiets mening om hur\r\nman skall justera gränsskydd, att man ständigt skall\r\nanpassa gränsskyddet till de fallande svenska\r\npriserna och med kravet på att omställningen skall\r\nske på ett socialt acceptabelt sätt som enda spärr.\r\nVem skall avgöra vad som är socialt acceptabelt?\r\nMed den folkpartistiska politiken riskerar vi\r\nverkligen att få en ständigt nedåtgående spiral, där\r\ndet inte finns någon spärr för när\r\ngränsskyddssänkningen skall stoppas.</pre><pre>Med det förslag vi nu diskuterar här i dag finns det\r\nen klart uttalad målsättning om att det inte skall\r\nhandla om en sådan ständig nedpressning. Det\r\nhandlar om att i omställningsperioden följa efter de\r\nsvenska priserna med gränsskyddet, men det\r\nhandlar också om att när överskotten är borta och\r\nkurvan vänder kunna följa med upp och se till att\r\ndet på nytt skapas ett utrymme för förbättrad\r\nlönsamhet inom jordbruket. Det är därvidlag en\r\navsevärd skillnad på det folkpartiet föreslår och det\r\nsom vänsterpartiet menar är det riktiga i det här\r\nfallet.</pre><pre>Jag kan hålla med dem som här har sagt att det i den\r\nsocialdemokratiska livsmedelspolitiken finns en\r\nbrist på helhet. Det finns framför allt en brist på tro\r\npå jordbruket som en framtidsnäring. Om\r\nsocialdemokraterna hade denna tro skulle man\r\navsätta mer av resurser till forskning och utveckling\r\nav alternativa grödor och till alternativ användning\r\nav redan befintliga grödor. Man skulle inse att\r\njordbruket är en framtidsnäring av oerhört stor\r\nbetydelse i vårt samhälle. Detta är självfallet när\r\ndet gäller livsmedelsproduktionen. Men det är\r\nockså nödvändigt att jordbruket ses som en\r\nframtidsnäring när det gäller mycket mer av\r\nindustriell produktion och när det gäller\r\nenergiproduktion. Det enda sättet för oss att\r\nhantera vårt samhälles ekologiska kris är att se till\r\natt mycket mer av de produkter vi använder ingår i\r\nett naturligt kretslopp, och detta är fallet i fråga om\r\nde produkter vi kan få från de areella näringarna.\r\nDet är inget skämt, det är ingen lustig liten nisch att\r\nman kan tillverka plaster av socker, potatis och ost,\r\natt man kan använda lin som ersättning för asbest,\r\natt man kan tillverka hårdplaster för båtskrov osv.\r\nmed produkter från jordbruket. Här finns\r\nframtiden för det moderna industrisamhället. Jag\r\nsaknar verkligen hos socialdemokraterna en positiv\r\ninställning till detta framtidsperspektiv.</pre><pre>På lång sikt handlar det svenska jordbrukets\r\növerlevnad och utveckling om just detta. Vi har att\r\nvälja väg i ett väldigt viktigt avseende. Skall vi ha\r\nett jordbruk som förser människorna i detta land\r\nmed livsmedel och inget mer? I så fall kommer vi\r\natt få ett jordbruk i stagnation. Enligt min mening\r\nmåste vi säga ja till ett jordbruk som lever i en värld\r\nmed ökad handel också med livsmedelsprodukter\r\nmen där vi ställer större krav på garantier för\r\nkvaliteten. Vi måste säga ja till ett jordbruk som\r\nockså följer denna andra inriktning, som väljer att\r\nsatsa på och utveckla de nya grödorna och de nya\r\nanvändningsområdena för de gamla grödorna.</pre><pre>Om vi kan föra den diskussionen och diskutera det\r\nlångsiktiga perspektivet kommer jordbruket att bli\r\nen blomstrande näring som ger sina utövare en god\r\nlönsamhet. Det förutsätter också att vi för den här\r\ndiskussionen tillsammans, att vi kommer ur den\r\nmycket olyckliga motsättning som har låst\r\ndiskussionen mellan producenter och\r\nkonsumenter. Vi har nämligen alla ett gemensamt\r\nintresse av att i Sverige ha ett bevarat och utvecklat\r\njordbruk.</pre><pre></pre><pre>Anf. 79 BENGT ROSÉN (fp):</pre><pre>Herr talman! Jag skall inte förlänga den här\r\ndebatten, men eftersom det tydligen råder oklarhet\r\nom vilken ståndpunkt folkpartiet har intagit i den\r\nhär frågan måste jag klargöra detta för Marianne\r\nSamuelsson.</pre><pre>Vi fattade förra året beslut om att\r\nprisregleringslagen skall avskaffas den 1 juli i år.\r\nSjälvfallet måste riksdagen då fatta beslut om ett\r\nnytt prissystem för jordbruket. Däremot kunde\r\nregeringen ha givit bemyndigande till\r\njordbruksnämnden att företa anpassningen av\r\növerskyddet som vi har. Jordbruksnämnden har\r\ndäremot inte möjlighet att utan detta\r\nbemyndigande själv göra en sådan anpassning.</pre><pre>Anf. 80 ANNIKA ÅHNBERG (v):</pre><pre>Herr talman! Marianne Samuelsson frågade om\r\nskälet till att vi från vänsterpartiets sida accepterar\r\nneddragningen av gränsskyddet till de svenska\r\nprisernas nivå. Skälet är enkelt; det beror på att vi\r\ntycker att vi måste ha en livsmedelspolitik som\r\ngynnar både producenter och kunsumenter. Under\r\nomställningsperioden tar staten, via statsbudgeten,\r\növer en del kostnader för livsmedelsproduktionen\r\nsom tidigare betalades av konsumenterna via\r\nmatpriserna, eftersom vi hade en kostsam\r\növerproduktion. När staten tar över kostnaderna\r\nborde konsumenterna också på de priser de betalar\r\nmärka av att vi faktiskt åstadkommer en sänkning\r\nav produktionskostnaderna. Det är det enkla\r\nskälet.</pre><pre>Vi i vänsterpartiet anser tydligen till skillnad från\r\nmiljöpartiet att matkostnaderna utgör en mycket\r\nviktig fråga. Det är en tung post i många familjers\r\nhushållsbudget. Har man intresse av alternativ\r\nodling och ekologiskt lantbruk, som vi har, inser\r\nman att om man kan föra en sådan livsmedelspolitik\r\natt kostnaderna hålls nere, ökar också utrymmet\r\nför människor att välja en kvalitet på livsmedel som\r\när högre och som kanske betingar ett något högre\r\npris. Oerhört många människor i vårt land vill\r\ngärna köpa alternativt odlade produkter. Men\r\neftersom de ännu så länge är dyrare, vilket de inte\r\nbehöver vara i framtiden, innebär de höga\r\nmatpriserna att man inte har råd. Därför är detta\r\nfaktiskt viktigt också om man vill stödja ekologiskt\r\nlantbruk.</pre><pre>I övrigt följer närheten till konsumenterna inte med\r\nnödvändighet alltid nationsgränserna, som\r\nmiljöpartiet tycks tro. Jag delar uppfattningen att\r\nman skall ha produktion och konsumtion så nära\r\nvarandra som möjligt. Men i ett avlångt land som\r\nvårt är det inte givet att de båda alltid hamnar på en\r\nviss sida om nationsgränsen.</pre><pre>Det finns nästan ingenting som gör mig så upprörd\r\nsom när man tar till den globala livsmedelsbristen\r\nsom argument för en fortsatt överkonsumtion i\r\nSverige. Det är inget annat än hyckleri. Sanningen\r\när att i-ländernas sätt att skydda och stödja sitt eget\r\njordbruk har lett till att vår typ av produkter har\r\nslagit ut inhemska grödor i t.ex. Afrika. Det har\r\ndragit in afrikanerna och gjort dem beroende av en\r\nmatkultur som inte alls är deras egen. Eftersom de\r\ninte har råd att stödja och subventionera sitt\r\njordbruk, blir de utlämnade till att köpa varor som\r\njust då säljs till dumpade priser. Det får på sikt\r\nförödande konsekvenser för\r\nlivsmedelsförsörjningen i världen att i-länderna\r\nfortsätter på detta sätt.</pre><pre>Anf. 81 MARIANNE SAMUELSSON (mp)\r\nreplik:</pre><pre>Herr talman! Till folkpartiet vill jag säga att det var\r\nbra att vi fick klart för oss att det var regeringen ni\r\nstödde i det här fallet. Det var något oklart i Bengt\r\nRoséns anförande, vill jag påstå.</pre><pre>Jag kan inte riktigt förstå det Annika Åhnberg\r\nsäger. Om inte konsumenterna har råd att köpa\r\nalternativt odlade produkter i dag och vi ökar\r\nimporten av icke alternativt odlade produkter, hur\r\nskall det ge konsumenterna bättre råd att köpa\r\nalternativt odlade produkter? Det är ett problem\r\natt få tag i alternativt odlade produkter därför att\r\nde icke alternativt odlade varorna konkurrerar ut\r\ndem. Det som många gånger gör att\r\nkonsumenterna har svårt att köpa dessa varor är att\r\ndet är svårt att få tag i dem i butiken.</pre><pre>Annika Åhnbergs resonemang kring den globala\r\nlivsmedelsproduktionen tycker jag inte heller\r\nstämmer riktigt. Det beror antagligen på att hon\r\ninte alls lyssnade på det jag sade. Vi i miljöpartiet\r\nanser att man måste ta hänsyn till det som händer i\r\nvärlden runt omkring när man fattar viktiga beslut.\r\nDet anser jag att man måste göra genom att i\r\nmöjligaste mån inte göra sig beroende av import,\r\nutan genom att behålla öppna landskap och\r\nmöjligheter att öka den inhemska produktionen\r\nnär det finns ett behov.</pre><pre>Annika Åhnberg vet precis som jag att vi ställde oss\r\nutanför livsmedelsuppgörelsen förra gången en\r\nsådan var aktuell därför att vi ville ha en minskad\r\nanvändning av tillsatsämnena här hemma i Sverige.\r\nDet anser vi vara långsiktigt ekologiskt hållbart.\r\nDet är det som är det viktiga. Vi kan inte\r\növerproducera i den utsträckning som vi gör i dag\r\nmed alltför mycket tillsatsämnen. Det är inte\r\nekologiskt hållbart ur ett långsiktigt perspektiv. Vi\r\nvet redan i dag att man har problem i t.ex. Holland,\r\ndärför att man använt för mycket tillsatsämnen.\r\nMan får bl.a. ut dem i grundvattnet. Den typen av\r\nproduktion har vi på många håll i världen och den\r\nskapar framtida problem, som vi naturligtvis\r\ngenom att planera bättre kan undvika.</pre><pre>Anf. 82 ANNIKA ÅHNBERG (v) replik:</pre><pre>Herr talman! Jag tror inte att Marianne\r\nSamuelsson riktigt har förstått innebörden av det\r\nbeslut som gäller gränsskyddet. Avsikten är inte att\r\nmed gränsskyddsjusteringen förändra relationerna\r\nmellan priserna på de importerade livsmedlen och\r\nde inhemska, utan att behålla den relation som vi\r\nhar i dag. De importerade livsmedlen kommer\r\nalltså inte att bli billigare i förhållande till\r\ndesvenska som en effekt av detta beslut. Jag tycker\r\natt det är rätt viktigt att vi kan föra diskussionen\r\nnågot så när sakligt. Jag utgår från att om vi ser till\r\natt hålla kostnaderna för den inhemska\r\nlivsmedelsproduktionen nere, vilket leder till lägre\r\nmatpriser, måste det öka utrymmet för\r\nkonsumenterna att välja en högre kvalitet på\r\nlivsmedel. Det tror jag inte heller att det kan råda\r\nnågot tvivel om.</pre><pre>I fråga om det globala perspektivet tycker jag att\r\nförvirringen blir om möjligt ännu större efter\r\nMarianne Samuelssons senaste inlägg. Vad menar\r\negentligen miljöpartiet? Menar miljöpartiet att vi\r\ngagnar tredje världens länder bäst genom att sluta\r\nhandla med dem, genom att inte köpa deras\r\njordbruksprodukter, utan att själva försörja oss\r\ntotalt med egna livsmedel och stänga våra gränser\r\nför import av produkter från tredje världens\r\nländer? Eller menar Marianne Samuelsson att vi\r\ngenom att avstå från att importera franska brieostar\r\nskulle gynna tredje världens länder? Jag tror att vi\r\nmåste inse att en rättvis handel, som gynnar tredje\r\nvärldens länder, så att de får likadana villkor för sin\r\nexport som i-länderna sedan länge har tillskansat\r\nsig, är en förutsättning för att de länderna skall ges\r\nmöjlighet till en utveckling. Därför vidhåller jag att\r\ndet är hyckleri att som Marianne Samuelssom\r\npåstår att ett fortsatt skydd av svenskt jordbruk i\r\nnågon mån skulle förbättra den globala\r\nlivsmedelsförsörjningen.</pre><pre>Anf. 83 MARIANNE SAMUELSSON (mp)\r\nreplik:</pre><pre>Herr talman! Jag tycker faktiskt inte att jag hycklar\r\ni den här frågan. Däremot vet jag inte riktigt var\r\nAnnika Åhnberg står. Annika Åhnberg måste ändå\r\nvara medveten om att vi har byggt upp en mycket\r\nhög levnadsstandard i i-världen, på grund av att vi\r\nfaktiskt har utnyttjat tredje världens låga priser.</pre><pre>Om det nu aktuella beslutet är till för\r\nkonsumenten, kan jag inte se det på något annat\r\nsätt än att det måste vara till för att pressa ned priset\r\nåt konsumenten. Det är detta vi har resonerat om.\r\nDet innebär naturligtvis att vi importerar billiga\r\nlivsmedel, alltså livsmedel som produceras till lägre\r\nkostnader än vi kan producera dem för här hemma.\r\nAnnars är det ingen vits med att pressa priser för\r\nkonsumentens räkning.</pre><pre>Naturligtvis utnyttjar vi tredje världens situation\r\ngenom att göra det. Människorna i tredje världens\r\nskall naturligtvis inte odla mat till oss. De skall odla\r\nmat så att de för det första slipper svälta själva. För\r\ndet andra skall de utveckla sin industriproduktion.\r\nDet är enda chansen för dem att över huvud taget\r\nkonkurrera. De skall inte konkurrera med billig\r\nlivsmedelstillverkning åt oss, som själva har mark\r\natt odla på.</pre><pre>Anf. 84 ÅKE SELBERG (s):</pre><pre>Herr talman! När man lyssnar till debatten i dag\r\nmärker man att den är precis likadan som den har\r\nvarit under långa tider. Man har alltid beskrivit\r\nsocialdemokratin som det största hotet mot\r\njordbrukarna. Om det skulle ha stämt under alla de\r\når som vi har haft regeringsmakten, kan jag inte\r\ntänka mig att vi skulle ha haft något jordbruk kvar.\r\nI stället har vi gått från klarhet till klarhet. Vi har\r\nfått ett mycket modernt jordbruk, som vi också kan\r\nvara stolta över. Jag tycker att man borde låta bli,\r\neller åtminstone hålla nere, själva svartmålningen.\r\nFör, som Annika Åhnberg också sade i sitt\r\ninledningsanförande, denna påverkar naturligtvis\r\nbrukare och företagare på detta område.</pre><pre>Det har förekommit flera citat ur en artikel som\r\nAstrid Lindgren tillsammans med några andra fått\r\ninförd i tidningen. Man kan faktiskt utifrån denna\r\nartikel också göra några positiva analyser. Vad\r\nskriver de om? Jo, de skriver om de problem som\r\nförekommer ute i vår värld, om olika behandlingar\r\nsom görs, vilka vi har satt stopp för och inte\r\ntillämpar i Sverige.</pre><pre>Därför kan det här, som jag ser saken, vara en stor\r\nfördel för oss vid fortsatt export i och med att vi\r\nkommer att närma oss EG-marknaden.</pre><pre>För ganska exakt ett år sedan beslutade vi i\r\nriksdagen om en omfattande omställning av\r\njordbruket.</pre><pre>En utgångspunkt för reformen har varit att\r\njordbruket skall verka på i princip samma villkor\r\nsom andra näringar i vårt land. Producenterna skall\r\nfå ersättning för de varor och tjänster som\r\nefterfrågas.</pre><pre>En annan utgångspunkt för reformen har varit att\r\nprisnivån beträffande livsmedel skall sänkas. Det\r\nskulle vara en hjälp och ett stöd i arbetet med att\r\nbekämpa inflationen.</pre><pre>För att omställningen skulle kunna genomföras på\r\nett för lantbrukarna och företagarna både socialt\r\noch ekonomiskt acceptabelt sätt anslog riksdagen\r\n14,3 miljarder kronor till olika stödåtgärder. Därtill\r\nkommer en del satsningar på energisidan, som man\r\nockså kan dra nytta av.</pre><pre>En viktig del i jordbrukspolitiken är enligt\r\nsocialdemokratisk uppfattning att man bidrar till\r\nbevarandet av ett varierat kulturlandskap. Därför\r\nanser vi socialdemokrater att stödet till\r\nlandskapsvård är mycket viktigt. Detta stöd kan\r\nanvändas av jordbrukarna för olika miljöinsatser\r\nför att därmed bevara och vårda ett öppet\r\nodlingslandskap. Omställnings- och\r\nanläggningsstöden kan användas för att öka\r\nvariationen i landskapet. Exempelvis\r\nlövskogsplantering, olika sorters nischgrödor samt\r\nanläggande av våtmarker kan också bidra till ett\r\nrikt och omväxlande landskap. Erfarenheter och\r\nkunskaper finns och kan således tas till vara. Med\r\nde nya stödformerna blir det bättre förutsättningar.</pre><pre>Under det år som har gått har de olika stöden\r\nutformas, och vi kan till vår glädje konstatera en\r\nstor uppslutning bakom reformen. Ansökningarna\r\nhar varit så många att regeringen nu föreslår att\r\nramen för anläggningsstödet höjs med 100 milj.kr.\r\nDetta förslag har vi i jordbruksutskottet ställt oss\r\nbakom.</pre><pre>Under det år som har gått har också en hel del\r\nförändringar skett, och det är mycket som sker\r\nväldigt snabbt just nu:</pre><pre>-- När det livsmedelspolitiska beslutet fattades\r\ngjordes bedömningen att en uppgörelse inom\r\nramen för GATT-förhandlingarna skulle kunna\r\nträffas i december 1990. Så blev inte fallet.\r\nPositionerna var låsta, och det blev en fördröjning.\r\nFörhandlingarna fortsätter men är försenade i\r\nförhållande till den tidplan som man började arbeta\r\nefter. Men enligt de propåer som nu har kommit\r\nverkar det finnas ganska stora möjligheter att under\r\nåret ro hem en GATT-överenskommelse.</pre><pre>-- I och med att avregleringen påbörjas den 1 juli\r\nfinns det inte några givna riktlinjer för\r\nprissättningen. Då är det marknadens som träder in\r\noch som i stort sett till fullo är i funktion.</pre><pre>Den livsmedelspolitiska reformen genomförs i tre\r\nsteg. Det första steget togs i samband med\r\nriksdagsbeslutet förra året och består i en intern\r\navreglering. Med avregleringen följde en\r\nprissänkning beträffande vissa inhemska livsmedel,\r\nnågot som var väntat.</pre><pre>I reformbeslutet förutsågs också att, på grund av\r\nprissänkningen, en bibehållen nivå för\r\ngränsskyddet skulle kunna resultera i ett överskydd\r\nav svenskproducerade livsmedel och att åtgärder\r\nkunde behövas för att bibehålla en balans på\r\nmarknaden. Vi menar därför att den justering av\r\ngränsskyddet som nu föreslås och som är reformens\r\nandra steg är i linje med det beslut som riksdagen\r\nfattade i fjol våras.</pre><pre>Men i vissa kretsar vill man nu göra gällande att\r\ndetta skulle vara en ensidig sänkning av\r\ngränsskyddet. Så är inte fallet. En ensidig sänkning\r\nskulle innebära att Sverige går före andra länder\r\nnär det gäller att öppna för import. Gränsskyddet\r\nskulle då sänkas till en nivå som innebär att\r\nimporten ökar. Dessutom skulle detta medverka till\r\nlägre priser inom landet. Men så blir det alltså inte.\r\nGränsskyddet ligger fortfarande högre än vårt\r\ninterna marknadspris. Det ger producenterna\r\nmöjlighet att höja sina priser när marknaden har\r\nkommit i balans. Därmed delas avregleringens\r\nvinster, som vi ser saken, mellan konsumenterna\r\noch producenterna. Detta tas upp i reservation nr\r\n8 av centern och moderaterna. Jag yrkar avslag på\r\ndenna reservation.</pre><pre>Det förtjänar också att nämnas att gränsskyddet, i\r\nsamband med avskaffandet av\r\nlivsmedelssubventionerna den 1 januari detta år,\r\nhöjdes gränsskyddet beträffande mejeriprodukter\r\nmed 17--20 %. Skälet var att de svenska\r\nmjölkproducenterna skulle skyddas. Det var en\r\nhelt riktig åtgärd, som det är viktigt att komma ihåg\r\ni detta sammanhang.</pre><pre>Livsmedelsreformens tredje steg består i en ökad\r\nkonkurrens på livsmedelsområdet. Regeringen har\r\nlagt fram förslag om en skärpt\r\nkonkurrenslagstiftning, där bl.a. marknadsdelning\r\noch begränsning av produktion eller utbud av varor\r\nför att hålla priserna uppe förbjuds. Till detta får vi\r\nanledning att återkomma i denna kammare vid det\r\ntillfälle då den här frågan tas upp.</pre><pre>Vi menar att den tid är kommen då också\r\nkonsumenterna måste få del av\r\nlivsmedelsreformen. Utskottets behandling av den\r\naktuella propositionen visar, liksom har varit fallet\r\nflera gånger tidigare, att skiljelinjen beträffande\r\ntillvaratagandet av konsumenternas intressen i dag\r\ngår någonstans mellan socialdemokraterna,\r\nfolkpartiet och vänstern å ena sidan samt\r\nmoderaterna, centern och miljöpartiet å andra\r\nsidan.</pre><pre>Moderaternas agerande är förvånande. De är i alla\r\nandra sammanhang hängivna anhängare av en fri\r\nmarknad. Men när förändringar i riktning mot\r\ndenna av moderaterna så högt eftertraktade fria\r\nmarknad påbörjas sviker man. Då drar man sig\r\nundan. Kanske är det så, att konkurrens endast\r\nskall få råda inom den offentliga sektorn. När det\r\ngäller den privata sidan däremot viker man sig så att\r\nsäga.</pre><pre>Beslutet om livsmedelsreformen fattades i stor\r\nenighet, och det är bra. Endast miljöpartiet stod vid\r\nsidan av. Men består enigheten nu när reformen\r\nskall genomföras?</pre><pre>Vi socialdemokrater tar för vår del det politiska\r\nansvaret för att beslutet fullföljs. Men hur är det\r\nmed moderaterna? När det gäller villkorslånen vill\r\nmoderaterna helt plötsligt ändra förutsättningarna\r\noch avvika från beslutet om återbetalning om\r\ngjorda åtaganden inte skulle fullföljas. Jag vill då\r\nfråga Sven Eric Lorentzon om inte han också var\r\nmed om att fatta beslutet fjolvår.</pre><pre>Vi socialdemokrater vill ha och strävar efter fasta\r\nspelregler när det gäller jordbruksnäringen och\r\nutvecklingen av livsmedelspolitiken. Kommer en\r\nborgerlig regering att vända dagens beslut och höja\r\ngränsskyddet? Det är ganska angeläget att få ett\r\nsvar på den frågan. Kommer centern och\r\nmoderatena i en eventuell regering att riva upp\r\nbeslut som vi nu kommer att fatta i fråga om\r\ngränsskyddet? Hur ställer sig i så fall folkpartiet till\r\ndet?</pre><pre>Kommer moderaterna och centern verkligen att\r\nvara intresserade av att fullfölja det\r\nlivsmedelspolitiska beslutet även när det gäller\r\nkonsumentintresset, som vi var överens om när vi\r\nfattade beslutet förra året? Från centern och\r\nmoderaternas sida finns inga riktiga förslag när det\r\ngäller tillvaratagandet av konsumentintresset.\r\nSpannmålsöverskottet kostar i dag folkhushållet\r\nrunt 2 miljarder kronor. Hur skulle ni hantera det,\r\neftersom ni i stora delar vill gå emot finansieringen?\r\nVar i budgeten skulle ni hämta pengarna?</pre><pre>Centern och moderaterna vill sänka\r\nmiljöavgifterna inom jordbruket. Varifrån skall ni\r\nta pengarna? Dessutom innebär det en försvagning\r\nav miljöhänsynen inom jordbruket. Hur kan\r\ncentern som säger sig vara ett miljöparti medverka\r\ntill detta?</pre><pre>För ett år sedan var det en bred uppslutning i\r\nriksdagen kring beslutet att ge bönderna,\r\nproducenterna, ett generöst stöd för att klara\r\nomställningen av jordbruket. Jag är den första att\r\nuttrycka glädje över det. Nu när det är\r\nkonsumenternas tur att få del av fördelarna med\r\nlivsmedelsreformen hade vi hoppats på samma\r\nbreda uppslutning. Men så blev inte fallet.</pre><pre>Med det sagda yrkar jag bifall till\r\njordbruksutskottets hemställan i betänkande 31,\r\noch eftersom vi har blivit uppmanade att vara\r\nkortfattade skall jag inte gå in och kommentera alla\r\nreservationer utan bara yrka avslag på samtliga.</pre><pre>Anf. 85 SVEN ERIC LORENTZON (m)\r\nreplik:</pre><pre>Herr talman! Mycket snabbt: Åke Selberg säger att\r\ndet inte är en ensidig sänkning. Var finns den\r\nensidiga sänkning som vi skall jämföra med? Enligt\r\nmin uppfattning är det är en ensidig sänkning.</pre><pre>Man har frågat oss moderater om vi är för fria\r\nmarknadskrafter. Det är vi. Men det finns\r\nnågonting som heter politisk hederlighet. Har man\r\nträffat ett avtal med en hel yrkesgrupp som har\r\nlovat att på fem år ställa om hela den stora\r\nproduktionen, då är det politisk hederlighet, Åke\r\nSellberg, att hålla fast vid sina löften.</pre><pre>Åke Selberg talar om fasta spelregler. Har Selgerg\r\nfunderat över vad han säger? Är detta fasta\r\nspelregler, herr Selberg? Åke Selberg säger att han\r\nvar glad över att man i fjol fick en bred uppslutning\r\nför ett brett stöd. Han är förvånad över att vi inte\r\nvill följa regeringen i år. Men det är på\r\nsocialdemokraterna, regeringen, som med\r\nvänsterpartiets hjälp går ifrån den breda\r\nuppgörelsen, det breda stödet. Vi vill ha fasta\r\nspelregler!</pre><pre>Anf. 86 MARIANNE SAMUELSSON (mp)\r\nreplik:</pre><pre>Herr talman! Om inte jag missminner mig var\r\nfaktiskt gränsskyddet en av de viktiga frågorna i\r\nden livsmedelspolitiska överenskommelsen. Då\r\nsades det ingenting om att man så snabbt skulle\r\nändra uppfattning i denna fråga. Även om jag inte\r\ndeltog i det livsmedelspolitiska beslutet, tycker jag\r\natt man skall hålla sig till vad man har kommit\r\növerens om och hålla fast vid direktiven. Jag fick\r\nnu höra att det endast är socialdemokraterna,\r\nfolkpartiet och vänsterpartiet som har drivit frågan\r\nom konsumentintresset. Jag tycker faktiskt att det\r\när mycket förvånande, ren lögn, skulle jag vilja\r\npåstå. Man måste först och främst fråga sig vad det\r\när konsumenterna vill ha. De vill naturligtvis ha\r\nbillig mat. Där har t.ex. vi från miljöpartiet drivit\r\nmomssänkningen, som är betydligt bättre och\r\neffektivare än gränsskyddssänkningen.</pre><pre>Det andra som konsumenterna vill ha är\r\nnaturligtvis frisk och hälsosam mat. Jag har nära\r\nkontakt med matallergiker, och jag vet vilket\r\nbekymmer det faktiskt är för dem att handla mat i\r\ndag Det finns inte ordentligt angivet vilka\r\nkemikalier som har använts osv. Ena dagen kan\r\nman äta ett äpple. Nästa dag kan man inte äta det,\r\nfastän det ser precis likadant ut.</pre><pre>Konsumenterna vill inte ha bestrålad mat,\r\nbesprutad mat, antibiotika i maten osv. Vilka är de\r\nsom har drivit kravet på skärpta djurskyddsregler?\r\nÄr det inte om några konsumenterna? Det finns ju\r\nt.o.m. konsumenter som har vägrat äta kött, därför\r\natt de inte tycker att djurskyddsreglerna är sådana\r\nsom de har krävt. Här tycker jag att det skall finnas\r\nett klargörande: Var finns det djurskyddsregler som\r\när bättre än eller likvärdiga med dem vi har här\r\nhemma?</pre><pre>Sedan anser jag också att man ganska ensidigt här\r\nförsöker antyda att maten, i huvudsak den\r\nimporterade, kommer att komma från EG. Det är\r\nmed EG vi skall handla i det här fallet. Så kommer\r\ndet naturligtvis att bli så småningom, om vi går med\r\ni EGs inre marknad. Men till dess är det väl fler\r\nländer Sverige har handelsutbyte med, och jag har\r\nen känsla av att i många av dessa länder är\r\nmiljökraven betydligt lägre än de som vi har här\r\nhemma. Det är väl inte meningen att vi för att få\r\nbillig mat skall exportera miljöproblemen?</pre><pre></pre><pre>Anf. 87 ANNIKA ÅHNBERG (v) replik:</pre><pre>Herr talman! Att socialdemokraterna nu vill lyfta\r\nfram konsumentperspektivet i debatten är vi\r\nnaturligtvis från vänsterpartiets sida mycket glada\r\növer. Vi kände oss nämligen rätt så ensamma i förra\r\nårets livsmedelspolitiska debatt om det\r\nperspektivet. Om man granskar förra årets beslut\r\nså kan vi också lätt konstatera att just\r\nkonsumentintresset var den fråga som dominerade\r\ndebatten. Men konsumenterna har, som sagt, inte\r\nenbart intresse av låga matpriser, även om\r\nmatkostnaderna utgör en oerhört viktig del av\r\nhushållskostnaderna. Vi har från vänsterpartiets\r\nsida i denna diskussion försökt lyfta fram en del\r\nperspektiv, som vi tycker är mycket väsentliga. Dit\r\nhör t.ex. kvalitetskontroll när det gäller\r\nimporterade livsmedel, dit hör ambitionen att\r\nskapa bättre förutsättningar för det ekologiska\r\nlantbruket och dit hör även ett utökat ansvar från\r\nsamhällets sida för småskalig livsmedelsproduktion\r\nsamt livsmedelsförädling.</pre><pre>Vi har inte i utskottet fått gehör för de här kraven.\r\nJag tycker i alla fall att Åke Selbergs anförande i\r\nstort sett saknade motiveringar.</pre><pre>Jag tycker också att det är märkligt att ni från\r\nsocialdemokratisk sida inte kunnat tillstyrka\r\nförslagen från vänsterpartiet på det här området.</pre><pre>Anf. 88 KARL ERIK OLSSON (c) replik:</pre><pre>Herr talman! Åke Selberg hävdade i sitt anförande\r\natt det inte skulle vara fråga om någon ensidig\r\nprissänkning. Jag förstår då inte riktigt om han\r\nmenar att den prissänkningen inte är ensidig eller\r\natt det inte är fråga om en sänkning, eller om man\r\nmenar bådadera. I propositionen, s. 15, står att\r\n''referenspriserna -- justeras därför ned med i\r\ngenomsnitt med 5 % i förhållande till nuvarande\r\nnivå. Detta innebär att gränsskyddet justeras ned\r\nmed i genomsnitt ca 10 %.''</pre><pre>Om man kan justera priserna nedåt utan att sänka\r\ndem, så vill jag i så fall ha något slags förslag till hur\r\ndet går till. Å andra sidan ställer Selberg en fråga\r\ntill mig och moderaterna, hur en borgerlig regering\r\nskulle hantera det här problemet. Ja, då har han\r\nalltså utgått ifrån att det var fråga om en\r\nprissänkning. Om det inte är fråga om en\r\nprissänkning givetvis inte heller någon prishöjning.\r\nMen om vi låter bli att genomföra en prissänkning,\r\nvi inte heller höja några priser. Det skulle innebära\r\nen bättre lösning på det här problemet, för då kan\r\nvi stå fast vid det som bestämdes förra året.</pre><pre>Sedan sade Åke Selberg något som jag inte begrep.\r\nHan sade att det blir en sämre miljöprofil med\r\ncenterns linjer Jag vet inte vad han syftade på.\r\nDäremot vet jag att om det svenska\r\nkulturlandskapet växer igen, är detta en\r\nmiljöförändring som det svenska folket inte har\r\nbeslutat om.</pre><pre>Anf. 89 ÅKE SELBERG (s) replik:</pre><pre>Herr talman! Jag känner inte igen Annika\r\nÅhnbergs beskrivning över\r\nkonsumentverksamheten och vårt sätt att stödja\r\nkonsumenterna. Vi har i otaliga sammanhang ställt\r\nupp på konsumenternas sida och på en bra\r\nkonsumentpolitik. Det är även arbetarrörelsens\r\nuppgift att stå nära konsumentorganisationerna,\r\nvilket den också har gjort.</pre><pre>Det gäller också att hitta ett samband mellan\r\nkonsumenter och producenter, och detta är oerhört\r\nviktigt. Om man ställer sig enbart på den ena sidan\r\nblir det säkert problem. Den politik som vi skall\r\nföra bör också kunna tas emot positivt och mötas\r\nmed förtroende från såväl producenter som\r\nkonsumenter.</pre><pre>Sven Eric Lorentzon framhåller ofta att man skall\r\nvara rakryggad och stå för vad man säger och\r\nskriver. Det vill jag verkligen hålla med om. Men i\r\nmoderaternas motion skriver man: I ett litet land\r\nsom Sverige är det särskilt angeläget med\r\nvaruflöden över gränserna. Import av olika\r\nprodukter breddar utbudet. Export ger de svenska\r\nföretagen möjligheter att avsätta sina produkter på\r\nandra marknader. Ökad frihandel stärker\r\nkonkurrensen till gagn för konsumenterna.\r\nHandeln med jordbruksprodukter är dess värre\r\nkringskuren av en rad regleringar och\r\nhandelssnedvridande stöd.</pre><pre>Det här är ord som egentligen inte är värda särskilt\r\nmycket. Appropå den uppriktighet som Sven Eric\r\nLorentzon visade i inledningen av debatten, vill jag\r\nsäga att handling är mera värt än ord.</pre><pre>Till Karl Erik Olsson vill jag säga att om det skulle\r\nvara fråga om en ensidig sänkning, skulle vi sänka\r\ngränsskyddet så att vi medgav en betydligt ökad\r\nimport. Så blir nu inte fallet. Gränsskyddet\r\nanpassas i stället till en nivå som svarar mot de\r\ninhemska priserna. Det är bakgrunden till att man\r\ngör denna anpassning av gränsskyddet.</pre><pre>Anf. 90 ANNIKA ÅHNBERG (v) replik:</pre><pre>Herr talman! Jag fick tyvärr inte mycket till svar\r\npå mina frågor. Det bekräftar min oro för att det\r\nsocialdemokratiska konsumentperspektivet är\r\ntämligen inskränkt och begränsat. Jag hoppas\r\nverkligen att det här skall ske en förändring.</pre><pre>När det gäller kvalitetskontrollen av såväl\r\ninhemska som importerade livsmedel anser vi i\r\nvänsterpartiet att det är en av de allra viktigaste\r\nfrågorna vi har att ta ställning till inför den framtida\r\nlivsmedelsproduktionen och livsmedelsimporten.\r\nOm inte kvalitetskontrollen kan bli bättre, kommer\r\ndet att bli mycket svårt att hävda\r\nkonsumentintresset.</pre><pre>I fråga om alternativ odling och ekologiskt lantbruk\r\nvar det så lyckligt att för tre år sedan -- då det också\r\nråkade vara valår -- kom socialdemokraterna på i\r\nseptember att man skulle införa ett\r\nomställningsstöd till den alternativa odlingen. Det\r\nvar väldigt bra, men det var ett mycket kortsiktigt\r\nstöd som riktades bara till dem som valde att\r\nomställa just under första perioden 1989. Det ledde\r\ntill en ryckighet som omöjliggjorde en långsiktig\r\nplanering inom denna del av lantbruket. Vi i\r\nvänsterpartiet anser att det behövs en bättre\r\nstimulans direkt till den alternativa odlingen, men\r\nockså att omställningsåtgärder och en ny långsiktig\r\nlivsmedelspolitik borde utformas så att man i högre\r\ngrad gagnar den här mycket viktiga delen av\r\njordbruket, som inom sig bär framtiden för det\r\nsvenska jordbruket. Den alternativa odlingen\r\nkommer inte alls att utgöra bara den lilla nisch som\r\nden gör i dag.</pre><pre>Anf. 91 MARIANNE SAMUELSSON (mp)\r\nreplik:</pre><pre>Herr talman! Inte heller jag fick några svar på mina\r\nfrågor om konsumentintressena och matkvaliteten,\r\nmen det hade jag kanske inte förväntat mig heller.</pre><pre>Återigen upprepas detta med att det är fråga om en\r\nanpassning och inte någon sänkning av\r\ngränsskyddet. Det stämmer ju inte med vad som\r\nframkom vid utskottsbehandlingen av ärendet. Då\r\ndiskuterade vi naturligtvis just den här frågan och\r\ndet sades klart och tydligt att syftet var att pressa\r\nned priserna. Konkurrensen skulle öka. Det rörde\r\nsig om en sänkning utöver det som anpassningen\r\noch den tekniska biten medgav. Jag tycker att man\r\nskall tala klarspråk i det fallet.</pre><pre>Anf. 92 ÅKE SELBERG (s) replik:</pre><pre>Herr talman! Till Annika Åhnberg vill jag säga att\r\ndet under hela 80-talet har skett en utveckling av\r\nalternativodlingen. Det må vara att denna\r\nutveckling inte har gått i den takt som Annika\r\nÅhnberg hade velat se och att man skulle ha haft\r\nstörre arealer. Helt klart är dock att utvecklingen,\r\nsom har skett med stöd från samhället, har varit\r\npositiv. Man måste finna sig i att man även här får\r\njobba på en marknad och om man har bättre\r\nprodukter bör det inte heller vara svårt att få\r\navsättning för dem. I och för sig kunde utvecklingen\r\nha gått snabbare, men den har dock varit positiv\r\nunder hela 80-talet.</pre><pre>Småskalig produktion är också ett område som har\r\nutvecklats en hel del under senare år.\r\nLantbruksstyrelsen gjorde en utredning där man\r\nkonstaterade att det gick bra att starta småskalig\r\nproduktion och utveckla denna. Det fanns inga\r\nstörre hinder med de spelregler som vi i dag har.\r\nDessutom har glesbygdsstödet ökats liksom olika\r\nkombinationsstöd som kan användas för detta\r\nändamål.</pre><pre>Anf. 93 Jordbruksminister MATS\r\nHELLSTRÖM (s):</pre><pre>Herr talman! Genom den livsmedelspolitiska\r\nreformen har vi valt att bryta med den gamla\r\nregleringspolitiken. Därmed kommer det att bli ett\r\nmer varierat utbud av mat till lägre priser, vilket\r\ngynnar konsumenterna. Det kommer att bli större\r\nfrihet och möjlighet för producenten att utnyttja\r\nsitt kunnande och sin fantasi i det dagliga arbetet.\r\nDet skapar förutsättningar för ett långsiktigt,\r\nlönsamt och livskraftigt jordbruk.</pre><pre>Att bryta den gamla politikens regleringstänkande\r\noch skapa utrymme för mångfald och frihet har inte\r\nvarit, och kommer inte att vara, någon lätt uppgift.\r\nRegeringens politik bygger på ett helhetstänkande,\r\ndär vi i tur och ordning reder ut de problem och\r\nhinder som vi kan se på den långa och ibland\r\nkrokiga väg som livsmedlen tar från bonden till\r\nkonsumenten.</pre><pre>Herr talman! Av de uppenbara tidsskäl som\r\nföreligger skall jag inte behandla alla de olika steg\r\nsom här har diskuterats när det gäller förra årets\r\nbeslut. Jag vill dock påminna om det som kallas för\r\ndet tredje steget och som kommer att diskuteras här\r\ni kammaren i samband med näringsutskottets\r\nbetänkande som har med konkurrenslagstiftningen\r\natt göra och som innebär en skärpning av\r\nlagstiftningen när det gäller bl.a. industriledet.\r\nKonkurrensfrågorna behandlas ju också i samband\r\nmed EES-avtalet mellan EFTA och EG.</pre><pre>Den anpassning av gränsskyddet till de\r\nförändringar av den inhemska prisnivån som nu\r\ninträffar till följd av livsmedelsreformen är bara en\r\nbegränsad del av det som man kallar det andra\r\nsteget. Vi hoppas att GATT-avtal under hösten\r\nskall kunna ge resultat i form av en ömesidig\r\nsänkning av gränsskyddet. Det handlar om\r\nbetydande sänkningar som alla länder har åtagit\r\nsig. Och jag vill påminna om att samtliga GATT-\r\nmedlemmar har åtagit sig att göra betydande\r\nsänkningar gentemot varandra av de olika\r\njordbruksstöden. Den anpassning som riksdagen\r\nnu tar ställning till är egentligen odramatisk och\r\nsjälvklar mot bakgrund av tidigare fattade beslut.\r\nDet är inte så mycket själva förslagen i\r\npropositionen som har väckt det stora\r\nengagemanget, utan det är i hög grad de kampanjer\r\nsom har föregått propositionen.</pre><pre>Jag vill börja med att till Bengt Rosén säga att när\r\nman talar om valpopulism från regeringens sida vill\r\njag i all vänlighet undvika att bli sammankopplad\r\nmed LRF-ledningens kampanjapparat. Det är\r\nfaktiskt RLF som vid en presskonferens, precis som\r\nhar sagts här, innan propositionen ens var\r\nframlagd, har mullrat och tämligen bombastiskt\r\nuttalat effekter av denna proposition som inte har\r\nmycket med verkligheten att göra. Jag har inte på\r\nnågot sätt velat dramatisera och påstå att den här\r\ngränsskyddsanpassningen är ett stort inslag i vår\r\nlivsmedelspolitik. Det stora inslaget i vår\r\nlivsmedelspolitik är de sänkningar av matpriserna\r\nsom vår interna avreglering, som riksdagen fattade\r\nbeslut om förra året, åstadkommer och som är\r\ntänkt att säkerställa att de till viss del skall kunna\r\nbli bestående genom att man anpassar\r\ngränsskyddet därefter. Och det är sannerligen\r\nnågot helt annat. Detta är ingenting, Bengt Rosén,\r\nsom det har varit möjligt för regeringen att göra på\r\negen hand med uppdrag till jordbruksnämnden.\r\nDet kräver ett bemyndigande från riksdagen när de\r\nnya referenspriserna fastställs för att regeringen\r\nskall kunna gå vidare till jordbruksverket, och för\r\natt jordbruksverket sedan skall kunna komma\r\ntillbaka till regeringen så att regeringen då kan fatta\r\nde beslut som den nu står i begrepp att fatta.</pre><pre>Till dem som talar om ensidighet och säger att det\r\nhar sagts att det inte skall bli någon ensidighet, vill\r\njag säga att detta inte är fråga om någon ensidighet.\r\nDet är rent ut sagt nonsens, Karl Erik Olsson och\r\nSven Eric Lorentzon. Det här är en typ av\r\ngränsskyddsanpassningar som är tämligen vanliga.\r\nOch EG, som i varje fall Sven Eric Lorentzon\r\nintresserar sig för, har enbart under den senaste\r\ntiden, om vi håller oss till 1990, 1991 och 1992, gjort\r\ngränsskyddsjusteringar nedåt på t.ex. vete, korn,\r\nmajs, mjölk och fläsk. Att det skulle vara ensidigt,\r\noch att detta skulle förekomma bara i Sverige är\r\nrent ut sagt nonsens. Det förekommer som normala\r\ninslag i EG, och det förekommer som normala\r\ninslag också i Sverige. Men vi i Sverige har hittills\r\nunder många decennier varit vana vid att de\r\nanpassningar som vi har gjort har handlat om\r\nhöjningar av gränsskyddet. Det har då sällan lett till\r\nsamma tämligen infekterade debatt som när\r\ngränsskyddet nu skall sänkas såsom en anpassning\r\ntill de interna svenska marknadspriserna.</pre><pre>Kring denna reformprocess har det stormat ganska\r\nmycket. LRF-ledningen har under den senaste\r\ntiden gått till mycket hårt angrepp mot regeringens\r\nförslag och inte velat delta konstruktivt. Men det\r\npåminner om den debatt som vi har haft i många\r\når där man inför varje nytt steg har så att säga satt\r\nfötterna i marken och sagt att falluckan nu öppnas\r\nför det svenska jordbruket. Det har hjälpt\r\nlagförslagen, olika delar av\r\nomställningsdiskussionen och mycket annat. Men i\r\nefterhand har man i regel förstått att de beslut som\r\nfattades var kloka och riktiga. Och jag är tämligen\r\növertygad om att när vi träffas här om något år igen\r\nkan vi konstatera att den här anpassningen var en\r\nriktig åtgärd, att den vidtogs vid rätt tidpunkt och\r\natt den får den uppslutning som goda förslag brukar\r\nfå efter hand.</pre><pre>Och omställningen går ingalunda dåligt. Också i\r\ndetta sammanhang är det många olyckskorpar som\r\nhar hävdat att det var fråga om\r\nskrivbordsprodukter, att det inte skulle gå att\r\ntillämpa, att det var dåligt förberett, osv. I själva\r\nverket har anslutningen när det gäller våra\r\nanläggningsstöd, slaktbidrag och allmänna\r\nomställningsstöd varit över förväntan. Det är\r\nutmärkt. Och jag hoppas att vi här i riksdagen inte\r\nskall bidra till att skapa en onödig pessimism och en\r\nverklighetsbild som inte är korrekt.</pre><pre>Herr talman! Mot bakgrund av den utomordentligt\r\nhäftiga kampanj som har förts och mot bakgrund av\r\natt vi har ett valår med en intensiv valrörelse, vill\r\njag gärna säga att när partier som folkpartiet och\r\nvänsterpartiet ställer sig bakom propositionen och\r\nde viktiga förslagen som finns i olika avseenden och\r\nregeringen skall givetvis också ta hänsyn till\r\nutskottsskrivningar -- visar det att sakligheten i\r\nutskottet har vunnit. Det är viktigt att man kan stå\r\npall för kampanjer där förslag karakteriseras som\r\nnågot annat än vad de är och att man vågar stå för\r\ndet som är sakligt. Det är naturligtvis skälet till att\r\ndet nu finns en majoritet i riksdagens\r\njordbruksutskott bakom regeringens förslag. Den\r\nsakligheten, som omfattar folkpartiet och\r\nvänsterpartiet, gäller tyvärr inte de andra\r\npartierna.</pre><pre>Karl Erik Olsson brukar ju vara en kunnig,\r\nresonabel och även skicklig debattör. Men han har\r\nväl i dag fallit för den gamla idén att om\r\nargumentationen är svag höjer man rösten. Jag vill\r\negentligen bara säga en sak till Karl Erik Olsson när\r\ndet gäller den personliga kritik som han gav uttryck\r\nför. Om man diskuterar politikers hederlighet och\r\nom man talar om politikens trovärdighet och riktar\r\nkritik mot en enskild person, skall man inte, Karl\r\nErik Olsson, i samma andetag felcitera den\r\npersonen. Det är precis det som man inte skall\r\ngöra. Jag skulle föreslå att Karl Erik Olssons gör\r\nupp med sitt eget samvete. Var och en kan läsa vad\r\nsom står i propositionen och Karl Erik Olsson för\r\nsina syften väl passande felcitat. Ta gärna en\r\növerläggning med den egna trovärdigheten på den\r\npunkten, Karl Erik Olsson.</pre><pre>Det är många som har pekat på hur moderaterna\r\nhar helt olika ansikten beroende på vilken fråga\r\nsom diskuteras. Under våren har de använt nästan\r\nvarje tillfälle att knyta samma socialdemokratin\r\nmed kommunismen och dess sammanbrott i\r\nÖsteuropa. Vi socialdemokrater skulle stå för\r\nsamma regleringstänkande som har lamslagit\r\nekonomin i länderna i Östeuropa. Vi skulle t.ex. ha\r\nförlamat utvecklingen för den svenska ekonomin.\r\nDetta är ett tema som Carl Bildt tog upp så sent\r\nsom i förra veckan med Ingvar Carlsson. Vi skulle\r\nstå för planekonomi och regleringar. Moderaterna\r\nsjälva står då för frihet och mångfald.</pre><pre>När det gäller gränsskydd, konkurrenslagstiftning\r\noch liknande, då står moderaterna på monopolens\r\noch regleringarnas sida mot konsumenterna. Det\r\ngäller även moderaternas yttrande i utskottet, att\r\nde också går in för att bevara regleringar även i\r\nandra avseenden, t.ex. när det gäller\r\nexportfinansiering. Vad moderaterna vill säga är\r\nmed andra ord: Gärna marknader om det gäller\r\nbarnomsorg, och gärna marknader om det gäller\r\nsjukvård och utbildning inom den offentliga\r\nsektorn, men inte marknader om det gäller fläsk,\r\nfalukorv, ost och mjölk.</pre><pre>Tidningen Arbetet skrev: Gärna solidaritet och\r\nkollektiv exportsamverkan mellan företag men inte\r\nsolidaritet och kollektiv samverkan mellan\r\nmänniskor.</pre><pre>Herr talman! Det har på många håll talats om att en\r\nsvensk EG-anpassning på detta område skulle\r\ninnebära att de åtgärder som vi nu vidtar är\r\nonödiga. Inom EG pågår nu en mycket omfattande\r\ndiskussion om att radikalt förändra den\r\ngemensamma jordbrukspolitiken. Inriktningen när\r\ndet gäller de viktigaste frågorna har vi redovisat i\r\npropositionen. Jag vill ytterligare understryka att\r\nde kontakter som vi har haft med representanter för\r\nEGs medlemsländer ger mycket tydliga besked.\r\nDet pågår en diskussion om hur framtida stöd skall\r\nfördelas mellan länder, om de skall gå till alla eller\r\nenbart till de minsta företagen, osv. Men\r\nutgångspunkten för diskussionen inom EG är att\r\ndet är ofrånkomligt att minska gapet mellan EGs\r\ninterna marknadspriser och\r\nvärldsmarknadspriserna. Man diskuterar också\r\nmöjligheterna att införa nya stöd, direkta stöd, för\r\natt öka jordbrukets positiva påverkan på miljön.</pre><pre>Det råder ingen tvekan om att det finns viktiga\r\ngemensamma drag i den reform som nu börjar tona\r\nfram inom Gemenskapen och i den reform som vi\r\nhar börjat genomföra i Sverige. Det gäller motiven,\r\nvilka -- såsom kommissionen har angivit dem -- i\r\nvissa fall är närmast identiska. Det gäller\r\növergången från prisstöd till olika typer av direkta\r\nstöd och åtgärder i syfte att uppnå bl.a. miljömålen\r\nbättre. Miljön lyfts särskilt starkt fram i den\r\npågående diskussionen inom EG.</pre><pre>Det är lika naturligt att EG med dess stora\r\nregionala skillnader inom tolv medlemsländer inte\r\nhar samma typ av generösa och generella\r\nomställningsprogram som vi har i Sverige. Man\r\nmåste tillgripa andra medel och göra andra\r\navvägningar för att nå motsvarande mål. Det\r\nviktiga och centrala är att vi faktiskt är på väg mot\r\nsamma håll. Därför är det också talande att\r\nmoderaterna, som i andra sammanhang framställer\r\nsig som så intresserade av EGs förhållanden och ett\r\nmedlemskap i EG, har så liten kunskap om vad som\r\ni realiteten pågår inom EG. Det kan man\r\nkonstatera när man läser reservationerna i\r\nutskottet eller hör vad som sägs här i talarstolen.</pre><pre>Sverige har inom ramen för EES-förhandlingarna\r\nefter diskussioner med kommissionen kommit fram\r\ntill ett utkast till en överenskommelse med EG på\r\njordbruksområdet. Under de närmaste dagarna\r\nkommer dessa frågor att diskuteras av\r\nGemenskapens beslutande organ. Vi har\r\nnaturligtvis informerat riksdagens jordbruksutskott\r\noch andra organ om dessa överläggningar. Om det\r\nblir ett resultat av dessa förhandlingar liksom av\r\nandra EES-förhandlingar om jordbruket, tror jag\r\natt vi kan få ett nytt bidrag på ett område, som är\r\nviktigt för att vi skall kunna förbereda oss bättre för\r\nden större europeiska marknaden. Vi skulle få\r\nmöjligheter som vi inte har i dag till export till EG\r\nav framför allt förädlade livsmedel. Vi kommer\r\nstegvis att kunna skaffa oss en bra position på den\r\nmarknaden inför ett medlemskap. Det gäller\r\nmånga typer av förädlade livsmedel:\r\nköttprodukter, inte minst ost, frysta ärtor, vodka\r\noch mycket annat.</pre><pre>Vi har fått röra oss inom kvoter. Det är EGs\r\nförhandlingsuppläggning i detta sammanhang. Vi\r\nvill ha bort tullar, införselavgifter och\r\nexportsubventioner och inom ramen för kvoter få\r\nen fri handel med EG. Vi tycker att vi har kommmit\r\nganska långt i detta avseende. Det gäller även\r\nträdgårdsprodukter, frysta och beredda grönsaker,\r\nmargarin och mycket annat. Vår målsättning,\r\nliksom andra deltagande länders målsättningar i\r\ndessa förhandlingar, är att få en balanserad\r\növerenskommelse med EG.</pre><pre>Denna typ av överenskommelse, om den antas, är\r\nnaturligtvis inte något stort steg utan ett begränsat\r\nsteg, men den skulle ge svensk livsmedelsindustri\r\noch svenskt jordbruk möjlighet att tidigare än ett\r\nmedlemskap komma in med bra villkor på EGs\r\nmarknad.</pre><pre>Låt mig också säga att det i de EG/EFTA-\r\nförhandlingar som förs ingalunda är så som några\r\ntalare här har givit sken av att Sverige inte skulle\r\nvara aktivt när det gäller att mycket hårt driva\r\nfrågorna om hög kvalitet på de produkter som vi\r\nhandlar med. När det gäller\r\nbekämpningsmedelsrester, antibiotika och\r\nhormoner och vad det nu må vara som diskuteras i\r\ninternationella förhandlingar tillhör Sverige de\r\nländer som driver dessa frågor mest intensivt.</pre><pre>Vår livsmedelspolitik syftar framåt. Den är offensiv\r\ntill skillnad från de olika pessimistiska\r\nframtidsscenarier som har utvecklats från denna\r\ntalarstol och på andra håll. Vi tror på det svenska\r\njordbrukets förmåga att kunna utnyttja de\r\nkunskaper och den kompetens som finns både för\r\natt lösa omställningens problem och för att på en\r\nstörre marknad se till att svenska förädlade\r\nlivsmedel blir en tillgång för konsumenterna långt\r\nutöver de gränser som i dag omöjliggör försäljning\r\ntill andra länder.</pre><pre>När jag säger att jag och regeringen tror på det\r\nsvenska jordbruket, tycker Annika Åhnberg att det\r\nsärskilt visar sig genom vår mycket starka inriktning\r\npå att främja forskningen inom livsmedelsområdet\r\noch jordbruksområdet. Jag tycker att Annika\r\nÅhnbergs inlägg i många avseenden var\r\nintressanta. Jag delar inte alla uppfattningar som\r\nhon framför men på denna punkt har hon direkt fel.\r\nI de forskningspropositioner som jag har haft\r\nmöjlighet att delta i med ansvar för mitt område har\r\nlantbruksforskningen, miljöforskningen och\r\nlivsmedelsforskningen starkt prioriterats. Inte\r\nminst när det gäller den alternativa odlingen har det\r\narbete som jag har haft ansvar för och före min tid\r\ndet arbete som Svante Lundkvist har utfört\r\ninneburit att vi har lyft fram forskningen kring\r\nalternativt jordbruk, alternativa\r\nproduktionsformer och ekologiskt jordbruk. Det\r\nanser jag vara en mycket viktig förändring i det\r\narbete som nu pågår såväl inom\r\nlantbruksuniversitetet som inom vårt\r\nforskningsråd. Ett av syftena med den utvärdering\r\nsom görs av lantbruksuniversitetet är att se hur man\r\nskall kunna ytterligare lyfta fram den typ av\r\nändamål som har med miljö och alternativa\r\nproduktionsformer att göra. Detta är mycket\r\nväsentligt och visar att vi förvisso tror på det\r\nsvenska jordbrukets framtid.</pre><pre>I EG kommer vi att få tampas med krafter som på\r\nmånga sätt har bättre naturliga förutsättningar,\r\nt.ex. att producera spannmål. Det kommer att bli\r\nen utmaning. Det kommer inte att bli lätt.\r\nSamtidigt har vi framför oss en marknad på 340\r\nmiljoner konsumenter. Mat köper man som bekant\r\nså gott som varje dag. Det är också en väldig\r\nutmaning för det svenska jordbruket att få\r\nmöjlighet att tillgodose konsumenternas krav på en\r\nså stor europeisk marknad.</pre><pre>Jag tror på vår förmåga att utnyttja dessa\r\nmöjligheter. Vi har startat omställningen tidigare\r\nän andra länder i Europa, och vi kan nu se hur\r\nandra länder kommer efter. Vi har redan i dag ett\r\nmiljömedvetet jordbruk och ställer krav på t.ex.\r\ndjurskyddet. Det ger oss ett försteg och är inte till\r\nnackdel för våra producenter. På detta område\r\nliksom på många andra har vi i Sverige haft\r\nförmånen att kunna gå före och vara väl rustade där\r\nandra följer efter. Därför menar jag att det steg som\r\nvi i dag tar är ett nytt steg för att fullfölja reformen.\r\nDet är en betydande men nödvändig omställning.\r\nOm den genomförs med god vilja och en\r\nkonstruktiv hållning, är jag övertygad om att\r\nresultatet blir bra såväl för konsumenterna som för\r\njordbruket.</pre><pre>(forts.)</pre><pre>Ajournering</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>8 § (forts.) Vissa livsmedelspoltiska frågor\r\n(forts. JoU31)</pre><pre>Anf. 94 KARL ERIK OLSSON (c) replik:</pre><pre>Herr talman! Jordbruksministern påstår att jag har\r\nfelciterat honom. Jag använde tre citat i mitt\r\nanförande, ett från Bibeln och två av\r\njordbruksministern. Det ena av jordbruksministern\r\nvar hämtat från förra årets proposition och det\r\nandra från kammardebatten. Jag vill ha en\r\nprecisering av vad det var för fel. Är det ett fel,\r\nskall jag be om ursäkt. Om det inte är fel, vill jag\r\ninte bli beskylld för att ha fel.</pre><pre>Jordbruksministern sade vidare att sakligheten\r\nbrast, och därför höjde jag rösten. Jag skall tala om\r\nprecis hur det är. Jag är upprörd och har låtit denna\r\nupprördhet framgå i de ord jag har valt, i det\r\ntonläge jag har valt och i det kroppsspråk jag har\r\nanvänt. Jag tycker att det är bättre att agera på det\r\nviset och visa vad det är man känner i ett sådant här\r\nläge.</pre><pre>Sedan vill jag också säga att det är många saker vi\r\när överens om. Det visar ju förra årets beslut. Och\r\ndet är många saker i det här sammanhanget som jag\r\ntillhopa med jordbruksministern och andra\r\npolitiker har fått ta debatt om ute i landet. Jag har\r\nsjälv fått ta många debatter också med jordbrukare\r\nsom tyckt att vi har gått för snabbt fram och gått för\r\nlångt. Men det vi har ställt upp på, det står jag för.</pre><pre>När det gäller gränsskyddssänkningen uppfattar jag\r\nnu det så att jordbruksministern medger att det är\r\nen sänkning som man föreslår men att den inte är\r\nensidig utan att det görs sådana sänkningar också i\r\nandra länder. Det här är någonting nytt, för detta\r\nhar det aldrig talats om tidigare. Vi har hört talas\r\nom att det skall vara i förhållande till GATT.</pre><pre>Om det skulle behövas fler citat, har jag ett antal\r\nutvalda, från jordbruksnämndens\r\ngränsskyddsutredning. Jag har numrerat dem från\r\nett till sex, och det var det sjätte jag använde\r\ntidigare, men jag kan t.ex. ta citatet nummer tre.</pre><pre>Man borde i stället ha skrivit in att när priset faller,\r\nsom planerat, då skall gränsskyddet sänkas så att\r\ninte bönderna kan höja sina priser igen. Då hade\r\ndet varit rätt att komma med det här förslaget nu.\r\nVarför gjorde man inte det? Varför skrev man inte\r\nså, om man hela tiden hade tänkt sig den\r\nutvecklingen?</pre><pre>Slutligen vill jag ställa en annan fråga till\r\njordbruksministern: Varför står vi egentligen här\r\noch diskuterar detta? Vi var ju fem partier som kom\r\növerens i fjol. Om man skall förändra i ett sådant\r\nbeslut, varför tar inte departementet eller\r\njordbruksministern en kontakt med de här\r\npartierna eller med mig, som ändå är ordförande i\r\njordbruksutskottet, och pratar om det i förväg? Det\r\nskulle kanske ha kunnat reda ut en del. Om inte\r\njordbruksministern kommit på det, kunde det ju ha\r\nfunnits någon annan i departementet eller i\r\nriksdagsgruppen som hade påpekat en sådan sak.</pre><pre>Anf. 95 SVEN ERIC LORENTZON (m)\r\nreplik:</pre><pre>Herr talman! Jag kan till stora delar instämma i\r\nMats Hellströms inledning, där han talade om\r\nenigheten, målsättningar och sådant i det\r\njordbrukspolitiska beslutet.</pre><pre>Sedan gick han över till gränsskyddet och sade att\r\ndet görs endast smärre justeringar och att vi gjort\r\nsådana tidigare. Varför då dra i gång det här?\r\nVarför gör man inte som man gjorde tidigare?\r\nVarför gå ut och irritera lantbrukare i det här läget?\r\nDet är för mig helt ofattbart, om det är så små\r\ndetaljer som herr ministern nu vill göra gällande.</pre><pre>Jag måste bemöta en sak, när jordbruksministern\r\ntalar om moderaterna och EG. I ett replikskifte\r\nhinner man inte med så mycket, så jag vill bara\r\nsäga, herr Hellström, att om något parti är\r\ntrovärdigt i EG-frågan så torde det vara moderata\r\nsamlingspartiet. Jag har svårt att tänka mig något\r\nparti som har mer kunskap och mer kompetens i\r\nfråga om EG än just moderaterna. Jag tror inte ens\r\natt herr Hellström har det, fast han varit med i ett\r\notal olika förhandlingar.</pre><pre>Jordbruksministern talar om marknadsekonomi\r\noch konkurrens och att vi så att säga borde vika för\r\nden. Nej, herr Hellström. Bara för ett tag sedan\r\nfick jag från regeringssidan kritik för att vi ville\r\nändra villkorslånen. Vi har satt villkoren för en\r\nfemårig avvecklingsperiod, och därefter kommer\r\nmarknadsekonomin.</pre><pre>Det var därför vi ville precisera vad vi avsåg med\r\nvillkorslånen. Efter fem år är det svenska\r\njordbruket utlämnat på en fri marknad.</pre><pre>Omställningen är bra. Den har gått över förväntan\r\nbra. Men jag vill säga herr ministern att fortfarande\r\nåterstår det en hel del att göra. Ytterligare arealer\r\nbör bort. Dem har vi chans att ta nästa år,\r\nförhoppningsvis. Vi har inte klarat hela kosidan,\r\nom jag får kalla den så. Den delen är inte klar. Det\r\nfinns fortfarande rätt stora problem hela tiden.</pre><pre>Då tycker jag att vi skall låta omställningen fortgå\r\nunder de regler som vi har dragit upp. Jag skulle\r\nvilja fråga jordbruksministern: Varför går man in\r\noch gör de här ändringarna, när jordbruksministern\r\nså klart försöker bagatellisera dem?</pre><pre>Det är inga stora ändringar. De kunde ha gjorts\r\ninom ramen för det gamla systemet, även om man\r\ndå hade fått ändra mittpriser och sådant.\r\nJusteringarna är inte större än att de hade kunnat\r\nske med den rent administrativa verksamhet som vi\r\nredan tidigare haft.</pre><pre>Anf. 96 BENGT ROSÉN (fp) replik:</pre><pre>Herr talman! När socialdemokraterna och\r\njordbruksministern talar om kommande GATT-\r\navtal, framställer man det som om det avtalet var\r\nnågot av ett Columbi ägg för att åstadkomma\r\nsänkta konsumentpriser. Men GATT-avtalet i sig\r\nsänker väl inga konsumentpriser. Tvärtom är det ju\r\nmeningen att ta bort stöd och dumping, så att\r\nvärldsmarknadspriserna i stället återspeglar\r\nfaktiska produktionskostnader.</pre><pre>GATT-avtalet åtstadkommer däremot ökad\r\nkonkurrens, som i förlängningen kan ge större\r\nvariation och en dämpad prisutveckling för\r\nkonsumenterna. Jag tror att det är viktigt att vi är\r\nklara på den här punkten och inte ställer ut löften\r\ntill konsumenterna som vi inte kan infria.</pre><pre>Så påpekar jordbruksministern att det är riksdagen\r\nsom skall fatta beslut om ett nytt prissystem. Det är\r\njag helt och fullt medveten om, och jag framhöll det\r\ni tidigare anförande. Men just uppdraget att justera\r\növerskyddet i gränsskyddet hade regeringen kunnat\r\nlämna till jordbruksnämnden, precis som man\r\ngjorde när jordbruksnämnden fick i uppdrag att\r\nhöja gränsskyddet på mejeriprodukter, därför att vi\r\navskaffade mjölksubventionerna. Då hade vi\r\nbesparat en mängd lantbrukare ytterligare oro.</pre><pre>Annika Åhnberg och jag har tidigare diskuterat hur\r\nreferenspriserna skall fastställas och justeras. Det\r\nkommer ju i sin tur att påverka gränsskyddet i\r\nframtiden. Jag vore tacksam om\r\njordbruksministern kunde utveckla detta något.\r\nJag antar att regeringen har som ambition att leva\r\nupp till besluten från förra året, bl.a. att importen\r\ninte skall öka.</pre><pre>Ostimporten ökade med 22 % förra året. Det\r\ninnebär väl att vi måste sänka ostimporten i år. Vi\r\nlovade lantbrukarna att när överskotten är borta\r\nkunde de påräkna lönsamhet för den aktuella\r\nproduktionen.</pre><pre>Köttproduktionen ligger i dag på 97 %, enligt den\r\nuppgift jag har fått om konsumtionen i landet, men\r\nlönsamheten har aldrig varit sämre. Den är helt\r\nobefintlig. Det måste väl innebära att\r\njordbruksministern ju planerar för höjt gränsskydd\r\nför ost och kött. Om han inte gör det, hur kan vi då\r\nleva upp till en socialt acceptabel omställning?</pre><pre>Anf. 97 ANNIKA ÅHNBERG (v) replik:</pre><pre>Herr talman! Det går bra med omställningen, sade\r\njordbruksministern, och därmed menade han att\r\ndet är väldigt många som vill ställa om. Han fick\r\ninstämmande där från Sven Eric Lorentzon. Men\r\ndet kan ju inte vara ointressant var i landet man\r\nställer om och vilka produktionsgrenar som i första\r\nhand ställs om. Jag känner för min del en oro för att\r\nden här omställningen kommer i de delar av landet\r\ndär vi ändå har uttalat att samhället har ett speciellt\r\nstort ansvar för att se till att jordbruket bevaras som\r\nlevande näring.</pre><pre>Jag skulle gärna vilja höra litet mer från\r\njordbruksministern vilka bedömningar man gör av\r\nomställningen ur de aspekterna och om han har\r\nnågra funderingar på eventuella ytterligare\r\nåtgärder för att styra, om utvecklingen går i en inte\r\nönskad riktning.</pre><pre>Sedan talade jordbruksministern om GATT-avtal,\r\nsom enligt en i mitt tycke rätt optimistisk\r\nbedömning kommer att komma till stånd under\r\nhösten och som kommer att innebära betydande\r\nömsesidiga gränsskyddssänkningar.</pre><pre>Mot bakgrund av den oerhörda upprördhet som\r\nden här egentligen tämligen okontoversiella\r\njusteringen har medfört funderar jag över om inte\r\nden enighet kring synen på ett kommande GATT-\r\navtal och ömsesidiga gränsskyddsänkningar som\r\nkom till uttryck i föregående års beslut inte i mycket\r\nhög grad är skenbar och om det inte finns stor\r\nanledning att vara orolig och att omedelbart föra\r\nfördjupade diskussioner mellan alla partier om vad\r\nman egentligen lägger in i det simsalabim-\r\nhokuspokus-begrepp som vi hänvisade till när det\r\ngällde alla de riktigt svåra problemen.</pre><pre>I det sammanhanget vill jag gärna hålla med Karl\r\nErik Olsson om att det är beklagligt att vi inte har\r\nfört några gemensamma diskussioner inför denna\r\nproposition, på det sätt som vi gjorde förra året.\r\nJordbruksministern talar om näringens bristande\r\nvilja att ställa upp och om den högljudda och\r\noseriösa debatten. Jag tror att en del av bakgrunden\r\ntill den är att man inte ens har försökt att få till\r\nstånd en dialog med berörda parter i detta\r\nsammanhang, vilket hade varit önskvärt.</pre><pre>När det gäller EG-perspektivet säger\r\njordbruksministern att vi visst har höga krav på\r\nkvalitet från svensk sida. Men jag måste då fråga:\r\nNär t.ex. jordbruksutskottet får redogörelser om\r\nhur EG-processen fortskrider, varför får vi då\r\naldrig några redogörelser för kvalitetskraven och\r\nför framgångar som Sverige har rönt på det\r\nområdet? Sådana redogörelser lyser ständigt med\r\nsin frånvaro.</pre><pre>Mot bakgrund av att 60 % av italienskt kött är\r\nproducerat med förbjudna preparat och att 80 % av\r\nde belgiska köttdjuren föds upp med otillåtna\r\nhormoner och när man betänker den s.k.\r\ngiftoljekatastrofen i Spanien för ett tiotal år sedan,\r\ninser man att kvalitetskraven är oerhört\r\nbetydelsefulla. Jag undrar om man inte från\r\nregeringens sida ser någon fara i den snabba EG-\r\nanpassningen och för våra möjligheter att behålla\r\noch öka våra ambitioner beträffande kvaliteten.</pre><pre>Anf. 98 MARIANNE SAMUELSSON (mp)\r\nreplik:</pre><pre>Herr talman! Ja, det verkar vara svårt att få ett rakt\r\nsvar på vad som egentligen gäller för gränsskyddet,\r\noch man skall kanske inte heller förvänta sig att få\r\nnågot sådant. Jag tycker att det skulle vara\r\nintressant att få svar på vilka länder utöver Sverige\r\nsom nu sänker gränsskyddet. Tydligen har det varit\r\nflera länder, och det är ganska intressant i\r\nsammanhanget, eftersom GATT-förhandlingarna\r\nblev så låsta. Det kan plötsligt utanför GATT-\r\nförhandlingarna hända en mängd saker på det här\r\nområdet. Jag tycker att det är intressant att få en\r\nbild av detta.</pre><pre>Vidare hänvisade jordbruksministern gång på gång\r\ntill att vi i den nya livsmedelsuppgörelsen hade\r\nlyckats så bra med miljöanpassningen vad gällde\r\njordbruket. Jag skulle vilja ha litet mera konkret\r\nuppgift om vad jordbruksministern menar i det\r\navseendet. Såvitt jag har sett vad gäller\r\nomställningen av jordbruket har vi framför allt\r\nutökat det storskaliga jordbruket, medan det\r\nsmåskaliga miljöanpassade jordbruket får slå igen,\r\növergå till att odla granskog på ängarna osv.</pre><pre>Jag vill också peka på en annan del av\r\navregleringen, som internt i vårt land har stor\r\nbetydelse för konsumenterna. Vi har tidigare här i\r\nkammaren haft debatter bl.a. om Dörredsbonden\r\noch dennes mjölkförsäljning. Kommer det att\r\nhända någonting på den fronten? Kommer det att\r\nbli lättare att genomföra gårdsförsäljning eller för\r\nkonsumenten att på annat vis komma åt\r\nprodukterna utan en mängd mellanled?</pre><pre>Man blir t.ex. förvånad över det som händer med\r\näggförsäljningen. Jag skall plötsligt inte få köpa\r\nnärproducerade ägg i min butik. För att kunna göra\r\ndet måste jag ''gå till torget'', och vi har inget torg\r\npå landet. Detta försvårar naturligtvis för\r\nkonsumenten i detta sammanhang.</pre><pre>Jag ställde tidigare frågan vad som kommer att\r\nhända med förmalningsavgiften. Det är en fråga\r\nsom har varit uppe i ganska många omgångar. Vi\r\nhar i dag inte någon större överproduktion av\r\nalternativodlat mjöl. Varför skall vi i så fall ha\r\nförmalningsavgiften?</pre><pre>Anf. 99 Jordbruksminister MATS\r\nHELLSTRÖM (s):</pre><pre>Herr talman! Först några ord till Karl Erik Olsson\r\nom kontakter. Nog har det i och för sig förekommit\r\nkontakter med Karl Erik Olsson från min\r\nstatssekreterare innan vi lade fram en proposition.\r\nMen det har naturligtvis inte förekommit\r\növerläggningar av det slag som vi skulle ha haft om\r\nregeringen hade haft för avsikt att ändra\r\nprinciperna för det livsmedelspolitiska beslutet.\r\nDet är ju bl.a. det som den här debatten gäller.</pre><pre>Det är inte fråga om någon förändring av det\r\nlivsmedelspolitiska beslutet.</pre><pre>Vi beslöt förra året att göra en intern svensk\r\navreglering, som leder till sänkta svenska\r\nlivsmedelspriser. Vad denna proposition handlar\r\nom är bl.a. hur vi då skall justera det svenska\r\ngränsskyddet nedåt, så att också en del av denna\r\nmatprissänkning skall bli bestående. Det är ingen\r\nförändring av den livsmedelspolitiska reform som\r\nvi beslöt om förra året.</pre><pre>Så hade varit fallet, om vi hade gjort det som Karl\r\nErik Olsson hävdar, och i det fallet talar han nog\r\nmot bättre vetande. Om vi hade beslutat att sänka\r\ndet svenska gränsskyddet för att därmed sänka de\r\nsvenska matpriserna och öka importen, hade vi\r\nföregått GATT med en ensidig åtgärd. Jag har just\r\nsagt, och det är förvisso inte första gången, att\r\ndenna typ av gränsskyddsjustering inte är\r\nnågonting unikt för Sverige. EG har gjort ett antal\r\nsådana nedåt under den senaste tiden på mjölk,\r\nfläsk, vete, korn, majs och annat. Det är en typ av\r\njusteringar som är normal, men som i vårt fall\r\nmåste förankras i riksdagen.</pre><pre>Jag är därmed tillbaka till den fråga som Bengt\r\nRosén ställde: Varför kunde man inte ha låtit den\r\nhär typen av justering -- även om beslut i\r\nprincipfrågan skall fattas i riksdagen -- bli en fråga\r\nmellan regering och nämnd, liksom i fallet med\r\nmjölken, där vi nyligen har höjt gränsskyddet?\r\nRiksdagen ger regeringen bemyndiganden om att\r\nändra mittpriser och annat utifrån en av riksdagen\r\nbeslutad princip eller ram. Regeringen har inte\r\nbemyndigande att genomföra en sådan justering\r\nannat än om man får riksdagens godkännande för\r\ndet. Jag tror att vi är överens på den punkten.</pre><pre>Men mjölksubventionernas avskaffande innebar ju\r\nen annan finansiering av en av riksdagen beslutad\r\nnivå, vilket betyder att det fanns ett bemyndigande.\r\nDet är en enkel skillnad mellan hanteringen när det\r\ngällde att höja gränsskyddet för mjölken och att\r\nsom nu få riksdagens bemyndigande för de\r\nreferenspriser som i sin tur är ett uttryck för det nya\r\nsystem som vi fattar beslut om, innebärande att\r\navregleringen införs den 1 juli.</pre><pre>Beträffande GATT tror jag att det är viktigt att vi\r\nnär förhandlingarna kommer i gång fortsätter den\r\ndialog som har funnits tidigare mellan partierna.\r\nDet gäller ju en mycket väsentlig fråga. Vi har\r\nlämnat fyllig information under den period när\r\nförhandlingarna fördes senast, under förra hösten.\r\nVi fick då inte någon kritik för att vi skulle ha\r\ninformerat dåligt. Jag har tvärtom varit mycket\r\nangelägen om att säga att om något parti vill ha\r\nmera information och diskussion, ställer vi mycket\r\ngärna upp, men i varje fall har inte jag fått någon\r\nsådan signal. Jag tror att vi betedde oss så som man\r\nhade önskat.</pre><pre>Den amerikanska regeringen har nyligen fått\r\nbemyndigande att förhandla igen enligt den\r\nprocedur som man har i den amerikanska\r\nkongressen. Det betyder att förhandlingar kan\r\nkomma i gång, i bästa fall redan före sommaren, för\r\natt sedan fortsätta under hösten. Självfallet\r\nkommer vi att ha nära kontakt med partierna i\r\nriksdagen i den frågan.</pre><pre>En viktig faktor som kan komma att beröra\r\nriksdagen mycket snart i det sammanhanget är den\r\nparlamentariska arbetsgrupp som vi hoppas också\r\nskall få sammanträda redan före sommaren. Den\r\nparlamentariska arbetsgruppen skall se över\r\nNorrlandsstödet, och det är en fråga som är mycket\r\nviktig för oss både i GATT-sammanhang och senare\r\ni EG-perspektiv. Hur skall vi kunna se till att också\r\ni framtiden få ett bra regionalpolitisikt stöd, något\r\nsom vi vill försvara? Härvid berörs den s.k. gröna\r\nboxen i GATT och EGs regionalpolitiska stöd.</pre><pre>Jag tror att detta kräver en ordentlig diskussion\r\nmellan partierna redan före sommaren. I vart fall\r\nhoppas vi kunna sammankalla den parlamentariska\r\ngruppen före sommaren. Där kommer å ena sidan\r\nGATT-frågor av väsentlig betydelse in, frågor som\r\nalla partier får möjlighet att bedöma, som Annika\r\nÅhnberg säger, å andra sidan i ett senare perspektiv\r\nEG-frågor.</pre><pre>Till Lorentzon vill jag säga beträffande EG att jag\r\nläser rätt mycket av de artiklar som moderata\r\nföreträdare går ut med i dessa sammanhang. Jag\r\nmåste säga att det budskap som förmedlas av\r\nmånga moderata politiker i ett EG-perspektiv till\r\nde läsare som ni skriver för inte är att EG har ett\r\nlägre stöd till bönderna än vad vi har i Sverige. Man\r\ninvaggar i många fall jordbrukare i den felaktiga\r\nföreställningen att om vi väl kommer in i EG, är vi\r\ninne i något ganska varmt och gott och\r\nomställningen blir inte så svår och besvärlig.</pre><pre>Vi vill vara ärliga och tala om att det är fråga om ett\r\nlägre stöd och att det krävs en anpassning, så att vi\r\nblir duktiga och kan klara en konkurrens på ett\r\nrimligt och bra sätt när Sverige, som vi hoppas, blir\r\nmedlem i EG. Men man skall inte för allmänheten\r\n''mörka'' att det faktiskt blir en sänkning av det\r\nsamlade stödet i förhållande till det som vi ger i\r\nSverige.</pre><pre>Bengt Roséns resonemang i övrigt om\r\nvärldsmarknadspriser och GATT har jag inte\r\nmycket att invända mot, tvärtom. Om GATT-\r\nrundan blir framgångsrik, bör den rimligen leda till\r\natt världsmarknadspriserna på en rad varor\r\nkommer att mera permanent höjas. Priserna\r\nkommer förhoppningsvis också att bli mindre\r\nryckiga. De länder som har en hög intern stödnivå,\r\nsom t.ex. Sverige, kommer att få lägre\r\nkonsumentpriser. Det ligger inte på något vis en\r\nmotsättning i detta. Jag tror inte heller att Bengt\r\nRosén menade det, utan han har väl ungefär samma\r\nsyn på den frågan som jag.</pre><pre>Annika Åhnberg ställer också följande fråga, som\r\njag tycker är viktig: Hur går det med omställningen,\r\noch hur fungerar den i olika delar av landet? Jag\r\nmenar att det är mycket väsentligt att vi följer det\r\nbeslut som riksdagen fattade för ett år sedan om\r\nstöd till det öppna landskapet med 100 milj.kr. nu,\r\n200 milj.kr. nästa budgetår och sedan 250 milj.kr.\r\nVi skall även göra en utvärdering av detta.\r\nRiksdagen har ju klart uttalat att den utvärderingen\r\ninte är till för att man skall dra ner, utan för att man\r\nskall se om pengarna räcker.</pre><pre>Nu visar det sig att länsstyrelserna tar tid på sig och\r\ndet är kanske bra. Det är ju snart slut på de första\r\nbudgetåret och ännu är det en ganska liten del av\r\nde hundra miljonerna som har tagits i anspråk, trots\r\natt budgetåret i och för sig är slut om några veckor.\r\nNu försvinner inte pengarna för det, men det visar\r\natt man tar tid på sig. Man har också debatter i de\r\nolika länen om vilken typ av miljö det är man vill\r\nstödja när man för första gången -- ja inte första\r\ngången, NOLA-stödet finns ju -- men för första\r\ngången i större skala har möjlighet att främja ett\r\nkulturlandskaps utveckling och inte enbart slå vakt\r\nom ett produktionstekniskt betingat landskap som\r\nutvecklats under ett antal år.</pre><pre>Jag föreställer mig att vi kommer att få olika\r\ndebatter i olika län. Det kan bli en ganska\r\nspännande och även besvärlig diskussion på olika\r\nhåll om vilka prioriteringar man kommer att göra\r\nmellan olika typer av stöd. Jag menar, liksom\r\nAnnika Åhnberg, att det är är mycket viktigt för oss\r\nalla att följa. Jag tror även att det kan man bli en\r\nspännande diskussion mellan miljöengagerade\r\nmänniskor, lantbrukare -- som också är\r\nmiljöengagerade --, politiker och andra om vilken\r\ntyp av landskap vi vill stödja i framtiden för att\r\nutveckla en rik biologisk mångfald.</pre><pre>Det landskap vi har i dag är ju i hög grad en följd\r\nav den produktionsteknik, byggt på för mycket\r\nkemikalier, som introducerades efter andra\r\nvärldskriget. Sedan har vi även rester av det\r\nväxelbruk med vall som kom fram på 1800-talet och\r\nbedrevs fram till ungefär andra världskriget, som vi\r\nockså vill bevara. Det ger ett rikare landskap. Vi\r\nhar ännu mindre kvar av de slåtterängar och det\r\nlövängsbruk, de djur på skogsbete, som fanns före\r\nden tiden. Det vill vi också bevara. Allt detta, dvs.\r\nlandskapet, vare sig det är lövängar, slåtterängar,\r\nväxeljordbruk med vall eller dagens\r\nkemikaliejordbruk är en effekt av den\r\nproduktionsteknik man hade i jordbruket vid en\r\nviss tidpunkt.</pre><pre>Nu har vi möjligheter att på ett annat sätt också\r\nutveckla biotoper för flora och fauna och genetisk\r\nvariation. Det är säkert inte lätt i ett inledande\r\nskede, där vi nu befinner oss, att veta i vilken\r\nriktning det skall gå. Men nog är det en mycket\r\nspännande uppgift.</pre><pre>Slutligen när det gäller EES-avtalet har ju hela\r\nEFTA, och där är ju Sverige i hög grad pådrivande,\r\nhävdat att våra höga miljökrav skall vi inte ge avkall\r\npå i EG-förhandlingarna. Jag vill ta salmonellan\r\nsom exempel på vad jag uppfattar som framgångar\r\nför oss i den diskussionen med EG. EG rör sig ju i\r\nvår riktning när det gäller de fytosanitära frågorna.\r\nDär är inte problemet skillnaderna i system. EG går\r\nju nu över till vårt system för exempelvis\r\nbekämpning av mul- och klövsjuka. Problemet blir\r\ni stället hur lång övergångstid vi kommer att behöva\r\nmed tanke på att det kommer att ta tid innan de\r\nländer som i dag inte har våra höga nivåer i\r\nrealiteten har uppnått dem.</pre><pre>Anf. 100 KARL ERIK OLSSON (c) replik:</pre><pre>Herr talman! Det är naturligtvis rätt som\r\njordbruksministern säger att statssekreteraren var\r\nhos mig innan propositionen avlämnades, dagen\r\nefter att man hade läst om innehållet i tidningarna.\r\nOm det hade varit för att ändra principer skulle vi\r\nha talat om det tidigare. Inte fullt hälften av\r\nSveriges riksdag anser att det var att ändra\r\nprinciper. Det borde i och för sig vara fog nog för\r\natt ta ett sådant initiativ.</pre><pre>Jag skall ta ett nytt citat från jordbruksministern\r\nfrån förra årets proposition: ''Jag anser emellertid,\r\nsom jag tidigare påpekat, att frågan om\r\nförändringar av gränsskyddet, såväl tekniskt som\r\nnivåmässigt, bör göras i den takt som en kommande\r\növerenskommelse i GATT anger.''</pre><pre>Nu säger väl jordbruksministern att detta inte var\r\nnågon ändring, men sedan säger\r\njordbruksministern att man inte kunde göra detta\r\nsjälv eftersom regeringen inte har bemyndigande\r\natt ändra, det var allså en ändring. Det\r\nkonstaterade jag också i mitt förra inlägg att\r\njordbruksministern har sagt.</pre><pre>När det gäller frågan som Bengt Rosén tog upp om\r\natt inte sänka priserna på köttet, tycker jag att\r\nköttet är ett bra exempel. Jordbruksnämnden säger\r\natt importen för 1991 ligger i nivå med den för 1990\r\neller att den t.o.m. ökar. Priserna på\r\nvärldsmarknaden har inte vänts nedåt. Vi vet att\r\nlönsamhet inte existerar. Jordbruksnämnden\r\nskriver att den utveckling som kan förväntas\r\ninternationellt inte motiverar några ändringar av\r\navgiftsnivån. Men enligt förslag i propositionen\r\ntillkommer sänkning av skyddet bereoende på\r\nsänkta referenspriser. Detta är ju en medveten\r\nsänkning av prisnivån. Det går inte att bortförklara.</pre><pre>Sedan beklagar jag att jordbruksministern inte\r\nkunde verifiera mina felcitat. Jag tycker inte om att\r\nvi skall beskylla varandra för felaktigheter här i\r\nkammaren. Men jordbruksministern har ju ett\r\ninlägg till och kan berätta vad det är. Då skall jag\r\ngärna be om ursäkt efteråt, men om jag inte har\r\nsagt något fel, vill jag inte bli beskylld för det heller.</pre><pre>Jag måste bara notera att jordbruksministern i den\r\nhär debatten inte har gjort mig mindre upprörd\r\nvare sig som bonde, centerpartist eller som\r\npolitiker i allmänhet.</pre><pre>Anf. 101 SVEN ERIC LORENTZON (m)\r\nreplik:</pre><pre>Herr talman! Jordbruksministern talade i sitt\r\ninledningsanförande om helheten. Där var\r\nunderförstått att moderaterna inte skulle se till\r\nhelheten. Jag hävdar bestämt att vi gör det.</pre><pre>Jag är något förvånad över att ministern inte har\r\nbetonat konsumentsidan hårdare i det här\r\nsammanhanget. I mitt inledningsanförande tog jag\r\nupp vad det är som orsakar de högre\r\nlivsmedelspriserna och konstaterar att det har\r\nmininstern gått helt förbi.</pre><pre>Även utskottet har diskuterat och skrivit om en\r\nmoderatmotion där det gäller skatternas och\r\navgifternas påverkan på prisnivån. Man säger: ''Det\r\nråder knappast delade meningar om att både\r\ndirekta och indirekta skatter avspeglas i\r\nlivsmedelspriserna på det sätt som anges i\r\nmotionerna Jo157 och Jo254 och att jordbrukets\r\nkostnader och intäkter i många fall svarar för en\r\nmindre andel av konsumentpriserna.'' Det är ett\r\ndirekt citat från behandlingen av\r\nmoderatmotionerna och hela utskottet står bakom.\r\nMinistern har inte med ett ord berört den sidan av\r\nsaken. Jag hävdar att vi ser till helheten.</pre><pre>Är det nu också så att bönderna skall bli företagare,\r\nnågon form av småföretagare, ber jag regeringen\r\natt studera skatteproblematiken på företagssidan\r\nsom vi har ägnat oss åt. Jag skulle vilja uppmana\r\nministern att ägna alla krafter, den tid som han\r\nförhoppningsvis har kvar som minister, åt att få i\r\ngång och klara GATT-förhandlingarna. Då skulle\r\nhan göra svenskt jordbruk den allra bästa tjänst och\r\nvi skulle vara mycket tacksamma för vår\r\njordbruksminister.</pre><pre>Sedan förstår jag inte varför han inte vill erkänna\r\natt det hade varit en fördel att kontakta\r\noppositionspartierna. Känns det inte litet genant\r\natt nu får partiet, regeringen, krypa till korset och\r\nacceptera och godkänna en vänstermotion som i sig\r\när bättre än regeringsförslaget? Det var därför vi\r\nkunde tillstyrka den. Känns det inte litet genant att\r\ni utskottsbetänkandet få krypa till korset när det\r\ngäller detta.</pre><pre>Avslutningsvis vill jag bara säga, och det sade jag i\r\nmitt inledningsanförande, att bönderna och\r\njordbrukarna är mer än medvetna om problemen.\r\nDet enda de fordrar är lika villkor. Man vill\r\nkonkurrera på lika villkor med omvärlden. Det är\r\ndet enda man kräver, och det tycker jag att vi skall\r\nse till att de får.</pre><pre>Anf. 102 ANNIKA ÅHNBERG (v) replik:</pre><pre>Herr talman! Jordbruksministern sade det\r\nvisserligen inte, men jag är övertygad om att han\r\ntycker att det är mycket bra att utskottet har\r\ntillstyrkt den motion av vänsterpartiet som i\r\navsevärda delar har förbättrat det här förslaget.\r\nSåvitt jag förstår måste det också vara en stor glädje\r\nför riksdagens övriga partier att få ställa sig bakom\r\ndet här vänsterpartiyrkandet.</pre><pre>Först vill jag säga till jordbruksministern någonting\r\nom lantbruksforskningen. Jag hann inte med det i\r\nmin förra replik. Jag delar inte uppfattningen att vi\r\nhar en mycket framsynt och framtidsinriktad\r\nforskning på det här området. Vi har en omfattande\r\nforskning, det är sant. Men enligt min mening är\r\nden i mycket hög grad knuten till det\r\nkonventionella jordbruket. Det är bra att vi har\r\ninrättat en professur för ekologiskt lantbruk, men\r\nforskningsanslagen när det gäller alternativ odling\r\ndras ned nu och många angelägna projekt ges inte\r\nekonomiskt utrymme för att genomföras.</pre><pre>Jag tycker även att det förekommer en\r\nsammanblandning mellan alternativa\r\nproduktionsformer, som jordbruksministern själv\r\ntalade om, och alternativ odling som är något helt\r\nannat.</pre><pre>Jag tycker inte heller att det görs tillräckligt mycket\r\nnär det gäller ny användning av i och för sig\r\ntraditionella grödor som kan peka i riktning mot\r\nframtiden.</pre><pre>När det gäller landskapsvården är jag inte alls säker\r\npå att det är så bra att det går så sakta för\r\nlänsstyrelserna att fördela de här pengarna. Enligt\r\nmin mening kan det bero på att vi i riksdagen tyvärr\r\nbeslutade om en mycket krånglig och byråkratisk\r\nmodell för den här landskapsvårdsersättningen. Vi\r\ni vänsterpartiet ville ha den mer generell och att den\r\näven skulle ges utökade ekonomiska resurser. Jag\r\när inte alls övertygad om att de lantbrukare som\r\nbehöver den här landskapsvårdande ersättningen\r\nför att få verksamheten att gå runt, tycker att det\r\nspeciellt spännande att ta del av de här många olika\r\nerfarenheterna. De är dessutom olika i olika län.\r\nJag hoppas mycket på det jordbruksministern säger\r\nom att den här utvecklingen måste följas noga och\r\natt den också eventuellt måste korrigeras.</pre><pre>När det gäller GATT-förhandlingarna tillsätts nu en\r\nparlamentarisk arbetsgrupp för att se över\r\nNorrlandsstödet, bl.a. med anledning av en motion\r\nfrån oss i vänsterpartiet. Vi tycker naturligtvis att\r\ndet är bra. Den generella GATT-problematiken\r\nkan man säkert, och måste, behandla där. Jag\r\ntycker ändock att den i sig går utöver den mer\r\nbegränsade diskussionen kring Norrlandsstödet.</pre><pre>Jag tror att vi begick ett misstag förra året när vi så\r\nlättvindigt sköt ifrån oss kommande\r\ngränsskyddsjusteringar och hänvisade dem till\r\nGATT-avtalet. Vi kommer såvitt jag förstår av\r\ndenna diskussion att få precis samma problem och\r\nvara precis lika oeniga inför varje steg även i den\r\nfortsatta processen. Det kommer att bli oerhört\r\nsvårt att bedöma och avgöra ömsesidigheten i den\r\nhär neddragningen. Om vi skall slippa få ett\r\nutmålande av falska hotbilder och i stället kunna\r\nföra en seriös debatt, vore det läge att ta till\r\ngemensamma överläggningar kring den fortsatta\r\nGATT-processen.</pre><pre></pre><pre>Anf. 103 BENGT ROSÉN (fp) replik:</pre><pre>Herr talman! Jag har förståelse för att\r\njordbruksministern inte fick tillfälle att\r\nkommentera min oro för jordbrukets inkomster\r\nunder innevarande och kommande år enligt de\r\nprognoser som statens jordbruksnämnd har lagt\r\nfram. Jag hoppas dock att han kan återkomma litet\r\ntill det i sitt nästa replikskifte.</pre><pre>Vi kunde glädja oss åt att inkomsterna för\r\njordbruket för år 1990 ökade med ungefär 25 % och\r\ntotalt ligger en bit över 4 miljarder för 1990. Om vi\r\nhar hundratusen deltids- och heltidsjordbrukare,\r\nmotsvarar det en årsinkomst på drygt 40 000. Det är\r\nnödvändigt att vi ligger på den nivån för att\r\nomställningen skall bli socialt acceptabel.</pre><pre>Prognosen för 1991 är 723 miljoner. Det är en\r\nomöjlig uppgift för jordbruket att klara detta. Jag\r\nvill därför än en gång fråga jordbruksministern vad\r\nhan planerar att åstadkomma som leder till ökade\r\nintäkter för innevarande år. Halva året har snart\r\ngått, och vi måste få till stånd en förändring om\r\njordbruket skall klara det här.</pre><pre>Anf. 104 MARIANNE SAMUELSSON (mp)\r\nreplik:</pre><pre>Herr talman! Så här i slutet på debatten kanske vi\r\nkan enas om att sänka gränsskyddet. Det skall inte\r\nvara fråga om en nivå som bara innebär en teknisk\r\njustering, utan gränsskyddet skall sänkas för att öka\r\nimporten och därmed konkurrensen.\r\nJordbruksministern har inte övertygat mig om\r\nnågot annat under den tid vi har debatterat i dag.\r\nSå är också fallet med alla de som är berörda\r\nutanför det här huset. Trots att det har funnits gott\r\nom tid har jordbruksministern inte lyckats övertyga\r\nnågon om att det inte är fråga om en faktisk\r\nsänkning av gränsskyddet. Det skulle vara\r\nintressant och viktigt att få veta hur\r\njordbruksministern skall hantera t.ex. vårt\r\ndjurskydd.</pre><pre>I Djurens rätt kan man läsa en artikel där det sägs\r\natt djurskydd kräver gränsskydd. Jag tror att\r\nsvenska folket värnar väldigt mycket om\r\ndjurskyddet och tycker att det är viktigt. Det får\r\nkonsekvenser om man ökar importen av t.ex. kött\r\nsom inte är producerat under samma förhållanden\r\nsom i Sverige. Hur gör vi för att klara konkurrensen\r\nunder de förhållanden som råder på den svenska\r\nmarknaden med ett hårdare djurskyddskrav? Det\r\nskulle vara intressant och tryggt att få veta om vi\r\nkommer att lyckas, så att vi inte exporterar\r\nproblemet med dålig djurskötsel till andra länder\r\nför att få billig mat.</pre><pre>Anf. 105 Jordbruksminister MATS\r\nHELLSTRÖM (s) replik:</pre><pre>Herr talman! Först till Karl Erik Olsson. Det som\r\nupprörde mig var ett felcitat som Karl Erik Olsson\r\nkom med för att närmast förlöjliga den proposition\r\njag har undertecknat. Han sade att vi både har höjt\r\noch sänkt. I protokollet kan man läsa vad Karl Erik\r\nsade i det avseendet. I en debatt kan man visst\r\nironisera och förlöjliga, men om man gör det i\r\nsamma ögonblick som man talar om politikers\r\ntrovärdighet tycker jag att det är märkligt. Jag\r\nreagerade på den punkten, och jag vidhåller min\r\nreaktion.</pre><pre>När det gäller frågan om kött och över huvud taget\r\nbesluten i riksdagen gjorde Karl Erik Olsson en\r\npoäng av att det var en ny princip som man skulle\r\ngå till riksdagen med. Det är inte konstigare än att\r\nvi går och skall gå till riksdagen som vi har gjort\r\ntidigare efter varje förhandlingsuppgörelse. Om\r\ngränsskyddet skall höjas och det blir nya ramar,\r\nskall det förankras i riksdagen. Det är inte\r\nkonstigare än att man har gjort det utan att för den\r\nsakens skull ändra på principerna under tidigare år.\r\nDet har då handlat om höjningar. Man har fått gå\r\ntill riksdagen ändå. Den här gången handlar det om\r\natt man skall sänka gränsskyddet för att anpassa det\r\ntill de sänkta svenska matpriserna. Det är inte\r\nkonstigare än att man går till riksdagen för att höja\r\ndem.</pre><pre>Den anpassning som sker när det gäller köttet har\r\nsitt ursprung i jordbruksnämndens beräkningar och\r\ntar hänsyn till sänkta foderkostnader och slopade\r\nslaktdjursavgifter. Priserna på det området kan\r\nsåledes sänkas utan att lönsamheten försämras,\r\neftersom kostnaderna också sänks. Detta är\r\nbakgrunden, och den baseras på\r\njordbruksnämndens bedömningar.</pre><pre>Karl Erik Olsson hävdar att han fortfarande är\r\nupprörd. Vad tänkte sig egentligen centern förra\r\nåret? Skulle vi ha ett överskydd? Skulle inte\r\nkonsumenterna få del av livsmedelsreformen\r\ngenom sänkta matpriser? Avsåg man att behålla ett\r\növerskydd och därmed inte ge möjlighet till en\r\nkostnadssänkning som skulle komma jordbruket\r\ntill del, där jordbruket skulle kompenseras med 14\r\nmiljarder kronor av skattemedel? Jag tycker att den\r\ndelen av debatten har allt skäl att lyftas fram. Jag\r\ntycker också att det är en fråga som är viktig för\r\nriksdagen. Det är inte bara de frågor som Karl Erik\r\nOlsson ställer som är viktiga.</pre><pre>Jag kan i princip instämma i Annika Åhnbergs\r\nsynpunkter på GATT-förhandlingarna. Vi har som\r\nsagt tidigare från regeringens sida informerat\r\npartierna och fört en diskussion. Vi har också ställt\r\nfrågor, och man har önskat en långtgående\r\ndiskussion. När GATT-förhandlingarna\r\nförhoppningsvis återigen får ökad kraft är jag i alla\r\nfall villig att föra en diskussion med riksdagens\r\npartier om hur partierna på bästa sätt skall få\r\nfullödig information och om hur regeringen skall få\r\npartiernas synpunkter i frågan. Det skall vi gärna ta\r\nfasta på, liksom vi kommer att ta fasta på det redan\r\ntidigare i ett avseende.</pre><pre>Herr talman! Jag vill åter betona att jag bedömer\r\natt en av de viktigaste frågorna har fått alltför liten\r\nplats i den här diskussionen. Hur skall vi när vi blir\r\nmedlemmar i EG -- vilket jag hoppas vi blir --\r\nåstadkomma att vi får ett så starkt regionalpolitiskt\r\nstöd att vi klarar den nivå som vi nu har på\r\nNorrlandsstödet och ändå får det accepterat i EG?\r\nVi vet att den form av stöd som vi i dag har inte är\r\naccepterad i EG. Den formen av stöd är mycket\r\nkritiserad i GATT. Det är en mycket viktig fråga\r\nsom har att göra med om vi även i framtiden skall\r\nkunna åstadkomma ett öppet landskap, en levande\r\nlandsbygd i norra Sverige. Jag bedömer att det\r\nkrävs både kreativitet och engagemang för att klara\r\nen sådan förhandlingsfråga. Jag tror att vi kan göra\r\ndet, men kräver tidiga insatser. Vi hoppas kunna\r\nåterkomma till partierna i den frågan före\r\nsemestrarna i den parlamentariska arbetsgruppen.</pre><pre>För övrigt har jag delvis besvarat Bengt Roséns\r\nfråga i samband med Karl Erik Olssons fråga. När\r\ndet gäller jordbruksnämndens bedömningar av\r\nlönsamheten är man -- om jag har förstått det rätt --\r\nförsiktig med användningen av de i och för sig\r\nsäkert korrekt beräknade uppgifterna så till vida att\r\ndet rör sig om en statisk värdering som inte bygger\r\nin struktureffekter eller rationaliseringseffekter.\r\nMen det är givetvis en mycket viktig fråga att följa.\r\nMan bedömer det nog på många håll efter vad det\r\när, dvs. en statisk uträkning som inte tar med\r\ndynamiska rationaliserings- och struktureffekter\r\nsom rimligen bör finnas i verkligheten.</pre><pre>Marianne Samuelsson fick inte svar på sin fråga om\r\nförmalningsavgifterna. Det finns lagstöd för att\r\nman kan ta ut dem till 1995. Enligt fjolårets\r\nriksdagsbeslut skall de behållas övergångsvis.\r\nRegeringen får således återkomma till riksdagen.</pre><pre>Frågan om djurskydd och hantering av djur är en\r\nviktig fråga som flera talare var inne på, bl.a.\r\nMarianne Samuelsson. Först tror jag att det är\r\nviktigt att konstatera att vi skärper den kontroll vi\r\nhar av import. Vi fattade beslut om det förra året.\r\nVi skärper bl.a. kontrollen när det gäller kött. Vi\r\nförsöker fånga in flera ämnen än de som man\r\ntidigare har kunnat studera. Men det räcker\r\nnaturligtvis inte. Det går att komma förbi detta. Vi\r\nhar därför avtal med USA och Australien om att\r\ndessa länders myndigheter skall ge intyg på att\r\nimporten därifrån kommer från djurbesättningar\r\ndär man inte använder hormoner. Det är ett\r\nhjälpmedel. EG har samma restriktioner som vi,\r\nvilket självfallet underlättar. Man har ett\r\nhormomförbud och förbud mot import. I själva\r\nverket var EG på den punkten före Sverige. Det är\r\ninte alltid så att vi i Sverige är först i allting.</pre><pre>I diskussionen om huruvida maten utomlands alltid\r\när farlig och maten hemma hos oss alltid är bra --\r\njag menar nu inte att frågan har ställts i den här\r\ndebatten -- är det viktigt att konstatera att vi måste\r\nvara vaksamma på missbruk inom länderna. Den\r\nstora debatten inom EG -- precis som har sagts\r\nhär -- har egentligen inte gällt importen, utan att\r\ndet har kunnat konstateras att man kriminellt har\r\nanvänt hormoner i EG. Det har då sagts i debatten\r\nvi inte skall importera från EG, för att vi inte har\r\ndet så i Sverige. Så lättvindigt får vi inte ta dessa\r\nfrågor. Tyvärr, herr talman, förlorade för bara\r\nnågra år sedan veterinärer i Sverige sin legitimation\r\noch fälldes i sin ansvarsnämnd för att de hade\r\nförskrivit hormoner till djurbesättningar i Sverige\r\npå villkor som inte var acceptabla ur den svenska\r\nlagstiftningens utgångspunkt. Vi får inte tro att vi\r\npå något sätt själva är en frizon, utan vi måste också\r\nha en kontroll i vårt eget land. Det låg också i hög\r\ngrad i riksdagens beslut förra året. Jag vill ändå\r\ngöra den kompletteringen att vi inte alltid enbart\r\nskall se till importen, utan vi måste också ha en\r\nkontroll i vårt eget land, lika väl som EGs\r\nmedlemsländer måste ha det.</pre><pre>Jag vill understryka att det som är positivt är att\r\nman inom EG har en konsumentrörelse för ett ökat\r\ndjurskydd och för en bättre matkvalitet.</pre><pre>Även om det finns olika uppgifter om hur långt\r\nkedjan Marks  &amp;  Spencer, som omnämndes senast\r\ni Dagens Nyheter i går, i realiteten har gått i sina\r\nåtaganden, går de i alla fall åt samma håll. Den\r\nhandelskedjan, en av Englands största, vill pressa\r\nproducenterna att gå ifrån uppfödningsformer som\r\ninnebär dåligt djurskydd, och man vill främja inköp\r\nav djur som kommer från besättningar som sköts\r\nbra.</pre><pre>Andra exempel är att man i Holland, i Tyskland och\r\ni EG-kommissionen rör sig i vår riktning när det\r\ngäller djurskydd, både i tänkandet och när det\r\ngäller lagstiftningen. Jag ser det som någonting\r\npositivt och bra att man i andra länder har en debatt\r\nsom liknar vår och att man även i fråga om\r\nlagstiftningen börjar närma sig oss. Det ger\r\nnaturligtvis också de svenska producenterna bättre\r\nmöjligheter än eljest, om vi blir medlemmar i EG\r\neller om EG före medlemskapet sänker sitt\r\ngränsskydd och tar bort andra hinder mot oss, att\r\ntill den europeiska marknaden exportera mat av\r\nhög kvalitet, som vi i Sverige är bra på att\r\nproducera.</pre><pre>Talmannen anmälde att Marianne Samuelsson och\r\nKarl Erik Olsson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 106 PAUL CISZUK (mp):</pre><pre>Herr talman! Egentligen borde jag begära\r\nåterremiss på ett motionsyrkande som gäller\r\nbiodlingen. Det gäller förslaget om ett\r\ntillkännagivande enligt motion Jo272 att lokaler\r\nmed utrotningshotade växter bör besättas med bin\r\nmed hjälp av befintliga naturvårdsanslag.\r\nUtskottsmajoriteten avstyrker motionen endast\r\nmed motiveringen att en annan motion om biodling\r\när en upprepning av en motion som avslogs för ett\r\når sedan. Om man tittar i fjolårets betänkande blir\r\nman inte mycket klokare. Där avstyrks ett par\r\nmotioner som begär utredning i denna fråga.</pre><pre>Herr talman! Jag vet att jordbruksutskottet är\r\növerbelastat, men så här får det inte gå till. Jag skall\r\nemellertid inte vara besvärlig utan nöjer mig med\r\natt yrka bifall till reservation 7 och hoppas att det\r\ngår med detta som det ser ut att göra med t.ex. ett\r\nmotionsförslag om flyktingförläggningar som\r\nnyligen avstyrktes i försvarsbetänkandet.\r\nHäromdagen fick jag höra att statens utredare är i\r\nfull gång med planer på att göra I 17 till\r\nflyktingförläggning. Så vi skall inte ge upp i\r\nmotionerandet, allra minst när det gäller väsentliga\r\nnaturvårdsfrågor.</pre><pre>Biodling är ett naturvårdsintresse och ett\r\nsamhällsintresse. Det är inte bara fråga om att\r\nproducera honung. Det är först och främst en fråga\r\nom pollineringsservice. Det gäller inte heller bara\r\natt öka skördarna av klöverfrö, raps, rybs, äpplen,\r\nblåbär och hjortron. Det gäller också att av 120 av\r\nde växtarter som är utrotningshotade är 106\r\nberoende av insekter för sin pollination. Bina är\r\növerlägsna som pollinatörer på grund av att de är\r\narttrogna. De blandar inte äpplen och päron.</pre><pre>I dag finns det ungefär 120 000 bisamhällen i\r\nSverige. Enligt beräkningar vid\r\nlantbruksuniversitetet skulle vi behöva ungefär\r\n300 000, alltså mer än dubbelt så många för en\r\nfullgod pollinering. De samhällena skall då inte\r\nbara stå vid rapsfält och fruktodlingar, utan de skall\r\nvara utspridda över landet. Det är den småskaliga\r\nbiodlingen som är det intressanta ur naturvårdens\r\noch samhällets synpunkt.</pre><pre>Genom skattereformen missgynnas just denna\r\nbiodling. Många småodlare slutar när de skall hålla\r\npå och trassla med bokföring för att deklarera en\r\ninkomst på några tusenlappar. Det bästa hade\r\nnaturligtvis varit om riksdagen tagit\r\nmiljöpartiförslaget om deklarations- och skattefri\r\ninkomst på maximum 10 000 kr. för icke\r\nyrkesmässig verksamhet. Då hade man inte behövt\r\nbli skattefuskare för att man håller några bin,\r\nmusicerar på några 50-årskalas eller säljer någon\r\ntavla ibland.</pre><pre>Nu blev det inte så. Då måste man ju försöka på\r\nannat sätt -- för naturen skall vi vårda. Därför bör\r\nriksdagen som sin mening ge regeringen till känna\r\natt naturskyddsområden skall besättas med bin\r\nmed hjälp av naturvårdsanslag. Vidare måste vi be\r\nregeringen ta fram förslag om ekonomiskt stöd till\r\nden småskaliga biodlingen. Ibland framställs det\r\nsom att det skulle vara att missgynna\r\nyrkesbiodlingen. Men det är inte sant. Svensk\r\nhonung är en bristvara. Marknaden för\r\nyrkesbiodlingen förbättras inte av att\r\nhobbybiodlingen försvinner. Däremot ökar\r\nimporten.</pre><pre>Herr talman! Vi försämrar med det nu införda\r\nsystemet pollineringen och därmed naturvård och\r\nhemträdgårdsodling. Det är för galet om\r\nskattepolitiska principer skall få oss att sila bin men\r\nsvälja kameler.</pre><pre>Anf. 107 KARL-GÖSTA SVENSON (m):</pre><pre>Herr talman! Jag har tillsammans med Bo\r\nLundgren och Knut Wachtmeister motionerat om\r\natt avslå propositionen om vissa livsmedelspolitiska\r\nfrågor till del denna omfattar en sänkning av\r\ngränsskyddet avseende fabrikspotatisodling.</pre><pre>Syftet med gränsskydd av potatisstärkelse är att\r\nskydda den inhemska fabrikspotatisodlingen.\r\nDetta gränsskydd har legat fast sedan den 1 juli\r\n1985 med undantag för en höjning med tio öre den\r\n1 juli 1988. Den svenska odlaren har således haft\r\noförändrat pris för såld fabrikspotatis under sex år,\r\nmedan produktionskostnaden under nämnda tid\r\nökat med nästan 25 %. Vid tillverkning av\r\npotatisstärkelse utgör råvarudelen, fabrikspotatis,\r\n85 %. Den höga råvarudelen ger därför vid\r\nförändringar av gränsskyddet direkt genomslag på\r\npriset för levererad fabrikspotatis.</pre><pre>Regeringens förslag om en sänkning av\r\ngränsskyddet kommer redan i år att få negativa\r\neffekter för odlarna, eftersom priset sjunker med\r\nsex öre per kilo potatis, vilket motsvarar ungefär\r\n2 500 kr. per hektar.</pre><pre>I detta sammanhang måste uppmärksammas att\r\nfabrikspotatisodlingen är belastad med\r\nproduktionsskatter på tillsammans ungefär 1 350\r\nkr. per hektar. Motsvarande produktion i EG\r\ndrabbas inte av motsvarande skattekostnader.\r\nKonkurrenssnedvridningen är uppenbar.</pre><pre>Ett medlemskap i EG ställer stora krav på en ökad\r\nkonkurrensförmåga. Av det skälet måste kraftfulla\r\ninvesteringar göras inom forskning, utveckling och\r\nprocessutveckling. För att kunna möta en tuff\r\nframtid är det helt felaktigt att ensidigt från svensk\r\nsida sänka gränsskyddet och på så sätt försämra\r\nlönsamheten.</pre><pre>Fabrikspotatisodlingen i vårt land drivs med sikte\r\npå ett medlemskap i EG. Regeringens förslag leder\r\nemellertid till negativa effekter avseende\r\nfabrikspotatisodlingen. Det kommer därmed att få\r\nstora negativa effekter i de regioner som vi\r\nmotionärer representerar.</pre><pre>Herr talman! Med hänsyn till att vi har ont om tid i\r\nkammaren avstår jag från att yrka bifall till vår\r\nmotion.</pre><pre>Anf. 108 CARL FRICK (mp):</pre><pre>Herr talman! Det har varit en lång och intressant\r\ndebatt. I ett långt inlägg sade Annika Åhnberg att\r\njordbruket var en framtidsnäring. Det kan jag\r\ngärna hålla med om, om det vore så att den finge\r\nvara det. Det är faktiskt på det sättet att man håller\r\npå att avveckla jordbruket i snabb takt. Det är\r\ndärför mycket svårt att se jordbruket som en\r\nframtidsnäring.</pre><pre>De svenska bönderna har varit av ett segt virke, och\r\ndet är de fortfarande. De är utomordentligt lojala\r\nmot politiska beslut. De har genomfört\r\nrationaliseringar och effektiviseringar på de flesta\r\nverksamhetsområden på ett helt fantastiskt sätt.</pre><pre>Att arbeta med det levande är ett fantastiskt fint\r\nmen mycket slitsamt arbete. Det vet jag själv,\r\neftersom jag arbetat med detta. Att arbeta som\r\nbonde är att arbeta med historien och samtidigt\r\nskapa förutsättningar för en fortsatt historia.\r\nBönderna arbetar med delar av vårt kulturarv, och\r\nde ser till att de får mat på våra bord.</pre><pre>De enorma förändringar som genomförts i\r\njordbruket har varit på gott och ont. De har varit\r\npå gott därför att en massa gammalt slit har kunnat\r\ntas bort med hjälp av bl.a. mekanisering. De har\r\nvarit på ont därför att jordbrukarna under långa\r\ntider av ekonomiska skäl har tvingats att\r\nkemikalisera jordbruket på ett sätt som har lett till\r\nstora störningar i bl.a. våra vattendrag. Tvånget till\r\ndenna förändring har styrts via politiken,\r\nforskningen och rådgivningen.</pre><pre>Vi är i dag varse dessa faror, och merparten av\r\nSveriges bönder vill egentligen inte hålla på med\r\nstora mängder handelsgödsel och kemiska\r\nbekämpningsmedel.</pre><pre>Förra årets jordbruksuppgörelse blev faktiskt\r\ninledningen till en långsiktig katastrof för svensk\r\nodling och för svenskt kulturlandskap. Vi kommer\r\ntyvärr att få se en storskalig nedläggning av\r\nodlingsmark i våra äldsta kulturbygder. Vi har sett\r\nuppgifter från olika håll i landet på att mellan 30\r\noch 50 % av odlingsmarken kommer att försvinna\r\noch tas ur produktion. Vi kommer att få en stark\r\nkoncentration av odlingen till de stora\r\nslättområdena och en mycket stor användning av\r\nkemiska bekämpningsmedel och annat som vi\r\nfaktiskt trodde att vi hade kommit bort ifrån. Vi får\r\nen utarmning av landskapet samt av floran och\r\nfaunan dels på grund av igenskogning, dels genom\r\nökningen av det storskaliga jordbruket med alla\r\ndess gifter. Det är inget tvivel om att floran och\r\nfaunan och kulturlandskapet kommer att ta stryk.</pre><pre>Men det gjordes också utfästelser när riksdagen\r\nfattade det jordbrukspolitiska beslutet. Det var att\r\nvi inte ensidigt skulle sänka gränsskyddet. Nu har\r\nvi fått en proposition och ett betänkande, där just\r\ndet föreslås som inte skulle ske. Det som var\r\nsanning 1990 verkar vara ett dåligt skämt 1991.</pre><pre>I andra sammanhang säger man ofta att det är\r\nviktigt med långsiktiga beslut, så att man vet vad\r\nman har att rätta sig efter. Så är uppenbarligen inte\r\nfallet när det gäller svenskt jordbruk. Undra på att\r\nman är besviken och känner sig lurad ute i bygderna\r\noch att man inte förstår vad som händer i\r\nStockholms centrala delar. Vi måste ändå inse att\r\ndet finns skillnader i odlingsbetingelserna mellan\r\nSverige och stora delar av EG och världen i övrigt.\r\nVi kan inte ta ut skördar i den omfattning som de\r\nkan göra, på grund av våra vegetationsperioder och\r\nvåra temperaturförhållanden. Det är bara att inse\r\ndet. Om vi vill ha ett fungerande jordbruk i Sverige,\r\nmåste vi se till att det kan klara sig.</pre><pre>Vi kommer att få se stora problem, bl.a. på\r\nGotland, där jag bor. Mjölkkobesättningar säljs ut\r\noch de yngre finner det inte lönsamt att fortsätta\r\nmed sitt otacksamma slit. Då känns det litet\r\nmärkligt att läsa reservation 1, i vilken\r\nvänsterpartiet säger att det nu behövs en särskild\r\nutredning för att klarlägga vilka konsekvenser den\r\nnya livsmedelspolitiken får för det gotländska\r\nlantbruket. Det är vackert så, att man i efterhand\r\nskall konstatera vad man har ställt till med genom\r\nsina dumheter i politiken. Det hade varit mycket\r\nklämmigare om man hade gjort den här\r\nutredningen innan man fattat dessa beslut, så att\r\ninte dessa drastiska förändringar sker i lantbruket.\r\nJag tycker att det är en utomordentligt egendomlig\r\nreservation, där man på något sätt vill ta tillbaka\r\ndet man faktiskt har satt i gång.</pre><pre>Det är svårt att förstå de destruktiva krafter som vill\r\nförvandla Sverige till ett ännu större skogsland,\r\nmed ännu fattigare fauna och flora. Runt om i\r\nvärlden svälter människor. Dagens påtvingade\r\nodlingssystem bidrar till att förstöra våra\r\nlivsbetingelser. Nu vill riksdagen göra det ännu\r\nvärre genom att driva processen ännu snabbare.\r\nMat är faktiskt inte bara något som har med pris att\r\ngöra. Den har att göra med kvalitet, smak, doft, det\r\nsätt som maten har odlats på och det sätt som\r\ndjuren har fått leva på innan vi slaktar dem.\r\nJordbruksministern pratar om matkvalitet och\r\nberör bara sådana ämnen som hormoner. Han\r\nstruntar uppenbarligen i de förhållanden som djur\r\nlever i på kontinenten och som vi har tagit avstånd\r\nfrån i Sverige.</pre><pre>Det är klart att det blir fruktansvärt svårt för\r\nsvenska bönder att konkurrera på lika villkor.\r\nPrincipen om konkurrens på lika villkor trodde jag\r\nfaktiskt var någonting som vi eftersträvade. Därför\r\när det fruktansvärt svårt för svenska bönder att\r\nklara sig i framtiden, om vi inte ser till att hjälpa\r\ndem med någon form av skydd. Vi bör visa\r\nuppskattning genom att vidta åtgärder för att få\r\nbättre odlingsförhållanden och bättre förhållanden\r\nför djuren.</pre><pre>Skall man sänka priset på maten tycker jag faktiskt\r\natt man skall börja med momsen. Det är på gång.\r\nSedan måste man ta sig an\r\nkonkurrensförhållandena vad gäller\r\nmatdistributionen och förädlingsindustrin, där\r\nkonkurrensen är praktiskt taget obefintlig, vilket\r\nnaturligtvis leder till höga och stigande priser. Jag\r\ntycker inte att man skall slå ut hela den svenska\r\nodlingen, när man har betydligt bättre metoder att\r\nkomma till rätta med prisfrågorna på.</pre><pre>Jag yrkar bifall till reservationerna 8, 18, 20 och 22.</pre><pre>Anf. 109 ANNIKA ÅHNBERG (v) replik:</pre><pre>Herr talman! Carl Frick gör sig litet lustig över att\r\nvänsterpartiet tycker att det behövs en mer nogrann\r\nuppföljning av den nya livsmedelspolitiken. Tror\r\nman att politik är så enkelt att man i förväg kan\r\nförutse exakt alla konsekvenser av det man beslutar\r\ni riksdagen, är det naturligtvis onödigt att följa upp\r\nsina beslut. Men nu är det en gång för alla inte så\r\nenkelt med politik i allmänhet. I synnerhet är det\r\ninte så enkelt när ett politiskt beslut, som förra\r\nårets livsmedelspolitiska beslut, är resultatet av\r\nganska mycket diskuterande mellan en lång rad\r\nolika aktörer och slutsumman blir en kompromiss.</pre><pre>Jag har tidigare i debatten redogjort för att vi inte\r\nvar helt nöjda med den utformning som den nya\r\nlivsmedelspolitiken fick. Vi befarade att den skulle\r\nfå en balans som i likhet med den gamla\r\njordbrukspolitiken gynnade de mer storskaliga\r\njordbruken i den södra delen av landet och\r\nspannmålsproduktionen i förhållande till\r\nmjölkproduktionen. Vi befarade att den nya\r\nlivsmedelspolitiken i sin slutgiltiga utformning\r\nskulle få sådana nackdelar också. Eftersom vi\r\ntycker att det är allra viktigast för samhällets del att\r\nvärna jordbruket i skogs- och mellanbyggd, där de\r\nhar störst betydelse för infrastruktur, för\r\nlandskapsvård och för samhället i övrigt, vill vi att\r\nman mycket noga följer det nya\r\nkompromissbeslutet och att man är beredd att vidta\r\nkorrigerande åtgärder om utvecklingen går åt fel\r\nhåll. Konstigare än så tycker jag inte att det\r\nbehöver vara att vi begär en uppföljande analys.</pre><pre></pre><pre>Anf. 110 CARL FRICK (mp) replik:</pre><pre>Herr talman! Det är klart att man skall följa upp\r\nbeslut. Det lustiga är att man väljer ut en specifik\r\ndel av landet. Det var därför jag reagerade. Skall\r\nman göra en uppföljning, borde man rimligtvis göra\r\nden över hela landet, för att se hur den här politiken\r\nslår.</pre><pre>Jag tycker ändå att man, med tanke på de olika\r\nerfarenheter man har av den gamla\r\njordbrukspolitiken, i stort sett vet vad som kommer\r\natt hända när man nu går in i den politik som rent\r\nextremt går åt samma håll. Vi vet i dag att stora\r\ndelar av odlingsbygden i Mellansverige kommer att\r\nläggas ned. Det handlar om mellan 30 och 50 %.\r\nDet tycker jag är en fullständigt förödande dom\r\növer den jordbrukspolitik som nu är på väg att\r\nfullföljas. Här gläds man åt detta. Jag tycker att det\r\när helt fasansfullt. Vill man åstadkomma\r\nförändringar av priset på svenska matprodukter,\r\ntycker jag att man skall göra det på annat sätt än\r\ngenom att lägga ned kulturmark och odlingsmark.\r\nMan skall se till att hårt bevaka användningen av\r\nkemiska bekämpningsmedel och handelsgödsel och\r\ni stället bedriva ett mer extensivt jordbruk som är\r\nlångsiktigt hållbart.</pre><pre>Anf. 111 ANNIKA ÅHNBERG (v) replik:</pre><pre>Herr talman! Det är självklart att uppföljningen\r\nskall göras i hela landet. Jag har ingen annan\r\nmening än Carl Frick i det avseendet.</pre><pre>Jordbruket i mellanbygden kommer inte heller att\r\nläggas ned i den omfattning som Carl Frick nu\r\nförutspår. Men att ständigt upprepa detta är\r\nfaktiskt något som utgör ett stort hot mot\r\njordbruket i just dessa delar av landet. Med den\r\ngamla jordbrukspolitiken hade vi, vilket Carl Frick\r\nsäkert vet, precis den här processen. Vi förmådde\r\ninte hävda jordbruket i de här delarna av landet.\r\nDet är inte en effekt av den nya jordbrukspolitiken.\r\nDen nya jordbrukspolitiken innehåller, enligt min\r\nmening, bättre redskap för att värna jordbruket i\r\nskogs- och mellanbygd än vad den gamla gjorde.\r\nTrots det finns det risker för att utvecklingen inte\r\ngår i rätt riktning. Det är därför man behöver en\r\nsådan här uppföljning.</pre><pre>Miljöpartiets jordbrukspolitik kunde man kanske\r\nkortfattat kalla att vilja men inte kunna.\r\nMiljöpartiet tycks tro att det räcker med att säga att\r\nman vill väldigt många saker som gäller jordbruket\r\noch då kommer det också att bli så. Men tyvärr är\r\npolitik inte bara att vilja. Det handlar också om att\r\nkunna. Det handlar om att forma de redskap som\r\nleder dit man vill. Det är inte säkert att\r\nmiljöpartiets oerhört hårda detaljstyrning av vad\r\nvarje enskild bonde skall göra och hur han skall\r\nbruka sin lilla plätt i kombination med kraftigt\r\nhöjda avgifter på bekämpningsmedel och\r\nhandelsgödsel är den jordbrukspolitik som leder till\r\nett bevarande, livskraftigt och alternativt odlat\r\njordbruk i vårt svenska land. Jag befarar att det, om\r\nmiljöpartiets jordbrukspolitik finge vara den\r\nrådande, skulle vara mycket stor risk för att vi\r\nskulle drabbas av ännu mer drastiska\r\nnedskärningar av den svenska\r\nlivsmedelsproduktionen än de vi hittills har sett.</pre><pre>Anf. 112 CARL FRICK (mp) replik:</pre><pre>Herr talman! Miljöpartiet har inte föreskrivit i\r\ndetalj hur man skall odla varje liten markplätt i\r\ndetta land. Det vore fullständigt förmätet att göra\r\nså. Det finns experter på det, det är de svenska\r\nbönderna. Det man möjligen kan göra, och som jag\r\ntycker är riktigt att göra, är att dra upp de allmänna\r\nriktlinjerna och hjälpa fram en utveckling som\r\ninnebär att man hushållar med resurser, inte\r\nförgiftar mark och vatten, så att vi får giftrester i vår\r\nmat, samt ser till att vi får ett långsiktigt fungerande\r\njordbruk.</pre><pre>Jag förstår att Annika Åhnberg måste vara\r\nbesviken på den politik som hon har medverkat till.\r\nDet är därför hon ofta blir litet aggressiv i denna\r\ndebatt. Men det är hennes sak. Jag hade verkligen\r\nhoppats att vänsterpartiet skulle ha haft en annan\r\nhållning i den här frågan.</pre><pre>Talmannen anmälde att Annika Åhnberg anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 113 KARL ERIK OLSSON (c):</pre><pre>Herr talman! Sven Erik Lorentzon har i och med\r\nden här debatten sannolikt deltagit i sin sista\r\nriksdagsdebatt. Som vanligt har han varit saklig,\r\nsamlad och kunnig. Vi som har debatterat\r\njordbruks- och miljöfrågor i riksdagen under\r\nsenare år har inte alltid delat Sven Erik Lorentzons\r\npolitiska uppfattning, men vi har alltid uppskattat\r\nhonom för hans professionella men ändå folkligt\r\njordnära sätt att framföra sina synpunkter.</pre><pre>Vi önskar att Du efter välförrättat värv här i\r\nriksdagen får varva ner och får tid att njuta av ditt\r\nvackra Halland, gärna den bit av Halland som Du\r\nsjälv har lagt ned odlarmöda på, såväl på åker som\r\ni skog. Tack Sven Erik för trivsamma år.</pre><pre>I detta anförande instämde Jan Fransson (s), Åke\r\nSelberg (s), Bengt Rosén (fp), Marianne\r\nSamuelsson (mp), Carl G Nilsson (m), Annika\r\nÅhnberg (v), Karl-Gösta Svenson (m), Nic\r\nGrönvall (m), Ingvar Eriksson (m) och Per-Ola\r\nEriksson (c).</pre><pre>Överläggningen var härmed avslutad.</pre><pre>(Beslut skulle fattas den 11 juni.)</pre><pre>9 § Konkurrenslagstiftning på\r\nlivsmedelsområdet, m.m.</pre><pre>Föredrogs</pre><pre>näringsutskottets betänkande</pre><pre>1990/91:NU33 Konkurrenslagstiftning på\r\nlivsmedelsområdet, m.m. (prop. 1990/91:87 delvis\r\noch prop. 1990/91:147).</pre><pre></pre><pre>Kammaren biföll talmannens förslag att\r\nnäringsuttskottets betänkande NU33 skulle\r\navgöras efter endast en bordläggning.</pre><pre>Anf. 114 NIC GRÖNVALL (m):</pre><pre>Herr talman! Det rör sig här om en viktig fråga.\r\nDen inbjuder till en nästan lika monomental debatt\r\nsom den vi hade i samband med föregående ärende.\r\nJag skall emellertid försöka begränsa min egen\r\nuppskattning av min persons betydelse. I stället\r\nskall jag hålla mig till viktiga frågor.</pre><pre>Först konstaterar jag att vi i denna debatt har att\r\nutgå från två propositioner, nämligen regeringens\r\nnäringspolitiska proposition och regeringens\r\nproposition som handlar om en begränsning av\r\nkonkurrens inom livsmedelssektorn. Därtill\r\nkommer ett antal motioner.</pre><pre>Bägge propositionerna är värda uppmärksamhet.\r\nDen näringspolitiska propositionen är värd\r\nuppmärksamhet av det skälet att däri läggs fast med\r\nen överraskande tydlighet att regeringen står\r\nbakom en aktiv konkurrenspolitik. Man\r\nförutskickar en ny konkurrenslagstiftning och\r\nlängre gående konkurrensregleringar. Detta är\r\nmycket postiv.</pre><pre>Inga-Britt Johansson är en av mina favoriter vad\r\ngäller motdebattörer alltsedan den tid då vi båda\r\nsysslade med konsumentpolitik. Nu har hon fått en\r\ngod konkurrenspolitik. Konkurrens är till för\r\nkonsumenterna, och det är något som Inga-Britt\r\nJohansson verkligen borde ta till sig och lära sig av\r\nsin regering. Konkurrens är alltså till för\r\nkonsumenterna.</pre><pre>Det tråkiga är att regeringen och Inga-Britt\r\nJohanssons parti avslöjar sig i detta betänkande.\r\nDet enda man förmår påvisa är nämligen att\r\nytterligare 5 miljoner anvisas till NO och SPK. I\r\nstället kunde man väl blicka ut över fältet för att se\r\nvar det går att avreglera och var det går att befria\r\nmarknadskrafterna, så att dessa får gynna\r\nkonsumenterna, Inga-Britt Johansson!\r\nKonsumenterna behöver marknadskrafterna, en fri\r\nkonkurrens och en fri prisbildning. Det är den bästa\r\nkonsumentreglering som vi kan tänka oss.</pre><pre>Men det enda som socialdemokraterna orkar med\r\när alltså att anvisa ytterligare 5 miljoner till NO och\r\nSPK. I stället borde, som sagt, hela den den här\r\nsektorn avregleras.</pre><pre>Herr talman! Jag vill peka på reservation 1, som är\r\nden enda reservation i detta betänkande som jag\r\nyrkar bifall till. I all hast vill jag bara säga att vi i de\r\nborgerliga partierna i reservation 1 påvisar en\r\nmängd sektorer inom det ekonomiska området där\r\nkonkurrensen inte är fri. Vi understryker hur\r\nutomordentligt centralt det är för tillväxt, för\r\ninflationskontroll, för prisbildningen med tanke på\r\nkonsumenten och för konsumentens insyn i\r\nverksamheten att vi får en fri\r\nkonkurrensetablering. Det handlar då om\r\nförvärvsregler, om vård och omsorg samt om en\r\nmängd områden där vi visar hur stor betydelse den\r\nfria konkurrensen har för den enskilda människan.</pre><pre>Sedan vill jag med några ord beröra de\r\nlivsmedelspolitiska frågorna. Jag vill gärna\r\ntillbakavisa varje antydan från handelsministern,\r\nfrån Åke Selberg och från andra debattörer om att\r\nvi moderater inte skulle stå bakom en äkta fri\r\nkonkurrens. Vi kan aldrig acceptera en\r\nsubventionering av exportsamverkan via\r\nskattemedel, vilket ju är vad som den här\r\nlagstiftningen syftar till.</pre><pre>Vi politiker måste komma ihåg en sak: Politiken\r\noch resultatet av denna måste vara förutsebara för\r\nden enskilde medborgaren och för företagarna i\r\nvårt land.</pre><pre>1990 fattade riksdagen ett livsmedelspolitiskt beslut\r\nsom fick långtgående betydelse för många\r\nmänniskor, ja, för en hel näring och för\r\nkulturmiljön. Det var viktigt att ge den här aktuella\r\nsektorn av vårt samhällsliv ett planeringsutrymme.\r\nDet måste vara möjligt att förutse konsekvenserna\r\nav vårt beslut. Det går inte att efteråt manipulera\r\nmed populistiska småregleringar. Men det är precis\r\nvad socialdemokraterna gör -- ett agerande som\r\ngrundar sig på deras ångest för att förlora ett val.</pre><pre>Jag kan peka på fem omständigheter som gör att vi\r\ngår emot den här lagstiftningen, och då får man inte\r\nglömma vår grundläggande tro på den fria\r\nkonkurrensen.</pre><pre>Den här lagstiftningen brister nämligen i fråga om\r\ngeneralitet. Vidare är det en sektorsbetonad\r\nlagstiftning. Den här lagstiftningen går emot 1990\r\nårs livsmedelspolitiska beslut. Den går emot och tar\r\ninte till sig de internationella rörelser som pågår\r\ninom hela denna sektor. EGs jordbrukspolitik är ju\r\nunder förändring, likaså GATT-förhandlingarna\r\noch EES-avtalet. Men lika fullt rusar den\r\nsocialdemokratiska regeringen i väg och företar\r\nnågot som skall verka kraftfullt och\r\nhandlingskraftigt. Men i stället strider det hela mot\r\nbehovet av att avvakta. Det allra viktigaste för vår\r\ndel har varit behovet av att låta denna näring, som\r\nskall ställas om under fem år, få tillfälle att bygga\r\nupp egna strukturer. För den exportsamverkan som\r\ndenna näring behöver är det nödvändigt att bygga\r\nupp starka exportföretag. Det har också sagts i och\r\nmed det livsmedelspolitiska beslutet, och det har vi\r\nmoderater ställt oss bakom. Även om det går på\r\ntvär med vår näringspolitiska grundsyn måste vi\r\ntillåta denna uppbyggnad av resurser, och denna\r\nlagstiftning går på tvärs med behovet av resurser i\r\nfråga om exporten av livsmedel.</pre><pre>Dessutom innehåller lagstiftningen tekniska brister\r\nsom är uppseendeväckande och beklagliga. Det har\r\ndärför varit nödvändigt för oss att, även om vi har\r\ngjort det under plåga, gå mot den här\r\nlagstiftningen. Den strider nämligen mot vår\r\ngrundsyn beträffande en fri handel. Det var alltså\r\nnödvändigt att gå emot, eftersom det har varit\r\nviktigt att se till att förutsebarheten beträffande\r\n1990 års livsmedelspolitiska beslut kan bestå.</pre><pre>Anf. 115 GUDRUN NORBERG (fp):</pre><pre>Herr talman! Den konkurrenslag som vi har i dag\r\nträdde i kraft 1983 och innebar då, i förhållande till\r\ntidigare lagstiftning, skärpningar på flera punkter.\r\nLagen syftar till att främja en från allmän synpunkt\r\nönskvärd konkurrens inom näringslivet.\r\nMarknadsdomstolen skall kunna vidta åtgärder\r\nmot en näringsidkare som genom\r\nkonkurrensbegränsning föranleder s.k. skadlig\r\nverkan. Lagen bygger på grundtanken att en\r\nfungerande konkurrens bidrar till effektiviteten i\r\nnäringslivet samtidigt som den verkar\r\nprispressande. Ytterst är det konsumenternas\r\nintresse som lagen skall skydda.</pre><pre>Sedan två år tillbaka arbetar en kommitté,\r\nkonkurrenskommittén, med att utreda hur\r\nkonkurrenspolitiken ytterligare kan förstärkas. En\r\nslutrapport kommer att lämnas av kommittén i\r\nsommar.</pre><pre>Ett viktigt inslag i en generell politik för förbättrade\r\nallmänna villkor för näringslivet består i åtgärder\r\nför att åstadkomma en stärkt marknadsekonomi.\r\nEndast om marknadsekonomin fungerar väl -- dvs.\r\nutan att företagen skyddas genom t.ex.\r\nprotektionism, regleringar och kartellsamarbete --\r\nkan företagen bli verkligt stabila och starka och\r\ndärmed konkurrenskraftiga på den internationella\r\nmarknaden. Folkpartiet liberalerna, moderata\r\nsamlingspartiet och centerpartiet anser det vara\r\nangeläget att denna principiella uppfattning läggs\r\ntill grund för överväganden om de\r\nkonkurrenspolitiska insatserna.</pre><pre>Friheten att etablera och driva företag är\r\ngrundpelaren i ett marknadsekonomiskt system och\r\nhar därmed en avgörande betydelse för den svenska\r\nekonomin. Varje omständighet som hämmar eller\r\nhindrar företagandet måste därför, anser vi i\r\nfolkpartiet liberalerna, motverkas. En samlad\r\növersyn av etableringsregler av olika slag bör därför\r\ngöras. För konkurrensen skadliga regler bör\r\nmönstras ut. Dessa utgör ett hot mot den fria\r\nmarknaden.</pre><pre>En effektiv konkurrenslagstiftning är nödvändig för\r\natt marknadsekonomin skall kunna ges goda\r\nförutsättningar. I jämförelse med motsvarande\r\nregler i vår omvärld, inte minst inom EG, framstår\r\nemellertid den svenska konkurrenslagstiftningen\r\nsom svag och därtill svår att tillämpa.</pre><pre>Det är nödvändigt att fri konkurrens inte stannar\r\nvid att enbart vara ett honnörsord. Därför utgår vi\r\nifrån att konkurrenskommittén kommer att lägga\r\nfram ett samlat förslag till konkurrenslagstiftning\r\nsom svarar mot de ändrade förutsättningar som har\r\nvuxit fram, inte minst genom de senaste årens\r\nökade internationalisering. Detta gäller exempelvis\r\nolika slag av horisontell samverkan mellan företag\r\nsom borde vara konkurrenter, men också vertikala\r\nkonkurrensbegränsningar, såsom leveransvägran\r\noch andra åtgärder som en leverantör kan vidta\r\ngentemot efterföljande led i syfte bl.a. att\r\nupprätthålla en viss prisnivå. Frågan om\r\növervakning bör få en ändamålsenlig lösning;\r\nsnabba och kraftfulla insatser från de\r\nkonkurrensvårdande myndigheternas sida är\r\nnödvändiga för att lagstiftningens trovärdighet inte\r\nskall kunna ifrågasättas. Lagstiftningen bör\r\nutformas utifrån de principer som styr EGs\r\nregelverk.</pre><pre>Såsom folkpartiet liberalerna gjort många gånger\r\ntidigare vill vi starkt betona angelägenheten av att\r\nden offentliga servicesektorn öppnas för\r\nkonkurrens, bl.a. när det gäller vård och omsorg.\r\nEnskilda initiativ måste uppmuntras. Vi vill\r\nframhålla vikten av att detta kommer att beaktas av\r\nkonkurrenskommittén.</pre><pre>Vi menar alltså att konkurrens med skadlig\r\nutveckling av företagsstrukturen i näringslivet är så\r\nviktig att förhindra, att man i mycket långtgående\r\nfall kan vidta åtgärder i form av uppbrytning av\r\nexisterande företag. Detta återkommer jag till i\r\nnästa betänkande i frågan om branschglidning inom\r\nden finansiella sektorn.</pre><pre>Beträffande myndighetsstrukturen på\r\nkonkurrensområdet är det angeläget att göra den så\r\neffektiv som möjligt. En samordning mellan\r\nnäringsfrihetsombudsmannen och statens pris- och\r\nkonkurrensverk bör övervägas. Båda organen\r\nbedriver konkurrenskontroll, och sannolikt sker en\r\nviss överlappning av verksamheterna. Det är\r\nresurser som borde användas effektivare -- inte\r\nminst till att korta handläggningstiderna, vilket är\r\navgörande för många småföretag om de skall kunna\r\növerleva en process om illojal konkurrens.</pre><pre>Herr talman! Vad gäller det jag här har sagt kan\r\nnaturligtvis inte livsmedelssektorn undantas.</pre><pre>Den senaste tidens matprisdebatt har varit\r\nvälbehövlig. På ett tydligt sätt har den visat\r\neffekterna av brist på konkurrens inom\r\nlivsmedelssektorn. Naturligtvis har även Sveriges\r\nhöga skattetryck en negativ inverkan på priserna.\r\nFrån folkpartiets sida vill vi dock framhålla att en\r\nsänkning av mervärdeskatten på vissa livsmedel, på\r\ndet sätt som nu föreslås av flera partier, utgör en\r\nåtgärd av endast skatteteknisk natur. Först när en\r\ngenerell sänkning av momsen kommer till stånd\r\nkan detta på ett varaktigt sätt få genomslag också i\r\nform av sänkta livsmedelspriser. Det bör även\r\nframhållas att en sänkt mervärdeskatt på enbart\r\nlivsmedel visserligen kan påverka den absoluta\r\nnivån på dessa priser, men utvecklingen av\r\nlivsmedelspriserna kommer man däremot inte åt\r\nmed en sådan åtgärd.</pre><pre>Nej, det behövs en ökad konkurrens på\r\nlivsmedelsområdet, och till detta kan naturligtvis\r\nen ökad internationell handel av\r\nlivsmedelsprodukter bidra. Det är önskvärt att ett\r\nmedlemskap i EG, samt en regelöverenskommelse\r\ni GATT, meför en ökad konkurrens på lika villkor.\r\nDe flesta lantbrukare liksom LRF ser med viss\r\ntillförsikt den utvecklingen närma sig. Det skall inte\r\nett ögonblick förnekas att det blir en tuff\r\nkonkurrens för svenska bönder, men den blir\r\nsannolikt inte omöjlig. Ett rationellt och modernt\r\nsvenskt jordbruk blir nog samtidigt en svårslagen\r\nkonkurrent för jordbrukarna i flera nuvarande EG-\r\nländer.</pre><pre>På den inhemska handelssidan behövs också\r\nåtgärder för att genom konkurrens pressa ned\r\npriserna. Vi liberaler har många gånger kritiserat\r\nregeringen för att plan- och bygglagen ger\r\nkommunalpolitiker ett effektivt instrument att\r\nförhindra etableringar, bl.a. av handelsföretag.\r\nOfta drabbar det s.k. lågprisbutiker och varuhus\r\nsom genom en radikal lågprissättning skulle bringa\r\nandra dagligvaruaffärer att sänka priserna.  Den\r\nkritiken mot socialdemokratin består, och skulle\r\nSverige begåvas med en välförtjänt borgerlig\r\nregering i höst kan man nog utgå ifrån att de\r\nförändringar sker i PBL som behövs för att bryta\r\ndet etableringsstopp som nu råder på många håll.</pre><pre>Det är inte bara skatter, gränsskydd och skydd mot\r\nlågprisbutiker som är orsak till de höga matpriserna\r\nhär hemma. Till skillnad från andra företag är\r\nlantbruket omslutet av ett omfattande\r\nregleringssystem -- en regleringskedja som i sin\r\nnuvarande utformning härrör från 1930-talet. De\r\nolika grossist- och förädlingsleden innehar\r\npraktiskt taget monopolställning, eller näst intill\r\nmonopol, på den svenska marknaden eller en\r\nmycket kraftig marknadsdominans. Producenterna\r\när de huvudsakliga ägarna till de dominerande\r\nföretagen i dessa led. Här gäller i hög grad\r\nbeskrivningen jag tidigare gjorde på\r\nmarknadsdominerande företag som ur\r\nkonkurrenssynpunkt har en skadlig verkan.</pre><pre>För ett år sedan fattade riksdagen beslut om en ny\r\nlivsmedelspolitik. En utgångspunkt för denna är att\r\njordbruksproduktion i princip skall vara\r\nunderkastad samma villkor som andra näringar.\r\nHittillsvarande regleringssystem har medfört att\r\nproduktionen av jordbruksprodukter blivit nästan\r\noberoende av konsumenternas efterfrågan på\r\nprodukterna. Alltså medan andra företag tvingas\r\ndra ner på produktionen om efterfrågan minskar,\r\nhar det varit tvärtom för lantbruket. Där har ingen\r\nkänslighet funnits för marknadens storlek, utan\r\nböndernas situation har snarare stimulerat dem till\r\nkontinuerliga produktionsökningar.</pre><pre>Det är inte så svårt att förstå lantbrukarnas\r\nprotester mot dels det jordbrukspolitiska beslutet\r\n1990, dels de konsekvensbeslut som nu kommer att\r\nfattas. Lantbrukarnas yrkestrygghet blir långt\r\nosäkrare med en öppnare konkurrens, det kräver i\r\nsin tur förnyelse i produktionen, nya synsätt hos\r\nden enskilda bonden, ett lönsamhets- och\r\nkonkurrenstänkande ända fram till konsumenten.</pre><pre>Jag kan inte undanhålla kammaren den\r\nkommentaren att intressepartier här i riksdagen,\r\nsom framför allt annat driver en politik som syftar\r\ntill att gynna i huvudsak en yrkeskår, inte bidrar till\r\nlångsiktigt välbefinnande inom den kåren.\r\nCenterpartiet kan inte undandra sig sitt ansvar för\r\natt under flera decennier tillbaka i såväl\r\nkoalitionsregering med socialdemokraterna som\r\nvid senare tillfällen varit starkt inriktat på att öka\r\nstatligt stöd till lantbruket och därmed öka det\r\nstatliga inflytandet där. Det omfattande\r\nregleringssystemet har inte kommit till av en slump,\r\noch det är naturligt att partiet varit kraftigt påhejat\r\nav lantbrukarna.</pre><pre>Nu har emellertid regleringssystemet överlevt sig\r\nsjälvt och blivit så kritiserat, när även andra\r\nintressen börjat göra sig hörda, att en förändring är\r\nofrånkomlig. Jag känner inte att folkpartiet\r\nliberalerna tyngs av samma ansvar för en ensidig\r\nnäringspolitik för jordbruk.</pre><pre>Samtidigt tänker jag inte ett ögonblick förneka att\r\nlantbrukaren genom de olika besluten nu försätts i\r\nen svår och smärtsam situation. Att avveckla\r\ninarbetade och invanda förmåner är inte enkelt.\r\nAtt avskaffa regleringssystemet och öppna för fri\r\nkonkurrens med avveckling av\r\njordbrukskooperationens totala\r\nmarknadsdominans innebär naturligtvis samtidigt\r\nen avveckling av en skyddad avsättning för bondens\r\nprodukter.</pre><pre>Men lika fullt måste denna process nu ske, och det\r\när bättre att den inhemska omstruktureringen får\r\ngenomföras innan Sveriges lantbrukare utsätts för\r\nEG-konkurrensen. Eftersom avregleringen tar sin\r\nbörjan den 1 juli i år, är det angeläget att även\r\nförbudet mot konkurrensbegränsningar inträder så\r\nnära som möjligt i tiden.</pre><pre>Jag kan ha förståelse för synpunkterna att en\r\nsärlagstiftning för enbart en del av näringslivet,\r\nnämligen jordbruksområdet, inte är bra. Men\r\nrådande omständigheter med avregleringen kräver\r\ndetta temporärt, om en övergång till en fungerande\r\nkonkurrensutsatt marknad skall kunna\r\nåstadkommas. Det är emellertid viktigt att betona\r\natt denna lag skall upphävas i anslutning till att\r\nriksdagen beslutar om en ny generell\r\nkonkurrenslag.</pre><pre>Herr talman! Jag yrkar bifall enbart till reservation\r\n1 men stöder naturligtvis alla reservationer som\r\nfolkpartiet står bakom.</pre><pre></pre><pre>Anf. 116 PER-OLA ERIKSSON (c):</pre><pre>Herr talman! Det här betänkandet handlar om\r\nkonkurrensfrågor i allmänhet och\r\nlivsmedelsområdet i synnerhet. Jag skall\r\nkommentera båda delarna.</pre><pre>Betänkandet har inte kommit fram utan vånda. Det\r\nhar tagit sin tid. Det är en del som har behövt tänka\r\noch en del som det har behövts förhandla om.\r\nFöredraganden i utskottet som har försökt hålla i\r\npennan -- inte bara försökt, utan tvingats att hålla i\r\npennan -- och stå för nedskrivningen har fått ägna\r\ndetta stor möda och mycken tid. Hélene Tegnér har\r\ngjort ett gott arbete med de förutsättningar hon har\r\nhaft att arbeta under. Hon har ägnat både natt och\r\ndag åt detta betänkande och hon är värd en eloge\r\nför sitt mödosamma arbete.</pre><pre>För att man skall kunna skapa en fungerande\r\nmarknadsekonomi är en sund konkurrens\r\nnödvändig. Konkurrens behövs för att skapa\r\neffektivitet i näringslivet och lägre priser för oss\r\nkonsumenter. Om konkurrensen sätts ur spel,\r\nriskerar vi att det inte blir en riktig prissättning på\r\nvaror och tjänster. Monopol -- de må vara offentliga\r\neller privata -- måste alltid bekämpas.\r\nNäringsfriheten är nödvändig för en fungerande\r\nmarknad. Det måste alltid finnas lika spelregler för\r\nolika företagsformer, för statliga, privata eller\r\nkooperativa företag.</pre><pre>Herr talman! Kännetecknande för näringslivet\r\nunder främst 1980-talet har varit att stora företag\r\nblivit allt större. 1980-talet blev fusionernas\r\nårtionde. Ett flertal redan stora företag köptes upp\r\neller fusionerades med andra företag. Inom\r\nskogsindustrin har ett flertal stora företagsfusioner\r\nägt rum, den senaste och mest omfattande är ju\r\nSCAs köp av MoDo.</pre><pre>Affären mellan Volvo och Procordia -- då en\r\nkoncern med inriktning på läkemedel, bioteknik\r\noch livsmedel bildades -- innebar också en\r\nomfattande fusion, i det här fallet mellan statlig och\r\nprivat verksamhet. Vi har också exempel där\r\nprivata företag, statliga företag och, finansiella\r\ninstitutioner såsom AP-fonderna,\r\nlöntagarfonderna och försäkringsbolag medverkat\r\ntill att skapa nya stora koncerner och fusioner. Det\r\nfinns en risk för att detta sätter\r\nmarknadsmekanismerna ur spel.</pre><pre>I Sverige som är ett litet land kan stora koncerner\r\nmed en dominerande ställning snabbt sätta\r\nmarknadsmekanismerna ur spel. Därför är\r\nförekomsten av en mångfald företag nödvändig,\r\nmånga mindre och medelstora företag, som därtill\r\när fungerande och livskraftiga en grundläggande\r\nförutsättning för en positiv ekonomisk utveckling i\r\nhela landet. Det är viktigt att koncentrationen i\r\nnäringslivet bromsas och att de små och medelstora\r\nliksom de kooperativa företagens villkor stärks.</pre><pre>Svenska företag och svenskt näringsliv blir alltmer\r\nintegrerat med företag inom EG. Även inom EG\r\nhar det rests farhågor för konsekvenserna av de\r\nstora fusioner som ägt rum mellan olika företag.\r\nDet finns en uttalad oro för att fusioner mellan\r\nföretag som behärskar viktiga produktionsgrenar\r\noch utvecklingsresurser och som redan har stora\r\nmarknadsandelar skall leda till ökad dominans och\r\nkanske monopol på vissa marknader. EG har mot\r\ndenna bakgrund beslutat om en särskild prövning\r\nav fusioner mellan företag som överstiger en viss\r\nomsättning.</pre><pre>EGs förordning om fusionskontroll, som trädde i\r\nkraft i fjol, omfattar alla företag som uppfyller vissa\r\nkriterier bl.a.:</pre><pre>1. när de deltagande företagens samlade\r\nomsättning på världsmarknaden överstiger 5\r\nmiljarder ecu, vilket motsvarar ca 35 miljarder kr.,</pre><pre>2. när samtidigt minst två av de deltagande\r\nföretagen var för sig har en omsättning inom EG på\r\n250 miljoner ecu.</pre><pre>Motsvarande lagstiftning behövs också i Sverige.\r\nDet är naturligt att vi börjar anpassa oss till de\r\nregler som kommer att gälla för Sverige när vi om\r\nnågot år är medlemmar i EG. Därför är det viktigt\r\natt konkurrenskommittén i sitt slutbetänkande tar\r\nett samlat grepp och föreslår en enhetlig och\r\nheltäckande konkurrenslagstiftning.</pre><pre>Huvudärendet i detta betänkande handlar, som\r\ntidigare sagts, om konkurrenslagstiftning på\r\nlivsmedelsområdet. Det är ett förvånande och\r\nanmärkningsvärt förslag. Bristen på konkurrens\r\ninom svenskt näringsliv löser man inte med en\r\nsärskild lag för företagen på livsmedelsområdet.</pre><pre>Konkurrenskommittén är inne i sitt slutskede. Inom\r\nnågra veckor lägger den fram sitt slutbetänkande.\r\nDen bör då lägga fram ett samlat förslag till\r\nkonkurrenslagstiftning som svarar mot de ändrade\r\nförutsättningar som vuxit fram genom de senaste\r\nårens internationalisering och mot de villkor som\r\nkommer att ställas för svenskt näringsliv i\r\nframtiden.</pre><pre>Vanligtvis brukar det här i kammaren råda en bred\r\nuppfattning om att det behövs en enhetlig och\r\ngenerell lagstiftning på olika områden. I det här\r\nfallet som gäller livsmedelsområdet görs ett avsteg.\r\nMed stöd av folkpartiet och socialdemokraterna\r\nföreslår regeringen en särlagstiftning på\r\nlivsmedelsområdet. Förslaget har flera uppenbara\r\nbrister och lagstiftningen är tekniskt och till sin\r\nnatur ologisk i flera avseenden. Det är en\r\nsärlagstiftning som riktar udden mot\r\nkooperationen, men inte mot hela kooperationen\r\nutan bara mot producentkooperationen och\r\nprimärledet.</pre><pre>Jag kan till fullo instämma i det som\r\nmarknadsdomstolen sade i sitt yttrande över\r\nkonkurrenskommitténs delbetänkande. Man sade\r\natt det inte är nödvändigt med en provisorisk\r\nlagstiftning för livsmedelsområdet. En sådan\r\nlagstiftning behövs helt enkelt inte, i synnerhet som\r\nkonkurrrenslagen kommer att gälla även efter den\r\n1 juli 1991 och omfatta de sektorer som nu omfattas\r\nav prisregleringen.</pre><pre>Förslagen i propositionen och utskottsmajoritetens\r\nställningstagande strider också -- som Nic Grönvall\r\ntidigare sade -- mot 1990 års jordbrukspolitiska\r\nbeslut. Detta har även sagts av tidigare talare här i\r\ndag under den föregående debatten.</pre><pre>Vi har ofta här i kammaren talat om behovet av\r\nlångsiktiga och fasta spelregler -- även den\r\nsocialdemokratiske företrädaren talade i den\r\nföregående debatten om långsiktiga spelregler --\r\nmen nu ser vi något som är motsatsen. Vi ser\r\nryckigheten och osäkerheten som kommer att\r\nsprida oro i de företag och bland de människor som\r\när berörda.</pre><pre>Regeringen och socialdemokraterna med stöd av\r\nfolkpartisterna i näringsutskottet har inte beaktat\r\nriksdagens uttalande från i fjol angående\r\nmöjligheterna att exportera tillfälliga överskott. Nu\r\nvill man begränsa dessa möjligheter genom en\r\nsärlagstiftning. Det finns kanske skäl att citera vad\r\njordbruksutskottet för ett år sedan uttalade -- det\r\nsom socialdemokraterna och folkpartiet nu vill\r\nförbjuda. Det finns tillfälliga överskott på\r\njordbruksområdet beroende på säsongvariationer\r\noch på andra faktorer. Jordbruksutskottet uttalade\r\ni fjol: ''Det måste också, som utskottet tidigare\r\nunderstrukit, finnas möjlighet att hantera\r\nförsäljning av tillfälliga överskottskvantiteter. Det\r\nbör vara möjligt att finna former för detta som\r\nförenar behovet av samordning och utnyttjande av\r\nskalfördelar med de krav som samhället måste\r\nställa på väl fungerande marknader. Säljbolag,\r\nockså branschvisa, kan utgöra en lämplig form för\r\natt hantera säsongvariationer och tillfälliga mindre\r\nexportkvantiteter. Utskottet förutsätter att behovet\r\nav en effektiv samverkan för angivna ändamål\r\nbeaktas i den fortsatta beredningen av\r\nkonkurrenskommitténs förslag.'' Detta yttrade\r\nställde sig en riksdagsmajoritet bakom.</pre><pre>Människans minne brukar många gånger vara kort.\r\nMen det är förvånande och anmärkningsvärt att\r\nvarken regeringen, socialdemokraterna eller\r\nfolkpartiet minns detta ställningstagande som inte\r\när mer än ett år gammalt. Nu vill ni hindra det som\r\nni ansåg var nödvändigt i fjol. Jag ställer frågan till\r\nsåväl Inga-Britt Johansson som till Gudrun\r\nNorberg: Vad är det som har inträffat och varför\r\nhar ni ändrat uppfattning? Det som var tillåtet i fjol\r\när i år kriminellt och skall bestraffas.</pre><pre>Den lag som ni nu är beredda att driva igenom slår\r\nockså orättvist. Den är bara avsedd för de företag\r\nsom köper sådana jordbruksprodukter som\r\nomfattas av gränsskyddet. Ni diskriminerar\r\nkooperationen som företagsform, eftersom det i\r\nlagen görs undantag för koncerndriven\r\nverksamhet.</pre><pre>Kooperationen är ett viktigt komplement till\r\nstatliga och privata företag. Den bidrar till\r\nmångfald ägandet, vilket i andra sammanhang\r\nanses vara värdefullt.</pre><pre>Kooperationen tar också tillvara de enskilda\r\nmänniskornas intressen, vare sig de är\r\nkonsumenter eller producenter, så att de kan hävda\r\nsig på marknaden.</pre><pre>I en diskussion om monopol eller inte monopol är\r\ndet också viktigt att säga att kooperativ verksamhet\r\naldrig kan få monopol. Kooperativa företag består\r\nav egenföretagare som i samverkan försöker uppnå\r\nvad man inom en koncern vill uppnå för att få\r\nslagkraft. När små egenföretagare sluter sig\r\nsamman för att uppnå den stores styrka vill\r\nsocialdemokraterna förbjuda det.</pre><pre>I andra länder uppmanar man till samverkan\r\nmellan olika företag. I vårt närmaste södra\r\ngrannland Danmark har den danske\r\njordbruksministern t.o.m. riktat en uppmaning till\r\nden danska jordbrukskooperationen att förstärka\r\nsamverkan. I Sverige gör regeringen tvärtom. Där\r\nvill socialdemokraterna bestraffa samverkan i\r\nkooperation men acceptera samverkan i koncerner.\r\nOlogiskt är ordet.</pre><pre>Udden riktas nu mot primärledet i\r\nlivsmedelskejdan. Jag måste fråga Inga-Britt\r\nJohansson: Varför görs ingenting mot\r\nkoncentrationen inom livsmedelshandelns olika\r\nkedjor? Är inte den lika farlig? Borde man inte ta\r\nitu även med den? Varför tar man itu med bara en\r\ndel?</pre><pre>Från rättssäkerhetssynpunkt är det viktigt att all\r\nlagstiftning är generell, oavsett företagsform eller\r\nbransch. Därför borde konkurrensutredningens\r\nslutbetänkande ha inväntats, så att vi hade fått en\r\nsammanhållen och generell lagstiftning och inte en\r\nspeciallagstiftning som riktar udden mot en del av\r\nnäringslivet i Sverige.</pre><pre>Jag är medlem i Konsum Norrbotten. Det vet Inga-\r\nBritt Johansson. Mitt medlemskort är ett bevis på\r\ndetta medlemskap. Jag måste därför fråga? Vad är\r\ndet för skillnad att vara medlem i Konsum\r\nNorrbotten och att vara medlem i en\r\nproducentkooperativ organisation? Borde man inte\r\nbehandlas lika oavsett var man är medlem? Varför\r\nskall de som är medlemmar i en\r\nproducentkooperativ organisation missgynnas,\r\nmen inte jag som medlem i Konsum Norrbotten?</pre><pre>Inga-Britt Johansson ägnar mycket tid åt\r\nkooperation. Och vi har vid olika tillfällen hört\r\nhenne vältaligt plädera för vikten av kooperation\r\noch kooperativ samverkan. Hon har dessutom haft\r\nett speciellt uppdrag som ensamutredare om\r\nkooperativa lösningar inom olika sektorer. Hon\r\npresenterade för en tid sedan ett betänkande med\r\nrubriken Visst går det an. Och jag ber, herr talman,\r\natt få citera några rader i det betänkandet.</pre><pre>''Vi anser att den kooperativa företagsformen är\r\nvärd all uppmuntran eftersom den ger unika\r\nmöjligheter till närdemokrati och direkt inflytande\r\nför människorna i deras olika roller som\r\nproducenter av varor och tjänster, konsumenter,\r\nboende eller brukare av offentliga tjänster.''</pre><pre>Detta betänkande presenterade Inga-Britt\r\nJohansson den 13 mars 1991. Nu några månader\r\nsenare tycks hon ha bytt uppfattning. Det som i\r\nmars skulle uppmuntras skall den 10 juni bestraffas.\r\nI samma betänkande skrev Inga-Britt Johansson:</pre><pre>''Kunskaperna om kooperation är som vi visat\r\nmycket bristfälliga inte bara bland allmänheten\r\nutan också bland beslutsfattare i offentlig\r\nförvaltning och näringsliv.''</pre><pre>För att råda bot på denna kunskapsbrist föreslår\r\nInga-Britt Johansson i sin utredning att kooperativa\r\nrådet årligen ordnar en eller flera konferenser för\r\natt lära ut vad kooperation är.</pre><pre>Herr talman! Jag föreslår att Inga-Britt Johansson\r\nså fort det över huvud taget är möjligt anmäler sig\r\ntill någon av dessa konferenser för att lära sig vad\r\nhon själv har föreslagit.</pre><pre>Gudrun Norberg sade tidigare att hon inte tyngs av\r\nansvar för de areella näringarna. Det kanske hon\r\ninte gör, och jag tycker att det är allvarligt. Men jag\r\ntycker att Gudrun Norberg och folkpartiet tyngs av\r\nansvar för att ständigt göra upp med\r\nsocialdemokraterna. Jag förstår mig uppriktigt\r\nsagt, Gudrun Norberg, inte på folkpartiet. Jag\r\ntycker att Gudrun Norberg är en alldeles\r\nutomordentlig och förståndig politiker. Och vi har\r\nvid många tillfällen haft ett fint samarbete i\r\nnäringsutskottet. Men jag förstår inte när Gudrun\r\nNorberg och folkpartiet agerar skyddsängel för\r\nsocialdemokraterna. Hur många uppgörelser med\r\nsocialdemokraterna tål folkpartiet egentligen? För\r\nnågra år sedan hade ni en uppgörelse om försvaret.\r\nNu har ni haft en skatteuppgörelse. Gränsskyddet\r\nskall folkpartiet göra upp med socialdemokraterna\r\nom och även om konkurrenslagstiftningen.</pre><pre>Det finns också anledning att ställa frågan: Hur\r\nmånga sådana soloåkningar från folkpartiets sida\r\ntål den andra delen av den allians som har gått fram\r\nmed ett gemensamt program som kallas Ny start för\r\nSverige? Hur länge kommer den andra delen av\r\ndetta äktenskap att stillatigande se att folkpartiet i\r\nfråga efter fråga gör upp med socialdemokraterna?</pre><pre>Den lagstiftning som nu läggs på riksdagens bord\r\noch som socialdemokraterna och folkpartiet\r\ntydligen är beredda att rösta igenom, innebär att\r\nman skall ha förbud och att man också skall\r\nstraffsanktionera ett förbud. Jag vill ställa några\r\nfrågor såväl till Gudrun Norberg som till Inga-Britt\r\nJohansson. Vem skall ni straffa? Vem skall få\r\nfängelse? Är det de enskilda medlemmarna i de\r\nkooperativa föreningarna? Är det\r\nstyrelseledamöter, verkställande direktören eller\r\nnågon annan som ni skall utdöma straff för?</pre><pre>Herr talman! Till sist vill jag säga att om man vill\r\nsänka priserna på livsmedlen, vilket det finns\r\nanledning att göra, skall man göra det med andra\r\nmedel än med de medel som nu föreslås. Vi kan\r\nrekommendera en sänkning av momsen på\r\nlivsmedel, som vi från centerns sida under många år\r\nhar föreslagit och som vi nu till sist kanske kommer\r\natt få ett positivt beslut om, inte i år verkar det som,\r\nmen till sist tror jag att vi kommer att segra på den\r\npunkten.</pre><pre>Herr talman! Med det anförda ber jag att få yrka\r\nbifall till reservationerna 1, 4 och 18.</pre><pre>Anf. 117 GUDRUN NORBERG (fp) replik:</pre><pre>Herr talman! Per-Ola Eriksson säger att folkpartiet\r\nagerar skyddsängel åt socialdemokraterna. Han\r\nsyftade då på de uppgörelser som har skett om\r\nskattereformen och en del annat. Ja, det kan\r\nförvisso vara påfrestande att göra upp med\r\nsocialdemokraterna, det förnekar jag inte. Men det\r\ngäller att hålla sig till vad som är sakligt riktigt och\r\ninte till vad som är taktiskt riktigt. Om vi skall tala\r\nom uppgörelser med socialdemokraterna tror jag\r\ninte att Per-Ola Eriksson har så förfärligt mycket\r\natt yvas över. Dessa frågor som gäller bl.a. PBL\r\nfinns det, såvitt jag minns, en uppgörelse mellan\r\nsocialdemokraterna och centerpartiet. Och nu står\r\nni också inför möjligheten att på nytt göra upp med\r\nsocialdemokraterna i en annan fråga som rör detta\r\nbetänkande, nämligen en sänkning av matmomsen.</pre><pre>Per-Ola Eriksson talar också om det tillfälliga\r\növerskottet, säsongsvariationer, och undrar om vi\r\nminns vad vi sade för ett år sedan. Jo, det minns vi\r\nvisst. Och i det ingår faktiskt att\r\njordbrukspolitiken, livsmedelsproduktionen, också\r\nnu skulle få leva under ungefär samma regler som\r\nannan företagsamhet. När det gäller\r\nsäsongsöverskotten skriver utskottet i\r\nbetänkandet: Enligt utskottets mening är det\r\nviktigt att utvecklingen och hanteringen av de\r\nsäsongsmässiga överskotten av kött följs noga\r\nunder övergångsperioden. Det torde i första hand\r\nvara en uppgift för jordbruksverket att göra en\r\nsådan utvärdering. Det finns också anledning att\r\nfölja i vilken utsträckning avsatta medel används\r\nför att jämna ut säsongsvariationer. Om det vid\r\nutvärderingen skulle framkomma att förekomsten\r\nav tillfälliga överskott av kött på den svenska\r\nmarknaden innebär allvarliga problem för\r\nprisbildningen, bör regeringen återkomma till\r\nriksdagen med förslag till åtgärder.</pre><pre>Jag tror att den som är bäst skickad att bevaka dessa\r\nfrågor borde vara jordbruksverket.</pre><pre>\r\nJag skulle också vilja ställa en fråga till Per-Ola\r\nEriksson när det gäller hans syn på konkurrens\r\nmellan företag i övrigt. Jag vill peka på hur illa den\r\nfaktiskt stämmer med den uppfattning som Per-Ola\r\nEriksson har när det gäller konkurrensskyddet på\r\nlivsmedelssidan.</pre><pre>I reservation 1, som jag yrkade bifall till och som\r\nmoderata samlingspartiet, folkpartiet liberalerna\r\noch centerpartiet står bakom, står det så här:</pre><pre>''Endast om marknadsekonomin fungerar väl, dvs.\r\nutan att företagen skyddas genom t.ex.\r\nprotektionism, regleringar och kartellsamarbete,\r\nkan företagen bli verkligt stabila och starka och\r\ndärmed konkurrenskraftiga på den internationella\r\nmarknaden.''</pre><pre>Detta står Per-Ola Eriksson bakom, såvitt jag\r\nförstår. Det borde väl gälla livsmedelspolitiken\r\nockså? Jag kan inte förstå hur man kan ha en sektor\r\nundantagen och ha en särskild reglering och en\r\nsärskild lag för den sektorn. Den konkurrenslag\r\nsom blir särskild nu är temporär och skall övergå i\r\nden generella så snart som denna kommer till.</pre><pre>Jag vill även läsa vad som står på s. 46 i\r\nmotionshäftet, där centerpartiet i en motion av\r\nAgne Hansson talar om byggbranschen:</pre><pre>''Byggbranschen domineras i dag av några få stora\r\nkoncerner som ofta själva äger andra företag i\r\nproduktionskedjan.'' -- Det måste vara stora\r\nlikheter med jordbruks- och\r\nlivsmedelsproduktionen -- ''Det kan ge\r\nrationaliseringsvinster men hämmar också\r\nkonkurrensen. Det är nödvändigt att aktivt\r\nförhindra sammanslagningar och uppkomst av\r\nproduktionskedjor och samarbete i konsortier\r\nmellan de stora svenska byggföretagen. Mångfald\r\noch konkurrens skall stimuleras.''</pre><pre>Det är alltså en centerpartimotion som jag citerar\r\nur. Jag håller helt med om detta. Det är fakta. Men\r\ndet måste gälla hela det näringspolitiska området.\r\nMan kan inte ha undantag för en viss yrkeskår.</pre><pre>I en partimotion från centerpartiet står det: ''För att\r\nbibehålla en sund konkurrens inom näringslivet och\r\nhindra att olika företag som redan har en avgörande\r\ndominans inom en bransch eller en region får en så\r\nstark ställning att det innebär risk för monopol och\r\nstark ägarkoncentration bör en fusionskontroll\r\ninföras i Sverige.'' Varför gäller detta inte\r\nlivsmedelspolitiken?</pre><pre>Anf. 118 PER-OLA ERIKSSON (c) replik:</pre><pre>Herr talman! Jag vill tacka Gudrun Norberg för att\r\nhon så vackert har citerat ur våra motioner. Tack\r\nGudrun! Hon valde också de avsnitt som jag själv\r\nkunde ha citerat, om jag inte redan hade förbrukat\r\nmin i förväg anmälda debattid. Vi står för detta.</pre><pre>Så säger Gudrun Norberg att hon vill ha samma\r\nregler för livsmedelsområdet som för annan\r\nverksamhet. Det tycker också jag. Men varför inför\r\ndå Gudrun Norberg och folkpartiet en\r\nsärlagstiftning på livsmedelsområdet? Det enda\r\nsom Gudrun Norberg och folkpartiet har fått med i\r\nuppgörelsen över en kaffekopp efter\r\nnäringsutskottets sammanträde är att man skall\r\nfölja denna verksamhet noga. Det var en väldigt\r\nliten ersättning man fick för att man hjälper\r\nsocialdemokraterna att slussa detta förslag genom\r\nriksdagen.</pre><pre>Jag håller med Gudrun Norberg om att vi skall\r\navskaffa regleringar. Men om Gudrun Norberg\r\nskall vara logisk, borde hon inte införa en ny\r\nreglering. Nu föreslår ju Gudrun Norberg och\r\nfolkpartiet en särskild reglering, fastän de i andra\r\nsammanhang talar om avreglering. Riksdagen\r\nbeslöt i fjol att avreglera jordbruket och\r\njordbrukspolitiken. Då skall man inte ett år senare\r\ninföra en ny lagstiftning på detta område.</pre><pre>Jag vet att Gudrun Norberg är kooperativt\r\nintresserad och engagerad. Jag tror faktiskt att hon\r\ninnerst inne tycker att folkpartiet har gjort fel, men\r\nhon är tvungen att försvara en dålig sak, som en av\r\nhennes partikolleger har gjort upp om med\r\nsocialdemokraterna. Jag beklagar detta, men så\r\nkan det ibland gå.</pre><pre>Anf. 119 GUDRUN NORBERG (fp) replik:</pre><pre>Herr talman! Jag måste nog göra Per-Ola Eriksson\r\nbesviken på denna punkt. Jag är inte i otakt med\r\nfolkpartiets politik när det gäller\r\nlivsmedelskonkurrensen, som vi nu diskuterar. Inte\r\nalls. Jag tycker inte att Per-Ola Eriksson skall håna\r\noss för någon kaffekopp i samband med\r\nskrivningen om jordbruket. Det var varken någon\r\nkaffekopp eller någon avgörande skrivning i detta\r\npaket.</pre><pre>Det som har lett folkpartiet till det slutliga\r\nställningstagandet är det sakligt riktiga i det som jag\r\nhar framhållit i mina citat tidigare. Det gäller att få\r\nen enhetlig konkurrenspolitik för hela näringslivet.\r\nEftersom jordbrukets reglering nu försvinner från\r\nden 1 juli, är det viktigt att sätta in anpassningen till\r\ndet marknadsekonomiska samhället så snart som\r\nmöjligt. Jag tror att ni gör jordbrukarna en otjänst\r\nmed att försöka förhala och bromsa utvecklingen.</pre><pre>Även om det är smärtsamt och jobbigt för\r\nlantbrukarna med avreglering och att få\r\nkonkurrenslagstiftning, är det bättre att de kan\r\nanpassa sig nu i lugn och ro inom Sveriges gränser\r\nän när de har hamnat i den svåra\r\nkonkurrenssituationen inom EG. Det är bättre att\r\nvi har ett stabilt jordbruk den dagen. Jag hoppas att\r\ndet svenska jordbruket skall kunna stå starkt i den\r\nkonkurrensen.</pre><pre>Anf. 120 PER-OLA ERIKSSON (c) replik:</pre><pre>Herr talman! Jag beklagar att folkpartiet var\r\nskyddsängel åt socialdemokraterna i denna fråga.\r\nDet var möjligt att skjuta på ärendet till hösten.\r\nDet fanns stöd från moderaterna, vänsterpartiet,\r\nmiljöpartiet och centern för en sådan linje. Då hade\r\nvi haft konkurrenskommitténs slutbetänkande. Då\r\nkunde vi ha infört en samlad lagstiftning för hela\r\ndetta område. Nu tvingas jordbruket utsätta sig\r\ndels för beslutet i fjol, dels för ett nytt beslut. Såsom\r\nen följd av EES-avtalet kan det bli fråga om ett\r\nbeslut och genom svenskt medlemskap i EG kanske\r\nytterligare ett beslut. Detta, Gudrun Norberg,\r\nskapar inte den stabilitet och den långsiktighet som\r\nvi i andra sammanhang är överens om skall gälla för\r\nnäringslivet.</pre><pre>Talmannen anmälde att Gudrun Norberg anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 121 LARS NORBERG (mp):</pre><pre>Herr talman! Jag vill börja med att yrka bifall till\r\nreservationerna 3, 7, 19 och 22, men jag står bakom\r\nalla de reservationer där mitt namn anges.</pre><pre>Jag vill inleda med att påpeka att detta betänkande,\r\nsom framgår av rubriken, handlar om\r\nlivsmedelslagstiftningen. Men det handlar också\r\nom monopolverksamhet i allmänhet och även om\r\ns.k. naturliga -- vanligen tekniska -- monopol. De\r\ningår i rubrikens ''m.m.'' och är minst lika viktiga\r\nsom livsmedelskonkurrensen.</pre><pre>Man vill gärna göra miljöpartiet till ett\r\nenfrågeparti. Vi borde väl då avhålla oss från att\r\ndiskutera sådana här frågor som\r\nkonkurrenslagstiftning och monopol. Det är fel --\r\ndubbelt fel. Den gröna rörelsen står inte bara för att\r\nbevara den natur som vi alla för vår överlevnad är\r\nhelt beroende av. Den gröna rörelsen står också för\r\nen långsiktig mänsklig solidaritet, som hela tiden\r\nvill ta med kommande generationers intressen och\r\nintressena hos de fattiga 80 % av världens\r\nbefolkning i de praktiska politiska avgörandena.</pre><pre>Slutligen har vi en stark känsla för solidaritet och\r\nrättvisa även i vårt eget land, där vi alla måste\r\nminska våra anspråk på jordens resurser. Det gäller\r\ndå i första hand dem som förbrukar mest: de\r\nnågorlunda välsituerade.</pre><pre>Allt detta vill vi åstadkomma genom generellt\r\nverkande regler inom marknadsekonomins ram och\r\navvisar mycket av den detaljstyrning som\r\nsocialdemokratin sedan gammalt tillämpar och som\r\ndess värre ofta har visat sig lönsam i fiskafänget\r\nefter röster.</pre><pre>Vår generella politik borde vid det här laget vara\r\nvälkänd, men eftersom den ännu inte är accepterad\r\nså upprepar jag den. Genom minskad skatt på\r\narbete -- jag vill ånyo påminna om våra förslag om\r\nkraftigt minskade arbetsgivaravgifter -- samt ökad\r\nskatt på energi, skadliga utsläpp och råvaror vill vi\r\nförmå människorna att hushålla med det som\r\nmänskligheten har ont om men sluta att spara på\r\nden tillgång som är underutnyttjad och ständigt\r\nförnyas, nämligen mänsklig arbetskraft. Allt detta\r\när väl förenligt med en marknadsekonomi där man\r\nerkänner att skatter och kollektiv solidaritet också\r\när nödvändiga i ett mänskligt samhälle.</pre><pre>Konkurrens är ett naturligt och viktigt inslag i varje\r\nsamhälle som vill utnyttja sina resurser. I\r\nkonkurrensen får människan vilja att prestera mera\r\nbåde för egen del och för det kollektiv hon tillhör.\r\nDetta är legitima uttryck för konkurrensen som\r\nökar produktivitet och kreativitet.</pre><pre>Detta är numera allmänt erkänt och tycks nästan\r\nvara den enda och hela sanningen om människans\r\nväsen. Det är ett framsteg att vänstern i stor\r\nutsträckning accepterar detta. Samtidigt har det lett\r\ntill att vi i miljöpartiet tvingas efterlysa en mera\r\nbalanserad syn på mänskligt samarbete, nämligen\r\natt erkänna människans vilja att samverka i\r\nkollektiv, att uppoffra för det gemensamma bästa\r\noch för de svagas bästa, kort sagt det kristna\r\nbudskapet: ''bären varandras bördor, så uppfyllen i\r\nKristi lag''.</pre><pre>Konkurrensyran har gripit både regering och\r\nborgerlighet och har lett till att man tycks vara\r\ntotalt blind för de områden där konkurrensen inte\r\nkan fungera. Man föreställer sig att den kan finnas\r\növerallt. Detta har lett till en omfattande\r\nvanskötsel av de statliga och kommunala\r\nverksamheter som utgör s.k. naturliga monopol.\r\nMan låter ledarna för dessa verksamheter ombilda\r\ndem till aktiebolag där de utan kontroll kan ta ut\r\nmonopolvinster som de sedan i samma företag kan\r\nanvända för att starta konkurrensutsatta\r\nverksamheter.</pre><pre>Det gäller de rikstäckande naturliga monopolen:\r\ntelefonnät, posttjänst, järnvägsnät, vägnät, elnät.\r\nLokalt gäller det VA-nät, eldistribution,\r\nfjärrvärme, kabel-TV, gatunät, vägbelysning och\r\nen hel del annat tekniskt.</pre><pre>Det är uppenbart att de gamla partierna i den\r\nallmänna marknadsekonomiska yran har tappat\r\nkontrollen. I dag är det uppenbart att televerket,\r\nVattenfall och Posten styr regeringen och inte\r\ntvärtom. Liknande förhållanden råder ofta ute i\r\nkommunerna. Under intryck av den ekonomiska\r\nkris som både stat och kommuner upplever har det\r\nblivit en universalmedicin att bolagisera\r\nverksamheten utan att man beaktar de långsiktiga\r\nmonopolriskerna.</pre><pre>Det är därför som vi i enlighet med reservation 7\r\nhar föreslagit en grundlig utredning om naturliga\r\nmonopol, ett förslag som vi för övrigt ställt i ett\r\nantal motioner som ständigt behandlas med samma\r\nnonchalans. Inga-Britt Johansson, jag skulle\r\nverkligen vilja höra vad socialdemokratin\r\negentligen anser om naturliga monopol. Jag har\r\ninterpellerat industriministern och inte fått något\r\nsärskilt upplysande svar.</pre><pre>Den tilltagande internationaliseringen och\r\nstorskaligheten av företagsamheten som i\r\neffektiviseringens namn pågår och uppmuntras av\r\nde gamla grå partierna ser vi i miljöpartiet med stor\r\noro. Det leder till sämre konkurrens, det leder till\r\nökad resursförbrukning, särskilt när det gäller\r\ntransporter, vilket är naturligt. Ju storskaligare,\r\ndesto längre väg mellan producent och konsument,\r\ndesto mera transporterande fram och tillbaka\r\nmellan olika specialtillverkningar.</pre><pre>Transportområdet är ett av industrivärldens största\r\nmiljö- coh resursproblem. Storskaligheten i\r\nmultiföretagen leder till sämre beslutsfattande\r\ngenom att de som fattar besluten finns allt längre\r\nbort från den fysiska och mänskliga verklighet som\r\nberörs av besluten. Den leder naturligtvis för de\r\nanställda till ökad alienation. Även för samhället i\r\nstort leder det till alienation. Människor vet inte\r\nvarifrån de livsnödvändiga varorna egentligen\r\nkommer. Det leder till minskad självtillit och\r\ntrygghet.</pre><pre>Därför bör det internationella fusionerandet\r\nbromsas liksom det svenska. Vi behöver en\r\nkraftfullare lagstiftning mot konkurrenshämmande\r\nfusioner och vi behöver lagliga möjligheter att bryta\r\nupp existerande företag på områden där monopol\r\nhåller på att uppstå. Detta framgår av\r\nreservationerna 4 och 6.</pre><pre>Så till livsmedelsområdet. Vi delar i och för sig\r\nregeringens uppfattning att\r\njordbrukskooperationen på vissa områden blivit\r\nalltför dominerande och grundlagt en\r\nmonopolistisk prissättning, som staten genom\r\njordbruksregleringen välsignat. Vi har sedan längre\r\nkrävt att enskilda producenter och små kooperativ\r\nskulle skyddas av staten från ren diskriminering\r\nfrån den stora kooperationens sida.</pre><pre>Vi kan dock inte acceptera regeringens\r\ntillvägagångssätt när den vill införa en\r\nspeciallagstiftning på livsmedelsområdet före den\r\nkonkurrenslagstiftning som förbereds på andra\r\nområden och som är minst lika önskvärd där. Det\r\ngäller bl.a. livsmedelsgrossister och detaljförsäljare\r\ninom livsmedelsområdet samt inom bygg- och\r\nentreprenadsektorn och byggvarubranchen. För att\r\ninte tala om vitvaror när det gäller vissa\r\nproduktgrupper.</pre><pre>Regeringens lagförslag framläggs utan några som\r\nhelst konsekvensanalyser. Vi får inte ens veta hur\r\nmycket billigare man föreställer sig att livsmedlen\r\nskall kunna bli genom lagstiftningen. Det är en\r\noförskämdhet inte bara mot bönderna att lägga\r\nfram ett sådant här förslag utan konsekvensanalys,\r\ndet är en oförskämdhet mot hela svenska folket\r\nsom älskar sina ängar och hagar och vill att\r\nkulturlandskapet skall få leva. Det är alldeles\r\nuppenbart att det här lagförslaget får konsekvenser\r\njust när det gäller kulturlandskapet.</pre><pre>Genom 1990 års livsmedelspolitiska beslut\r\ngrundlade de grå partierna i riksdagen en stor\r\nnedläggning av svensk åkerjord, granplantering\r\noch förbuskning, särskilt i glesbygd. Man missade\r\nchansen att vrida utvecklingen åt rätt håll, i riktning\r\nmot ett mer biologiskt, sunt, extensivt och\r\nekologiskt jordbruk.</pre><pre>Föreställningen att man skulle få billigare livsmedel\r\ngenom att hindra bondekooperationen att\r\nfinansiera gemensam export är dessutom med all\r\nsannolikhet fel. Livsmedelspriserna torde sättas av\r\nutlandskonkurrensen och därmed av gränsskyddet.\r\nOm bönderna tvingas att exportera vissa\r\nkvantiteter med förlust, har de ingen möjlighet att\r\nfinansiera den genom att höja det inhemska priset.</pre><pre>Vill man ha ned det inhemska priset, kan man --\r\nsom redan sagts flera gånger här i dag och som\r\nmiljöpartiet har föreslagit allt sedan 1982 -- sänka\r\nmomsen på maten. Vi har föreslagit sänkt moms på\r\nbasmat och motsvarande höjning av andra varor.\r\nAtt minska skatten på det mest oumbärliga,\r\nnämligen mat, och höja den på sådant som är mera\r\numbärligt är enligt vår mening ett riktigt och sunt\r\nbeslut. Dessutom vill en stor majoritet av svenska\r\nfolket ha det så. Varför kan då inte svenska folket\r\nfå det så som man vill ha det?</pre><pre>Per-Ola Eriksson sade någonting som jag gärna vill\r\nkommentera. Han talade om EG och\r\nkonkurrenslagstiftningen. I och för sig tycker vi\r\nmiljöpartister att om EG har bra lagar skall vi\r\nnaturligtvis så snart som möjligt ta efter och lära av\r\ndem. Nu är det väl inte säkert att de beloppsgränser\r\nsom gäller i EG är lämpliga för Sverige. Det kan\r\nhända att vi behöver andra beloppsgränser i ett litet\r\nland med mindre marknader, speciellt för det som\r\ninte så lätt kan röra sig över gränserna.</pre><pre>Men Per-Ola Eriksson talar om när vi blir\r\nmedlemmar av EG. Vi vet inte om vi blir\r\nmedlemmar. Jag skulle föreslå att Per-Ola Eriksson\r\nändrar sitt språkbruk och säger om vi blir\r\nmedlemmar i EG.</pre><pre>Vi vet inte om vi blir insläppta i EG, även om det\r\nfinns många som säger att vi blir det. Vi vet inte om\r\nsvenska folket i en folkomröstning kommer att\r\nrösta för att vi skall gå in i EG. Vi vet alltså inte så\r\nmycket, och jag tycker inte att vi skall med något\r\nslags ordmagi försöka övertyga folk att detta är\r\nbara en tidsfråga, utan det är en öppen fråga.</pre><pre>Jag håller däremot med Per-Ola Eriksson när det\r\ngäller folkpartiets samarbete med\r\nsocialdemokratin. Det är klart att det är en\r\nintressant fråga hur mycket samarbete man tål.\r\nMen i morgon skall vi ju tala om centerns\r\nsamarbete med socialdemokratin på\r\nenergiområdet. Då får vi anledning att tala om hur\r\nmycket samarbete centerns trovärdighet tål på\r\ndetta område. Centern har ju tidigare velat\r\nprofilera sig som ett miljöparti på energiområdet.</pre><pre>Herr talman! Det behövs en konkurrenslagstiftning\r\npå miljöns och solidaritetens villkor. I det\r\navseendet har utskottet enligt min uppfattning inte\r\nlyckats åstadkomma några som helst framsteg\r\ngenom det föreliggande betänkandet.</pre><pre>Jag yrkar bifall till de reservationer jag redan\r\nnämnt. Bifalls de, skulle ändå något ske som pekar\r\nmot en ökad omsorg om naturen och ett mera\r\nsolidariskt samhälle.</pre><pre>Anf. 122 INGA-BRITT JOHANSSON (s):</pre><pre>Herr talman! Först ett tack till Nic Grönvall för de\r\nvänliga orden. Det var för väl att vi fortsatte vidare\r\ntill samma utskott, så att vi kan fortsätta att ha våra\r\nkonsumentvänliga debatter i näringsutskottet nu.</pre><pre>Däremot vill jag inte hålla med om att en ren\r\nmarknadsekonomi utan regleringar är enbart till\r\nfördel för konsumenterna. Det är väl också skälet\r\ntill att man i de allra flesta länder, även i dem som\r\när mer marknadsekonomiskt inriktade än Sverige,\r\nhar regler som rättar till de felaktigheter som\r\nmarknadsekonomin brukar ställa till med.</pre><pre>Jag vill börja med att yrka bifall till hemställan i\r\nnäringsutskottets betänkande och avslag på\r\nsamtliga reservationer. Första delen av\r\nbetänkandet och reservationerna 1--16 behandlar\r\nfrågor om förstärkt konkurrenspolitik med\r\nutgångspunkt bl.a. i propositionen Näringspolitik\r\nför tillväxt och ett antal motioner i anslutning till\r\nden samt ett antal motioner från allmänna\r\nmotionstiden.</pre><pre>Vi är ju tydligen inom alla partier helt överens om\r\natt vi behöver ha en fungerande\r\nkonkurrenssituation inom alla branscher. Vad vi\r\ndäremot inte är överens om är i vilken utsträckning\r\nvi kan avvakta konkurrenskommitténs arbete.\r\nStörre delen av dess arbete kommer att redovisas i\r\nsommar. Sedan följer en remissomgång, och\r\ndärefter skall den regering som tillträder efter valet\r\nskriva en proposition. Det tar alltså en viss tid, men\r\nväldigt mycket är på gång.</pre><pre>Jag kan för tids vinnande bara konstatera att i stort\r\nsett samtliga frågor som tagits upp under det här\r\navsnittet kommer att behandlas av\r\nkonkurrenskommittén eller har behandlats i andra\r\nutredningar. Kommittén kommer också att få ett\r\nförlängt förordnande för att utreda\r\nkonkurrensfrågorna inom den offentliga sektorn,\r\nfrämst inom kommunerna, vilket kanske vara ett\r\nlitet svar till Lars Norberg. Det är alltså ett arbete\r\nsom sätts i gång med omedelbar verkan när man har\r\nskrivit färdigt det nu pågående betänkandet, vilket,\r\nom jag är riktigt underrättad, sker nästa vecka.</pre><pre>Vi kan alltså se fram emot ett förslag om en\r\nmoderniserad konkurrenslag. I arbetet härmed\r\ningår också förslag om myndighetsstrukturen inom\r\nkonkurrensområdet.</pre><pre>Den andra delen av betänkandet behandlar\r\nproposition nr 147 om en förstärkt konkurrens på\r\nlivsmedelsområdet. Debatten i det avseendet är\r\negentligen en fortsättning på den debatt som har\r\nhållits här under flera timmar om\r\njordbruksfrågorna och i vilken man också berörde\r\ndenna fråga vid flera tillfällen. Huvudfrågan är hur\r\nförra årets beslut om förändring och avreglering av\r\njordbrukspolitiken skall kunna få genomslag i\r\nkonsumentpriserna.</pre><pre>De frågor som berörs i denna proposition är förbud\r\nmot marknadsdelning och exportsamverkan. Den\r\nkritik mot förslagen som framförs i reservationerna\r\nriktar sig dels mot tidpunkten för genomförandet,\r\ndels mot att endast en del av livsmedelskedjan\r\nberörs. Men i båda de här frågorna är förslagen av\r\navhängiga av genomförandet av avregleringen av\r\njordbruket. Om det skall bli någon egentlig effekt\r\ni konsumentledet måste dessa frågor få genomslag\r\nsamtidigt som avregleringen sker. Därför kan vi\r\ninte avvakta konkurrensutredningen. Det kommer\r\natt ta kanske ett år innan den är klar med den\r\nkommande konkurrenslagstiftningen.</pre><pre>Jordbruksutskottet får väl betraktas som den\r\nverkligt sakkunniga instansen på det här området.\r\nEgentligen tycker jag att det är märkligt att det inte\r\nhar fått behandla frågan fullt ut. Det har dock\r\navgivit ett yttrande till näringsutskottet, och\r\nnäringsutskottets majoritet instämmer i stort sett i\r\nden bedömning som jordbruksutskottet har gjort.\r\nJordbruksutskottets mening är alltså att det är\r\nangeläget att införa ett förbud mot gemensam\r\nfinansiering av underskott vid export av\r\njordbruksproduker. Varken det eller\r\nnäringsutskottets majoritet kan finna att förslaget\r\nskulle vara särskilt oklart formulerat. Som Gudrun\r\nNorberg påpekade har vi också skrivit in\r\nnödvändigheten av att lantbruksstyrelsen följer\r\nutvecklingen på köttsidan.</pre><pre>Nic Grönvall och flera andra talare har tagit upp\r\nfrågan om sektorslagstiftning. En sådan berör bara\r\nen del i det hela, och det hade naturligtvis varit\r\nönskvärt att få en lagstiftning som rör hela\r\nlivsmedelskedjan från producent till konsument vid\r\nett och samma tillfälle. Det var nu tyvärr inte\r\nmöjligt, av det skäl som jag nämnde tidigare, dvs.\r\nnödvändigheten av att de beslut som vi träffade\r\nförra året får direkt genomslag.</pre><pre>Per-Ola Eriksson kan knappast neka till att även\r\nom det nu råkar vara så att en del av -- inte allt --\r\nav verksamheten i de branscher som berörs drivs i\r\nkooperativ form, kan vi inte bortse från att det i\r\nvissa delar råder en monopolliknande situation.\r\nKonkurrenskravet måste gälla även om\r\nverksamheten råkar vara kooperativ.</pre><pre>Som Per-Ola Eriksson mycket väl vet stöder jag\r\nden kooperativa verksamheten i alla lägen där det\r\när försvarbart. I det här fallet tycker jag inte att\r\nman kan göra undantag för kooperationen. På\r\nsamma sätt kommer vi förmodligen att få ta\r\nställning till konsumentkooperationen när det\r\ngäller en del av de frågor som kommer upp i\r\nsamband med konkurrenskommitténs förslag.</pre><pre>Kooperativ kan aldrig bilda monopol, sade Per-Ola\r\nEriksson. Men vad kallar han då den situation som\r\nråder exempelvis inom mjölkbranschen? I vart fall\r\när den monopolliknande, och det är små\r\nmöjligheter för någon ny intressent att ta sig in i den\r\nbranschen.</pre><pre>Detsamma gäller på slakterisidan. För ett par\r\nmånader sedan fick vi uppleva att de småslakterier\r\nsom har byggts upp utsattes för att de stora\r\nslakterierna gjorde illojala uppköp för att de förra\r\ninte skulle kunna få produktleveranser. Inte heller\r\ndet är något som främjar konsumentpriserna. Det\r\när konsumenterna som får betala de överpriser som\r\nScan i det fallet betalar till djurprodukterna.</pre><pre>Jag tror att när den här lagstiftningen väl har satts i\r\nsjön och börjat fungera, så att man verkligen får se\r\nhur den används, kommer mycket av oron att lägga\r\nsig.</pre><pre>När det gäller exportsamverkan finns det riktlinjer\r\nsom säger ca 25 % av marknaden kan samverka.\r\nDärutöver blir det för stora koncentrationer. Vi har\r\nnär det gäller marknadsdelning sagt att det i vissa\r\nfall kan vara angeläget att se litet mildare på\r\nregleringen.</pre><pre>Jordbrukets myndigheter kommer att följa\r\nutvecklingen av exportfinansieringen, och jag är\r\növertygad om att vi när vi diskuterar den här frågan\r\nnästa gång kommer att se att den har haft en\r\ngynnsam effekt för konsumenterna. Det är också\r\nfaktiskt också det som är meningen. En avsikt med\r\navregleringen på jordbrukssidan är ju att den skall\r\nfå genomslag även i konsumentpriserna.</pre><pre>Anf. 123 NIC GRÖNVALL (m) replik:</pre><pre>Herr talman! Det är tydligen så att den sena\r\ntimmen kräver sin tribut även av en stridbar kvinna\r\nsom Inga-Britt Johansson. Det var ett matt försök\r\natt försvara regeringens position som vi fick lyssna\r\ntill.</pre><pre>Jag lade fram fem goda grunder för att moderata\r\nsamlingspartiet tagit den ställning som vi tagit när\r\ndet gäller den livsmedelspolitiska lagstiftningen.\r\nInte någon av dessa punkter fann Inga-Britt\r\nJohansson skäl att beakta. Det lagstiftningsförslag\r\nsom regeringen framlagd har ett innehåll som jag\r\nsåsom politiker och yrkesman på det juridiska fältet\r\nmed stor glädje ser fram emot att få arbeta med i\r\nframtiden. Inga-Britt Johansson sade att när det väl\r\nhar satts i sjön och börjat fungera blir allting så bra.\r\nJag ser i den lagstiftningens brister enastående\r\nmöjligheter för fingerfärdiga jurister att\r\nmanipulera de avsikter som möjligen kan ha\r\nfunnits, och det är ett mycket starkt skäl för att\r\ndenna lagstiftning inte borde ha kommit nu.</pre><pre>Vi står inför internationella rörelser på det\r\nlivsmedelspolitiska området som vi mycket väl\r\nhade kunnat avvakta. Vi har sagt till\r\nlivsmedelsindustrin bl.a. att dess roll skall spelas i\r\nett internationellt scenario där man erbjuds en\r\nmarknad på omkring 340 miljoner människor, men\r\nalldeles klart är att den livsmedelspolitiska\r\nindustrin måste få tillfälle att växa sig stark genom\r\natt exempelvis samverka i export.</pre><pre>Herr talman! Inga-Britt Johanssons inlägg var inte\r\nmycket till stöd för den majoritet som har\r\nformulerat näringsutskottets betänkande.</pre><pre></pre><pre>Anf. 124 LARS NORBERG (mp) replik:</pre><pre>Herr talman! Att Inga-Britt Johansson försökte,\r\nom jag förstod henne rätt, att lugna mig med att\r\nkonkurrenskommittén kommer att ta upp frågan\r\nom de tekniska monopolen. Jag vill gärna att hon\r\nbekräftar detta. Jag tycker att det är viktigt,\r\neftersom detta såvitt jag förstår är ett nästan totalt\r\nförsummat område. Man får icke blanda ihop\r\nmonopolverksamhet och konkurrensverksamhet i\r\nsamma företag, i varje fall inte om det är\r\noffentligägt. När det gäller tekniska monopol finns\r\ndet mycket starka skäl för att de skall stå på ett eller\r\nannat sätt under demokratisk kontroll och skall\r\nverka med stor öppenhet.</pre><pre>Så sker inte i dag. Vattenfall köper upp\r\ndetaljdistributioner i olika kommuner och\r\nbehärskar därigenom totalt priset på elektricitet.\r\nNaturligtvis vet de var vissa smärtgränser går så att\r\ndet inte blir uppror i kommunen. Det är ett osunt\r\nsystem att ett företag som nu håller på att\r\nbolagiseras och sitter i Stockholm, skall äga\r\ndetaljdistributionen i låt oss säga min gamla\r\nhemkommun, Finspång, och sätta elpriser där\r\nenligt sina godtyckliga bedömningar. I den\r\nallmänna kommunala ekonomiska krisen säljer\r\nkommun efter kommun ut sina elverk till Vattenfall\r\nför att skaffa pengar till andra investeringar. Detta\r\när ett exempel på hur man totalt försummar\r\nproblematiken kring naturliga monopol.</pre><pre>När det sedan gäller exportfinansieringen och\r\nlivsmedelslagstiftningen efterlyser jag fortfarande\r\nkonsekvensanalyser. Det finns ingen\r\nkonsekvensanalys, och jag tror att föreställningen\r\natt det uppstår stora vinster om man skulle hindra\r\njordbrukskooperationen att gemensamt finansiera\r\nviss export är felaktig. Ingen har sagt mig varför det\r\nskulle leda till höjda livsmedelspriser. Jag tror att\r\npriserna sätts av utlandskonkurrensen och\r\ningenting annat. Vi tycker, liksom flera andra, att\r\nden här lagstiftningen inte skall sättas i sjön nu,\r\nutan först när konkurrenskommittén har jobbat\r\nfärdigt med de andra områdena.</pre><pre>Anf. 125 PER-OLA ERIKSSON (c) replik:</pre><pre>Herr talman! Jag skall fatta mig kort eftersom\r\nkvällen är sen. Jag har vid ett antal tillfällen haft\r\nanledning att samarbeta med Inga-Britt Johansson\r\nom kooperativa frågor. Av den anledningen känns\r\ndet litet otillfredsställande i kväll att Inga-Britt\r\nJohansson har svikit den linje som hon annars har\r\narbetat för. Jag tror att hon tycker det själv också.\r\nHon gjorde ett närmast pliktskyldigt försök att yrka\r\nbifall till utskottets betänkande och därmed även\r\ntill regeringens förslag.</pre><pre>Hon sade att man inte kan avvakta med\r\nkonkurrensutredningen. Egentligen kan man det.\r\nDet finns även skäl att göra det för att få en samlad\r\nlagstiftning på det här området. Men det är nog så,\r\nInga-Britt Johansson, att 1990 års\r\njordbrukspolitiska beslut inte riktigt blev som den\r\nsocialdemokratiska regeringen ursprungligen hade\r\ntänkt sig.</pre><pre>Det blev en majoritet här i riksdagen som\r\nkorrigerade i regeringens förslag. Nu försöker man,\r\nett år senare, att korrigera det och att ta igen det\r\nman inte hann göra i fjol. Det skapar ryckighet och\r\nleder till särbehandling.</pre><pre>Sedan säger Inga-Britt Johansson att man inte skall\r\ngöra undantag för kooperationen. Men det är ju\r\njust precis det ni gör. Ni gör undantag för\r\nkooperationen på ett speciellt område. Varför gör\r\nni det? Vad finns det för anledning att göra detta\r\nundantag när vi har en konkurrenslagstiftning som\r\ngäller för det här området från den 1 juli? Räcker\r\ndet inte med den konkurrenslagstiftningen? Tror ni\r\ninte på den? Eller vad beror det på?</pre><pre>Jag började med att säga att vi har samarbetat i\r\nnågra frågor när det gäller att stärka stödet till\r\nkooperativ utveckling och agerat för att få fram de\r\npengarna. Jag vill ställa en fråga till Inga-Britt\r\nJohansson: Hur känns det nu att bara några\r\nmånader senare agera i en fråga som går stick i stäv\r\nmed de intentioner som vi haft i andra\r\nsammanhang? Hur känns det att göra ett avsteg\r\nfrån de kooperativa principer som Inga-Britt\r\nJohansson i andra sammanhang bekänner sig till?\r\nJag tycker att det är allvarligt att\r\nsocialdemokraterna, som ibland talar om\r\nkooperation, på det här sättet försöker bidra till att\r\nriva broar mellan de partier som arbetar för en\r\nkooperativ utveckling och för de kooperativa\r\nföretagen, som är en viktig del i svenskt näringsliv.</pre><pre>Anf. 126 GUDRUN NORBERG (fp) replik:</pre><pre>Herr talman! Som jag sade i mitt\r\ninledningsanförande har vi i folkpartiet liberalerna\r\nmånga gånger ställt krav på att man skall avreglera\r\ni den offentliga sektorn, att man skall bryta\r\nmonopolen, att man skall ha enskilda alternativ och\r\nuppmuntra enskilda initiativ. Varför gäller inte de\r\nhär orden om konkurrens, som är så viktiga i\r\nnäringslivet, även i den delen? Det är också en form\r\nav näringsliv och företagande att driva daghem,\r\nålderdomshem, hemtjänst osv.</pre><pre>I dagens betänkande står det: ''En väl fungerande\r\nkonkurrens i näringslivet är, enligt utskottets\r\nmening, en förutsättning för att en dämpning av\r\ninflationen och en ökad tillväxt i ekonomin skall\r\nkunna åstadkommas. -- -- -- På vissa marknader\r\nkan befaras att dominansen från ett eller ett fåtal\r\nföretag innebär att konkurrensen i inte oväsentlig\r\nutsträckning påverkas negativt.''</pre><pre>Detta gäller ju i allra högsta grad den offentliga\r\nsektorn. Jag undrar vilket försvar Inga-Britt\r\nJohansson har för att man inte vill tillämpa en\r\nfungerande konkurrens även på det området. Det\r\ngjorde mig mycket nyfiken när Inga-Britt\r\nJohansson talade om konkurrenskommittén, som\r\ntydligen håller på att få något tilläggsdirektiv, eller\r\nhur jag skall tolka det, som innebär att man också\r\nskall se över den offentliga sektorn. Tolkar jag det\r\nhär för positivt? Kan det komma att beröra\r\nstatsbidragen? Det gällde i första hand\r\nkommunerna, sade Inga-Britt Johansson. Kan det\r\nberöra statsbidragsreglerna, kan det beröra sådana\r\nfrågor som gör att man nu verkligen också öppnar\r\nden offentliga sektorn för privata alternativ? Är\r\nregeringen beredd att i det här sammanhanget\r\nändra på plan- och bygglagen i de avseenden som\r\njag berörde här tidigare? Jag förstår att det hela\r\ntiden har varit en besvärande debatt för\r\nsocialdemokraterna om den offentliga sektorns\r\nmonopolställning. Det skulle vara intressant att få\r\nhöra Inga-Britt Johansson redogöra för de planer\r\nsom man har när det gäller konkurrenskommittén\r\noch om socialdemokraterna äntligen har ändrat\r\nuppfattning på den här punkten.</pre><pre>Anf. 127 INGA-BRITT JOHANSSON (s)\r\nreplik:</pre><pre>Herr talman! Nic Grönvall är väl förmodligen lika\r\ntrött som jag, eftersom Nic Grönvall inte hörde att\r\njag kommenterade schablonlagstiftningen, att jag\r\nkommenterade att det skulle vara emot 1990 års\r\nbeslut, att jag kommenterade om näringen skulle få\r\nbygga sin egen struktur eller inte och att jag också\r\nsade att enligt jordbruksutskottet är det inga\r\nsvårigheter att genomföra det här. Däremot sade\r\njag ingenting om att det inte tar hänsyn till EG. Det\r\nkan jag kommentera nu. Mig veterligt är det inte så\r\natt man har likadana regler inom alla EG-stater. De\r\nser nog väldigt olika ut. Det görs försök att få fram\r\ngemensamma regler, men ännu har man inte fått\r\ndet. Eller har jag fel?</pre><pre>När det gäller konkurrensutredningens\r\ntilläggsdirektiv är jag ledsen att jag inte kan säga\r\nvad de slutgiltiga direktiven innehåller. Jag vet att\r\nman höll på att arbeta med dem i slutet av förra\r\nveckan. Jag vet att de rör den offentliga sektorn,\r\nfrämst kommunerna, och konkurrensneutraliteten,\r\nmen än så länge är det allt jag vet. Jag kan alltså\r\ninte upplysa Gudrun Norberg och inte heller Lars\r\nNorberg mer om detta.</pre><pre>Jag skulle vilja ge Lars Norberg några\r\nkommentarer när det gäller vad han kallar de\r\nnaturliga monopolen och möjligheterna att köpa in\r\nandra saker. Ett exempel är att statens järnvägar\r\nfick mycket bestämda riktlinjer ifrån riksdagen om\r\nvad man fick lov att göra och inte göra. De har\r\npåpekat behovet av att kunna få möjligheter att\r\nutveckla hela resetjänsten som sådan. Vi har tittat\r\npå den här frågan i riksdagens revisorer. Vi kunde\r\ninstämma i vad man sade från SJs sida, att det var\r\nnödvändigt att kunna erbjuda hela reseprojektet,\r\nom man skulle kunna konkurrera med exempelvis\r\nandra reseföretag. Där finns inte någonting som är\r\nhelt självklart. Jag tror inte att\r\nkonkurrensutredningen har fått något uppdrag att\r\ntitta på de frågorna, utan jag tror att det blir de\r\nfrågor som ligger närmare kommuner och\r\nlandsting, t.ex. barnomsorg, sjukvård och\r\nliknande.</pre><pre>Jordbruksutskottet har, Per-Ola Eriksson, påpekat\r\nmöjligheterna för kooperationen att även i\r\nframtiden utveckla samarbetsformer. Jag kan bara\r\ninstämma i deras påpekande. Jag kan inte försvara\r\nett monopol, även om det är i kooperativ form.</pre><pre>Anf. 128 GUDRUN NORBERG (fp) replik:</pre><pre>Herr talman! Jag välkomnar naturligtvis\r\ntillläggsdirektiven till konkurrenskommittén ur den\r\nsynpunkten att det är viktigt om\r\nsocialdemokraterna ändrar uppfattning i de här\r\nfrågorna när det gäller brytande av den offentliga\r\nsektorns monopol.</pre><pre>Samtidigt måste jag faktiskt le litet grand åt\r\nsocialdemokraternas annars så bestämda motstånd\r\nmot att man i slutskedet på en utredning kommer\r\nmed tilläggsdirektiv. Det har många gånger\r\nframförts sådana förslag från oppositionens sida,\r\nmen det har alltid hävdats att när en utredning\r\nbefinner sig i slutskedet kan man inte komma med\r\nnågra tilläggsdirektiv. Gäller det här även\r\nförändringar i tidsplanen? Kommer ett\r\nkonkurrenslagförslag som skall bli resultatet att\r\nfördröjas i tiden med anledning av\r\ntilläggsdirektiven?</pre><pre>Anf. 129 LARS NORBERG (mp) replik:</pre><pre>Herr talman! Statens järnvägar är icke ett typiskt\r\nnaturligt monopol. Det kan tillåtas -- vilket\r\nförekommer i många andra länder -- att flera olika\r\nföretag får använda samma räls. Banverket\r\ndäremot är ett typiskt naturligt monopol. Inget\r\nföretag kommer att sätta upp konkurrerande\r\njärnvägsspår parallellt med dem som nu existerar.\r\nDet tror jag att jag kan garantera. Statens järnvägar\r\när inget bra exempel på ett naturligt monopol. Det\r\nvore kanske önskvärt att statens järnvägar fick\r\nkonkurrens. Det går som sagt i andra länder, och\r\ndet skulle kunna gå i Sverige också.</pre><pre>När det för övrigt gäller jordbrukslagstiftningen har\r\njag mycket svårt att tro att det skulle vara så\r\nförfärligt bråttom. Det har inte heller i debatten\r\nframförts några teorier om hur mycket pengar\r\nkonsumenterna tjänar på att man inför denna --\r\nsom Nic Grönvall mycket riktigt påpekade --\r\nmycket luddiga lagstiftning. Inga-Britt Johansson\r\ntalade om diverse möjligheter till undantag om de\r\nkonkurrerande företagen inte är av en viss storlek\r\nosv. Det verkar vara ett hastverk, som även av det\r\nskälet skulle tjäna på att ligga till sig och\r\növerarbetas.</pre><pre>Anf. 130 PER-OLA ERIKSSON (c) replik:</pre><pre>Herr talman! Jag vill bara till sist säga till Inga-Britt\r\nJohansson att när hon nästa gång talar om\r\nkooperation och vikten av att främja kooperation\r\nkommer jag inte att tro på hennes ord på samma\r\nsätt som jag har gjort tidigare. Jag kommer att tro\r\natt det bara är en läpparnas bekännelse. Om Inga-\r\nBritt Johansson menar allvar med att vilja främja\r\nkooperationen och vilja ha en lagstiftning som är\r\nlika för alla företag i det här landet oavsett om de\r\när statliga eller kooperativa, skulle hon inte agera\r\nså som hon gör i denna kammare. Men det kanske\r\när så att hon är härtill nöd och tvungen. Herr\r\ntalman! Jag beklagar det.</pre><pre>Anf. 131 INGA-BRITT JOHANSSON (s)\r\nreplik:</pre><pre>Herr talman! Jag försäkrar Per-Ola Eriksson att\r\noavsett om han tror på mig eller inte kommer jag\r\natt fortsätta att jobba för kooperationen på det sätt\r\nsom jag har gjort hittills sedan jag kom in i\r\nriksdagen.</pre><pre>Såvitt jag vet, Gudrun Norberg, skall\r\nkonkurrenskommittén jobba med sitt\r\nslutbetänkande utifrån de tidigare direktiven under\r\nen tvådagarssittning i nästa vecka, då den skall bli\r\nfärdig härmed. Anledningen till att man har fått\r\ntilläggsdirektiv torde vara att även om regeringen\r\nunder ett antal år har talat om behovet av att man\r\ninom kommuner och landsting använder sig av\r\nbeställarmöjligheten för att få in andra utförare i\r\nverksamheten, har den kanske inte fått det\r\ngenomslag som man hade hoppats på. Även\r\nGudrun Norberg måste ha konstaterat att det under\r\nett flertal år har pågått en uppluckring av det\r\noffentliga monopolet på olika områden.</pre><pre>Vad som däremot inte är aktuellt och som jag\r\nhoppas att vi slipper se är en direkt privatisering av\r\nolika offentliga verksamheter. Varken jag eller de\r\nflesta andra socialdemokrater har något emot\r\nprivata entreprenörer i den offentliga sektorn.</pre><pre>Anf. 132 ANNIKA ÅHNBERG (v):</pre><pre>Herr talman! Denna debatt rör till vissa delar\r\nkonkurrensen på livsmedelsområdet och kan och\r\nbör från dessa aspekter ses och bör ses som en\r\nfortsättning på den debatt som vi tidigare fört här i\r\nkammaren om gränsskyddet för livsmedel. Det är\r\nockså de aspekter som jag tänker beröra i mitt\r\nanförande.</pre><pre>Kapitalismens problem är inte att den bygger på\r\nkonkurrens utan att konkurrensen så snabbt\r\nupphävs eller snedvrids. Konkurrensen är till för\r\nkonsumenterna, sade den förste debattören här.\r\nDet är naturligtvis så i teorin, men i praktiken vet\r\nvi att det långt ifrån alltid är så. Jag tycker att just\r\nlivsmedelssektorn är ett mycket talande exempel på\r\nhur konkurrensen förvrids och blir en skenbar\r\nkonkurrens. Inom livsmedelssektorn konkurrerar\r\nman i mycket hög grad med redskap som i själva\r\nverket fördyrar livsmedelsprodukterna för\r\nkonsumenterna. Det gäller kostsamma\r\nreklamkampanjer som t.ex. rabattkuponger. Det\r\ngäller reklam som riktar sig till detaljisterna,\r\nlivsmedelshandlarna, som är mycket kostsam och\r\nmedför att små aktörer och försäljare har svårt att\r\nhävda sig. Det gäller även kostsam reklam som\r\nvänder sig direkt till konsumenterna. Man\r\nkonkurrerar med stora, vackra butiksytor, och man\r\nkonkurrerar genom att ta in andra produkter i\r\nsortimentet, vilka som inte har någonting med\r\nlivsmedel att göra. Man konkurrerar med\r\nöppethållande. Det är en lång rad\r\nkonkurrensredskap som i själva verket fördyrar\r\nprodukterna.</pre><pre>Man konkurrerar i mycket liten utsträckning med\r\nkvaliteten på livsmedel eller med priserna. Detta\r\nmåste självfallet åtgärdas, och det måste åtgärdas\r\ninom hela livsmedelssektorn. Man kommer inte åt\r\ndetta med den mycket begränsade lagstiftning som\r\nföreslås i den här propositionen och som\r\nnäringsutskottet nu föreslår att riksdagen skall\r\nbesluta om.</pre><pre>Ifrån vänsterpartiets sida har vi ingen onyanserad\r\nsyn på konkurrensen. Vi anser att den är nödvändig\r\noch att den skall hävdas med hjälp av en skärpt\r\nkonkurrenslagstiftning. Men vi inser givetvis också\r\natt denna konkurrens inte är det allena\r\nsaliggörande. Vi har långt ifrån ställt upp på tanken\r\natt samhället skulle frånhända sig sitt fortsatta\r\nansvar på livsmedelsområdet.</pre><pre>Jag vill särskilt yrka bifall till reservation nr 18.</pre><pre>Den senaste tidens debatt kring matpriserna och\r\nlivsmedelsproduktionen har haft det goda med sig\r\natt det nu faktiskt sker en bättre prisövervakning\r\nfrån de prisövervakande myndigheternas sida. Det\r\nstarkare trycket från konsumenterna har också lett\r\ntill -- ännu så länge dock mest i ord -- en ökad\r\nlyhörd från livsmedelsgrossisternas och de stora\r\nkedjornas sida när det gäller prispressen. Men som\r\njag sade har det hittills mest gällt i ord. Fallande\r\nproducentpriser på kött har t.ex. lett till stigande\r\npriser för konsumenterna. Det tyder på att\r\nmellanledens stora lyhördhet när det gäller priserna\r\npå maten inte är heltäckande.</pre><pre>Vi har i vänsterpartiet ställt oss bakom en\r\nreservation som handlar om att det är mycket\r\nviktigt att man i och med en ny skärpt\r\nkonkurrenslagstiftning kan bryta upp de förstenade\r\nmonopolen och se till att man tvingar fram en\r\ndelning av företag som har vuxit sig alltför stora.\r\nEtt mycket stort problem när det gäller\r\nlivsmedelssektorn är att det är så svårt för nya\r\naktörer att få tillträde till och ta sig in på\r\nmarknaden. Att hävda en skarp\r\nkonkurrenslagstiftning är mycket svårt på alla\r\nsektorer. Men att försöka göra det i en bransch som\r\nredan har blivit så monopoliserad eller\r\noligopoliserad är ännu svårare. Här krävs det utan\r\ntvivel mycket aktiva insatser från samhällets sida\r\nför att man skall kunna se till att försöka hävda nya\r\ntillträdande aktörers möjligheter. Vi vill särskilt\r\npeka på de tillträdande inhemska aktörer det kan\r\nhandla om. Man stimulerar en småskalig\r\nlivsmedelsproduktion och livsmedelsförädling, och\r\nman ser till att undanröja de mycket omfattande\r\nhinder som finns för en sådan produktion. Jag\r\ntänker både på åtgärder som hämmar\r\nkonkurrensen och binder livsmedelskedjornas\r\naktörer till varandra och inte släpper in nya aktörer,\r\noch det omfattande regelverk som många av\r\nsamhällets myndigheter har byggt upp, vars\r\nursprungliga syfte är att garantera konsumenterna\r\nkvalitet. I många fall, t.ex. när det gäller\r\nlivsmedelsverkets regelsystem, har det dock i stället\r\nkommit att leda till oerhörda svårigheter för\r\nnytillträdande aktörer, utan att konsumenterna för\r\nden sakens skull garanteras en god kvalitet.</pre><pre>Det har sagts här att jordbruksnäringen skall ha\r\nsamma villkor som andra näringar. Frågan är bara\r\nvilka dessa villkor skall vara? Vad är det t.ex. för\r\nmekanismer som träder i kraft när Japan frivilligt\r\nåtar sig att begränsa bilexporten till Sverige? Om\r\nman ser på andra näringar finner man att det finns\r\nmycket som har drag av styrsystem som är mindre\r\ntrevliga ur konkurrenssynpunkt. Jag tror att man\r\nskall tänka sig för innan man påstår att de här\r\nsnedvridande effekterna enbart präglar\r\nprimärproduktionen inom livsmedelssektorn. Det\r\nförekommer på många andra håll. Det är därför så\r\noerhört viktigt att vi har en konkurrenslagstiftning\r\nsom ser till helheten, som är generell och som inte\r\nbara drabbar en viss smal sektor och en viss typ av\r\nföretag.</pre><pre>Det är för övrigt väldigt svårt att se vad denna\r\nkonkurrenslagstiftning skall betyda i praktiken,\r\neftersom den är ett hafsverk och eftersom den är\r\nologisk och osammanhängande samt, utan att vara\r\ntydlig, gör undantag för karteller och medger vissa\r\ndispenser.</pre><pre>Vi tycker i vänsterpartiet att det är olyckligt att\r\nnäringsutskottet inte bestämde sig för att skjuta\r\nupp hanteringen av detta ärende till hösten. Vi tror\r\natt det då hade blivit en mycket klarare och bättre\r\nhantering.</pre><pre>Överläggningen var härmed avslutad.</pre><pre>(Beslut skulle fattas den 11 juni.)</pre><pre></pre><pre>10 § Rörelseregler för bank m.m.</pre><pre>Föredrogs</pre><pre>näringsutskottets betänkande</pre><pre>1990/91:NU41 Rörelseregler för bank m.m. (prop.\r\n1990/91:154, 1990/91:136 och 1990/91:142).</pre><pre>Kammaren biföll tredje vice talmannens förslag att\r\nnäringsutskottets betänkande NU41 skulle avgöras\r\nefter endast en bordläggning.</pre><pre>Anf. 133 PER WESTERBERG (m):</pre><pre>Herr talman! Den lag om rörelseregler för bank\r\nm.m. som behandlas i näringsutskottets\r\nbetänkande nr 41 är mest känd som en ny lag för att\r\nmöjliggöra branschglidning mellan\r\nförsäkringsbolag och banker.</pre><pre>Det har i allt större utsträckning ute i Europa blivit\r\nmöjligt för banker att gå in i försäkringsbranscher\r\noch för försäkringsbolag att börja öppna olika typer\r\nav bankverksamhet. Vi har på moderat håll under\r\nett antal år ställt oss mycket positiva till den typen\r\nav verksamhet. Vi ser det som positivt att man kan\r\nskärpa konkurrensen på området genom att låta\r\nexempelvis försäkringsbolag börja öppna\r\ninlåningskonton resp. att banker kan konkurrera\r\nmed försäkringsbolag om olika typer av\r\nlivförsäkringstjänster.</pre><pre>Erfarenheter inte minst från våra närmaste\r\ngrannländer har visat att priserna för\r\nkonsumenterna har kunnat sänkas. Inte minst i\r\nNorge har man funnit att inlåningsräntorna har\r\nökat sedan man tillåtit denna branschglidning.</pre><pre>Genom branschglidningen har man även kunnat\r\nöka effektiviteten på marknaden. Banker och\r\nförsäkringsbolag har i dag ett utomordentligt vitt\r\nförgrenat kontorsnät, som fått en allt större\r\növerkapacitet beroende på den datatekniska\r\nutvecklingen. Det innebär att det ger\r\nsamordningsfördelar att kunna utnyttja bankernas\r\noch försäkringsbolagens resp. kontorsnät för att ge\r\nservice och sälja produkter även i angränsande\r\nbranscher.</pre><pre>Detta är skälen till att vi har varit positiva till en\r\nbranschglidning mellan bank och försäkring.</pre><pre>Men de stora affärer som kommit till stånd eller\r\naviserats under det senaste året -- inte minst affären\r\nmellan SE-banken och Skandia och mellan Trygg-\r\nHansa och SPP samt Gotabanken -- har visat på\r\nriskerna med branschglidningen. Risken är att man\r\nfår alltför få aktörer på marknaden, som får en\r\nalltför stor marknadsdominans.</pre><pre>Vi har därför velat ha en skärpning av den\r\nkonkurrenslagstiftning som reglerar detta område.\r\nVi vill att skärpningen inte bara skall gälla när man\r\nsöker koncession för att få köpa ett\r\nförsäkringsbolag eller en bank. Vi anser även att\r\ndet bör vara möjligt att bryta upp den nya\r\nkombinationen om företaget inte kan leva upp till\r\nen tillräckligt effektiv konkurrens, som gör att\r\nkonsumenterna får tillräckligt låga priser.</pre><pre>Vi har därför ställt två krav i denna fråga. Det ena\r\nkravet är att konkurrenslagstiftningen skall skärpas\r\nså att det blir möjligt att bryta upp olika typer av\r\nexisterande företagskombination vid mycket\r\nlångtgående former av marknadsdominans, som är\r\nskadlig ur konsumentpolitisk synvinkel.</pre><pre>Vårt andra krav är att det skulle bli ökad\r\njämförbarhet i bankers och försäkringsbolags olika\r\navtalsvillkor, ränteberäkningsgrunder och olika\r\ntyper av räntesatser för att på det sättet möjliggöra\r\nen ökad priskonkurrens.</pre><pre>Vi är självfallet glada över att näringsutskottets\r\nmajoritet tillgodoser dessa våra två huvudkrav.</pre><pre>Skärpningen av konkurrensen bör dock inte stanna\r\nvid bank- och försäkringsområdet, utan självfallet\r\nbör kravet på en skärpning av konkurrensen\r\ntillgodoses även i samband med de förändringar i\r\nkonkurrenslagstiftningen som aviseras i\r\nkonkurrenskommitténs nära förestående\r\nslutbetänkande. Vi gör också den bedömningen att\r\ni och med att en dominerande del av Sveriges\r\nriksdag nu ställer sig bakom skärpningen av\r\nkonkurrenslagstiftningen, så uppnår man ändå det\r\nresultat som annars skulle ha uppnåtts om man\r\nkunnat presentera skärpningen samtidigt som man\r\nmöjliggör denna branschglidning.</pre><pre>Vi kan av dessa skäl godta den branschglidning som\r\nnu föreslås. Vi tror och hoppas att den kommer att\r\nbli positiv ur såväl företagens som konsumenternas\r\nsynvinkel och även möjliggöra att svenska\r\nföretagskombinationer blir mycket\r\nkonkurrenskraftiga på de europeiska marknaderna\r\nunder kommande år. Man uppnår därmed\r\ntillräckliga skalfördelar och tillräcklig konkurrens\r\nför att kunna erbjuda attraktiva produkter.</pre><pre>Självfallet vore det bra om vi även kunde få en ökad\r\nutländsk konkurrens i Sverige. Det är därför vi har\r\nhaft dessa betänkligheter. Det hade varit mycket\r\nlättare att acceptera de affärer som aviserats om de\r\nhade skett tillsammans med utländska företag, så\r\natt man på det sättet hade kunnat öka mångfalden\r\npå marknaden.</pre><pre>I betänkandet behandlas även ett antal\r\ndetaljfrågor, som jag här inte har berört. Det gäller\r\nbankers möjligheter att förvärva fast egendom. Vi\r\ntycker att det är självklart att detta borde ha\r\nmöjliggjorts redan genom denna lagstiftning. Jag\r\nkan bara beklaga att så inte är fallet och yrkar\r\ndärför bifall till reservation nr 4. Jag har även för\r\navsikt att begära rösträkning beträffande den\r\nreservationen.</pre><pre>Vi tycker också att det är riktigt, som vi nämner i\r\nreservation nr 7, att prissättningen på banktjänster\r\ninte får ske på annat sätt än på marknadens rena\r\nvillkor. Den får inte regleras fram på det ena eller\r\ndet andra sättet eller genom anvisningar från den\r\nena eller andra myndigheten.</pre><pre>Vi anser inte heller att det finns anledning att göra\r\nförändringar i det kapitaltäckningskrav för krediter\r\nmot säkerhet i jordbruksfastighet som redan\r\ndebatterats ett stort antal gånger i denna kammare.\r\nJag vill göra kammaren uppmärksam på att det i\r\nsammanfattningen av betänkandet sägs att\r\nmoderata samlingspartiet står bakom reservation\r\nnr 14. Så är inte fallet, vilket framgår av texten i\r\nbetänkandet. Vi har nämligen den uppfattningen\r\nnär det gäller kapitaltäckningskravet för krediter\r\nmot säkerhet i jordbruksfastigheter att de skall\r\ntillgodoses inom de internationlla regler som\r\nSverige varit med om att godkänna. Om man har en\r\nsäkerhet i en jordbruksfastighets mangårdsbyggnad\r\nräcker det inte med att man har ett särskilt\r\ntaxeringsvärde. En risk i jordbruksfastigheten i sig\r\nökar risken i säkerheten i själva fastigheten.\r\nDärmed är det ett annat riskmoment som inträder,\r\nvilket självfallet förutsätter andra\r\nkapitaltäckningskrav. Det främsta skälet till att vi\r\ngår med på de regler som i dag införs är dock att vi\r\nvill följa internationella överenskommelser i detta\r\navseende som vi tidigare har biträtt.</pre><pre>I frågan om offentliga ledamöter i affärsbankers\r\nstyrelser och val av styrelseordförande i affärsbank\r\nstår vi klart fast vid tidigare utfästelser. Vi anser att\r\ndet inte finns några som helst behov av offentliga\r\nledamöter i affärsbankernas styrelser. Vi finner inte\r\nheller några som helst skäl till att statsmakten skall\r\nlägga sig i vem som väljs till styrelseordförande i en\r\naffärsbank. Staten i form av regering och riksdag\r\nhar en kontrollmyndighet i form av\r\nbankinspektionen. Det finns ingen anledning att ha\r\nkontrollmyndigheter i olika led genom någon form\r\nav insyn i eller kontroll av vem som väljs till\r\nstyrelseordförande i en affärsbank eller i form av\r\noffentliga representanter. Har man en\r\ntillsynsmyndighet skall den sköta tillsynen, inte\r\nresp. styrelseledamot eller styrelseordförande som\r\nkan tänkas ha utsetts.</pre><pre>Herr talman! Som jag har sagt har vi för avsikt att\r\nbegära votering och rösträkning beträffande\r\nreservation nr 4.</pre><pre>Anf. 134 GUDRUN NORBERG (fp):</pre><pre>Herr talman! Beträffande betänkandet om\r\nrörelseregler för bank finns först några\r\nglädjeämnen att redovisa.</pre><pre>För det första har uppnåtts en enighet i utskottet\r\nom att göra ett uttalande till regeringen med\r\nanledning av enskild motion av folkpartisterna\r\nSigge Godin och Isa Halvarsson. Utskottet är enigt\r\nom att liksom motionärerna föreslå regeringen att\r\npröva vilken ändring i författningsregleringen på\r\nbankområdet som behövs för att få tillhandahålla\r\npostservice på bankkontor i glesbygd och andra\r\nmindre orter. Önskemålet om att så många\r\nmetoder som möjligt skall kunna utnyttjas för att\r\nbibehålla och förbättra servicefunktionerna i\r\nglesbygd väger enligt utskottets mening tungt.</pre><pre>För det andra har socialdemokraterna i utskottet\r\nanslutit sig till kraven i kommittémotioner från\r\nmoderata samlingspartiet och folkpartiet\r\nliberalerna samt från en enskild socialdemokrat om\r\nfrågor rörande branschglidning i den finansiella\r\nsektorn. Den ökande sammansmältningen mellan\r\nbanker och försäkringsbolag innebär rent praktiskt\r\nför konsumenten att konkurrensföretagen minskar\r\ni antal samt att villkoren för olika tjänster och\r\nåtaganden från finansinstitutets sida blir svåra att\r\növerblicka och svåra att jämföra.</pre><pre>Detta är för konsumenten inte tillfredsställande.\r\nNu kommer emellertid riksdagen att i anslutning till\r\nyrkandena i de tre nämnda motionerna rikta ett\r\nuttalande till regeringen med innebörden att\r\nkonkurrenslagstiftningen också på det här området\r\nskärps. Utskottet skriver:</pre><pre>''Konkurrenspolitiken bör omfatta inte bara\r\nkontrollåtgärder och reaktioner mot\r\nmissförhållanden, utan också positiva\r\nkonkurrensstimulerande insatser. Om det skulle\r\nvisa sig att tillsynsmyndighetens bevakning och\r\nföretagens egna på frivillighet grundade åtgärder\r\ninte räcker till för att konsumenterna skall få\r\ntillräcklig insyn i och överblick över villkoren för\r\nbankernas och försäkringsbolagens tjänster, är det\r\nangeläget att regeringen vidtar lämpliga åtgärder\r\nför att stärka konsumenternas ställning inom denna\r\nmarknadssektor.''</pre><pre>Längre fram i betänkandet skriver utskottet\r\nangående företagsförvärv och marknadsdominans\r\nföljande: ``Ett beslut om bestämmelser som medger\r\nbranschglidning måste emellertid enligt utskottets\r\nmening sammankopplas med ett ställningstagande\r\ntill förmån för en mera effektiv kontroll av\r\nföretagsförvärv och fusioner än vad nuvarande\r\nlagstiftning tycks medge. För fall av mycket\r\nutpräglad skadlig marknadsdominans kan även\r\nmöjligheter till uppbrytning av existerande\r\nföretagskombinationer visa sig erforderliga.''</pre><pre>Även här riktar riksdagen en uppmaning till\r\nregeringen att omgående vidta åtgärder för att en\r\nsådan skärpt konkurrenslagstiftning skall komma\r\ntill stånd.</pre><pre>Herr talman! Bankernas avgiftssystem har under\r\nsenare tid tilldragit sig åtskillig uppmärksamhet,\r\nbl.a. i massmedierna. Det har förekommit kritik\r\nmot bankerna för att de i stor utsträckning\r\navgiftsbelägger tjänster, t.ex. kontoutdrag eller\r\nvissa uttag, som enligt mångas uppfattning borde\r\nvara gratis.</pre><pre>Bankerna vet att avgiftsbeläggningen medverkar\r\ntill att styra kundernas beteende bort från ständigt\r\nåterkommande kontoutdrag och från små uttag,\r\nsom medför förhållandevis stora kostnader. Även\r\nbankinspektionen har den uppfattningen att det\r\nkan vara lämpligt med en avgiftsbeläggning av vissa\r\nbanktjänster, som traditionellt har tillhandahållits\r\ngratis. Kunderna får därigenom incitament att\r\nutnyttja bankernas service på ett mera rationellt\r\noch kostnadseffektivt sätt.</pre><pre>Vi i folkpartiet liberalerna har tagit upp frågan om\r\nbankernas avgifter i en partimotion. Det sker i\r\nanslutning till konkurrensförhållandena inom\r\ndenna sektor. Vi anser att det är viktigt att\r\nbankerna tillåts konkurrera genom\r\ninlåningskonton med olika kombinationer av\r\nräntor och avgifter. Ett förbud för bankerna att\r\navgiftsbelägga vissa tjänster skulle minska\r\nkonkurrensen och därmed försämra småspararnas\r\nvillkor. Vi anser att riksdagen bör göra ett uttalande\r\ntill regeringen med denna innebörd.</pre><pre>En enskild motion från mig om ändrade\r\nkapitaltäckningskrav för krediter till\r\njordbruksbostad har föranlett en reservation till\r\ndetta betänkande. Bakom reservationen står\r\nfolkpartiet liberalerna, centerpartiet och\r\nmiljöpartiet.</pre><pre>Riksdagen har nyligen fattat beslut om höjda\r\nkapitaltäckningskrav för krediter till bl.a.\r\nvillafastigheter och jordbruksfastigheter.\r\nKapitaltäckningskraven för villalån har höjts till\r\n4 % och för jordbruksfastigheter till 8 %. För den\r\nsistnämnda gruppen har höjningen varit mycket\r\nkraftig och innebär en betydande fördyring av lån\r\ntill jordbrukare. Jordbruksfastigheter jämställs\r\nmed in-blanco-krediter. Detta är ett resultat av en\r\ninternationell anpassningsprocess, där Sverige\r\nenligt uppgift haft en pådrivande roll.</pre><pre>Vid den kommande svenska fastighetstaxeringen\r\nskall en ändring, som infördes i och med\r\nskattereformen, tillämpas vad beträffar bostaden\r\npå jordbruksfastigheten. Den kommer att få eget\r\ntaxeringsvärde och utskiljas från rörelsen i övrigt.\r\nDärmed jämställs den i olika avseenden med andra\r\nvillafastigheter. Detta innebär på flera sätt ett\r\nrättvisare system, men här uppkommer frågan om\r\nkapitaltäckningskravet på 8 %. Då\r\njordbruksbostaden i övrigt är jämställd med\r\nvillabostaden, bör den också vara det avseende nya\r\nkrediter och kapitaltäckningskrav.</pre><pre>Den förhandlingspolitik om\r\nkapitaltäckningskraven som regeringen för\r\ninternationellt kan inte automatiskt godkännas.\r\nDen måste grundas på en saklig och rättvis\r\nkreditpolitik, som inte missgynnar en yrkesgrupp,\r\nvilket nu sker. Att USA i den s.k. Baselkommittén\r\nhar drivit ett högt kapitaltäckningskrav för\r\njordbruksfastigheter, beroende på USA:s stora\r\nprisfluktuationer, är inget riktmärke för svenskt\r\nvidkommande. Här är prissituationen den\r\nmotsatta, nämligen synnerligen stabil för\r\njordbruksfastigheter.</pre><pre>Det är orimligt att den ena villafastigheten skall\r\nföranleda dubbelt så högt kapitaltäckningskrav som\r\nden andra gör. Därför måste regeringen verka för\r\natt den överenskommelse som ligger till grund för\r\nde nuvarande svenska bestämmelserna om\r\nkapitaltäckning blir ändrade på ett sätt som skapar\r\nrättvisa åt jordbruksbefolkningen.</pre><pre>Herr talman! De båda reservationerna om\r\noffentliga ledamöter i affärsbankernas styrelser och\r\nval av styrelseordförande i affärsbank är frågor som\r\nhar debatterats här tidigare. Därför tänker jag inte\r\nta upp tiden med dem, utan bara konstatera att här\r\nråder motsatta uppfattningar mellan folkpartiet\r\nliberalerna och regeringspartiet.</pre><pre>Starka principiella skäl talar mot att denna form av\r\nstatligt inflytande inom banksektorn tillämpas. Vi\r\nframför än en gång att regeringen med det snaraste\r\nbör lägga fram förslag till sådana ändringar i\r\nbankaktiebolagslagen som är påkallade för att få\r\nbort denna statliga inblandning.</pre><pre>Herr talman! Jag vill med detta understryka alla\r\nreservationer som folkpartiet liberalerna står\r\nbakom, men nöjer mig med att yrka bifall endast till\r\nreservationerna nr 7 och 15.</pre><pre>Anf. 135 HÅKAN HANSSON (c):</pre><pre>Herr talman! Näringsutskottets betänkande nr 41\r\nhar föregåtts av en rätt lång diskussion i utskottet.\r\nBetänkandet har också rönt ett ganska stort\r\nmassmedialt intresse. Med hänsyn till det hade man\r\nnaturligtvis förväntat sig en fullsatt läktare när\r\ndebatten förs, men den sena kvällstimmen gör\r\nkanske att så inte är fallet.</pre><pre>Jag vill till stor del instämma i det Per Westerberg\r\noch Gudrun Norberg har sagt beträffande detta\r\nbetänkande. De förslag som lagts fram i\r\nbetänkandet är på många sätt följdriktiga med\r\nhänsyn till den liberalisering och integration som vi\r\nnu ser på det finansiella området, både nationellt\r\noch internationellt. Man kan alltså säga att många\r\nav dessa förslag är naturliga följdförslag till den\r\nliberalisering vi har sett.</pre><pre>Den tunga delen av detta utskottsbetänkande gäller\r\nfrågan om branschglidningen. Detta är en\r\nutvecklingstendens som vi ser på den finansiella\r\nmarknaden. I första hand sker branschglidningen\r\nmellan banker och försäkringsbolag. Vi kommer\r\nförhoppningsvis att på den finansiella marknaden\r\nse nya aktörer dyka upp just i branschglidningens\r\nspår. Vi kommer att se banker som erbjuder\r\nförsäkringsliknande tjänster och försäkringsbolag\r\nsom erbjuder bankliknande tjänster.</pre><pre>Vi i centern ser positivt på denna branschglidning.\r\nVi tror, precis som andra har sagt, att\r\nbranschglidningen är till gagn för konsumenten och\r\nför en fungerande marknad. Vi tror att\r\nbranschglidningen leder till att nya tjänster skapas\r\noch att en effektiv konkurrens uppstår på\r\nmarknaden, vilket också innebär att de finansiella\r\ntjänsterna erbjuds rationellt och effektivt. Vi hälsar\r\ndärför branschglidningen välkommen, men jag vill\r\ni likhet med de föregående talarna understryka\r\nfarorna med att den här branschglidningen får ske\r\nsnabbt och utan begränsningar. Vi har tidigare i\r\ndenna kammare fattat beslut om möjligheterna för\r\nutländska etableringar i Sverige, t.ex. bankfilialer.\r\nVi har fattat beslut om uppmjukning av oktroj för\r\nbank. I ett läge där branschglidningen går mycket\r\nsnabbt, men de nya aktörerna, de må vara\r\nutländska eller svenska, inte hinner etablera sig\r\ntillräckligt snabbt, är risken självfallet stor för att\r\nen koncentration och en monopolisering sker på\r\nbankmarknaden och på den finansiella marknaden\r\növer huvud taget.</pre><pre>Det är därför glädjande att det har gått att få en\r\nmajoritet i utskottet för en skärpning när det gäller\r\nsynen på konkurrensbegränsande effekter i\r\nsamband med den här branschglidningen. Vidare\r\ntycker vi att det är tillfredsställande att det har varit\r\nmöjligt att skärpa motivuttalandena från utskottet\r\nnär det gäller tillståndsgivningen för olika\r\nsammanslagningar, fusioner, i branschglidningens\r\nspår.</pre><pre>Förvisso kommer det en skärpt\r\nkonkurrenslagstiftning -- en fråga som andra har\r\nvarit inne på. Men vi tror att det är mycket viktigt\r\natt den tillståndsgivande myndigheten redan nu --\r\ndet tar ju litet tid innan lagstiftningen i fråga träder\r\ni kraft -- får möjlighet att ordentligt beakta frågorna\r\nkring konkurrensbegränsningen. Det är således\r\nglädjande att utskottet har åstadkommit en\r\nskärpning i förhållandet till propositionen på de här\r\npunkterna.</pre><pre>Dessutom är det tillfredsställande att vi i utskottet\r\nhar lyckats få till stånd en skrivning i betänkandet\r\nsom gäller behovet av informationsplikt från\r\naktörernas sida på den finansiella marknaden när\r\ndet gäller avtalsvillkor och prissättning beträffande\r\nfinansiella tjänster.</pre><pre>Banksektorn, den finansiella sektorn, var fram till\r\n80-talets mitt ganska reglerad. I likhet med vad som\r\ngäller för andra sektorer, och det har vi talat om\r\ntidigare i dag, tar det tid för aktörerna på den här\r\nmarknaden att efter en avreglering lära sig den nya\r\nsituationen med en fri konkurrens.</pre><pre>När man studerar hur marknaden fungerar, t.ex.\r\nnär marknadsräntorna förändras, finner man, det\r\när helt klart, att aktörerna på marknaden inte är\r\nlika snabba med att ändra sina räntenivåer. Det gör\r\natt räntemarginaler och liknande kan vara\r\notillfredsställande stora i vissa fall.</pre><pre>Vi tycker alltså att det är mycket bra att det har\r\nvarit möjligt att få till stånd en skrivning i detta\r\nsammanhang.</pre><pre>I likhet med Per Westerberg tycker också jag att det\r\när synd att vi inte har kunnat få med bankernas\r\nmöjligheter att förvärva fastigheter. Vi tror att det\r\när ett naturligt led i harmoniseringen och den\r\ninternationella anpassningen. Det är litet olyckligt\r\natt leasingutredningen, som man från majoritetens\r\nsida tar som förevändning för att inte lägga fram\r\nförslag på området, skapar en gråzon när det gäller\r\nfastighetsmarknaden kontra bankerna samt när det\r\ngäller fastighetsrenting. Därför yrkar vi bifall till\r\nreservation 4.</pre><pre>Vi tycker att det är glädjande att det finns en\r\nskrivning om att bankerna kan göra s.k. förvärv av\r\nplaceringsaktier. Vi i centern har tidigare i en\r\nmotion krävt detta. Det är alltså glädjande att vi nu\r\nfår stöd i det sammanhanget. Vi tror nämligen att\r\ndet är viktigt att bankerna får denna möjlighet, inte\r\nminst med tanke på småföretagens\r\nriskkapitalförsörjning.</pre><pre>Slutligen, herr talman, vill jag i likhet med Gudrun\r\nNorberg poängtera yrkandet om\r\nkapitaltäckningsreglerna för mangårdsbyggnad i\r\njordbruk. Vi i centern tycker att det är mycket\r\nolyckligt att det inte är möjligt, med hänsyn till\r\nförändringarna i skattereformen och förändringen\r\nav inkomstlagen, att klassificera mangårdsbyggnad\r\ni jordbruk på samma sätt som en villa från\r\nkapitaltäckningssynpunkt. Effekterna av att vi inte\r\ngör det blir naturligtvis att vi får en lång rad\r\nkonstiga nya fastighetsbildningar, där man försöker\r\nskilja mangårdsbyggnader från rörelsebyggnader --\r\nnågot som kanske inte är önskvärt rent allmänt.</pre><pre>Med detta, herr talman, yrkar jag -- jag bortser då\r\nfrån de reservationer som Per Westerberg har yrkat\r\nbifall till -- bifall till reservation 14.</pre><pre>Anf. 136 LARS NORBERG (mp):</pre><pre>Herr talman! För nästan exakt ett år sedan fattade\r\nriksdagen på regeringens förslag ett beslut om att\r\nutländska banker skall kunna köpa in sig i svenska\r\nbanker. Samtidigt förklarade regeringen att det\r\nnaturligtvis står aktieägaren fritt att i bankens\r\nbolagsordning förbjuda sådana inköp. Tanken går\r\ntill patriarken Isaks välsignelse av Jakob: Rösten är\r\nJakobs, men händerna är Esaus.</pre><pre>Regeringen kommer med dubbla budskap.\r\nRegeringen anpassar Sverige till EG men hoppas\r\natt det privata kapitalet skall försvara det nationella\r\noberoendet.</pre><pre>I dag noteras ett nytt steg på vägen mot en EG-\r\nanpassning när det gäller bankerna. Det är kanske\r\ninte helt nödvändigt men ändå förordat av\r\nfinansintressenas lobbyister. Banker och\r\nförsäkringsbolag skall kunna bilda mäktiga\r\nfinansiella koncerner. Ett tillmötesgående i första\r\nhand beträffande S-E-Banken inför dess planer på\r\nen fusion med Skandia och kanske också när det\r\ngäller Trygg-Hansa och Gotabanken handlar det\r\nom. Är det återigen fråga om hoppet om att\r\nskapandet av starka svenska finanskoncerner skall\r\nhålla utländska intressen -- EG-intressen -- stången\r\ni den liberalisering av ägandet som regeringen själv\r\nhar introducerat?</pre><pre>Frågorna hopar sig, för regeringen redogör inte för\r\nsina motiv, vare sig för de verkliga motiven eller för\r\nde föregivna motiven. Det är helt enkelt en ökad\r\nfrihet som man säger sig eftersträva. Det låter bra\r\nmen är inte särskilt trovärdigt. Kanske svaret är:\r\nHärtill är vi nödda och tvungna. Storfinansens\r\nlobbyister är oss övermäktiga. Vi har redan en\r\noligopolsituation både på bankmarknaden och på\r\nförsäkringsmarknaden. Men inte lindras den av\r\ndagens lagstiftningsförslag, tvärtom.</pre><pre>Det paradoxala har inträffat att miljöpartiet och i\r\nstor utsträckning också vänsterpartiet står som\r\nkonservatismens och försiktighetens försvarare\r\nunder det att man inom socialdemokratin och\r\nborgerligheten tycker att det är dags att ge\r\nfinansintressena ett större svängrum och att ta bort\r\ngamla begränsningsregler.</pre><pre>Vi miljöpartister tycker att tillfället är sällsynt illa\r\nvalt för att lägga fram dessa förslag året efter det att\r\nvåra finansinstitut -- finansbolag, affärsbanker och\r\nsparbanker i skön förening -- har lyckats tillfoga\r\nlandets medborgare kreditförluster om 15\r\nmiljarder, varav Nordbankens förluster om ca 5\r\nmiljarder direkt drabbar staten. Vi tycker faktiskt\r\natt dagsläget snarare pekar på behovet av\r\nsvångrem, inte på behovet av svängrum, när det\r\ngäller finansmarknaden.</pre><pre>Vi är motståndare till maktkoncentration och\r\nstorskalighet. Följaktligen säger vi nej till\r\nuppbyggandet av finansiella koncerner som\r\ninnehåller både banker och försäkringsbolag. Vi\r\nmenar att dessa verksamheter sköts bättre om de är\r\nspecialiserade var och en i sina bolag utan\r\nmöjligheter till sammanblandning. Redan dagens\r\narbetsuppgifter har ju visat sig vara alltför\r\nomfattande för åtskilliga bolagsstyrelser, som vi alla\r\nvet.</pre><pre>Likaledes anser vi att den gamla principen att\r\nbanker inte skall äga industriföretag har under\r\nårtionden visat sig sund. Det finns inte något\r\nsärskilt skäl att ge bankerna tillfälle att satsa sina\r\ninsättares pengar på riskkapitalmarknaden. På\r\nkapitalmarknaden har hittills gällt en sund princip:\r\nHög vinst och hög risk -- jag köper aktier. Låg risk,\r\nsäker placering och låg ränta -- jag sätter in\r\npengarna på banken. Nu naggas den principen i\r\nkanten.</pre><pre>Inte heller ser vi något skäl att i dagens turbulenta\r\nläge på penningmarknaden minska de formella\r\nkraven på kassareserverna eller att låta\r\nfinansinstituten konkurrera med stat och industri\r\npå obligationsmarknaden.</pre><pre>Regeringen och utskottet anser också att factoring\r\noch leasing är lämpliga verksamheter för bankerna.\r\nÄven här anmäler vi avvikande åsikt. Det finns gott\r\nom leasing- och factoringföretag i Sverige. De\r\nbesitter en alldeles speciell kunskap. Att i ett\r\nbankföretag söka inkludera sakkunskaper av vitt\r\nskilda slag och sammanföra verksamheter av skilda\r\nslag är enligt vår mening oklokt. Det har från\r\nbankinspektionen omvittnats om man i samband\r\nmed kreditförluster funnit att 40 % av ärendena\r\ndessutom är felbehandlade med tanke på de interna\r\nregler som skulle gälla. Erfarenheterna från\r\nintroduktionen av s.k. konglomerat på 60-talet är\r\nklart negativa. Nu skall bankerna tydligen bli\r\n''Mädchen fu r alles''.</pre><pre>''När var och en sin syssla sköter så går oss väl i allt\r\noss möter''. Med den gamla kloka ramsan i minnet\r\nsäger vi nej till att banker skall äga aktier och att de\r\nskall kunna ägna sig åt leasing och factoring. Vi är\r\ninte ensamma om den uppfattningen. Både\r\nfondbörsens chef, Bengt Rydén, och S-E-Bankens\r\nstyrelseordförande, Curt Olsson, har uttalat sin\r\nskepsis inför förslaget att bankerna skall kunna äga\r\naktier på längre sikt.</pre><pre>Jag har tillsammans med centern och folkpartiet\r\nreserverat mig för att bostäder på\r\njordbruksfastigheter -- som ju numera särtaxeras --\r\nskall bedömas lika med andra villafastigheter när\r\ndet gäller finansinstitutens risk. Vi kan inom\r\nmiljöpartiet över huvud taget inte acceptera att lån\r\ntill jordbruksfastighet skall betraktas som något\r\nsom innebär en högre risk än lån till annan\r\nfastighet. Att den s.k. Baselkommittén kommit\r\nfram till detta tyder på att man inte inser att\r\njordbruksmark innebär det mest bestående värde\r\nsom finns för mänskligheten, det enda hoppet för\r\növerlevnad. Att tro att stenhus i staden skulle vara\r\nvärdefullare än jordbruksmark bevisar ett\r\nförvrängt perspektiv. Det avslöjar det ekonomiska\r\netablissemangets grundläggande oförståelse för\r\nmänniskans villkor på jorden.</pre><pre>Herr talman! Det har funnits en tendens att göra\r\ndem som sysslar med pengar till vår tids ledare och\r\nprofeter. Den självtillräcklighet som exempelvis\r\nRiksradions ''Ekonomiska klubben'' visar är ett\r\nförskräckligt vittnesbörd om hur de ekononomiska\r\nförståsigpåarna tror att de bättre än några andra\r\nkan avgöra hur staterna skall styras. I dag ropar de\r\nefter ökad frihet för kapitalet. Tyvärr tyder allt på\r\natt de lever i en symbolvärld som hindrar dem att\r\nse livets verkliga realiteter, jordens fysiska resurser\r\nsom de rika folken förbrukar och förstör i en\r\nförfärande hastighet, samtidigt som de åberopar\r\nkapitalets frihet att söka sig dit när den kortsiktiga\r\nvinsten är högst. Det är dags att\r\npenningmarknadens teoretiker och dess praktiker,\r\ndvs. klipparna och spekulanterna, får en inskolning\r\ni ekologi och global solidaritet. Till dess behöver de\r\ninte mera svängrum, utan i stället de gamla\r\nsvångremmarna tills de har visat sig förstå hur\r\nverkligheten ser ut med ekologisk kris och global\r\nnöd.</pre><pre>Vad som krävs, herr talman, är en kombination av\r\nintellektuell kunskap, en förståelse för livets\r\nverkliga villkor och en moralisk målsättning att\r\nstyra så att vi hindrar katastrofer och gynnar\r\nsolidaritet mellan folk och generationer.</pre><pre>Herr talman! Jag står bakom alla de reservationer\r\nsom jag ställt mig bakom i utskottet men yrkar\r\nbifall endast till reservationerna 1, 3, 9 och 11.</pre><pre></pre><pre>Anf. 137 LEIF MARKLUND (s):</pre><pre>Herr talman! Den proposition som vi nu diskuterar\r\noch det betänkande som är en följd av denna\r\nproposition har stor betydelse för de svenska\r\nbankernas utveckling. Om detta råder stor enighet\r\ni utskottet.</pre><pre>En förändring av rörelsereglerna för banker är\r\nnödvändig. Internationalisering och ny teknik\r\npräglar bankväsendet.</pre><pre>Stora strukturförändringar pågår, som bl.a. innebär\r\natt gränsen mellan banker och andra finansinstitut\r\nblir allt svagare. Denna utveckling ställer helt\r\nenkelt krav på nya spelregler.</pre><pre>Förändringen av regelsystemet skall också ses som\r\nen del i en harmonisering mot det system som är\r\nantagna inom EG, men även i viss mån mot övrig\r\nvärld.</pre><pre>Det grundläggande för bankverksamheten är\r\ninlåning från allmänheten samt utlåning i olika\r\nformer. Det ansvar som bankerna har genom\r\ninlåning är det främsta motivet till statlig kontroll\r\növer bankverksamheten. Oktroj från staten\r\nerfordras för att få bedriva bankverksamheten.\r\nDenna tillståndsgivning är omgärdad av\r\nomfattande lagstiftning. Här kommer\r\nbankrörelselagen in, och den omfattar tre\r\nkategorier av banker -- affärsbanker, sparbanker\r\noch föreningsbanker.</pre><pre>Utskottsmajoriteten tillstyrker i det stora hela vad\r\nsom föreslås i propositionen men vill av praktiska\r\nskäl förskjuta ikraftträdandet med en månad.</pre><pre>Utskottsbehandlingen har varit mycket ingående,\r\ndär sakupplysningar inhämtats från både\r\nnäringsfrihetsombudsmannen och\r\nbankinspektionen. Det har rått en ganska stor\r\nenighet i slutänden av behandlingen. Det har\r\nföranlett utskottet att kraftigt betona att vad gäller\r\nbranschglidning inom den finansiella sektorn,\r\nvilket det krävs tillstånd för, skall\r\nkonkurrensaspekterna tillmätas vikt vid\r\ntillståndsgivningar.</pre><pre>Vidare tillstyrks betydelsen av att konsumenterna\r\nfår tillräcklig insyn i och överblick över villkoren för\r\nbank- och försäkringstjänster.</pre><pre>Utskottet föreslår också att regeringen skall\r\nkomma med förslag till lagändring som medger att\r\nbank i glesbygd kan åta sig postala göromål.</pre><pre>Herr talman! Trots att utskottet synes ganska enigt\r\nom att en ny bankrörelselag är nödvändig, har 17\r\nreservationer fogats till betänkandet.\r\nReservationerna berör ''utkanten'' av\r\nbankrörelselagen. I fem egna reservationer och sex\r\ntillsammans med vänsterpartiet avvisar miljöpartiet\r\npropositionen strängt taget på alla punkter.</pre><pre>Vänsterpartisterna står som undertecknare av 7\r\nreservationer, där man helt avvisar bl.a. bankers\r\nmöjlighet till förvärv av aktier. Utskottsmajoriteten\r\nanser att svensk finans- och försäkringsverksamhet\r\nbör ges samma möjlighet att hävda sina intressen\r\nunder likartade former som gäller ute i Europa. En\r\nskärpt konkurrens skapar ökad effektivitet, och\r\ndetta är till gagn för kunderna, konsumenterna.</pre><pre>Den nuvarande begränsningen om bankernas\r\nmöjlighet att förvärva aktier i placeringssyfte\r\nhärrör sig från 1933.</pre><pre>Den nu föreslagna liberaliseringen av\r\nplaceringsreglerna är en anpassning till EG. De nu\r\nföreslagna reglerna är begränsade på olika sätt.\r\nUtskottsmajoriteten anser att de är väl avvägda och\r\navstyrker därmed reservationerna från miljöpartiet\r\noch vänsterpartiet.</pre><pre>De borgerliga vill, som framgår av tidigare inlägg,\r\ngå ännu längre än regeringen och\r\nutskottsmajoriteten vad gäller bankernas möjlighet\r\natt förvärva fast egendom i placeringssyfte. Här\r\nfinner utskottsmajoriteten att den utvidgning som\r\nföreslås i reservationen vore delvis att föregripa\r\nleasingutredningen, som till viss del tar upp denna\r\nfråga.</pre><pre>Jag yrkar avslag på reservationen.</pre><pre>I reservationerna om styrelserepresentant och val\r\nav ordförande i affärsbanker ställs inga nya krav,\r\noch de faller delvis utanför propositionens område.\r\nJag har svårt att förstå varför inte en statlig\r\nmedverkan genom styrelserepresentation och\r\nstatens möjlighet att ha synpunkter på val av\r\nordförande i affärsbank kan accepteras av de\r\nborgerliga i riksdagen, då det anses allmänt\r\naccepterat ute i bankerna. Det måtte väl, om något,\r\nvara ett samhälleligt intresse att ha insyn i just\r\ndenna typ av verksamhet, som berör allmänheten i\r\nallra högsta grad.</pre><pre>Jag yrkar avslag på reservationerna.</pre><pre>I reservation 14 yrkar centern, folkpartiet och\r\nmiljöpartiet på en lindring i kapitaltäckningskravet\r\nför krediter på jordbruksfastigheter. De nuvarande\r\nreglerna, som nyligen trätt i kraft, innebär en\r\nskärpning av kapitaltäckningskravet. För\r\nplaceringar som har samband med\r\nnäringsverksamhet krävs 8 % kapitaltäckning, och\r\ndit hänförs jordbruksfastighet, medan det för\r\nvillafastighet endast krävs 4 % kapitaltäckning.</pre><pre>Dessa regler är i stort sett vad Baselkommittén var\r\növerens om. Det skulle ju se märkligt ut om Sverige\r\nnu skulle vara berett att frångå dessa regler.</pre><pre>Enligt utskottsmajoriteten skulle ett sådant\r\nförfarande allvarligt skada både svenskt\r\nbankväsende och Sveriges trovärdighet\r\ninternationellt.</pre><pre>Jag yrkar avslag på reservationen.</pre><pre>Herr talman! Med det anförda yrkar jag bifall till\r\nutskottets hemställan och avslag på samtliga\r\nreservationer som fogats till detta betänkande.</pre><pre>Anf. 138 LARS NORBERG (mp) replik:</pre><pre>Herr talman! Leif Marklund berörde inte någon av\r\nde synpunkter som jag framförde i mitt anförande\r\noch knappast heller de synpunkter som vi har\r\nframfört i våra reservationer. Jag vidhåller att tiden\r\ninte är lämplig för att ge de finansiella\r\nverksamheterna ökat svängrum. Den gamla\r\nsvångremmen från 1933 kunde duga än ett tag. Den\r\nutökade verksamhet och den sammanblandning av\r\nverksamheter som föreslås i propositionen kommer\r\nförmodligen att leda till att överblicken och\r\nmöjligheten att kontrollera verksamheten blir\r\nsämre. Risken för manipulationer, förluster och\r\nspekulation blir därmed större.</pre><pre>När det gäller Baselkommittén kvarstår den kritik\r\nsom jag riktade mot den i mitt förra anförande.\r\nMan har tydligen missförstått vad som är värdefullt\r\nhär på jorden och vad som är mindre värdefullt.\r\nMan har vänt på begreppen. Man tror att stenhus i\r\nstaden är viktigare än den jordbruksmark som vi\r\nalla skall leva av.</pre><pre>Anf. 139 ROLF L NILSON (v):</pre><pre>Herr talman! Jag har själv försatt mig i den\r\nsituationen att jag kommer som jästen efter degen\r\ni det här ärendet. Jag tycker att detta är ett från\r\nmånga synpunkter intressant ärende som behandlar\r\nkoncentrationen inom bank- och finanssektorn.\r\nFörslagen som utskottet ställer sig bakom\r\nförstärker på flera olika sätt de\r\nkoncentrationstendenser som präglat svenskt och\r\ninternationellt finanskapital under lång tid. Man\r\nunderlättar ytterligare ökad monopolisering inom\r\nbranscher med ett starkt behov av motsatt\r\nutveckling, dvs. med ett starkt behov av ökad\r\nkonkurrens.</pre><pre>Dessutom öppnar man för problematiska\r\nintressekonflikter genom att tillåta att banker får\r\nbli aktieägare i betydande omfattning, samtidigt\r\nsom de som sin huvudsakliga verksamhet har att\r\nvara kreditgivare. Det är enligt vår uppfattning\r\nonödigt att bygga in denna konflikt i systemet.</pre><pre>Redovisningen i de propositioner som ligger bakom\r\nutskottets betänkande gör det fullständigt klart att\r\ndenna föreslagna förändring inte bygger på någon\r\ntvingande, eller näst intill tvingande, reglering\r\ninom EG eller inom något annat internationellt\r\norgan.</pre><pre>Tvärtom är det så att bank- och finanssektorn\r\nframträder som mycket mångfacetterad och\r\nförhållandevis litet styrd genom internationella\r\nregler.</pre><pre>Regeringen och utskottsmajoriteten förefaller helt\r\nfrivlligt springa de svenska bankmonopolisternas\r\närenden.</pre><pre>Jag vill understryka att vänsterpartiet inte slår vakt\r\nom gamla otidsenliga regler i allmänhet. Det finns\r\nflera av de föreslagna förändringarna som vi tycker\r\när bra och som vi därför står bakom. Vi tillstyrker\r\natt bankerna på vissa områden får vidga sin\r\nverksamhet. Det gäller sådant som finansiell\r\nleasing och factoring, och som kan innebära en\r\nsanering av dessa branscher.</pre><pre>Vi tillstyrker också att utländska finasieringsföretag\r\nfår möjlighet att etablera sig i Sverige. Vi tror att\r\ndetta kan leda till ökad konkurrens och därmed\r\nockså till bättre villkor för kunderna.</pre><pre>Innan jag går över till den fråga som har debatterats\r\nmest vill jag understryka att utskottet gör en viktig\r\nmarkering när vi gemensamt kräver att regeringen\r\npå ett konstruktivt sätt löser den bl.a. av\r\nregionalpolitiska skäl så viktiga frågan om bankers\r\nmöjlighet att bedriva postverksamhet.</pre><pre>Jag går nu över till frågan om branschglidning.\r\nUtskottet föreslår i huvudsak i enlighet med\r\nregeringens propostion att banker, andra\r\nfinansiella företag och försäkringsbolag skall få äga\r\nvarandra och ingå i samma koncern. Vänsterpartiet\r\navvisar dessa förslag som gör det möjligt att skapa\r\nnågra få finansiella jättar.</pre><pre>Man måste erkänna att såväl regeringen som de\r\nborgerliga partierna har det svårt med\r\nargumentationen. Jag tycker för min del att det är\r\nen ''den bakvända tingens ordning'' att först föreslå\r\nen lagstiftning, vars uttalade syfte är att skapa dessa\r\nfinansiella jättar och sedan -- eller rättare sagt\r\nsamtidigt -- kräva åtgärder mot de effekter som\r\nman vill uppnå.</pre><pre>Vänsterpartiet går motsatt väg. Vi vill motverka\r\nlagstiftning som underlättar koncentration, och vi\r\nkräver dessutom förstärkt lagstiftning på\r\nkonkurrensområdet. Vi är emellertid tveksamma\r\ntill särlagstiftning för finanssektorn precis som vi är\r\ntveksamma till speciell konkurrenslagstiftning på\r\nlivsmedelsområdet.</pre><pre>Jag tror att skillnaden i syn beror på att vi som länge\r\nhar använt oss av en marxistisk analys av\r\nkapitalismen inser att marknadsekonomi och fri\r\nkonkurrens egentligen är oförenliga storheter. Det\r\nligger i marknadsekonomins natur att\r\nkoncentration uppstår och att konkurrens upphävs.\r\nVår slutsats är att man måste tänka efter före, dvs.\r\natt man måste besluta om ingrepp mot\r\nkoncentrationstendenser och inte tillåta sådana\r\ntendenser eller försöka korrigera dem i efterhand</pre><pre>Ett otrevligt inslag när det gäller branschglidning är\r\natt utskottsarbetet och givetvis också regeringens\r\narbete har pågått under påtryckningar -- ''hot'' --\r\nfrån banker och försäkringsbolag, som genom att\r\nskaffa sig optioner på varandra i princip agerat som\r\nom riksdagens beslut bara var en formsak. Man kan\r\nse detta som en illustration till hur den\r\nparlamentariska politiska makten beskärs på ett\r\nskadligt sätt när de finansiella jättarna blir för stora\r\noch får för mycket makt.</pre><pre>Jag kan också tänka mig att det var många som satte\r\nkaffet i halsen när de borgerliga partierna\r\nsnubblade till och villkorade branschglidningen.</pre><pre>Jag kan inte låta bli att konstatera att alla inte är\r\nlika förtjusta i branschglidningen. På Dagens\r\nIndustris ledarsida har man i ett flertal inlägg\r\nifrågasatt syftet med reformen. Skandias vd Björn\r\nWollrat, är en högljudd kritiker, som inte drar sig\r\nför att ana ganska bisarra och långsökta\r\nkonspirationer bakom regeringens förslag. Genom\r\natt t.ex. medge sammanslagning mellan Skandia\r\noch SE-Banken uppstår en finansjätte med bortåt\r\n500 miljarder att placera och då skulle AP-fonderna\r\nbehövas som en motvikt till denna privata jätte.</pre><pre>Herr talman! Med en klassisk anspelning: För\r\növrigt anser vänsterpartiet att samhällets kontroll\r\növer banksektorn bör stärkas.</pre><pre>Jag vill avsluta med att yrka bifall till\r\nreservationerna 3 och 9.</pre><pre>Förresten vill jag nämna reservation 14, som Per\r\nWesterberg m.fl. nämnde, som ett intressant\r\nexempel på hur EG-vänliga partier får problem när\r\ninternationella överenskommelser skall\r\nimplementeras i svensk lag. Tack.</pre><pre>Överläggningen var härmed avslutad.</pre><pre>(Beslut skulle fattas den 11 juni.)</pre><pre>11 § Tilläggsbudget II</pre><pre>Föredrogs</pre><pre>näringsutskottets betänkande</pre><pre>1990/91:NU46 Tilläggsbudget II\r\n(industridepartementet) (prop. 1990/91:125\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 11 juni.)</pre><pre>12 § Telepolitik i utveckling</pre><pre>Föredrogs</pre><pre>trafikutskottets betänkande</pre><pre>1990/91:TU28 Telepolitik i utveckling (prop.\r\n1990/91:87 delvis).</pre><pre>Anf. 140 TOM HEYMAN (m):</pre><pre>Herr talman! Med tanke på den sena timmen skall\r\njag begränsa detta anförande och bara ta upp de\r\npunkter som vi har reservera oss emot. Jag vill\r\nsamtidigt protestera litet grand mot det sätt på\r\nvilket detta ärende hanteras här i kammaren. Det\r\nkan inte vara rimligt att ett utskott kommer i kläm\r\nför andra kvällen i rad och inte får framfört de\r\nsynpunkter som vi har berättigad anledning att\r\nframföra.</pre><pre>När det gäller telepolitiken vill jag hänvisa till våra\r\nreservationer till betänkandet. Reservationerna\r\nhandlar bl.a. om ägandet av nätet, televerkets\r\nmonopolställning och den övergripande\r\ntelepolitiken, där vi har reserverat oss för en annan\r\nlösning. Jag vill då hänvisa till reservation 13 som\r\nrör en framtida bolagskonstruktion av televerket.</pre><pre>Herr talman! Jag nöjer mig med detta för att\r\nförsöka få detta ärende hanterat i rimlig ordning\r\ninnan kvällen tar slut. Jag yrkar bifall till\r\nreservation 13.</pre><pre>Anf. 141 INGRID HASSELSTRÖM NYVALL\r\n(fp):</pre><pre>Herr talman! Jag skulle egentligen ha framfört\r\nAnders Castbergers anförande, men eftersom vi\r\ngärna vill hinna med detta ärende i kväll, skall jag\r\ninte hålla hela hans anförande.</pre><pre>De reservationer som vi i folkpartiet liberalerna har\r\nfogat till betänkandet är gemensamma med\r\nmoderaterna. Tom Heyman har redan yrkat bifall\r\ntill dem, men jag vill även yrka bifall till reservation\r\n1.</pre><pre>Framför allt vill jag betona att folkpartiet\r\nliberalerna anser att staten har ett socialt ansvar för\r\natt telefontjänster skall kunna erbjudas\r\nkonsumenterna i hela landet. Det är en sak som vi\r\nkommer att arbeta för även i arbetet med\r\nförändringen av televerket, vilket framgår av våra\r\nmotioner och reservationer.</pre><pre>Anf. 142 ELVING ANDERSSON(c):</pre><pre>Herr talman! Jag skall också dra mitt strå till\r\nstacken för att vi skall hinna med detta ärende i\r\nkväll och därför fatta mig mycket kort.</pre><pre>Jag vill bara konstatera att just\r\ntelekommunikationerna är en oerhört viktig del av\r\ninfrastrukturen i vårt land. Det är också den del av\r\ninfrastrukturen som står för de stora\r\ninvesteringarna, i storleksordningen 10 miljarder\r\nkronor per år.</pre><pre>Bra telekommunikationer är också en förutsättning\r\nför ett decentraliserat samhälle, att man överallt\r\nhar tillgång till denna tjänst.</pre><pre>Vi i centern definierar i en våra reservationer den\r\ngrundläggande teletjänsten på ett sådant sätt att det\r\ninte skall vara fråga om bara telefoni utan att det\r\nockså skall finnas möjlighet till\r\ndatakommunikation och telefaxtjänster och att\r\ndetta skall vara ett grundläggande statligt ansvar.</pre><pre>I detta betänkande tas även televerkets framtida\r\nassociationsformer upp, och olika modeller\r\nlanseras. Oavsett vilken associationsform som väljs\r\när det för centerns del viktigast att de\r\nregionalpolitiska och sociala målen för\r\ntelepolitiken, som vi här i riksdagen har varit\r\növerens om, uppfylls. Vi i centern menar att en\r\nbolagisering av televerket är den bästa\r\nassociationsformen och att en börsintroducering\r\nockså kan ske. Men vi vill i detta läge bibehålla ett\r\nstatligt huvudägaransvar för att på det sättet\r\ngarantera att de sociala och regionalpolitiska målen\r\nkan upprätthållas. Det är också viktigt att vi kan\r\nskapa konkurrensneutralitet mellan olika\r\noperatörer på telenätet.</pre><pre>Herr talman! Jag vill med det anförda yrka bifall till\r\nreservationerna 2, 4 och 14.</pre><pre>Anf. 143 VIOLA CLAESSON (v):</pre><pre>Herr talman! Jag tycker också att det är orimligt att\r\njust trafikutskottets debatter skall förläggas till en\r\nså sen timme. Men jag måste säga att jag tycker att\r\ndet är precis lika orimligt att aldrig få säga det som\r\nman skulle ha sagt. Jag tänker därför hålla det\r\nanförande som jag har förberett, eftersom jag\r\ntycker att detta är viktiga frågor. Jag kommer\r\nemellertid inte att tala i de tio minuter som jag har\r\nanmält.</pre><pre>Herr talman! Tänk om parollen Hela Sverige skall\r\nleva togs på allvar. Jag menar att vi måste kunna lita\r\npå att samhället tar ett ekologiskt inriktat samt\r\nsocialt och regionalpolitiskt ansvar. I dag saknas\r\nden tilliten. EG-anpassningen håller på att stöpa\r\nom varje vrå av det svenska samhället.</pre><pre>För vänsterpartiet är det en självklarhet att\r\nsamhället skall agera utifrån en helhetssyn där\r\nservice och en rad viktiga nyttigheter kan\r\ngaranteras individer och företag. Regeringen har\r\ngått i motsatt riktning. Viktiga delar av samhällets\r\nservice börjar av regeringen att betraktas som en\r\nbelastning.</pre><pre>Tidigast av alla har Sverige genomfört det som det\r\nnya EG kunde tänkas kräva -- av sina medlemmar.\r\nDet innebär att i princip ''alla speciella rättigheter\r\nav begränsande karaktär'' som gäller teletjänster\r\nskall ''undanröjas'', som det står i\r\ntillväxtpropositionen. Det är de privata och\r\ntransnationella bolagens uppfattning som\r\nbestämmer vad som behöver undanröjas.</pre><pre>Regeringen och utskottets majoritet anser att det är\r\ntillräckligt att det statliga ansvaret enbart omfattar\r\nsjälva telefontjänsten. I övrigt är det fritt fram för\r\nkonkurrens. Det betyder att inte ens\r\ngrundläggande datatjänster skall ingå i det statliga\r\nansvaret i framtiden. Vänsterpartiet menar att\r\nsådana datatjänster i likhet med telefonin måste\r\nräknas till de grundläggande\r\ntelekommunikationerna. Dessutom vill vi att alla\r\nföretag, var de än finns i landet, skall ha rätt till\r\ndatakommunikation på lika villkor.</pre><pre>Det är litet surrigt här i lokalen, men det tar inte\r\nkortare tid för mig att hålla mitt anförande av det\r\nskälet.</pre><pre>För att det skall vara möjligt att genomföra våra\r\nkrav måste också t.ex. glesbygdsområden och\r\nVästerbottens inland ha den modernisering av\r\ntelenätet och teletekniken i de delar som har\r\nmissgynnats hittills. Vänsterpartiet föreslår att det\r\nutvecklas en nordisk samverkan kring tele- och\r\ndatatrafik.</pre><pre>Vi kräver att de politiska målen för både tele- och\r\npostområdena skärps och klarläggs av riksdagen.\r\nVi säger så här:</pre><pre>I stället för att minska de sociala och regionala\r\nkraven på de affärsdrivande verken vill vi införa\r\nhelt nya sådana krav på deras konkurrenter. Det\r\nskulle leda till mer jämlika\r\nkonkurrensförhållanden, men framför allt skulle de\r\nprivata företagen tvingas bekänna färg. Vill de, och\r\nklarar de av sådana sociala och regionala\r\nservicekrav som människorna har rätt att ställa?\r\nDet här kräver lagändring, vilket ett av\r\nvänsterpartiets motionsyrkanden handlar om.</pre><pre>Vårt förslag är en utveckling av en tankegång som\r\nfaktiskt fått gehör i betänkandet. Det handlar om\r\natt ett enhälligt utskott anser att fler operatörer än\r\nteleverket borde kunna omfattas av förpliktelser i\r\nfråga om handikappanpassning. Utskottet säger\r\nockså med utgångspunkt i den viktiga motionen\r\nT57 att det är viktigt att telefontjänsten och\r\nterminaler utformas så att de så långt som möjligt\r\nkan användas oberoende av handikapp. Därför\r\nskall det bli intressant att höra motionären Lena\r\nÖhrsviks inlägg i debatten, om det nu kommer att\r\nhållas, om hur hon ser på motionsbehandlingen i\r\nutskottet. Vi kanske i stället får höra utskottets\r\nordförande kommentera detta.</pre><pre>Vänsterpartiet anser inte att televerket skall\r\nombildas till aktiebolag. Statsanställdas förbunds\r\nmedlemmar har på samma sätt avvisat förslaget på\r\nkongress efter kongress. Regeringen har inte\r\nkunnat förklara på vilket sätt det leder till fördelar\r\neller vilka som skulle vinna på det. Att vissa inom\r\nSFs förbundsledning nu svängt i frågan beror, enligt\r\nmin uppfattning, på anpassningen till regeringens\r\nhögervridning och inte på lyhördhet för\r\nmedlemmarnas krav.</pre><pre>Herr talman! Jag yrkar bifall till reservationerna 3,\r\n4 samt 15. Självfallet stöder jag också alla de övriga\r\nreservationer där mitt parti finns med.</pre><pre>Anf. 144 BIRGER ROSQVIST (s):</pre><pre>Herr talman! Klockan är mycket, och jag har i viss\r\nmån stympat det anförande som jag tänkte hålla.\r\nMen jag måste ändå ta upp några viktiga punkter\r\nsom jag vill slå fast.</pre><pre>Jag skall i detta inlägg ägna några minuter åt frågan\r\nom televerkets framtida associationsform och\r\nspelregler. Det är viktiga frågor i detta\r\nsammanhang.</pre><pre>För att jag inte skall glömma bort det yrkar jag\r\nredan nu bifall till hemställan i utskottets\r\nbetänkande 28.</pre><pre>Televerket måste numera i större utsträckning\r\narbeta på en fri marknad som alltmer\r\ninternationaliseras. Konkurrensen gäller de stora\r\noch lönsamma kunderna. Därför är det ytterst\r\nangeläget att associationsformen för televerket blir\r\nsådan att den ger möjligheter att slå vakt om ett\r\nheltäckande nät med god kvalitet för att sociala och\r\nregionala mål i televerksamheten skall gå att\r\nuppfylla.</pre><pre>Televerket måste få en associationsform som är\r\nlikvärdig de europeiska konkurrenternas. Det finns\r\nstarka skäl för att förorda aktiebolagsformen. Med\r\nhänsyn till den omfattande sociala och regionala\r\nbetydelsen bör dock innan slutlig ställning tas till\r\nassociationsformen analyseras om verksamheten\r\nkan bedrivas inom ramen för en utveckad\r\naffärsverksform. Frågan bör prövas men med sikte\r\npå att ny associationsform skall vara en realitet den\r\n1 juli 1992.</pre><pre>Vi socialdemokrater anser att det är angeläget att\r\ninte äventyra den position som vi har vad gäller\r\nteletjänster och industri. Den teletekniska\r\nutvecklingen går entydigt i riktning mot ökad s.k.\r\ntjänsteintegration. Detta talar för en oförändrad\r\ntelepolitik, som möjliggör för televerkskoncernen\r\natt i samverkan med svensk industri fullt ut ta vara\r\npå den moderna teleteknikens möjligheter. Detta\r\när till gagn såväl för de svenska konsumenterna som\r\nför Sverige som industrination. Det är väsentligt att\r\nden svenska telepolitiken i sina huvuddrag\r\növerensstämmer med telepolitiken inom EG.</pre><pre>Vi anser bestämt att televerkskoncernen bör ägas\r\nav staten och att även det krav som finns på statligt\r\ninflytande över verksamheten motiverar ett\r\nhelstatligt ägande.</pre><pre>Här finns det reservationer från samtliga partier.\r\nJag väljer att kommentera den gemensamma\r\nreservationen från moderaterna och folkpartiet.</pre><pre>Vi socialdemokrater vill slå vakt om ett\r\nsammanhållet televerk. Telekommunikationer är\r\nett av de få högteknologiska områden där Sverige\r\nintar en ledande position internationellt både via\r\nteleverkskoncernen och Ericssonkoncernen. Våra\r\nteletaxor är bland de lägsta i världen, nätet är\r\nhögmodernt och driftsäkert, telefontätheten den\r\nhögsta i världen. De flesta i rikdagen torde vara\r\nnöjda med denna situation. Men det är inte\r\nfolkpartiet och moderaterna. De föreslår att den\r\neffektiva och väl fungerande telverkskoncernen\r\nförst skall brytas sönder och att därefter flertalet\r\nbeståndsdelar styckvis skall säljas ut. Detta innebär\r\nju en gigantisk kapitalförstöring. Hur stämmer\r\ndetta med folkpartiets och moderaternas\r\nambitioner att tillföra statskassan mycket pengar\r\ngenom utförsäljning av statliga företag? Var finns\r\nlogiken?</pre><pre>Enda motivet som anförs för denna styckning är att\r\nteleverkskoncernen har ett konkurrensförsteg\r\njämfört med andra företag. Man säger inte ett enda\r\nord om vilka fördelar en sådan åtgärd skulle få för\r\nkonsumenterna och för svensk teleindustri. Det\r\nsom inte finns är det svårt att tala om. Där finns\r\nkanske logiken!</pre><pre>En huvudtanke hos reservanterna är att själva nätet\r\nhos televerket skall isoleras från övrig verksamhet.\r\nMed andra ord: integrerade tjänster skulle inte\r\nkunna erbjudas kunderna. Sådana krav ställer ni\r\ninte beträffande de konkurrenter som nu snabbt\r\nhåller på att etablera sig i Sverige, senast Tele 2, där\r\ndet stora multinationella teleföretaget\r\nCable  &amp;  Wireless är en av de stora delägarna. Var\r\nfinns logiken? Ligger logiken möjligen däri att\r\nförslaget att nu slå sönder televerket kommer just\r\nvid den tidpunkt när Tele 2 på allvar försöker bryta\r\nsig in på den svenska marknaden?</pre><pre>Man kan inte som moderaterna och folkpartiet\r\nföreslår behandla banverket, Vattenfall och\r\nteleverket analogt och parallellt bara därför att de\r\nhar hand om var sitt nät. Det finns inga tåg, inga\r\npassagerare och inget gods i televerkets nät. Det\r\nproduceras inte heller ''teletjänster'' i några få stora\r\nanläggningar som hos Vattenfall, för att sedan\r\ndistribueras ut till förbrukande abonnenter via ett\r\nenda stamnät. Att avskilja ett ''nätverk'' som inte\r\nfår tillhandahålla teletjänster skulle teoretiskt men\r\ninte praktiskt vara möjligt, om ''nätverket'' gavs\r\nmonopol på telenätsbyggande och\r\ntillhandahållande i Sverige.</pre><pre>Utan monopol kommer ''nätverket'' att anlitas av\r\nteletjänstföretagen bara på de sträckor där det inte\r\nlönar sig för dessa att bygga eget nät. Hänvisade till\r\nenbart ''magra'' områden skulle ''nätverket'' efter\r\nett fåtal år ha drivits till sådan olönsamhet att man\r\nbehöver statligt stöd för att invånare i mindre orter\r\noch på landsbygden över huvud taget skulle kunna\r\nfå tillgång till några teletjänster. Samtidigt säger ni\r\natt det bör skapas bättre förutsättningar för\r\nföretagande i glesbygd. Var finns logiken?</pre><pre>Ett sådant ''nätverk'' skulle inte heller ha något\r\nstörre intresse av att utvecka ny teknik och nya\r\nlösningar, eftersom kontakten med användarna\r\nskulle bli indirekt och det mesta av de ekonomiska\r\nincitamenten skulle försvinna. ''Nätverket'' blir ett\r\nteletekniskt Skansen.</pre><pre>Med er uppdelning, försäljning och privatisering\r\nskulle de svenska kunderna inte få samma tillgång\r\nsom i andra länder till de nya teletjänster som nu\r\nutvecklas av teleindustrin världen över. Den\r\nteletekniska utvecklingen går entydigt i riktning\r\nmot alltmer sofistikerade nät, som erbjuder en\r\nmångfald av tjänster. Svensk teleindustri satsar\r\nmånga miljarder i forskning på dessa nya nät. Med\r\ner politik försvinner den svenska teleindustrins\r\navancerade hemmamarknad och samarbete med\r\nteleverket, som har betytt så mycket för\r\nteleindustrins internationella slagkraft. Finns det\r\ndå några starka skäl för den industrin att stanna\r\nkvar i Sverige? Ni talar ju i olika sammanhang om\r\nbehovet av att stärka den svenska industrins\r\nkonkurrenskraft. Var finns logiken?</pre><pre>Vi socialdemokrater bejakar helt den utveckling\r\nmot ökad och fri konkurrens som nu sker på\r\nteleområdet. Men även på en fri marknad krävs\r\nvettiga spelregler. De svenska spelreglerna bör i\r\nsina huvuddrag överensstämma med EGs. Inom\r\nEG betonas dels konkurrens på lika villkor via s.k.\r\nöppna nätvillkor från de stora operatörernas sida,\r\ndels de stora operatörernas ansvar för att alla\r\nhushåll och företag får tillgång till avancerade\r\nteletjänster.</pre><pre>Folkpartiet och moderaterna är i andra\r\nsammanhang snabba att påpeka det angelägna i att\r\nSverige undviker lösningar som i onödan avviker\r\nfrån EGs. På teleområdet byter man plötsligt fot\r\noch driver en linje som helt avviker från övriga\r\nEuropas. Var finns logiken?</pre><pre>Era tankegångar är internationellt sett inte särskilt\r\noriginella. De har diskuterats i flera länder, senast i\r\nAustralien. I samtliga dessa länder har dylika\r\ntankegångar förkastats som en orealistisk och\r\nolämplig politik.</pre><pre>Herr talman! Jag finner folkpartiets och\r\nmoderaternas förslag vara ologiska och därmed\r\nobegripliga på en rad punkter. Det måste finnas\r\nmotiv som ni valt att inte redovisa. Är det alltför\r\ninsinuant om jag frågar: Varför?</pre><pre></pre><pre>Anf. 145 INGRID HASSELSTRÖM NYVALL\r\n(fp):</pre><pre>Herr talman! Jag sade att Anders Castberger\r\negentligen skulle ha varit här. Om han hade varit\r\nhär och om tiden medgivit, hade han säkert tagit en\r\nstark och häftig debatt med Birger Rosqvist. Av\r\nskilda skäl, bl.a. en svår förkylning, avstår jag från\r\ndebatt och hänvisar till att Anders Castberger\r\nsäkerligen återkommer till detta ärende i höst och\r\ndå tar denna debatt med Birger Rosqvist.</pre><pre>Anf. 146 TOM HEYMAN (m):</pre><pre>Herr talman! Birger Rosqvist frågade efter de skäl\r\nsom gjorde att vi inte redovisade grunderna för vår\r\nuppfattning. Jag nämnde dem i början av mitt\r\nförsta anförande. Att jag inte nämner dem igen\r\nberor på tidsbrist.</pre><pre>När Birger Rosqvist tar upp frågan om ett statligt\r\nnät, vill jag göra jämförelsen med elnätet i Sverige.\r\nDär har vi en kombination av statligt verk,\r\nkommunala bolag, kommunala verk, ekonomiska\r\nföreningar och börsnoterade bolag. Det fungerar\r\npå ett alldeles förträffligt sätt. Även här har vi ett\r\ntekniskt högtstående nät, som ger leveranssäkerhet\r\nmed hög kvalitet över hela landet. Statligt ägande\r\när inte en garanti för att så sker.</pre><pre>Vi tycker också att konkurrensneutralitet är viktig.\r\nDärför vill vi bryta ned bolaget genom\r\nsärredovisning av de olika verksamheterna. Det\r\ngäller närmast Televerket Larm och Televerket\r\nRadio, som i dag har konkurrenter på marknden.</pre><pre>Slutligen tycker vi att det är rätt onödigt att\r\nteleverket har i Teleinvestkoncernen 16 olika bolag\r\nmed mycket varierade och väldigt ofta mediokra\r\nresultat. Det finns ingen anledning för televerket\r\natt via Teleinvest ägna sig åt fastighetsspekulativ\r\nverksamhet. Det är anledningen till vi inte vill ha\r\nden stora sammanhängande koncernen. Dessutom\r\nvill vi ha en börsintroduktion. Den garanterar trots\r\nallt en viss insyn i verksamheten, vilket vi i dag inte\r\nhar.</pre><pre>Anf. 147 VIOLA CLAESSON (v):</pre><pre>Herr talman! Jag vill börja med att i stort sett\r\ninstämma i allt det Birger Rosqvist har sagt i sin\r\nkarakteristik av folkpartiets och moderaternas syn\r\npå telepolitiken. Jag tycker att det var en mycket\r\nbra karakteristik, och det är märkligt att Birger\r\nRosqvist får så tunna svar från de båda partier som\r\ngår in för att stycka sönder den televerksamhet som\r\nde samtidigt tydligen inser behövs för att garantera\r\nen viss minimiservice i landet. Det påstår de i varje\r\nfall.</pre><pre>Till Birger Rosqvist och andra som eventuellt råkar\r\nlyssna i den här sena timmen vill jag rekommendera\r\nläsning av ett dokument som heter Vision 2000, ett\r\nframtidsscenario som är författat av några\r\nvisionärer på televerkets huvudkontor,\r\nkoncernplaneringen, och som är daterat januari\r\n1991.</pre><pre>Jag har förresten skrivit en artikel om det här\r\ndokumentet, därför att jag tycker att det måste upp\r\ntill debatt. Troligen kommer den att publiceras i\r\nveckan. Jag skall bara ta några korta rader ur det\r\nhär dokumentet för att visa också socialdemokrater\r\natt det finns de inom televerket utöver Tony\r\nHagström, chefen för televerket, som har gett\r\nmoderater och folkpartister råg i ryggen i de krav\r\nde nu ställer.</pre><pre>I Vision 2000 talar man om det läge som kommer\r\natt vara för Svenska Teleaktiebolaget, STA, och\r\ndess omgivning år 2000. Sverige är en region i ett\r\nintegrerat Europa, och man säger: ''Den\r\neuropeiska telelagstiftningen har långsamt blivit\r\nmer liberal, men fortfarande år 2000 har den inte\r\nnått den nivå som redan år 1990 gällde i Sverige.\r\nLagstiftningen är dock så flexibel att den tillåter\r\nländer som Sverige och Storbritannien att ha fri\r\nkonkurrens på den grundläggande teletjänsten\r\ntelefoni, något som ännu inte förekommer i alla de\r\növriga EG-länderna.''</pre><pre>Birger Rosqvist och vi som finns här kan\r\nnaturligtvis inte anklagas för detta dokument. Men\r\nvar uppmärksam på under åren som kommer att de\r\nhär planerna finns!</pre><pre>Det jag läste upp ur den här visionen har inte\r\navvisats av televerkets styrelse, såvitt jag vet. Ni\r\nborde ha haft tillgång till det här materialet, eller\r\nhur?</pre><pre>Sverige skall alltså gå i spetsen och våga göra det\r\nThatchers England gjorde och kritiserades för\r\ntidigt.</pre><pre>Anf. 148 BIRGER ROSQVIST (s):</pre><pre>Herr talman! Först vill jag svara på en fråga som\r\nViola Claesson ställde i ett tidigare inlägg och som\r\ngällde behandlingen av de handikappade och deras\r\ntillgång till grundläggande telekommunikationer.\r\nDet är utskottets uppfattning, och det framgår av\r\nbetänkandet, att även handikappade skall ha\r\ntillgång till grundläggande telekommunikationer.</pre><pre>Sedan till Tom Heyman, som talar om att\r\nsärredovisning behövs. Ja, men det finns ju. De\r\nverksamheter som Tom Heyman nämnde\r\nsärredovisas redan. Visste inte Tom Heyman det?</pre><pre>Tom Heyman säger att televerket mycket väl kan\r\njämföras med det nät som distribuerar el. Jag\r\nnämnde i mitt tidigare inlägg att det inte går att\r\njämföra teletjänster med den produktion som\r\nVattenfall eller vem det nu är framställer i ett\r\nkraftverk och sedan skickar ut över nätet.\r\nTelekommunikationer är ju inte beskaffade på det\r\nsättet att det produceras mängder av telefonsamtal\r\noch andra teletjänster på ett ställe för att sedan\r\nskickas ut.</pre><pre>Det är en orimlig liknelse när ni jämställer\r\njärnvägsnät och elnät med telenätet.</pre><pre>Tom Heyman nämnde också någonting om\r\nfinansverksamheten, att televerket inte skall hålla\r\npå med den verksamhet som valsade omkring i\r\ntidningarna i början på året. Att så skedde berodde\r\npå en felaktig tolkning av ett pressmeddelande från\r\nriksrevisionsverket, som totalt hade missförstått sin\r\nuppgift.</pre><pre>Till en början anmälde revisorerna att de avsåg att\r\ninte meddela Teleinvest ansvarsfrihet för\r\nverksamheten. Jag var med på ett sammanträde där\r\nriksrevisorerna var närvarande, och efter det\r\nsammanträdet, när de hade lärt sig vad det hela\r\nrörde sig om som de hade sysslat med i sitt\r\nrevisionsarbete, stod det klart att de totalt hade\r\nmissförstått sin uppgift.</pre><pre>När revisionsrapporten sedan kom, stod det\r\ningenting om detta utan Teleinvests styrelse\r\nbeviljades full ansvarsfrihet för den tid som\r\nrevisionen omfattade. Det var riksrevisionsverkets\r\nrevisorer som fick gå med svansen mellan benen.</pre><pre>Det här har jag nämnt för Tom Heyman. Jag kan\r\nnämna det ännu en gång, för det är så som jag har\r\nsagt. Jag tycker att det är synd att den här frågan,\r\nsom jag trodde var utagerad med detta, skulle\r\nbehöva komma upp till diskussion ännu en gång.\r\nDen grundar sig på en totalt felaktig bedömning\r\nfrån några alltför nitiska och kritiska revisorer i\r\nriksrevisionsverket som var alltför angelägna också\r\natt gå ut i massmedia med revisionsuppgifter som\r\ninte var kollade.</pre><pre>Anf. 149 TOM HEYMAN (m):</pre><pre>Herr talman! Jämförelsen med Vattenfall är inte så\r\ngalen som den låter. I det ena fallet gäller det\r\nstarkström, medan det när det gäller telefoner är\r\nfråga om svagström. Men det är faktiskt även på\r\nstarkströmssidan ett rätt komplicerat nät.</pre><pre>När det sedan gäller frågan om Teleinvest vill jag\r\ngärna läsa upp den revisionsberättelse som skrivits\r\nför Teleinvest. Jag tycker att det kan ligga en viss\r\npoäng i att den förs in i riksdagens protokoll. Den\r\när dagtecknad den 25 mars 1991, och där framhålls:</pre><pre>Teleinvest AB har under året bedrivit verksamhet\r\nmed upplåning för placering, vilket enligt min\r\nmening inte är förenligt med dess bolagsordning.</pre><pre>Detta är faktiskt en mycket hård skrivning från en\r\nrevisor, även om han i det här fallet inte gick så\r\nlångt att han avstyrkte ansvarsfrihet. Jag vill gärna\r\natt detta förs till riksdagens protokoll.</pre><pre>Anf. 150 VIOLA CLAESSON (v):</pre><pre>Herr talman! Jag skall nöja mig med två frågor till\r\nBirger Rosqvist, eftersom denne inte\r\nkommenterade det som jag tog upp om\r\nVision 2000. Det står i förordet: Genom att\r\nscenariona målar upp en bild av en rimligt sannolik\r\noch önskvärd framtid tjänar de som\r\ninspirationskälla för den kreativa dialog som är\r\nnödvändig genom ett marknadsstyrt företag.</pre><pre>Har Birger Rosqvist tagit ställning till detta, och\r\nvad tycker han i så fall?</pre><pre>Anf. 151 BIRGER ROSQVIST (s):</pre><pre>Herr talman! Jag är ledamot av televerkets\r\nstyrelse, men den skrift som Viola Claesson\r\nrefererar till har inte föredragits i televerkets\r\nstyrelse och har inte heller varit föremål för någon\r\nsom helst behandling eller beslut. Jag har alltså inte\r\ni någon form yttrat mig om den. Jag måste erkänna\r\natt jag har läst den bara litet ytligt. Jag har inte haft\r\nanledning att ta ställning till den på det sätt som\r\nViola Claesson kanske tror.</pre><pre>Till Tom Heyman återigen om revisionen: Det hör\r\negentligen inte hemma i denna fråga om\r\ntelepolitikens utveckling, men faktum kvarstår att\r\nTeleinvests styrelse beviljades ansvarsfrihet för den\r\ntid revisionen omfattade. Några utlåningar hade\r\nskett, och det blev en förlust i Nyckeln-affären,\r\nmen den totala summan av vinster och förluster\r\nslutade på vinster på åtskilliga miljoner kronor.\r\nResultatet blev alltså positivt för Teleinvest. Man\r\nhade dessutom hållit på med detta i fyra fem år utan\r\natt någon hade anmärkt på det hela. Så länge som\r\ndet bara visade vinst godkände revisorerna det\r\nhela, men när det på ett ställe blev en förlust i\r\npenningplaceringen hov en revisor upp sin röst.\r\nMen totalresultatet av denna finansiella affär blev\r\nett plus för dem som hade utfört kapitaltjänsterna.</pre><pre>Överläggningen var härmed avslutad.</pre><pre>(Beslut skulle fattas den 11 juni.)</pre><pre>13 § Beslut om fortsatt ärendebehandling den\r\n11 juni</pre><pre>Kammaren beslöt att ärendebehandlingen skulle\r\nfortsättas den 11 juni.</pre><pre>14 § Bordläggning</pre><pre>Föredrogs och bordlades</pre><pre>Proposition</pre><pre>1990/91:196 Ändring i lagen (1973:1199) om\r\nersättning från den internationella oljeskadefonden</pre><pre>Finansutskottets betänkanden</pre><pre>1990/91:FiU34 Statliga betalningar och postgirot</pre><pre>1990/91:FiU37 Omställning och minskning av den\r\nstatliga administrationen</pre><pre>Socialutskottets betänkande</pre><pre>1990/91:SoU25 Ekonomisk reglering av\r\näldrereformen</pre><pre>Utbildningsutskottets betänkande</pre><pre>1990/91:UbU21 Den statliga administrationen på\r\nutbildningsområdet, m.m.</pre><pre>Trafikutskottets betänkanden</pre><pre>1990/91:TU31 Fast förbindelse över Öresund</pre><pre>1990/91:TU35 Fast förbindelse över Östersjön</pre><pre>Näringsutskottets betänkanden</pre><pre>1990/91:NU43 Allmänna pensionsfonden</pre><pre>1990/91:NU44 Sammanslagning av\r\nbankinspektionen och försäkringsinspektionen,\r\nm.m.</pre><pre>15 § Meddelande om NU43 och NU44</pre><pre>Anf. 152 TREDJE VICE TALMANNEN:</pre><pre>Efter samråd med näringsutskottets presidium vill\r\njag meddela att jag i morgon kommer att föreslå att\r\nnäringsutskottets betänkanden NU43 och NU44\r\nskall avgöras efter endast en bordläggning.</pre><pre>16 § Kammaren åtskildes kl. 23.10.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 6 (delvis),</pre><pre>av andre vice talmannen därefter t.o.m. 5 § anf. 39\r\n(delvis),</pre><pre>av förste vice talmannen därefter t.o.m. 8 § anf. 67\r\n(delvis),</pre><pre>av tredje vice talmannen därefter t.o.m.\r\najourneringen kl. 17.56,</pre><pre>av talmannen därefter t.o.m. 9 § anf. 121 (delvis)\r\noch</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}