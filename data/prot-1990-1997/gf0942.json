{"dokumentstatus":{"dokument":{"hangar_id":"2387675","dok_id":"GF0942","rm":"1991/92","beteckning":"42","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"42","slutnummer":"0","datum":"1991-12-10 00:00:00","systemdatum":"2005-10-27 13:53:33","publicerad":"1991-12-10 00:00:00","titel":"Riksdagens snabbprotokoll 1991/92:42 Tisdagen den 10 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{279D7C27-2D36-4DFD-9F18-F96F89ADD3DB}","dokument_url_text":"http://data.riksdagen.se/dokument/GF0942/text","dokument_url_html":"http://data.riksdagen.se/dokument/GF0942","dokumentstatus_url_xml":"http://data.riksdagen.se/dokumentstatus/GF0942","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:42</div>\r\n<div class=\"sidhuvud_datum\">Tisdagen den 10 december</div>\r\n<div class=\"sidhuvud_klockslag\">Kl. 13.00</div>\r\n<hr class=\"sidhuvud_linje\">\r\n<pre>1 § Anmälan om återtagande av plats i\r\nriksdagen</pre><pre>Tredje vice talmannen meddelade att Lennart\r\nBrunander (c), Charlotte Branting (fp) och\r\nRichard Ulfvengren (nyd) denna dag återtagit sina\r\nplatser i riksdagen, varigenom tjänstgöringen som\r\nersättare upphört för Elisabeth Andersson, Ronny\r\nKarlsson och Arne Jansson.</pre><pre>2 § Justering av protokoll</pre><pre>Justerades protokollet för den 4 december.</pre><pre>3 § Svar på fråga  1991/92:213 om\r\nkriminalvårdsanstalterna i Gävle och Hudiksvall</pre><pre>Anf. 1 Justitieminister GUN HELLSVIK\r\n(m):</pre><pre>Herr talman! Sigrid Bolkéus har frågat mig om en\r\nutbyggnad av kriminalvårdsanstalten i Gävle får till\r\nföljd att anstalten i Hudiksvall läggs ned.</pre><pre>Kriminalvårdsstyrelsen har i sin\r\nanslagsframställning för budgetåret 1992/93\r\nföreslagit att anstalten i Gävle byggs till med\r\nytterligare en bostadsavdelning. En sådan\r\nutbyggnad skulle enligt kriminalvårdsstyrelsen\r\nkunna medföra att anstalten i Hudiksvall, som är\r\ngammal och otjänlig för sitt ändamål, kan läggas\r\nned.</pre><pre>Regeringen har i sitt förslag till tilläggsbudget I för\r\nbudgetåret 1991/92 förordat att medel anvisas för\r\ntidigareläggning av statliga investeringar och\r\nanläggningsarbeten, bl.a. för utförande av en\r\nbostadsavdelning vid anstalten i Gävle.</pre><pre>Frågan om vilka resurser kriminalvården behöver\r\nför nästa budgetår bereds för närvarande inom\r\nregeringskansliet. I detta arbete ingår även en\r\nbedömning av behovet av anstalten i Hudiksvall.</pre><pre>Regeringen avser således att återkomma till frågan\r\ni 1992 års budgetproposition, och jag är därför inte\r\ni dag beredd att svara på frågan om anstalten i\r\nHudiksvall kommer att läggas ned.</pre><pre>Anf. 2 SIGRID BOLKÉUS (s):</pre><pre>Herr talman! Jag tackar justitieministern för svaret\r\ndär det framgår att det inte finns någon direkt\r\nkoppling mellan nybyggnationen av Gävlefängelset\r\noch Hudiksvallsfängelset. Jag konstaterar att vi\r\nfrån Gävleborg får fortsätta att leva i ovisshet ett\r\ntag till om hur det blir med Hudiksvallsfängelset.</pre><pre>Anstalten uppfördes 1869, och i början av 1980-\r\ntalet skulle den ersättas av en ny. Tomt anskaffades,\r\nmen i fjol föreslogs det i stället en nedläggning.</pre><pre>Jag anser att Hudiksvallsanstalten behövs i dag och\r\nkommer att behövas även i framtiden. Vi vet att\r\nbehovet av fler fängelseplatser kommer att öka\r\nkraftigt. Nybyggnation för 44 interner har\r\nkostnadsberäknats till 45 milj.kr. Norra\r\nHälsingland skulle verkligen behöva fler\r\narbetstillfällen.</pre><pre>Lägg inte ned den slutna lokalanstalten i Hudiksvall\r\nom en nybyggnation inte skulle rymmas i budgeten.\r\nVisserligen är anstalten gammal och i behov av\r\nbyggnadsmässiga justeringar, framför allt i köket.\r\nMen låt oss ta till vara de många kvaliteter som\r\nfinns, t.ex. erfaren personal, trivsel för fångarna\r\noch ett utmärkt samarbete mellan kriminalvården\r\noch dem som arbetar för att förbereda frigivningen,\r\nt.ex. bostadsförmedlingen, arbetsförmedlingen och\r\nsocialtjänsten.</pre><pre>Herr talman! En nedläggning vore en dålig affär.\r\nAnstalten kan, med hjälp av vissa reparationer,\r\ndrivas vidare några år till.</pre><pre>Överläggningen var härmed avslutad.</pre><pre>4 § Svar på fråga  1991/92:235 om pornografisk\r\nframställnings straffbarhet</pre><pre>Anf. 3 Justitieminister GUN HELLSVIK\r\n(m):</pre><pre>Herr talman! Gullan Lindblad har frågat mig om\r\nvilka åtgärder jag avser att vidta för att straffbarhet\r\nskall gälla för vissa pornografiska framställningar.</pre><pre>Gullan Lindblad hänvisar till två avgöranden av\r\njustitiekanslern resp. hovrätten för Västra Sverige\r\nrörande tillämpningen av bestämmelserna om\r\nolaga våldsskildring i brottsbalken (16 kap. 10 b §).\r\nI de aktuella fallen ansågs bestämmelserna inte\r\nvara tillämpliga.</pre><pre>Enligt Gullan Lindblad behövs en precisering av\r\nbegreppet ''sexuellt våld eller tvång'' i\r\npornografiska sammanhang.</pre><pre>Den 29 november besvarade jag en interpellation\r\nsom också gällde våldspornografi. Som jag\r\nframhöll då är det väsentligt att det finns effektiva\r\nbestämmelser mot spridande av våldspornografi,\r\neftersom pornografi av den arten ofta förmedlar en\r\ngrovt kränkande och nedvärderande bild av\r\nkvinnor. När det gäller frågan om de nuvarande\r\nbestämmelserna är tillräckliga eller inte, vill jag\r\nhänvisa till att justitiekanslern för närvarande har i\r\nuppdrag att utreda denna fråga. Det är naturligt att\r\ni det sammanhanget göra överväganden av det slag\r\nsom Gullan Lindblad har pekat på. Justitiekanslern\r\nskall redovisa resultatet av sitt arbete senast den 1\r\njuli nästa år.</pre><pre>Anf. 4 GULLAN LINDBLAD (m):</pre><pre>Herr talman! Jag ber att få tacka justitieministern\r\nför svaret.</pre><pre>Av svaret framgår att justitieministern delar min\r\nuppfattning att det ibland förmedlas grovt\r\nkränkande bilder och återgivningar av samlag osv.\r\nSådant kan verkligen grovt kränka kvinnor.</pre><pre>För en tid sedan fick jag ett brev. Jag är ordförande\r\ni ett kvinnoförbund, och jag har fått många brev i\r\nsamma fråga. Brevet gällde s.k. fist-fucking, eller\r\npå vardagsspråk ''knytnävsknull''. I brevet ställs\r\nföljande fråga: ''Vad är Du beredd att göra åt\r\nföljande -- Du som kvinna och politiker?'' Är det\r\ninte här fråga om sexuellt våld? Nu ansågs det inte\r\nvara så. Det går att diskutera frågan fram och\r\ntillbaka rent medicinskt sett. Men jag tycker att\r\nman här har överskridit anständighetens gräns.</pre><pre>Jag läste nyligen en artikel i Svenska Dagbladet\r\nmed rubriken JK friar porrserie. Av artikeln\r\nframgår det att: ''En man hugger huvudet av en\r\nkvinna och sätter i stället dit huvudet från sin\r\nälskarinna, som omkommit i en bilolycka. Efter\r\ntransplantationen har mannen samlag med sin\r\nskapelse. Denna ruggiga historia återges i en\r\nbildserie i ett nummer av porrtidningen Svenska\r\nHustler. Bildserien har polisanmälts av flera\r\nprivatpersoner i Linköping och därefter granskats\r\nav justitiekanslern.''</pre><pre>Enligt artikeln anser JK inte att detta med de\r\nbestämmelser som råder för närvarande kan\r\nbetecknas som sexuellt våld eller tvång. Jag hoppas\r\natt han när han har gått igenom detta problem\r\nkommer med ett förslag till lagstiftning som\r\nverkligen visar att det är brottsligt att behandla\r\nkvinnor på detta sätt -- även om det bara är på bild.</pre><pre>Överläggningen var härmed avslutad.</pre><pre>5 § Svar på fråga  1991/92:238 om innehav av\r\nammunition utan tillstånd</pre><pre>Anf. 5 Justiteminister GUN HELLSVIK\r\n(m):</pre><pre>Herr talman! Sigrid Bolkéus har bett mig om ett\r\nklargörande om vad som kommer att gälla efter den\r\n1 januari 1992 angående innehav av enstaka\r\npatroner, som ej passar till de vapen man har\r\ntillstånd till.</pre><pre>Frågan har samband med de ändringar i vapenlagen\r\nsom behandlades i riksdagens justitieutskott förra\r\nriksmötet. Som Sigrid Bolkéus mycket riktigt säger\r\ni frågan till mig, justerades den av regeringen\r\nföreslagna straffbestämmelsen på utskottets\r\ninitiativ. Skälet var att det klart skall framgå av\r\nlagtexten att ringa fall av otillåtet\r\nammunitionsinnehav inte är straffbart. Utskottet\r\nframhöll vikten av att inte betunga rättsapparaten\r\nmed onödiga ingripanden. Från det straffbara\r\nområdet skulle undantas innehav av enstaka\r\npatroner eller ett helt obetydligt souvenirinnehav\r\neller liknande bagatellartade innehav, om inte\r\nsärskilda omständigheter motiverade något annat.\r\nSärskilda omständigheter för straffbarhet skulle\r\nenligt utskottet kunna vara ammunition som\r\npåträffas i s.k. knarkarkvartar eller under liknande\r\nförhållanden.</pre><pre>Jag utgår givetvis från att polis, åklagare och\r\ndomstolar när de skall tillämpa lagen på sedvanligt\r\nsätt beaktar skälen bakom den antagna lagtexten.</pre><pre>Något ytterligare klargörande som Sigrid Bolkéus\r\nfrågar efter behövs därför inte. Lagtexten är\r\ndessutom beslutad av riksdagen, och det är\r\nuteslutet att i efterhand göra något som skulle likna\r\nmotivuttalanden. Nu är lagens tillämpning en fråga\r\nför våra rättstillämpande myndigheter. Jag kommer\r\natt följa utvecklingen noga. Ger den vid handen att\r\ndet straffbara området onödigt inverkar på\r\nvapenägarnas intressen, kommer jag att överväga\r\natt föreslå en lagändring.</pre><pre>Anf. 6 SIGRID BOLKÉUS (s):</pre><pre>Herr talman! Jag tackar justitieministern för svaret\r\noch att det kom snabbt. Den nya lagen träder i kraft\r\nom tre veckor, dvs. den 1 januari 1992.</pre><pre>Oroliga vapenägare har efter att ha läst\r\ntidningsartiklar frågat mig: Gäller inte\r\nriksdagsbeslutet? Har ni ändrat det? Kommer man\r\natt kunna dömas till dagsböter eller fängelse upp till\r\nsex månader bara för att man har några udda\r\npatroner liggande som inte passar till de vapen man\r\nhar licens för? Beskedet från justitieministern i dag\r\när att riksdagsbeslutet står fast. Det blir precis som\r\njustitieutskottet förordade med anledning av\r\nmotion Ju38, nämligen att det från\r\nstraffbestämmelserna i 38 § görs undantag för ringa\r\nfall av innehav av ammunition. Ingen som innehar\r\nenstaka patroner skall bestraffas.</pre><pre>Herr talman! Det är inte så lätt som folk i allmänhet\r\ntror att skriva in i lagen att ringa fall av innehav av\r\nammunition skall vara tillåten. Lagen kan inte\r\nskrivas så att man tar bort sanktionsmöjligheter\r\nsom behövs. I betänkandet står, som\r\njustitieministern mycket riktigt påpekade i svaret,\r\natt särskilda omständigheter för straffbarhet kan\r\nvara att ammunition påträffas i knarkarkvartar\r\neller under liknande omständigheter. Det är alltså\r\ninte fråga om att jaga den enskilde jägaren.</pre><pre>Vi vapenägare kan se fram emot nyårsafton utan att\r\nbefara att vi skall bli kriminella över en natt. Jag\r\nnoterar med tillfredsställelse att justitieministern\r\nkommer att följa utvecklingen noga.</pre><pre>Överläggningen var härmed avslutad.</pre><pre>6 § Svar på fråga  1991/92:241 om\r\ndemonstrationsfriheten</pre><pre>Anf. 7 Justitieminister GUN HELLSVIK\r\n(m):</pre><pre>Herr talman! Sten Andersson i Malmö har frågat\r\nmig vilka åtgärder jag är beredd att vidta i syfte att\r\ngarantera demonstrationsfriheten i Sverige.\r\nBakgrunden till frågan är de händelser som\r\nutspelade sig i Lund och Stockholm den 30\r\nnovember i år.</pre><pre>Låt mig först säga att jag delar Sten Anderssons oro\r\nför en utveckling där vissa demonstrationer inte\r\nkan hållas i enlighet med givna tillstånd. Yttrande-,\r\nmötes- och demonstrationsfriheterna är\r\ngrundläggande fri- och rättigheter och skyddas i\r\nregeringsformen. Och man måste hålla i minnet att\r\ndessa friheter gäller -- och bör gälla -- för alla\r\nmedborgare och alla uppfattningar. Samtidigt finns\r\ndet ju begränsningar i hur friheterna i vissa fall kan\r\nutövas, t.ex. bestämmelsen i brottsbalken om hets\r\nmot folkgrupp. Jag har dock vid ett flertal tillfällen\r\nframhållit vikten av att de grundläggande fri- och\r\nrättigheterna inte onödigtvis får inskränkas. Bl.a.\r\ngjorde jag det i en debatt i denna kammare för en\r\nknapp månad sedan.</pre><pre>En allmän sammankomst -- t.ex. en\r\ndemonstration -- får upplösas endast i mycket\r\nspeciella situationer. Om vi ger efter och ändrar\r\nreglerna så att mötesfriheten blir mera begränsad,\r\nbefinner vi oss snart i ett samhälle som få av oss\r\nönskar leva i. Med anledning av de händelser som\r\nSten Andersson syftar på kommer polisen att lämna\r\nmig en redogörelse för vad som inträffade. Jag\r\nräknar med att då få ett bättre underlag för en\r\nbedömning om det behövs ytterligare åtgärder för\r\natt de nu aktuella friheterna verkligen skall kunna\r\ngaranteras.</pre><pre>Anf. 8 STEN ANDERSSON i Malmö (m):</pre><pre>Herr talman! Jag tackar statsrådet för svaret som\r\njag tycker är klart och kraftfullt. Jag hoppas att de\r\nerfarenheter som man nu håller på att samla in\r\nkommer att resultera i att de händelser som\r\ninträffade i Stockholm och Lund den 30 november\r\ninte skall upprepas i Sverige än en gång.</pre><pre>Oavsett vilken politisk uppfattning man har skall\r\nman ha rätt att demonstrera. Har man sedan\r\ndessutom fått tillåtelse av polisen att demonstrera\r\när det skrämmande att det inträffar sådant som\r\nexempelvis hände i Lund, där -- om man nu skall\r\nironisera -- ett importerat gatans parlament från\r\nDanmark agerade genom att bryta upp och kasta\r\ngatstenar mot polisen så att demonstrationen\r\nstoppades.</pre><pre>Jag anser att det är av yttersta vikt att vi i Sverige\r\ngaranterar samtliga människors rätt att utöva den\r\ngrundlagsskyddade yttrande- och\r\ndemonstrationsfriheten. Om samhället plötsligt\r\nmåste börja backa kommer vi att befinna oss i ett\r\nsamhälle, som statsrådet nyss sade, som ytterst få\r\nav oss vill leva i. Jag önskar statsrådet all lycka och\r\nframgång på resan mot det Sverige där vi oavsett\r\nuppfattning ändå ges rätt att framföra densamma.</pre><pre>Överläggningen var härmed avslutad.</pre><pre>7 § Svar på fråga  1991/92:272 om sekretesskydd\r\nför viss genetisk information</pre><pre>Anf. 9 Justitieminister GUN HELLSVIK\r\n(m):</pre><pre>Herr talman! Frågan är ställd till statsrådet Laurén.\r\nArbetet inom regeringen är så fördelat att det är jag\r\nsom skall besvara frågan.</pre><pre>Lennart Daléus vill veta om regeringen ämnar skapa\r\nförutsättningar för en betryggande hantering från\r\nsekretessynpunkt av den genetiska informationen\r\nvid SKL i Linköping.</pre><pre>Frågan gäller alltså i första hand hanteringen av\r\nmaterial från DNA-undersökningar vid det\r\nkriminaltekniska laboratoriet. Detta material finns\r\ni dag förvarat i sakakter kopplade till varje enskilt\r\närende. För materialet gäller samma slags sekretess\r\nsom gäller i allmänhet för förundersökningar i\r\nbrottmål. Det innebär att sekretess gäller både till\r\nskydd för utredningsintresset och till skydd för den\r\nenskildes personliga integritet.</pre><pre>DNA-tekniken är fortfarande ny i\r\nförundersökningssammanhang. Jag har för min del\r\ninte fått någon information som visar att skyddet\r\nför den här typen av material inte skulle vara till\r\nfyllest. Jag förutsätter att rikspolisstyrelsen\r\nanmäler till regeringen om det skulle föreligga\r\nbehov av regeländringar.</pre><pre>Jag vill också nämna att frågor kring DNA-analyser\r\ni rättsliga sammanhang är aktuella inom\r\nEuroparådet. Det gäller bl.a. frågan om hur\r\nerhållna uppgifter skall bevaras, lagras och\r\nskyddas. Enligt uppgift kommer Europarådet att\r\nutfärda riktlinjer på området. Frågor kring\r\nhanteringen av DNA-analyser kommer givetvis att\r\naktualiseras på nytt i det sammanhanget.</pre><pre>Anf. 10 LENNART DALÉUS (c):</pre><pre>Herr talman! Jag tackar justitieministern för\r\nsvaret. Det intressanta står i den sista delen av\r\nsvaret, nämligen att Europarådet kommer att\r\naktualisera dessa frågor på olika sätt. Det innebär\r\nsamtidigt att den nuvarande situationen inte är till\r\nfyllest, och jag tror man kan utgå från att den inte\r\nheller är det i Sverige.</pre><pre>Skälen till detta är flera. Det kanske viktigaste är\r\natt mängden information från den här typen av\r\nmaterial växer i takt med att kunskapen om\r\ntekniken ökar. Där vi i dag kan få en bråkdel\r\ninformation från genetiskt material kan man\r\nkanske om fem år läsa materialet som en öppen bok\r\noch få information om den aktuella människan.</pre><pre>Ett ytterligare problem är att man i\r\nkriminaltekniska sammahang lagrar information\r\näven om sådana människor som inte är direkt\r\nberörda av brottshändelsen, utan finns med i\r\nsammanhanget på annat sätt. Man kan tänka sig\r\nvåldtäktsfall där även genetisk information om äkta\r\nmaken till en våldtagen kvinna finns med i\r\nmaterialet. Den genetiska informationen om\r\nhonom lagras, och man är ännu inte klar över hur\r\nutsorteringen skall gå till och vilka rättsregler som\r\nskall gälla i detalj.</pre><pre>Denna typ av material kan dessutom användas\r\noperativt. Utgående från ett spermaprov, blodprov,\r\nsalivprov eller liknande kan man börja efterlysa och\r\nsöka en brottsling, dvs. tänka sig hans utseende, få\r\nfram hans ögonfärg, gissa sig till hans vikt och\r\nmånga andra sådana saker. Jag vet att sådana\r\ntankar finns i spaningshänseende.</pre><pre>Min följdfråga till justitieministern blir: Finns det\r\ninte skäl att innan Europarådets\r\nrekommendationer blir klara ändå ta några initiativ\r\nfrån svensk sida för att få litet strängare\r\nsekretessregler när det gäller just denna\r\ninformation?</pre><pre>Anf. 11 Justitieminister GUN HELLSVIK\r\n(m):</pre><pre>Herr talman! Jag vill inte påstå att den framtidsbild\r\nsom Lennart Daléus målar upp är felaktig, utan det\r\när en framtid som vi mycket väl kan vänta oss. Men\r\nvi har sekretessregler som i dagens situation\r\nbetraktas som tillräckliga. Mitt svar blir nu att detta\r\nsjälvfallet är en fråga som vi måste följa så att vi inte\r\ni framtiden blir tagna på sängen. Den bedömning\r\nsom görs i dag är att det inte just nu finns några\r\nytterligare behov, men regeringen följer frågan.</pre><pre>Anf. 12 LENNART DALÉUS (c):</pre><pre>Herr talman! Jag är glad över justitieministerns\r\nuppriktiga engagemang i frågan, men jag vågar\r\nändå vara så djärv att jag tycker att man borde dra\r\nen slutsats av att Europarådet nu funderar över att\r\nutfärda riktlinjer inom området när det gäller\r\nlagrande, bevarande och skydd av just den här\r\ntypen av information. Det tyder på att situationen\r\nallmänt betraktas som otillfredsställande.</pre><pre>Eftersom vi i Sverige ligger långt framme på detta\r\nområde, såväl när det gäller analyskompetens som\r\nallmänt i forskningssammanhang, borde vi dra\r\nslutsatsen av denna iakttagelse snabbare än\r\nEuroparådet och helt enkelt gå före när det gäller\r\nsekretesskyddet för detta material. Det måste ske\r\ninnan verksamheten sprids till fler myndigheter och\r\nkommer i större användning i\r\nförsäkringssammanhang och i många andra fall.</pre><pre>Jag vore glad om man från svensk sida kunde gå\r\nföre och införa ett skydd -- kalla det gärna tillfälligt\r\nskydd -- och sätta ner fötterna på jorden innan\r\nkunskapen om dessa aktiviteter blir alltför spridda.</pre><pre>Överläggningen var härmed avslutad.</pre><pre>8 § Svar på fråga  1991/92:275 om åtgärder mot\r\nungdomsbrottsligheten</pre><pre>Anf. 13 Justitieminister GUN HELLSVIK\r\n(m):</pre><pre>Herr talman! Liisa Rulander har frågat mig om det\r\nfinns några mer detaljerade planer för snabba\r\nåtgärder riktade mot ungdomsbrottslingar.</pre><pre>I likhet med Liisa Rulander anser jag att det är\r\nviktigt att barn och ungdomar får rätta signaler\r\nredan från början. Detta är en uppgift vi alla måste\r\nta ansvar för, som föräldrar, lärare och över huvud\r\ntaget som vuxna i samhället. När det gäller insatser\r\nfrån det allmänna är det primärt en uppgift för\r\nsocialtjänsten att ge barn och ungdomar det stöd\r\nsom de behöver, medan det är rättsväsendets\r\nuppgift att svara för reaktionerna mot brott.</pre><pre>I syfte att få till stånd en förutsättningslös\r\ngenomgång av hur reaktionssystemet bör vara\r\nutformat när brott begås av unga tillsattes under\r\n1990 ungdomsbrottskommittén (Ju 1990:07, dir.\r\n1990:53). Kommittén har bl.a. som uppgift att\r\ninventera olika tänkbara reaktioner anpassade för\r\nunga. Bland reaktioner som kan diskuteras finns\r\nbehandlingstvång, förbud mot att vistas på vissa\r\nplatser vid bestämda tidpunkter, medling och\r\nveckoslutsfängelse.</pre><pre>Kommittén har efter regeringsskiftet fått en ny\r\nsammansättning och den skall lägga fram sina\r\nförslag under 1992. Jag vill inte nu föregripa\r\nutredningens resultat, varför mitt svar måste bli att\r\ndet från regeringens sida inte för närvarande finns\r\nnågra detaljerade planer på omedelbara åtgärder i\r\ndessa frågor. Jag vill i sammanhanget även peka på\r\natt det pågår ett intensivt arbete med att i enlighet\r\nmed intentionerna i regeringsförklaringen ta fram\r\nen ny statlig vårdform för unga brottslingar.\r\nÅtgärder mot ungdomsbrottsligheten är för\r\nregeringen ett prioriterat område, och vi kommer\r\natt agera snabbt så snart vi har fått ett underlag\r\ngenom kommitténs förslag.</pre><pre>Anf. 14 LIISA RULANDER (kds):</pre><pre>Herr talman! Jag ber att få tacka justitieministern\r\nför ett hoppingivande svar där det framgick att\r\ndetta är frågor som är prioriterade från regeringens\r\nsida.</pre><pre>Ungdomar är inte ungdomar hur länge som helst.\r\nDe blir vuxna kriminella om de inte får stöd\r\nomedelbart. Det finns ett stort behov av att genom\r\nen trygghetsskapande familjepolitik och en\r\nnormgivande skolpolitik ge barn och ungdomar en\r\nmotkraft till våldet. Det säkraste sättet att minska\r\nvåld och kriminalitet, att motverka rotlöshet och\r\ndrogbruk, är att ge allt tänkbart stöd till hem och\r\nfamiljer. Enligt det kristdemokratiska synsättet\r\nskall samhället skydda och stötta familjen genom\r\nekonomiska, sociala och juridiska åtgärder. Barn\r\noch ungdomar har rätt till och behov av etisk\r\nvägledning, något som vi alla är skyldiga att ge\r\ndem. Skolan måste därför få en etisk förankring.</pre><pre>Skolan spelar även en viktig roll då det gäller att\r\nstärka självkänslan hos ungdomar. Tyvärr har\r\nmycket av den välfärdspolitik som under lång tid\r\nbedrivits inte lett till att man kunnat komma ifrån\r\nvåld och brott. Förutom ett annorlunda\r\nsamhällsklimat där denna syn på gemenskapen får\r\nutvecklas, krävs kortsiktiga preventiva åtgärder för\r\natt stävja brottsligheten.</pre><pre>Det är här, precis som justitieministern säger, som\r\nsamhället måste reagera med rättsväsendet. Men\r\njag vill också nämna de önskemål som finns om\r\nveckoslutshem där ungdomar kan visas en konkret\r\nuppmärksamhet, ett engagemang som de kanske\r\ninte har fått där de växt upp. Denna åtgärd\r\nbrådskar extra mycket. Jag vill också förorda\r\nsamhällstjänst och att ungdomar som har\r\nvandaliserat skall få möjlighet att få återställa det\r\nde har fördärvat. Även speciella straffpåföljder för\r\nåterfallsförbrytare måste tas upp till diskussion.\r\nDet vill jag gärna skicka med till den kommitté som\r\nskall arbeta med dessa frågor.</pre><pre>Överläggningen var härmed avslutad.</pre><pre></pre><pre>9 § Svar på fråga  1991/92:282 om ökad kunskap\r\nom Europakonventionen om de mänskliga\r\nrättigheterna</pre><pre>Anf. 15 Justitieminister GUN HELLSVIK\r\n(m):</pre><pre>Herr talman! Lars Andersson har frågat mig vad\r\njag avser att göra för att öka kompetensen hos de\r\nsvenska myndigheterna beträffande\r\nEuropakonventionen och när detta kommer att\r\nske.</pre><pre>Låt mig först slå fast att svenska domare, åklagare\r\noch andra tjänstemän har att följa svensk lag. De\r\nskall alltså direkt stödja sina beslut på\r\nEuropakonventionens artiklar, men Sveriges\r\nåtaganden enligt konventionen utgör ett viktigt\r\nmoment vid tolkningen av en viss bestämmelse i\r\nden svenska lagstiftningen. Vad Lars Andersson\r\naktualiserat handlar därför i första hand om i vad\r\nmån den svenska lagstiftningen är anpassad till\r\nSveriges åtaganden enligt konventionen.</pre><pre>Under senare år har vår lagstiftning successivt\r\nanpassats för att få en bättre överensstämmelse\r\nmed Europakonventionens innehåll, sådant det\r\nkommer till uttryck i Europadomstolens praxis. Ett\r\njourhäktningssystem har införts i domstolarna för\r\natt uppfylla konventionens krav på att den som är\r\nberövad friheten ofördröjligen skall ställas inför\r\ndomare.</pre><pre>Rättegångsbalkens processuella regler har ändrats\r\nför att stärka den tilltalades rättigheter i brottmål.\r\nEtt s.k. rättsprövningsinstitut har införts och för att\r\nuppfylla den enskildes rätt att få civila rättigheter\r\noch skyldigheter prövade av domstol sker löpande\r\nen översyn av fullföljdsreglerna.\r\nEuropakonventionen är verkligen inte något\r\nbortglömt område.</pre><pre>Men det är självfallet också viktigt att sprida\r\ninformation om konventionens innehåll till de\r\nanställda i myndigheterna. Inom\r\ndomstolsväsendets område pågår i det avseendet\r\ntämligen intensiva utbildningsinsatser genom\r\ndomstolsverkets försorg. För förvaltningsdomarna\r\nhar vid åtskilliga tillfällen seminarier om\r\nEuropakonventionens innehåll och\r\nEuropadomstolens avgöranden arrangerats. En\r\nutbildning för domare i Europarätt i vid bemärkelse\r\nhar påbörjats detta budgetår. I denna utbildning\r\ndeltar också åklagare. Även i åklagarnas\r\ngrundutbildning ingår frågor om\r\nEuropakonventionen. I nordiska seminarier för\r\ndomare finns också inslag om Europakonventionen\r\noch ämnet förekommer även vid regionala\r\nseminarier för domare. Sist men inte minst bevakar\r\nutrikesdepartementet Europadomstolens domar\r\noch ser till att berörda myndigheter får kännedom\r\nom avgöranden som är av intresse, oavsett om\r\nSverige eller något annat land har varit part i målet.</pre><pre>Mot den nu angivna bakgrunden ser jag inte skäl att\r\nför närvarande vidta några ytterligare åtgärder för\r\natt öka kompetensen hos de svenska\r\nmyndigheterna beträffande Europakonventionen.</pre><pre>Anf. 16 LARS ANDERSSON (nyd):</pre><pre>Herr talman! Jag får tacka justitieministern för\r\nsvaret. Jag skall med stort intresse följa\r\nutvecklingen, och jag hoppas att de åtgärder som\r\nkommer att genomföras på utbildningens och\r\nlagstiftningens område framöver är tillräckliga och\r\nleder till att Sverige inte fortsättningsvis sitter på de\r\nanklagades bänk eller blir fällt i Europadomstolen.\r\nJag tackar återigen för svaret.</pre><pre>Överläggningen var härmed avslutad.</pre><pre>10 § Svar på fråga  1991/92:196 om\r\nprisregleringsavgiften på handelsgödsel m.m.</pre><pre>Anf. 17 Jordbruksminister KARL ERIK\r\nOLSSON (c):</pre><pre>Herr talman! Göran Persson har frågat mig på\r\nvilket sätt reduktionen av prisregleringsavgiften på\r\nhandelsgödsel och bekämpningsmedel medverkar\r\ntill att nå målet om en halvering av\r\nkemikalieanvändningen inom jordbruket.</pre><pre>Jag vill erinra om att de avgifter som Göran Persson\r\nsyftar på tillfälligt höjdes, först med 30 % hösten\r\n1990 och därefter med ytterligare 20 % våren 1991,\r\ni syfte att betala av på den räntefria kredit som\r\nskulle finansiera 1990 års spannmålsöverskott. I\r\nsamband med riksdagsbeslutet i våras att den\r\nrörliga krediten skulle amorteras med 555 milj.kr.\r\nden 1 juli 1991 konstaterade den dåvarande\r\nregeringen att prisregleringsavgifterna därmed åter\r\nskulle kunna sänkas med 20 % den 1 juli 1992.</pre><pre>Den situation vi i dag har på spannmålsmarknaden\r\nvisar att om inte ytterligare betydande arealer ställs\r\nom så kommer det även i fortsättningen att\r\nproduceras avsevärda överskott av spannmål. I så\r\nfall kommer priserna på spannmål sannolikt att\r\nfortsätta att sjunka i takt med inlösenpriserna. Den\r\nbedömning som jag i dag gör av den fortsatta\r\nutvecklingen är att trots den planerade sänkningen\r\nav prisregleringsavgiften den 1 juli 1992 kommer\r\nnettoeffekten av fortsatt omställning, sänkt\r\nspannmålspris och sänkta prisregleringsavgifter att\r\nbli en minskad användning av handelsgödsel och\r\nbekämpningsmedel.</pre><pre>Beträffande miljöåtgärder på jordbrukets område\r\nbeslutade riksdagen åren 1988 och 1989, således\r\nföre den tillfälliga höjningen av\r\nprisregleringsavgiften, om ett långtgående\r\nåtgärdsprogram för att minska jordbrukets\r\nnegativa miljöpåverkan. Med de åtgärder som nu\r\nvidtas inom programmet beräknas de mål som satts\r\nupp för bl.a. minskad användning av handelsgödsel\r\noch bekämpningsmedel kunna uppnås.</pre><pre>Sammanfattningsvis vill jag således svara Göran\r\nPersson att effekten av att helt eller delvis återföra\r\nprisregleringsavgifterna på handelsgödsel och\r\nbekämpningsmedel till den ursprungliga nivån inte\r\nkommer att påverka möjligheterna att uppnå de\r\nmiljömål som har satts upp för jordbruket.</pre><pre>Då Göran Persson, som framställt frågan, anmält\r\natt han var förhindrad att närvara vid\r\nsammanträdet, medgav tredje vice talmannen att\r\nÅke Selberg i stället fick delta i överläggningen.</pre><pre>Anf. 18 ÅKE SELBERG (s):</pre><pre>Herr talman! Jag får tacka jordbruksministern för\r\nsvaret.</pre><pre>Frågan är ställd med anledning av tilläggsbudget I,\r\ndär jordbruksministern föreslår en reducering av\r\nprisregleringsavgiften på handelsgödsel och\r\nbekämpningsmedel med 200 milj.kr.</pre><pre>Vi menar att detta är fel signal till jordbruket ur\r\nmiljöpolitisk synpunkt och med hänsyn till de\r\nbeslut som vi tidigare har fattat i riksdagen --\r\nsärskilt då vi, som jordbruksministern också\r\npåpekar, både 1988 och 1989 mycket kraftigt har\r\nkrävt att kemikalieanvändningen skulle minskas i\r\njordbruket.</pre><pre>Vi sade ju 1988 att åtgärderna skulle innebära en\r\nhalvering av kväveurlakningen från jordbruket\r\nfram till år 2000. I internationella\r\növerenskommelser har detta mål ytterligare\r\ntidigarelagts; en halvering skall uppnås till 1995.</pre><pre>Riksdagen har också uttalat att införande av en\r\nmiljöskatt bör övervägas när\r\nprisregleringsavgifterna avskaffas.</pre><pre>Därför tycker vi att det nu ges fel signal till\r\njordbruket. Man kan få ett intryck av att vi politiskt\r\när beredda att lätta på miljökraven i jordbruket. Vi\r\ntycker alltså att detta är en felaktig åtgärd.</pre><pre>Anf. 19 Jordbruksminister KARL ERIK\r\nOLSSON (c):</pre><pre>Herr talman! Det är möjligt att den oinitierade kan\r\nfå ett sådant intryck. Men den som vet hur besluten\r\nhar gått till -- det gör måhända inte Göran Persson,\r\nmen Åke Selberg vet det mycket väl -- är medveten\r\nom att den här höjningen är förorsakad av att\r\nspannmålsöverskottet blev större än förväntat. Den\r\nytterligare kostnad som lades på handelsgödsel och\r\nbekämpningsmedel kom till därför att skörden ett\r\nvisst år var onormalt stor.</pre><pre>När vi nu hade möjlighet att amortera ytterligare\r\n200 miljoner på den rörliga krediten, så ser vi det\r\nsom positivt för jordbruket och för samhället.\r\nDärigenom begränsas nämligen jordbrukets\r\nkostnader, och därigenom begränsas även\r\nsamhällets räntekostnader.</pre><pre>Det är inte fel signal, utan det är snarare rätt signal.\r\nVi har redan börjat så smått att anpassa oss till en\r\nEG-situation där den här typen av kostnader på\r\nproduktionsmedlen är lägre än i Sverige.</pre><pre>Men det viktiga tycker jag är att när den här\r\navgiften infördes, så var det inte av miljöskäl. När\r\nden tas bort är det inte heller av miljöskäl. Vi klarar\r\ni alla fall de gamla besluten om miljön, som är\r\nlångtgående.</pre><pre>Anf. 20 ÅKE SELBERG (s):</pre><pre>Herr talman! Jag vill ändå påstå att det är fel signal.\r\nDet finns rörelser i vår omvärld som innebär att\r\nman tittar på vårt system och att man också är\r\nberedd att införa restriktioner för att nå en bättre\r\nsituation när det gäller bekämpningsmedel och\r\nhandelsgödsel.</pre><pre>För närvarande står ju jordbruket för en mycket\r\nstor del av urlakningen. Därför är det angeläget att\r\nvi kan få den reducering som också riksdagen har\r\nuttryckt önskemål om, och fattat beslut om när det\r\ngäller inriktningen.</pre><pre>Därför är det så viktigt att det här arbetet får\r\nfortsätta -- att vi rör oss i riktning mot en minskning\r\nav användningen av bekämpningsmedel och\r\nhandelsgödsel.</pre><pre>Anf. 21 Jordbruksminister KARL ERIK\r\nOLSSON (c):</pre><pre>Herr talman! Jag har ingen annan uppfattning än\r\nÅke Selberg när det gäller volymen av\r\nhandelsgödsel och bekämpningsmedel och när det\r\ngäller urlakningen av kväve från jordbruket.\r\nDärvidlag har vi lagt fast mål som är mer\r\nlångtgående än vad som förekommer i de flesta\r\nländer i vår omvärld. Det är också angeläget att vi\r\ni samband med diskussioner med EG försöker\r\npåverka länderna att anpassa sin politik så långt det\r\när möjligt. Det är de ambitioner som vi har.</pre><pre>Men det är även viktigt att påpeka att miljöavgiften\r\npå handelsgödsel och bekämpningsmedel ligger\r\nfast. Det förekommer över huvud taget ingen\r\ndiskussion i regeringen -- och jag har inte hört att\r\ndet förekommer någon annanstans heller -- om att\r\nden skulle tas bort. Och redan den är på en mycket\r\nhögre nivå än i andra länder.</pre><pre>Att vi däremot tar bort prisregleringsavgiften ligger\r\ni linje med regeringens politik -- och också i linje\r\nmed den tidigare regeringens politik.</pre><pre>Anf. 22 ÅKE SELBERG (s):</pre><pre>Herr talman! Jag är helt införstådd med att vi har\r\nhögre miljöavgifter här i Sverige, den saken är helt\r\nklar.</pre><pre>Men det handlar samtidigt om att vi i våra\r\ninternationella kontakter och förhandlingar får\r\nandra länder att röra sig i riktning mot den\r\nuppläggning som vi har -- i stället för att vi ger\r\nsignaler som kommer att tyda på motsatsen. Därför\r\nmenar vi att det är mycket viktigt att vi håller fast\r\nvid vår miljöpolitik.</pre><pre>Anf. 23 Jordbruksminister KARL ERIK\r\nOLSSON (c):</pre><pre>Herr talman! Det är ändå viktigt att inte blanda\r\nihop de här frågorna, som Åke Selberg nu också\r\nförsöker göra. Avgiften på handelsgödsel och\r\nbekämpningsmedel består av två delar: Vi har en\r\nmiljöavgift i botten, som det inte är någon\r\ndiskussion om, och som är högre än på andra håll i\r\nvärlden. Dessutom har vi en prisregleringsavgift,\r\nsom vi skall komma bort ifrån i ett avreglerat\r\nsystem -- och som vi också kommer bort ifrån i ett\r\nEG-system. Det är naturligt att vi skall försöka få\r\nned den avgiften så fort det är ekonomisk möjligt.</pre><pre>Överläggningen var härmed avslutad.</pre><pre>11 § Svar på fråga  1991/92:231 om jordbruket i\r\nnorra Sverige</pre><pre>Anf. 24 Jordbruksminister KARL ERIK\r\nOLSSON (c):</pre><pre>Herr talman! Kjell Ericsson har frågat mig om\r\nregeringen kommer att lägga fram förslag som kan\r\nförbättra villkoren och därmed skapa framtidstro\r\nför jordbruket i norra Sverige.</pre><pre>Den parlamentariska arbetsgrupp som har haft i\r\nuppdrag att lämna förslag rörande stödet till\r\njordbruket i norra Sverige har nyligen överlämnat\r\nsitt betänkande, som bl.a. rör stödet för budgetåret\r\n1992/93.</pre><pre>Arbetsgruppen tillsattes i juni i år efter begäran\r\nfrån riksdagen i samband med beslutet om\r\nuppräkning av stödet för innevarande budgetår.\r\nÖversynen har gjorts mot bakgrund av det\r\nlivsmedelspolitiska beslutet från år 1990. För\r\njordbruksföretagen i norra Sverige innebär beslutet\r\natt reformen inte skall tillåtas leda till\r\nlönsamhetsförsämringar i någon nämnvärd grad.\r\nJag vill i detta sammanhang erinra om att\r\nregeringens ambition är att Sverige vid inträdet i\r\nEG skall ha ett konkurrenskraftigt jordbruk. Detta\r\ngäller naturligtvis även jordbruket i norra Sverige.</pre><pre>I arbetsgruppens betänkande lämnas förslag till\r\nutformningen av stödet på kortare sikt, fram till ett\r\nsvenskt medlemskap i EG. Arbetsgruppen ger\r\nockså förslag till hur Sverige bör agera för att lösa\r\nde problem som uppstår vid ett inträde i EG och vid\r\nett GATT-avtal.</pre><pre>Utredningsförslaget remissbehandlas för\r\nnärvarande, och regeringen skall därefter i\r\nvederbörlig ordning bereda frågan och ta ställning\r\ntill förslaget.</pre><pre>Anf. 25 KJELL ERICSSON (c):</pre><pre>Herr talman! Jag vill först tacka\r\njordbruksministern för svaret på min fråga.\r\nOrsaken till att jag ställde den är att jag är\r\nbekymrad över utvecklingen av jordbruket i skogs-\r\noch mellanbygderna. Det förhållandet att så många\r\nbrukare har upphört med produktionen under de\r\nsenaste åren kan få stora konsekvenser, inte bara\r\nför näringen och för förädlingsindustrin utan även\r\nför landsbygdsutvecklingen i övrigt. De yttre\r\nbetingelserna för jordbruket i norra Sverige är inte\r\nsådana att man kan ställa om till annan produktion.\r\nKött- och mjölkproduktion är det enda gångbara\r\ninom det området.</pre><pre>Nedgången i mjölkproduktionen inom t.ex. Milkos\r\nverksamhetsområde har under det senaste året\r\nvarit mellan 10 och 11 %, och i Värmland har\r\nnedgången varit hela 13--14 %. Enbart i Värmland\r\nhar ca 70--80 brukare slutat det senaste året. Vi\r\ntycker att det här är allvarligt.</pre><pre>När jag ställde min fråga kände jag inte till\r\ninnehållet i den parlamentariska kommitténs\r\nförslag. Jag vill säga att jag känner sympati för\r\nmånga delar i dess förslag. Det finns väl också\r\nnågra som jag ställer mig frågande inför, men jag\r\nskall inte nu fördjupa mig i det.</pre><pre>Låt mig bara konstatera att det är viktigt att vi får\r\nett förslag som lever upp till riksdagsbeslutet från\r\n1990. Jordbruket i norra Sverige måste nu få\r\nsignaler om ett snabbt nivålyft, så att man får slut\r\npå minskningen av antalet brukare inom detta\r\nområde. Det är enda sättet att se till att\r\nframtidstron kommer tillbaka.</pre><pre>Jag skulle bara vilja ställa några kompletterande\r\nfrågor här. Jag vet att det nu inte finns något förslag\r\noch kanske inte heller något svar på frågan, men jag\r\nundrar ändå om det finns tankar inom regeringen\r\npå att göra några justeringar av\r\nstödområdesgränserna eller av prisstödet inom\r\nstödområdet. Det som jag här har relaterat gäller\r\nstödområdena 3 och 4, där den största minskningen\r\nhar skett.</pre><pre>Jag vill också ta upp transportstödet. Jag har hört\r\natt det nu är långt emellan producenterna. Om man\r\nriskerar att förlora mjölklinjerna kan man inte\r\nheller få mjölken ivägkörd i fortsättningen. Också\r\ntransportstödet blir därför viktigt.</pre><pre>Anf. 26 Jordbruksminister KARL ERIK\r\nOLSSON (c):</pre><pre>Herr talman! Kjell Ericsson nämner situationen i\r\nnorra Sverige, och Värmland hör ju i det här\r\nsammanhanget till det området. Jag vet att det finns\r\nmånga bekymmer och att många jordbrukare\r\nslutar. Det är också riktigt att det inte finns så\r\nmycket att ställa om till. Det har heller aldrig varit\r\navsikten, utan tanken är att den pågående\r\nproduktionen skall kunna fortsätta. Det var just\r\ndärför som 1990 års beslut formulerades så, att om\r\ndet skulle bli en kraftig sänkning av\r\nproduktionspriserna och lönsamheten, skulle det\r\ninte få lov att slå igenom i norra Sverige.</pre><pre>Nu är det dess bättre så att mjölkproduktionen i\r\nlandet totalt sett har uppnått balans. Det finns alltså\r\nett produktionsutrymme att hålla fast vid för norra\r\nSverige. Motiv för en ytterligare sänkning finns\r\ndärmed inte totalt och i synnerhet inte för norra\r\nSverige.</pre><pre>När det sedan gäller frågan om vissa tankegångar\r\nsom eventuellt skulle finnas inom regeringskansliet\r\när det min ambition att hemlighålla dem så länge\r\nsom möjligt, och jag skall därför inte avslöja för\r\nmycket på det området. Jag vill bara nämna att\r\nfrågan om ändring av gränsdragningar liksom\r\ntidigare är mycket komplicerad och att det tar tid\r\natt förbereda sådana åtgärder.</pre><pre>Anf. 27 KJELL ERICSSON (c):</pre><pre>Herr talman! Jag får tacka för svaret och hoppas att\r\ndet kommer ett positivt förslag, som ger brukarna i\r\nnorra Sverige den framtidstro som jag efterfrågar.\r\nDet är många som i dag bekymras av jordbrukets\r\nframtid. En opinionsundersökning för inte länge\r\nsedan visade att en stor del av svenska folket vill ha\r\nöppna landskap och en levande landsbygd. Jord-\r\noch skogsbruket är basnäringarna på landsbygden,\r\noch det är därför viktigt att man ger brukarna\r\nförutsättningar att överleva även i framtiden. Det\r\när angeläget att regeringen så snart det kan ske\r\nlägger fram förslag som ger de rätta signalerna till\r\nnäringsutövarna.</pre><pre>Anf. 28 Jordbruksminister KARL ERIK\r\nOLSSON (c):</pre><pre>Herr talman! Bara helt kort: Jag tror att det är rätt\r\natt svenska folket vill ha kvar det öppna landskapet,\r\ninte minst i våra skogs- och mellanbygder samt i\r\nnorra Sverige. Men ambitionen är ju den att vi skall\r\nuppnå balans i produktionen av livsmedel och\r\njordbruksprodukter i Sverige och att vi skall kunna\r\nfå ett konkurrenskraftigt jordbruk i hela landet.\r\nOm vi får det blir tendensen inte sjunkande\r\nlönsamhet utan möjligen en förbättrad lönsamhet.\r\nDå blir dessutom problemen för jordbruket i norra\r\nSverige med att hänga med i denna utveckling inte\r\nså stora.</pre><pre>Överläggningen var härmed avslutad.</pre><pre>12 § Svar på fråga  1991/92:247 om fusk med\r\nursprungsmärkning</pre><pre>Anf. 29 Jordbruksminister KARL ERIK\r\nOLSSON (c):</pre><pre>Herr talman! Stina Gustavsson har frågat vilka\r\nåtgärder civilministern avser vidta för att en varas\r\nursprung -- i detta fall grönsaker och frukt -- klart\r\nskall framgå vid försäljning. Frågan har\r\növerlämnats till mig för besvarande.</pre><pre>Marknadsföring som vilseleder konsumenterna om\r\nen varas geografiska ursprung kan förbjudas vid\r\nvite med stöd av generalklausulen i 2 §\r\nmarknadsföringslagen. Konsumentombudsmannen\r\nkan föra talan hos marknadsdomstolen om sådant\r\nförbud.</pre><pre>Fr.o.m. den 1 januari 1992 skall alla\r\nfärdigförpackade livsmedel märkas med\r\nursprungsland. För oförpackade livsmedel finns ett\r\nåtagande från detaljhandeln med följande\r\ninnebörd:</pre><pre>--  Information om ursprungsland skall lämnas för\r\nbär, frukt, grönsaker, potatis, rotfrukter och\r\nsvamp, som säljs i lös vikt genom självplockning\r\neller i förpackningar som inte är tillslutna.</pre><pre>--  information skall lämnas på skylt eller anslag\r\nintill varan. För vegetabilier som säljs i förpackning\r\nkan informationen i stället lämnas på\r\nförpackningen.</pre><pre>När det gäller oförpackade livsmedel är det av\r\npraktiska skäl svårare att ställa upp krav på\r\nursprungsmärkning. Om en säljare anger\r\nursprunget för sådana varor på ett vilseledande\r\nsätt, gäller marknadsföringslagens bestämmelser.</pre><pre>För svenska producenter är det viktigt att hålla en\r\nså hög kvalitet på sina produkter och att\r\nmarknadsföra dessa på ett sådant sätt att\r\nkonsumenterna efterfrågar deras varor. Det blir då\r\nen angelägenhet för handeln att märka varorna\r\nmed ursprungsland. Svenskproducerade livsmedel\r\nbör vara en garanti för hög kvalitet till\r\nkonkurrenskraftiga priser. För bästa möjliga\r\nefterlevnad av detaljhandelns åtagande om\r\nmärkning är det över huvud taget betydelsefullt att\r\nkonsumenterna efterfrågar varornas ursprung.</pre><pre>Anf. 30 STINA GUSTAVSSON (c):</pre><pre>Herr talman! Jag har faktiskt ställt frågan just till\r\njordbruksministern och inte till någon annan. Jag\r\nblev en aning förvånad när jag i snabbprotokollet\r\nfann att mottagaren hade ändrats till\r\ncivilministern -- så ock på föredragningslistan i dag.\r\nMen ordningen är nu återställd, och jag ber att få\r\ntacka jordbruksministern för svaret.</pre><pre>De tidningsuppgifter om fusk med\r\nursprungsmärkning som förekommit på senare tid\r\nhar gjort att konsumenter som satt värde på\r\nursprungsuppgifter känt sig lurade. Också de\r\nhandlare och importörer som agerar sunt har känt\r\nsig lurade. Inom den svenska trädgårdsbranschen\r\nkänner man olust.</pre><pre>Den falska ursprungsbeteckningen kan få allvarliga\r\nkonsekvenser. Om det t.ex. vid en provtagning\r\nvisar sig att produkten har för höga halter av\r\nrestsubstanser av i Sverige otillåtna\r\nbekämpningsmedel, kan den odlare som har sitt\r\nnamn på kartongen men inte har levererat\r\ninnehållet råka illa ut.</pre><pre>Inom trädgårdsbranschen säger man sig veta att\r\nt.ex. importerade tomater packas om i svenska\r\nlådor och att utländska gurkor plastas in med\r\nmärkningen ''svenskodlad''. I svenskmärkta påsar\r\nkan det i stället för svensk potatis förekomma\r\npotatis från Holland eller Polen.</pre><pre>Eftersom den överenskommelse som träffats\r\nmellan handeln och branschen angående uppgifter\r\nom vilket land en produkt kommer från inte\r\nefterlevs, borde någonting göras. Jag är inte ute\r\nefter att ropa på ytterligare lagstiftning.\r\nJordbruksministern pekade på några delar av den\r\nlagstiftning som vi har i dag, men vad jag vill är att\r\nkonsumenten skall kunna lita på uppgifterna i\r\nbutiken, och det tror jag att även\r\njordbruksministern vill.</pre><pre>Som jag ser det borde detta problem tas upp i en\r\nordentlig genomgång med grossister och\r\nimportörer och med branschen i övrigt för att man\r\nskall kunna komma fram till en lösning. Jag hoppas\r\natt jordbruksministern skall överväga att ta ett\r\nsådant initiativ. Konsumenterna har rätt att få\r\nvederhäftiga uppgifter när de gör sina inköp, och de\r\nsvenska producenterna har i sin tur rätt att inte\r\nbehöva utsättas för det fusk som pågår.</pre><pre>Anf. 31 Jordbruksminister KARL ERIK\r\nOLSSON (c):</pre><pre>Herr talman! Jag har nu fått förklaringen till att\r\n''civilministern'' hade skrivits med förskjuten\r\nradhöjd i förhållande till resten av den fråga som\r\njag fått en fotokopia på. Nu är emellertid ordningen\r\nåterställd, som Stina Gustavsson sade.</pre><pre>Det är naturligtvis angeläget, som jag sade i mitt\r\nsvar, att man vidhåller att lagens regler följs och\r\näven att handeln följer sina egna åtaganden. Om\r\ndet inte sker, vill jag bara upprepa vad jag sade\r\ntidigare: I fall där ursprunget för varor anges på ett\r\nvilseledande sätt, skall marknadsföringslagens\r\nbestämmelser tillämpas.</pre><pre>Jag vågar inte själv ha någon uppfattning om hur\r\nofta det kan ha hänt, men det är uppenbart att om\r\ndet händer, bör det beivras. En debatt i denna fråga\r\nbör naturligtvis fästa handelns och konsumenternas\r\nuppmärksamhet på det som sker, och det bör kunna\r\nvara en signal för dem att skärpa sina attityder.</pre><pre>Överläggningen var härmed avslutad.</pre><pre></pre><pre>13 § Svar på fråga  1991/92:277 in\r\nbiogasforskningen vid Studsvik</pre><pre>Anf. 32 Jordbruksminister KARL ERIK\r\nOLSSON (c):</pre><pre>Herr talman! Dan Ericsson i Kolmården har frågat\r\nmig på vilket sätt jag nu verkar för att den\r\nkompetens som finns samlad vid Studsvik på\r\nbioenergiområdet får fortsatta\r\nutvecklingsmöjligheter.</pre><pre>Jag har tidigare i höst sagt att den kompetens som\r\nfinns inom Studsvik bl.a. när det gäller teknisk\r\nforskning och utveckling rörande\r\nbiobränsleanvändning är värdefull för\r\nenergisystemets omställning och utveckling. Detta\r\nbör vara en värdefull resurs för forskning och\r\nutveckling inom området.</pre><pre>Jag har inhämtat att diskussioner för närvarande\r\npågår mellan Studsviks ägare Vattenfall och de\r\nparter som är intresserade av att forsknings- och\r\nutvecklingsverksamheten vid Studsvik Energi- och\r\nMiljöenhet fortlever.</pre><pre>Den s.k. energiöverenskommelsen som regeringen\r\nhar ställt sig bakom innebär att medel har avdelats\r\nför utveckling av förnyelsebara energikällor, bl.a.\r\nbiobränsle. Denna satsning bör innebära att det\r\nkommersiella intresset för biobränslen ökar.</pre><pre>En förutsättning för att enheten vid Studsvik skall\r\nfå en varaktig framtid är att den stöds och drivs av\r\nen eller flera intressenter som har ett intresse av att\r\nkommersiellt använda den teknik som utvecklas vid\r\nStudsvik AB. Ett statligt återtagande av ansvaret\r\nför enheten är därför inte någon långsiktigt\r\nbärkraftig lösning.</pre><pre>Anf. 33 DAN ERICSSON i Kolmården\r\n(kds):</pre><pre>Herr talman! Jag vill börja med att tacka\r\njordbruksministern för svaret. Anledningen till min\r\nfråga är den oro som finns för att kompetens på\r\nbioenergiområdet skall gå förslösad. Jag ser det\r\nsom synnerligen väsentligt att forskningen kring\r\nbiobränslen och deras användning i energisystemet\r\nprioriteras mycket kraftigt från statsmakternas\r\nsida. Det är nämligen en av förutsättningarna för\r\natt de energipolitiska riktlinjer som riksdagen lade\r\nfast i våras också skall bli verklighet.</pre><pre>En avveckling av kärnkraften förutsätter att\r\nbiobränslen kommer till användning i stor skala. En\r\nförutsättning för det är att teknikerna för\r\nanvändningen förbättras. Det görs en viktig\r\nforskningsinsats i Studsvik när det gäller\r\nproduktion av biogas i småskaliga anläggningar,\r\nnågot som jag personligen tror är en av de viktiga\r\nkomponenterna i den framtida\r\nenergiförsörjningen.</pre><pre>Frågan om framtiden för Studsvik Energi- och\r\nMiljöenhet var redan tidigare i höstas uppe till\r\ndiskussion här i kammaren. Det skedde mot\r\nbakgrund av att verksamheten då ansågs hotad. Då\r\ngick jordbruksministern in i debatten och sade bl.a.\r\natt det är viktigt att det här arbetet får fortsätta.\r\nEgentligen hoppas jag att det leder till att\r\nutvecklandet av biobränslen kan gå ännu längre och\r\nännu snabbare än vad som är fallet i dag.</pre><pre>Nu börjar tiden att rinna ut på flera sätt. Min\r\nkonkreta fråga till ministern, som jag dess värre\r\ninte fått något klart svar på, var på vilket sätt\r\nministern nu verkar för att den kompetens som\r\nfinns samlad vid Studsvik på bioenergiområdet får\r\nfortsatta utvecklingsmöjligheter. Detta sades i den\r\ntidigare debatten. Det svar jag fått är att ett statligt\r\nåtertagande av ansvaret för enheten inte är någon\r\nlångsiktigt bärkraftig lösning. Regeringen har ett\r\nstörre ansvar än så för att en av grundbultarna i den\r\nframtida energiförsörjningen, nämligen\r\nbioenergin, skall kunna bli hållfast. Forsknings- och\r\nutvecklingsarbetet är därvidlag centralt.</pre><pre>Anf. 34 Jordbruksminister KARL ERIK\r\nOLSSON (c):</pre><pre>Herr talman! Jag tror att Dan Ericsson i\r\nKolmården och jag har i stort sett samma\r\nuppfattning i sakfrågan, och förhoppningsvis också\r\nnär det gäller frågan om Studsvik. Om man skall\r\nkunna ställa om energisystemet, som en mycket\r\nbred majoritet här i riksdagen är överens om, krävs\r\ndet en utveckling av olika alternativ. Det krävs även\r\nelproduktion av bioenergi som en del av detta. Vi\r\nvet att det finns en debatt om de olika formerna för\r\ndetta.</pre><pre>Vattenfall har för sin del talat om att de är mest\r\nintresserade av den storskaliga tekniken som\r\nbygger på trycksatt förgasning, medan den\r\nsmåskaliga tekniken med atmosfärisk förgasning,\r\nsom man forskar om i Studsvik, inte är så intressant\r\nför Vattenfall. Den bör däremot vara mycket\r\nintressant för mindre anläggningar med andra\r\nintressenter, t.ex. kommuner och värmeverk.\r\nDessa bör finnas bland dem som kan agera. I det\r\nsammanhanget verkar regeringen för att se till att\r\ndet finns tillräckliga resurser för att stötta upp den\r\nhär produktionen och den långsiktiga\r\nanvändningen av bioenergi på detta sätt. Sedan\r\nmåste energimarknaden fungera på ett sådant sätt\r\natt marknaden i sin tur driver utvecklingen vidare.\r\nDet är den första inriktningen i regeringens\r\nverksamhet för närvarande.</pre><pre>Anf. 35 DAN ERICSSON i Kolmården\r\n(kds):</pre><pre>Herr talman! Det är intressant att\r\njordbruksministern säger att han understryker\r\nvikten av biomassa och bioenergiproduktion.\r\nProblemet är att tiden börjar rinna ut, inte minst\r\nnär det gäller just det här forsknings- och\r\nutvecklingsarbetet vid Studsvik.</pre><pre>Ministern säger på ett annat ställe i sitt svar att\r\nmedel har avdelats för utveckling av förnybara\r\nbiobränslen. Kan man tänka sig att de medlen\r\nockså kan sättas in direkt där de nu behövs, i den\r\ntyp av verksamhet som Studsvik Energi- och\r\nMiljöenhet representerar? Skall vi få en marknad\r\npå detta område måste vi ligga i ledningen i\r\nforsknings- och utvecklingsarbetet. Utan detta får\r\nvi inte en bärkraftig marknad på kommersiella\r\ngrunder. Kan de medel som jordbruksministern\r\nnämnt kanske gå in och stötta upp den här\r\nverksamheten?</pre><pre>Anf. 36 Jordbruksminister KARL ERIK\r\nOLSSON (c):</pre><pre>Herr talman! Tiden går ju alltid, det är inte\r\nnågonting som är speciellt för den här frågan.</pre><pre>När Vattenfall nu har uttalat att de för sin del inte\r\när intresserade av att satsa mycket pengar i den här\r\nanläggningen måste naturligtvis andra intressenter\r\nfå en viss tid på sig att agera. Jag är medveten om\r\natt personalen vid Studsvik har varslats. Det\r\nkommer alltså att hända någonting, men jag tror att\r\ndet också är en signal som visar inte bara\r\nregeringen, utan också andra, hur pass allvarligt det\r\när.</pre><pre>Vi tar den här frågan på fullt allvar, men vi anser\r\nframför allt att våra medel i princip skall sättas in\r\npå forskningsområdet, och vi vill låta Studsvik\r\nagera självständigt. Det är utgångspunkten för vårt\r\narbete. Det är min absoluta förhoppning att detta\r\ninte skall leda till att några resurser går förlorade i\r\nsammanhanget.</pre><pre>Anf. 37 DAN ERICSSON i Kolmården\r\n(kds):</pre><pre>Herr talman! Det lät förhoppningsfullt att det\r\nkommer att hända någonting, som\r\njordbruksministern uttrycker det. Mot bakgrund av\r\ndet som han har sagt i tidigare debatter och här i\r\ndag förutsätter jag därmed att det här forsknings-\r\noch utvecklingsarbetet på bioenergiområdet\r\nkommer att få bedrivas också i fortsättningen. Då\r\nfår vi bättre förutsättningar för en kommersiell\r\nmarknad på det här området.</pre><pre>Med detta tackar jag ministern för svaret.</pre><pre>Överläggningen var härmed avslutad.</pre><pre>14 § Svar på fråga  1991/92:183 om humanitär\r\nhjälp åt Tibets folk</pre><pre>Anf. 38 Statsrådet ALF SVENSSON (kds):</pre><pre>Herr talman! Leif Bergdahl har frågat mig om\r\nregeringen i samband med Dalai Lamas besök i\r\nSverige den 3--6 december kunde erbjuda denne\r\nhumanitär hjälp.</pre><pre>Regeringen är väl medveten om situationen för de\r\ntibetanska flyktinggrupper som alltsedan 1959, på\r\ngrund av omständigheterna, har tvingats fly från\r\nTibet och nu bebor angränsande områden i norra\r\nIndien.</pre><pre>Från svensk sida har sedan år 1968 genomförts ett\r\nantal humanitära insatser för tibetanska flyktingar i\r\nIndien. Dessa har bekostats genom insamlade\r\nprivata medel och huvudsakligen administrerats av\r\nSvenska Tibetkommittén och exempelvis omfattat\r\nflera fadderbarnsprojekt, barnhemsbyggande\r\nm.m. Sedan fyra år tillbaka har bidrag från SIDA\r\nutgått, vilka huvudsakligen kanaliserats via\r\nSvenska Tibetkommittén. Detta har hittills\r\ninneburit bidrag till:</pre><pre>--  byggande av ett barnhem,</pre><pre>--  utställnings- och försäljningslokaler i anslutning\r\ntill ett kvinnocenter och i ett senare skede en\r\nläkarmottagning och personalbostäder i anslutning\r\ntill samma center,</pre><pre>--  kontorsutrustning till Tibets kvinnoorganisation\r\nmed syftet att utbilda unga kvinnor i användningen\r\nav moderna kontorshjälpmedel,</pre><pre>--  uppförande och administrering av skola,\r\nutrustning av skolsalar m.m.</pre><pre>Dessutom har sedan ett par år tillbaka\r\nkulturbistånd givits i syfte att bidra till att\r\nkunskapen om den tibetanska kulturen fördjupas\r\noch sprids. Det rör sig om stöd till ett tibetanskt\r\nbibliotek i Dharamsala i Indien. Ett förslag till\r\nföljdprojekt har i dagarna inkommit till SIDA\r\navseende en databas för bibliotekets tibetanska\r\nbokbestånd som omfattar 65 000 titlar. Jag hade\r\nmöjlighet att vid mötet med Dalai Lama informera\r\nom att detta projektförslag nu är klart att\r\ngodkännas för genomförande.</pre><pre>Behovet av mediciner bland de landsflyktiga\r\ntibetanerna i Indien är en fråga som lämpligen bäst\r\nhanteras av våra enskilda organisationer med stöd\r\nfrån SIDA. Jag kommer att se till att möjligheterna\r\ntill hjälp i sammanhanget utforskas.</pre><pre>Leif Bergdahls fråga avser humanitärt bistånd till\r\nden tibetanska kolonin i Indien, och jag har därför\r\ni mitt svar inriktat mig på vad vi från svensk sida gör\r\nför att bistå denna grupp. Jag vill emellertid tillägga\r\natt vi från svensk sida också är medvetna om de\r\nsvåra förhållanden som råder för den tibetanska\r\nbefolkningen inne i Tibet, förhållanden som är\r\nomvittnade i olika besökares rapporter. Det är med\r\nbeklagande jag konstaterar att inga mer\r\nomfattande insatser kunnat göras för denna grupp.\r\nEtt exempel på en svensk biståndsinsats i Tibet är\r\nemellertid Svensk-tibetanska skol- och\r\nkulturföreningens skolprojekt som stöds av SIDA.</pre><pre>SIDAs bidrag för alla nämnda Tibetrelaterade\r\ninsatser beräknas totalt till omkring 3 milj.kr.</pre><pre>Anf. 39 LEIF BERGDAHL (nyd):</pre><pre>Herr talman! Jag tackar för Alf Svenssons svar\r\näven om jag inte är nöjd med det. Jag gläder mig\r\nockså över att vi äntligen fått en biståndsminister\r\nvars hjärta klappar varmare för folk som lider nöd\r\nän för diverse socialistiska diktaturer.</pre><pre>Sverige har gett ca 10 miljarder till Vietnam. Tibet\r\nhar fått 3 miljoner. Vi kan jämföra dessa 3 miljoner\r\nmed det antal miljoner som getts till den lilla ön\r\nGrenada i Västindien. SIDAs statistik visar att när\r\nGrenada med hjälp av s.k. rådgivare från Cuba var\r\nen socialistisk diktatur skickade Sverige ganska\r\nmycket pengar dit -- ett år 6 miljoner. De gick inte\r\ndirekt via länderbistånd utan genom diverse\r\nvänskapsföreningar, som de brukar göra i sådana\r\nfall.</pre><pre>Sedan Grenada blev fritt efter intervention från\r\nUSA -- från en demokrati således -- har SIDA\r\nsammanlagt gett noll kronor till Grenada. Detta är\r\nskamligt.</pre><pre>Låt oss titta på möjligheten att hjälpa Tibets folk\r\ntrots att det inte finns någon laglig regim inne i\r\nTibet. Här kan man jämföra med vad Sverige gjort\r\nför ANC.</pre><pre>Missförstå mig inte. Jag har varit SSU-ordförande i\r\nslutet på 1950-talet, och jag har arbetat för\r\nfrigörelse av de förtryckta folkmassorna i\r\nSydafrika. Den svenska regeringen har under åren\r\ngett 300--500 miljoner -- ingen vet exakta\r\nbeloppet -- till ANC, bl.a. via kanaler i England.</pre><pre>Jag skulle vilja avsluta med att be Alf Svensson lova\r\natt för framtiden ge åtminstone 3 milj.kr. per år till\r\nTibets folk.</pre><pre>Anf. 40 Statsrådet ALF SVENSSON (kds):</pre><pre>Herr talman! Låt mig få säga att människor lider\r\nnöd även i socialistiska diktaturer. Vare sig\r\ndiktaturerna är socialistiska eller fascistiska har\r\nmänniskorna inte valt sina diktaturer utan\r\npåtvingats dem. Därför är de medmänniskor -- jag\r\nvill gärna säga medbröder och medsystrar --\r\noberoende av hur regimen är etablerad.</pre><pre>Kan man nå den enskilda, lilla människan -- och det\r\när naturligtvis målet -- skall man vara beredd att\r\ngöra en insats.</pre><pre>Vi kunde resonera länge om huruvida man borde\r\nha satsat de stora belopp som har satsats på diverse\r\ndiktaturer här och var, men det var inte detta frågan\r\ngällde.</pre><pre>Jag vill dock gärna understryka vad som stod i\r\nsluttampen av mitt svar, nämligen att det är med\r\nbeklagande jag konstaterar att inga mer\r\nomfattande insatser kunnat göras för denna grupp,\r\nalltså för de tibetaner som bor i Tibet.</pre><pre>Anf. 41 LEIF BERGDAHL (nyd):</pre><pre>Herr talman! Jag tror att det är en omsvängning på\r\ngång inom Alf Svenssons departement. Jag tackar\r\nför de kontakter vi haft med er på hög nivå.</pre><pre>Vi håller med om att man skall hjälpa i första hand\r\nfolk och inte regimer. Jag tror att det kommer att\r\nhända mycket på den fronten.</pre><pre>Jag skulle avslutningsvis vilja upprepa min fråga\r\noch be Alf Svensson att konkret lova ett bistånd på\r\n3 milj.kr. per år.</pre><pre>I en tidning stod det om Alf Svensson och frågan\r\n''Har livet förändrats efter valet?''. Alf Svensson får\r\nfrågan: Om du får 5 miljoner skattefritt, vad gör du\r\ndå?</pre><pre>Alf Svensson säger: ''Jag tar med familjen och reser\r\ntill sluttningarna av Himalaya. Har aldrig varit där,\r\nmen jag inbillar mig att det är något av ett paradis\r\npå jorden.''</pre><pre>Jag skulle vilja rekommendera Alf Svensson att på\r\nstatens bekostnad fara dit nästa vår, i mars eller\r\napril, när det är vackert där, och träffa Dalai Lama.</pre><pre>Anf. 42 Statsrådet ALF SVENSSON (kds):</pre><pre>Herr talman! Jag är synnerligen glad över att en\r\nrepresentant för Ny Demokrati ber mig att resa på\r\nstatens bekostnad. Jag hade kanske inte väntat mig\r\nden uppmaningen, men jag tar dem givetvis till mig.</pre><pre>Låt mig avslutningsvis få säga att vi verkligen så\r\nmycket vi kan vill hjälpa dem som går att hjälpa av\r\ntibetanerna som lever i Indien. Vi vill gärna också\r\nhjälpa de tibetaner som bor inne i Tibet. Var\r\növertygad om det!</pre><pre>Kan vi göra det, t.o.m. med större belopp än vad\r\nLeif Bergdahl nämnde, vill vi gärna göra det.</pre><pre>Överläggningen var härmed avslutad.</pre><pre>15 § Svar på fråga  1991/92:205 om gatubarnen i\r\nBrasilien</pre><pre>Anf. 43 Statsrådet ALF SVENSSON (kds):</pre><pre>Herr talman! Ingela Mårtensson har frågat\r\nutrikesministern om vilka åtgärder regeringen\r\nämnar vidta inom det internationella samarbetet\r\nför att förbättra situationen för Brasiliens gatubarn.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>De övergrepp och mord som sker på gatubarn i\r\nBrasilien och många andra länder i världen är\r\noacceptabla! I snart tio år har detta fasansfulla\r\nskeende pågått. Det åvilar landets ansvariga\r\nmyndigheter att garantera skyddet för dessa barns\r\nliv och lem. Rapporterna om ökat våld mot\r\ngatubarnen blir allt fler. Det finns i dag 30 miljoner\r\nbarn som lever eller delvis har sin hemvist på gatan.\r\nEn skrämmande siffra!</pre><pre>Konventionen angående barns rätt understryker\r\nregeringarnas ansvar att tillförsäkra barnets rätt till\r\nförsörjning, skydd och deltagande i frågor som\r\nberör dem. Konventionen framhåller även vikten\r\nav internationellt samarbete.</pre><pre>Sverige tar alla tillfällen i akt att framhålla barnens\r\nsituation i utvecklingssamarbetet. Respekten för\r\nmänniskans liv och värdighet är ett oeftergivligt\r\nkrav i alla samhällen. Den sociala utvecklingen i\r\nländer som t.ex. Brasilien har starkt bidragit till den\r\nalarmerande utvecklingen av gatubarnens\r\nsituation. Social välfärd är nödvändig för att barnen\r\nute i världen skall kunna få en varaktig förbättring\r\nav sin situation.</pre><pre>De stora svenska insatserna för barnen på det\r\ninternationella planet sker via FNs barnfond --\r\nUnicef.</pre><pre>Sverige är det enskilda land som ger störst bidrag\r\ntill organisationen. Barnfonden driver program\r\nsärskilt inriktade på att förebygga och minska\r\nvåldet mot gatubarn och fattiga ungdomar. Unicef\r\nintegrerar aktivt mänskliga rättighetsaspekter i sina\r\nprogram. Även andra FN-organ har en omfattande\r\nverksamhet för barn. Sverige är också här en stor\r\nbidragsgivare.</pre><pre>Därutöver stödjer SIDA flera svenska enskilda\r\norganisationer, bland dem Rädda barnen och\r\nDiakonia, i deras insatser för gatubarnen i\r\nBrasilien.</pre><pre>Trots ansträngningarna ser vi i dag -- Ingela\r\nMårtensson pekar på ett allvarligt problem -- att\r\nsituationen i många delar av världen för barnen\r\nförsämras. Vi måste därför, med ökat engagemang,\r\nagera och reagera kraftfullt i alla relevanta fora.\r\nViktiga steg är barnkonventionen som antogs år\r\n1989 av FNs generalförsamling och barntoppmötet\r\ni september 1990, till vilket Sverige var en av\r\ninitiativtagarna. Hitintills har 99 stater ratificerat\r\nkonventionen. Toppmötet har också skapat ett\r\npolitiskt opinionstryck som jag förutsätter kommer\r\natt bestå.</pre><pre>Från den svenska regeringens sida kommer vi att\r\nlyfta fram barnens livsvillkor starkare och\r\ntydligare. Vi kommer att göra det i multilaterala\r\nfora och i våra bilaterala kontakter med regeringar.\r\nBarnens situation i världen måste mer än tidigare\r\nställas i fokus. Sverige är aktivt engagerat för att\r\nFNs barnkonvention inte bara blir ratificerad, utan\r\nockså tillämpad. De nordiska länderna höll ett\r\ngemensamt anförande i denna fråga i FNs\r\ngeneralförsamling tidigare i höst.</pre><pre>För att förbättra situationen för barn i världen avser\r\nvi att genom särskilda insatser ge ökat stöd till såväl\r\nenskilda organisationer som FN-organ som arbetar\r\nför och med världens gatubarn. Alla barn måste få\r\nmöjligheter till en människovärdig framtid!</pre><pre>Anf. 44 INGELA MÅRTENSSON (fp):</pre><pre>Herr talman! Jag ber att få tacka statsrådet för\r\nsvaret, som jag tyckte präglades av engagemang för\r\nbarnens situation, och det är jag glad för.</pre><pre>I dag är det den 10 december, de mänskliga\r\nrättigheternas dag. Det är 43 år sedan man antog\r\nen generell förklaring i FN gällande de mänskliga\r\nrättigheterna. Trots detta pågår brott mot de\r\nmänskliga rättigheterna varenda dag.</pre><pre>Jag tycker att framför allt barnens situation är\r\nväldigt viktig. Alla har ju rätt till ett säkert liv, men\r\ndessa barn är helt utlämnade och jagas av\r\ndödspatruller.</pre><pre>Enligt uppgifter jag har fått mördades 492 barn i\r\nRio de Janeiro 1990. I helgen träffade jag en\r\nprofessor från Brasilien som påstod att det i hela\r\nBrasilien rör sig om över miljonen barn som har\r\ndödats på detta vis. Det är fullkomligt\r\noacceptabelt.</pre><pre>\r\nDärför är jag tacksam för att Sverige vill ta upp\r\nbarnens situation. Det är inte minst viktigt att få till\r\nstånd sådana projekt där barnen kan tas om hand\r\nså att de slipper att leva på gatan som de nu är helt\r\nutlämnade till. Det bör finnas någon som engagerar\r\nsig för dessa barn och tar hand om dem så att de får\r\nen dräglig tillvaro och möjlighet att överleva.</pre><pre>Anf. 45 Statsrådet ALF SVENSSON (kds):</pre><pre>Herr talman! Jag är Ingela Mårtensson mycket\r\ntacksam för att denna fråga togs upp. Jag är helt\r\növertygad om att det inte finns någon\r\nriksdagsledamot eller medborgare som inte känner\r\ndjupt engagemang när man hör att barn jagas och\r\nskjuts till döds när de är ute och söker efter några\r\nskulor för sin överlevnad.</pre><pre>Jag vill i det här sammanhanget nämna att det finns\r\nett engagemang på bred nivå. Så sent som i söndags\r\nvar jag på en julmusikal, som man kanske kan kalla\r\ndet. Den hette En levande och sjungande julgran.\r\nDen har gått nu under advent i Filadelfiakyrkan i\r\nStockholm. 8 000 av Stockholms skolbarn får gå dit\r\noch se den musikalen. Varje skolbarn betalar 10 kr.\r\ni entré -- även om det kanske sker via\r\nskolförvaltningen. Alla dessa pengar går till\r\ngatubarnen i Rio de Janeiro. Det sades att det blir\r\n200 sängplatser till dessa barn.</pre><pre>Jag tror att det var ett mycket bra initiativ. Då\r\nkommer det ut till den svenska allmänheten att här\r\nmåste vi bry oss om.</pre><pre>Unicef har också vid sitt styrelsemöte den 21\r\nnovember föreslagit att svenska ambassadörer i\r\nländer med gatubarn instrueras att kontakta sådana\r\nenskilda organisationer som arbetar med frågan om\r\nmänskliga rättigheter och gatubarnens situation.</pre><pre>Anf. 46 INGELA MÅRTENSSON (fp):</pre><pre>Herr talman! Jag ber än en gång att få tacka för\r\nsvaret. Jag är mycket glad för att biståndsministern\r\nverkligen tar dessa problem på allvar och kommer\r\natt verka för en bättre situation för gatubarnen i\r\nolika internationella sammanhang.</pre><pre>Överläggningen var härmed avslutad.</pre><pre>16 § Svar på fråga  1991/92:208 om Burma</pre><pre>Anf. 47 Statsrådet ALF SVENSSON (kds):</pre><pre>Herr talman! Kristina Svensson har, med referens\r\ntill den Burma-resolution som på svenskt initiativ\r\nnyligen antogs i Förenta nationernas tredje utskott,\r\nfrågat utrikesministern vilka övriga åtgärder\r\nregeringen förbereder för att protestera mot den\r\nburmesiska militärregimens brott mot mänskliga\r\nrättigheter.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>På senare tid har Sverige varit utomordentligt\r\naktivt då det gäller att protestera mot överträdelser\r\nav mänskliga rättigheter i Burma. Vi har också\r\nsamverkat med andra länder för att utöva\r\npåtryckningar på militärregimen i Rangoon i syfte\r\natt ge stöd åt de demokratiska krafterna och söka\r\nförbättra läget när det gäller de mänskliga\r\nrättigheterna i landet.</pre><pre>Låt mig här i korthet peka på vissa av de åtgärder\r\nsom nyligen vidtagits på svensk sida och vilka\r\nytterligare aktioner som kan förväntas.</pre><pre>Sverige har sedan ett par år tillbaka uppmärksamt\r\nföljt utvecklingen i Burma på området för de\r\nmänskliga rättigheterna. Sverige har också aktivt\r\ndeltagit i FN-behandlingen rörande situationen i\r\nBurma, både i FNs kommission för de mänskliga\r\nrättigheterna och i generalförsamlingen.</pre><pre>I generalförsamlingens tredje utskott antogs den 29\r\nnovember i år ett resolutionsförslag som Sverige\r\nlade fram tillsammans med 31 andra länder.\r\nFörhandlingar om resolutionstexten hade\r\ndessförinnan pågått i flera månader. I resolutionen\r\nuttrycker generalförsamlingen sin oro över\r\nallvarliga brott mot de mänskliga rättigheterna.\r\nVidare uppmanas regeringen i Burma att tillåta alla\r\nmedborgare att fritt delta i den politiska processen\r\ni landet.</pre><pre>Resolutionen går nu vidare till ett formellt\r\nantagande i generalförsamlingen i mitten av\r\ndecember. Härutöver kan tilläggas att\r\ngeneralförsamlingen nästa år kommer att ta upp\r\nsituationen i Burma till förnyad granskning.</pre><pre>Situationen i Burma kommer också att behandlas\r\nav FNs kommission för de mänskliga rättigheterna\r\nsom sammanträder i Genève i januari--mars 1992.\r\nÄven om Sverige fr.o.m. år 1992 inte längre är\r\nmedlem i kommissionen avser regeringen att aktivt\r\nverka för att Burma tas upp i kommissionen, så att\r\nen fortsatt offentlig granskning av brotten mot de\r\nmänskliga rättigheterna i Burma kommer till stånd.</pre><pre>Vid sidan av det viktiga arbete som bedrivs inom\r\nramen för FN vill jag också erinra om den starka\r\nkritik mot den burmesiska militärregimen som\r\nSverige vid upprepade tillfällen och på olika sätt\r\ngett uttryck för. Vi har under hösten anslutit oss till\r\nprotestaktioner, s.k. démarcher, som bl.a. EG-\r\nländerna gjort i Rangoon. Vår strävan är att även i\r\nfortsättningen använda oss av sådana bilaterala\r\ndémarcher.</pre><pre>Vi fortsätter att på bästa möjliga sätt ge moraliskt\r\nstöd åt dels den fängslade oppositionsledaren och\r\nfredspristagaren Aung San Suu Kyi, dels ett stort\r\nantal i demokratisk ordning valda politiker som\r\nförhindras verka fritt. Vidare kommer vi även i\r\nfortsättningen att på lämpligt sätt ge stöd åt den\r\ndemokratiskt valda burmesiska\r\nparallellregeringen, som tvingats avstå från\r\nregeringsmakten. Jag ser själv med glädje fram\r\nemot mitt samtal med premiärministern och\r\nutrikesministern i parallellregeringen senare i\r\nveckan.</pre><pre></pre><pre>Anf. 48 KRISTINA SVENSSON (s):</pre><pre>Herr talman! Jag tackar statsrådet för svaret, som\r\njag tycker är uttömmande eftersom det tar upp\r\nbåde de multilaterala åtgärderna och de bilaterala\r\nåtgärder som vi kan vänta oss.</pre><pre>Det är först nu, sedan oppositionsledaren tilldelats\r\nfredspriset, som strålkastarljuset riktas mot det\r\nfruktansvärda förtryck som råder i Burma och som\r\ngår tillbaka till blodbaden i Rangoon 1988, då över\r\n1 000 demonstranter dödades, däribland en hel del\r\nbarn.</pre><pre>Man höll visserligen val i maj, men det folkvalda\r\nparlamentet har aldrig sammanträtt.\r\nOppositionspartiet fick 80 % av rösterna. Partiet\r\nleds av Aung Sang Suu Kyi.</pre><pre>Militärjuntan styr genom underrättelsetjänsten och\r\nhar spioner som har infiltrerat\r\noppositionsgrupperna.</pre><pre>För närvarande sitter närmare 4 000 politiska\r\nfångar i olika fängelser. Bland dem finns 53\r\nparlamentsledamöter. En del av dem har torterats,\r\nförmodligen till döds.</pre><pre>Amnesty har i dagarna presenterat en rapport som\r\när synnerligen kritisk.</pre><pre>Ett antal tidigare fredspristagare vädjade i går om\r\nsanktioner mot Burma. Bland dessa fredspristagare\r\nfinns Willy Brandt och Desmond Tutu.</pre><pre>Det är ohyggliga förhållanden som vi lär känna nu\r\nfrån ett stängt Burma. Informationen sipprar dock\r\nut.</pre><pre>Jag skulle vilja veta om statsrådet är beredd att\r\narbeta för sanktioner, som dessa tidigare\r\nnobelpristagare har föreslagit.</pre><pre>Anf. 49 Statsrådet ALF SVENSSON (kds):</pre><pre>Herr talman! Som Kristina Svensson vet följer\r\nSverige FN när det gäller sanktioner. Naturligtvis\r\nvill vi på alla tänkbara sätt och på för oss öppna\r\nvägar protestera mot de vederstyggligheter som\r\nexisterar i Burma -- var övertygad om det.</pre><pre>Jag tror också att det finns anledning att se något\r\npositivt på möjligheten att via den opinionsbildning\r\nsom nu existerar och som naturligtvis denna dag får\r\nen extra accent få den nuvarande burmesiska,\r\npolitiskt-demokratiskt icke rätt valda regeringen att\r\nreagera.</pre><pre>I dag är det, som nyss här nämndes, så att\r\nnobelpristagarens man och deras parets söner är på\r\nväg till Oslo för att ta emot fredspriset. Det måste\r\nju på denna internationella dag för mänskliga\r\nrättigheter väcka internationell uppmärksamhet.</pre><pre>Jag tror också, som här nämndes, att rapporten från\r\nAmnesty verkade i rätt riktning.</pre><pre>Anf. 50 KRISTINA SVENSSON (s):</pre><pre>Herr talman! Betyder detta svar att statsrådet är\r\nberedd att verka för ett svenskt initiativ i FN för\r\nsanktioner mot Burma?</pre><pre>Anf. 51 Statsrådet ALF SVENSSON (kds):</pre><pre>Herr talman! Jag tror det är väldigt viktigt -- och\r\ndet visar för övrigt det som gjorts hittills -- att man\r\narbetar på bred basis och inte springer ut med\r\ninitiativ som man blir tämligen ensam om.\r\nHuruvida det finns möjlighet att få stöd för\r\nsanktioner på mycket bred basis -- det är den saken\r\ndet handlar om ifall man inte vill bränna marken --\r\nkan jag inte nu bedöma.</pre><pre>Anf. 52 KRISTINA SVENSSON (s):</pre><pre>Herr talman! Vi har ju arbetat just på bred basis\r\ni FN när det gäller Burmaresolutionen. Förra året\r\nkunde vi inte lägga fram den för att vi inte hade det\r\nbreda stödet. I år har vi lyckats med det. Jag har\r\nsett att vi har varit framgångsrika i vårt arbete för\r\natt fördöma Burma. Då finns det väl all anledning\r\natt gå vidare på den vägen? Jag ställer denna fråga\r\nännu en gång till statsrådet.</pre><pre>Anf. 53 Statsrådet ALF SVENSSON (kds):</pre><pre>Herr talman! Så långt vi kan komma skall vi gå. Var\r\növertygad om det. Det är det svar jag kan ge. I mitt\r\ninledande svar nämnde jag också att det nu handlar\r\nom Genève när kommissionen för mänskliga\r\nrättigheter sammanträder där under januari till\r\nmars.</pre><pre>Anf. 54 KRISTINA SVENSSON (s):</pre><pre>Herr talman! Jag tackar för svaret, men jag vill\r\nockså påminna om att det finns ett antal\r\ninternationella fora att arbeta genom. Det finns\r\nflera än de som vi har diskuterat här. Vi kan t.ex.\r\nagera genom Världsbanken. Jag hoppas att\r\nstatsrådet är beredd att göra det.</pre><pre>Överläggningen var härmed avslutad.</pre><pre>17 § Svar på fråga  1991/92:245 om\r\nkatastrofhjälp till Baltikum</pre><pre>Anf. 55 Statsrådet ALF SVENSSON (kds):</pre><pre>Herr talman! Lars Sundin har frågat mig om\r\nregeringen är beredd att snabbt ge effektiv\r\nkatastrofhjälp till Baltikum.</pre><pre>Svaret är ja.</pre><pre>Katastrofanslaget är i första hand avsett för akuta\r\ninsatser i fattiga länder där katastrofsituationen\r\nofta blir en fråga om överlevnad för utsatta\r\nbefolkningsgrupper. För att kunna möta behoven\r\nav hjälp håller regeringen en hög beredskap för\r\nkatastrofinsatser, humanitärt bistånd och annan\r\nnödhjälp.</pre><pre>Under hösten har beslut fattats om omedelbara\r\ninsatser i länder i Öst- och Centraleuropa. Det\r\ngäller länder som Jugoslavien och Albanien där\r\nhjälpen lämnats genom enskilda organisationer\r\nsom Svenska röda korset, Svenska Caritas m.fl.\r\nSenast denna vecka tilldelades Erikshjälpen 4\r\nmilj.kr. för insatser i främst S:t Petersburg-\r\nområdet. Utöver de nämnda organisationerna\r\nutförs genom egen finansiering ett omfattande och\r\nbeundransvärt hjälparbete i Östeuropa av\r\norganisationer som Lutherhjälpen,\r\nFrälsningsarmén, Slaviska missionen,\r\nPingstmissionens u-landshjälp m.fl.</pre><pre>Försörjningssituationen i de baltiska staterna är\r\nallvarlig. I Estland råder en akut brist på fodersäd,\r\nmediciner och bensin. Bristen på fodersäd har\r\nbidragit till en oväntad och snabbt stigande brist\r\näven på vete. Rapporter från Lettland talar om ett\r\nhastigt försämrat försörjningsläge, och det gäller då\r\nfrämst spannmål, bensin och mediciner.\r\nSituationen i Litauen torde vara likartad.</pre><pre>Bristen på basförnödenheter i de tre baltiska\r\nstaterna och i Sovjetunionen inför den stundande\r\nvintern har uppmärksammats av regeringen, och en\r\norganiserad hjälp är redan på väg till S:t\r\nPetersburg. Förutom denna omedelbara åtgärd\r\ninbjöd regeringen i förra veckan företrädare för\r\nenskilda organisationer till ett möte för att dels\r\nsamla in information om försörjningsläget i\r\nSovjetunionen och Baltikum, dels för att diskutera\r\npå vilket sätt hjälpen bäst bör vara utformad för att\r\nnå de mest utsatta grupperna i samhället. Detta\r\nmöte följs nu upp av SIDA och de enskilda\r\norganisationerna.</pre><pre>Regeringens avsikt med detta arbete är att redan\r\nföre årsskiftet kunna ge ett snabbt och effektivt\r\nbistånd i samband med den plötsligt uppkomna\r\nkatastrofsituationen i S:t Petersburg och i\r\nBaltikum. Hjälpen är i första hand avsedd för de\r\nmest utsatta grupperna i samhället, som har svårt\r\natt klara försörjningen. Det gäller barn och\r\nbarnfamiljer, gamla, sjuka och handikappade. Det\r\när således viktigt att följa upp hjälpen så att den inte\r\nkommer i fel händer eller missbrukas på något sätt.\r\nFör en mer ingående bedömning av\r\nförsörjningssituationen, distributionsproblemen\r\netc. avser regeringen att skicka en delegation till\r\nSovjetunionen och de baltiska staterna för att\r\nbedöma vilka insatser som är nödvändiga i vinter\r\noch inför nästa odlingssäsong. Med dessa åtgärder\r\nvill regeringen understryka sin beredvillighet att\r\nbistå sina grannländer i den pågående\r\nomställningsprocessen.</pre><pre>Anf. 56 LARS SUNDIN (fp):</pre><pre>Herr talman! Jag tackar statsrådet för det positiva\r\nsvaret på min fråga när det gäller huruvida\r\nregeringen är beredd att snabbt ge effektiv hjälp till\r\nBaltikum. Jag frågade i november hur regeringen\r\nvill utveckla samarbetet och stödet till de baltiska\r\nstaterna. Utrikesministern redogjorde då för hur\r\ndessa åtgärder förbereddes. Nu gäller det i stället\r\nkatastrofhjälp. Nu handlar det om att förhindra en\r\nkatastrof. Så allvarlig är situationen i Baltikum vad\r\ngäller livsmedel och bränsle.</pre><pre>Regeringens klara ja som svar på min fråga är jag\r\ndärför nöjd med. Men jag skulle även vilja veta om\r\nregeringen har överlagt med representanter för\r\nbalterna om vilken hjälp som behövs, i vilken form\r\nhjälp skall ges och hur stor den bör vara för att bli\r\neffektiv.</pre><pre>Anf. 57 Statsrådet ALF SVENSSON (kds):</pre><pre>Herr talman! På den frågan vill jag svara: Ja. Via\r\nvåra ambassadörer i de tre baltiska staterna har vi\r\nvarit i kontakt med myndigheterna i Baltikum, och\r\nvi har fått besked om vad man önskar sig mest av\r\nallt nu, vilka varor det gäller och vilka grupper som\r\nbehöver hjälp. I morgon skall jag sammanträffa\r\nmed de tre baltiska staternas ambassadör i Sverige\r\noch ytterligare informera mig.</pre><pre>Jag kan även upplysa om att på fredag svarar\r\nstatsrådet af Ugglas eller statsrådet Dinkelspiel på\r\nen interpellation som också gäller denna\r\nfrågeställning. Mot bakgrund av den debatt som\r\nhar förts i media vill jag med emfas säga att\r\nregeringen ligger i för att verkligen visa att vi nu\r\nskall hjälpa våra brödrafolk i Baltikum.</pre><pre>Anf. 58 LARS SUNDIN (fp):</pre><pre>Herr talman! Är regeringen också beredd att\r\nfortsätta med den här katastrofhjälpen vintern\r\nigenom? Är det fråga om en engångsinsats eller är\r\ndet fråga om en luftbro till Baltikum?</pre><pre>Anf. 59 Statsrådet ALF SVENSSON (kds):</pre><pre>Herr talman! En luftbro låter så enormt, men det\r\nkanske inte var riktigt så Lars Sundin menade. Vi\r\när naturligtvis på det klara med att man inte skall\r\ngöra punktinsatser. Människor har behov av bröd\r\nmer än en dag. Insatsen skall naturligtvis vara av\r\nlånglivad karaktär, annars är det inte mycket\r\nbeställt med den.</pre><pre>Anf. 60 LARS SUNDIN (fp):</pre><pre>Herr talman! Kan statsrådet ge något mått på hur\r\nstor hjälp det kan bli fråga om?</pre><pre>Anf. 61 Statsrådet ALF SVENSSON (kds):</pre><pre>Herr talman! Jag gissar att Lars Sundin vill ha mig\r\natt nämna ett antal miljoner. Jag tror inte att det\r\nvore klokt att göra det. Det skulle då bli en sådan\r\nlåsning till den siffran. Jag hoppas att Lars Sundin\r\nkan vara nöjd med att vi verkligen skall göra så\r\nmycket vi kan.</pre><pre>Anf. 62 LARS SUNDIN (fp):</pre><pre>Herr talman! På förekommen anledning vill jag\r\nfråga om det finns några förbehåll i löften om\r\nkatastrofhjälp till Baltikum, vid sidan av att hjälpen\r\nnaturligtvis skall komma rätt adressat till del?</pre><pre>Anf. 63 Statsrådet ALF SVENSSON (kds):</pre><pre>Herr talman! Det finns alltid förbehåll. Men jag är\r\növertygad om att de tre baltiska staterna kommer\r\natt klara av dem.</pre><pre>Överläggningen var härmed avslutad.</pre><pre>18 § Svar på fråga  1991/92:261 om biståndet till\r\nZambia</pre><pre>Anf. 64 Statsrådet ALF SVENSSON (kds):</pre><pre>Herr talman! Lars Moquist har frågat mig om jag\r\nomgående kommer att genomföra och finansiera en\r\nundersökning huruvida zambiska tillgångar\r\növerförts olagligt till Zambias tidigare president.</pre><pre>Bakgrunden är rykten om att Zambias förre\r\npresident Kaunda påstås ha ca 4 miljarder US\r\ndollar på bankkonton i Schweiz. Rykten som detta\r\nförekommer om många ledare inte bara i u-\r\nländerna, och det är givetvis mycket svårt för mig\r\natt bedöma sanningshalten i sådana rykten.\r\nUppgifterna om president Kaunda spreds av\r\nanhängare till flerpartirörelsen MMD under\r\nvalkampanjen. Efter MMDs seger och president\r\nChilubas tillträde har Zambias nya regering\r\naviserat att man avser genomföra en grundlig\r\nundersökning av tidigare regeringsmedlemmars\r\nekonomiska tillgångar. En sådan zambisk\r\nundersökning om interna förhållanden anser jag\r\nvara rätt tillvägagångssätt. Genom vår ambassad i\r\nLusaka kommer vi att följa undersökningen nära.</pre><pre>Vad gäller svenska biståndsmedel till Zambia, vill\r\njag bara klargöra att för dem gäller samma regler\r\noch noggranna uppföljning som för allt annat\r\nbistånd. Några misstankar om att medel för\r\nbiståndssamarbetet med Zambia skall ha\r\nförskingrats av f.d. president Kaunda eller någon\r\nannan regeringsmedlem föreligger inte.</pre><pre>Anf. 65 LARS MOQUIST (nyd):</pre><pre>Herr talman! Tack för svaret. Alf Svensson säger\r\natt man inte har några misstankar om att medel har\r\nförskingrats av den förre presidenten Kaunda i\r\nZambia. Det är litet märkligt att man på UD har en\r\nså ljum attityd till problemet med korruption. Av\r\nanhängare till Kaunda framgår att medel har\r\ntvingats föras utomlands eftersom man har velat ha\r\nutländska tillgångar om en militärkupp skulle\r\nlyckas. Det finns således även belägg från Kaundas\r\ntidigare ministär på att förhållandena kan vara\r\nsådana som jag har framfört här.</pre><pre>För att allmänheten skall hysa förståelse för det\r\nbistånd som vi ger till utvecklingsländer är det\r\nviktigt att vi reagerar när och om biståndspengar\r\nramlar ner i fickorna på höga befattningshavare i\r\ntredje världens länder. Om vi inte reagerar reses\r\nnaturligtvis berättigade krav på att biståndsmedlen\r\nskall reduceras till förmån för behjärtansvärd hjälp\r\ntill eftersatta grupper i Sverige. Vi skall komma\r\nihåg att vi inför budgetåret 1989/90 lämnade\r\nbistånd, bilateralt och multilateralt, på drygt 265\r\nmilj.kr. I april år 1990 lämnade vi dessutom\r\nytterligare betalningsbalansstöd till Zambia på 100\r\nmiljoner, eftersom man inte klarade betalningar till\r\ninternationella valutafonden, IMF, och\r\nVärldsbanken. För 1991/92 har medelsramen\r\nutökats med ytterligare 20 milj.kr.</pre><pre>Det är alltså inte obetydliga belopp som lämnas till\r\nZambia. Jag tycker därför att det är viktigt att\r\nfrågan verkligen bevakas och att den utreds om\r\nförhållandena skulle vara sådana som de framställs\r\ni de artiklar som har kommit oss till handa.</pre><pre>Anf. 66 Statsrådet ALF SVENSSON (kds):</pre><pre>Herr talman! Jag måste säga att jag tycker att Lars\r\nMoquist rör ihop detta till en väldig gröt. Det finns\r\nrykten som säger att Kaunda har skott sig. Det finns\r\nmassor av den typen av rykten runt om i världen,\r\ninte minst kanske i tredje världen. Vad som nu skall\r\ninträffa är att detta skall undersökas av den\r\nnuvarande zambiska regeringen. Det enda rimliga\r\nmåtte väl vara att låta den nuvarande regeringen\r\nundersöka frågan och att se vad den kommer fram\r\ntill.</pre><pre>Zambia har nu alltså en ny president, Chiluba, som\r\nvi enligt min uppfattning har all anledning att önska\r\nlycka till och att stödja och stötta så mycket vi kan.\r\nJag tycker att det var en väldig framgång att han\r\nfick ta över. Han kommer att utreda denna fråga.\r\nDet skall inte vi göra.</pre><pre>Visar det sig sedan att det är så som ryktena gör\r\ngällande, då får vi ta upp frågan till nya\r\nresonemang. Men vi kan inte nu ha en stor debatt\r\nom rykten om Kaunda. Det är en orimlighet.</pre><pre>Jag säger i slutet av mitt svar att vi har kontroll över\r\nde svenska biståndsmedlen. Dem har alltså inte\r\nKaunda stoppat i egen ficka. Detta påstår vi. Är det\r\nnågon som påstår något annat, får han göra skäl för\r\nde påståendena.</pre><pre>Säg inte heller, Lars Moquist, att det på UD skulle\r\nfinnas någon ljum attityd till korruption. Det gör\r\ndet inte. Korruption existerar -- jag tror faktiskt att\r\ndet existerar också i vårt samhälle -- men vi har\r\ningen ljum inställning till det. Den kan vara svår att\r\nfå tag på och komma åt, men i den mån vi får den\r\nbelagd och bevisad sitter vi inte ljumma eller\r\noengagerade. Var övertygad om det!</pre><pre>Låt mig än en gång få säga att jag tycker att vi nu\r\nskall se positivt på den nye presidenten Chilubas\r\nmöjligheter. Hittills har han visat frejdiga takter.\r\nJag kan väl också berätta för Lars Moquist att\r\npresident Chiluba kommer till Sverige någon gång\r\nunder sommaren nästa år.</pre><pre>Anf. 67 LARS MOQUIST (nyd):</pre><pre>Herr talman! Jag får väl tills vidare nöja mig med\r\natt det kommer att bli en utredning och att man så\r\natt säga har detta på näthinnan både i Zambia och\r\npå vårt biståndskontor och vår ambassad där nere.\r\nSkulle det visa sig att det är fråga om en sådan\r\nsoppa som man kan befara, har jag alltså Alf\r\nSvenssons ord på att Sverige kommer att reagera.\r\nJag tackar för det.</pre><pre>Överläggningen var härmed avslutad.</pre><pre>19 § Svar på fråga  1991/92:240 om\r\nstudiemedelsnämnderna m.m.</pre><pre>Anf. 68 Utbildningsminister PER UNCKEL\r\n(m):</pre><pre>Herr talman! Låt mig först tacka för\r\ntillmötesgåendet att lägga om tidsschemat så att det\r\npassar också mina önskemål.</pre><pre>Lena Öhrsvik har frågat mig vilka motiv regeringen\r\nhar för att föreslå att samtliga\r\nstudiemedelsnämnder och\r\nvuxenutbildningsnämnder avskaffas.</pre><pre>Regeringen har den 5 december 1991 beslutat\r\nföreslå riksdagen att anta bl.a. förslag om att\r\nnuvarande studiemedelsnämnder och\r\nvuxenutbildningsnämnder läggs ned och därmed\r\nupphör som självständiga myndigheter fr.o.m. den\r\n1 juli 1992 (prop. 1991/92:76). Propositionen\r\nkommer inom kort att överlämnas till riksdagen. I\r\npropositionen lämnar jag en ingående redovisning\r\nför skälen för mitt förslag. Här vill jag nämna att\r\nhuvudskälet är att den nuvarande ordningen, som\r\ninnebär att ansvaret regionalt är splittrat på 30\r\nsjälvständiga myndigheter, försvårar möjligheterna\r\ntill helhetslösningar och en mer flexibel\r\nresursanvändning och därigenom motverkar\r\nbesparingar och rationaliseringar inom den\r\noffentliga sektorn.</pre><pre>Förutsättningarna för att genomföra angelägna\r\nförändringar av studiestödssystemet blir bättre med\r\nden mer rationella organisation inom\r\nstudiestödsområdet som föreslås i propositionen.</pre><pre>Anf. 69 LENA ÖHRSVIK (s):</pre><pre>Herr talman! Jag tackar för svaret, men jag måste\r\nsäga att det var ett av de våldsammaste angrepp jag\r\nhar sett på studiestödsorganisationen, på dess\r\npersonal och ytterst på myndigheten CSN och dess\r\nstyrelse.</pre><pre>CSN har i år fått utmärkelsen ''kronan på verket''\r\njust på grund av en rationell handläggning och en\r\nmycket god service. Om man i organisationen hade\r\nupplevt att nämnderna skulle ''försvåra\r\nmöjligheterna till helhetslösningar och en mer\r\nflexibel resursanvändning'' hade man naturligtvis\r\nsagt det. Skälet är ett annat, nämligen att\r\nregeringen vill skära ner stöden, men då tycker jag\r\natt regeringen skall säga det.</pre><pre>Det kan väl inte vara så att mellan 20 000 och 25 000\r\nbeslutsärenden medvetet läggs över från ca 240\r\nförtroendevalda till s.k. byråkrater.</pre><pre>Jag måste säga att det är en underlig ärendeordning\r\natt ge sig på administration och organisation innan\r\nman har bestämt sig för hur stöden skall vara\r\nutformade. Det är inte många dagar sedan jag i den\r\nhär kammaren fick svar på en fråga om just den\r\nframtida utformningen av våra studiestöd. Det\r\nhade väl varit lämpligt att vi hade fått ta ställning\r\ntill den frågan först. Jag måste än en gång fråga:\r\nSkulle det inte vara lämpligt att bestämma sig för\r\nhur stöden skall se ut innan man beslutar om\r\norganisationen?</pre><pre></pre><pre>Anf. 70 Utbildningsminister PER UNCKEL\r\n(m):</pre><pre>Herr talman! Svaret på den frågan är nej. Vi börjar\r\nmed att tillse att organisationen är rationell, att den\r\nhar förutsättningar att utarbeta de förslag som från\r\ntid till annan kan vara aktuella, och sedan överlåter\r\nvi till organisationen att efter det att regeringen och\r\nriksdagen har fattat beslut genomföra dessa. Man\r\nbörjar alltså med att tillse att organisationen fyller\r\nmåttet.</pre><pre>Låt mig dessutom, herr talman, understryka att\r\nLena Öhrsvik naturligtvis vantolkar regeringens\r\nförslag när hon hävdar att det faktum att vi\r\navvecklar myndigheterna på den regionala nivån\r\nskulle vara ett angrepp på dessa myndigheters\r\npersonal. Sådant trams! Vad detta är frågan om är\r\natt ge den myndighet i vilken Lena Öhrsvik själv är\r\nstyrelseledamot det totala ansvaret för att utforma\r\nden rationellaste möjliga organisation som kan\r\ntillskapas för att hantera de studiestödsbelopp som\r\nstaten har anledning att ställa till de studerandes\r\nförfogande. Konstigare än så är det inte.</pre><pre>Anf. 71 LENA ÖHRSVIK (s):</pre><pre>Herr talman! Då menar alltså statsrådet att det är\r\nrationellt att lägga ytterligare mellan 20 000 och\r\n25 000 beslutsärenden på våra tjänstemän och helt\r\navskaffa det inflytande som löntagare, studenter\r\noch andra samhällsföreträdare har över\r\nfördelningen av pengar? Det handlar ju i det fall\r\nsom gäller vuxenutbildningsnämnderna om en\r\nvuxenutbildningsavgift, som man gemensamt har\r\ntagit ansvaret för att avsätta för just vuxenstudier.\r\nDet skall alltså inte längre finnas något\r\ndemokratiskt inflytande över fördelningen av de\r\npengarna. Inte heller skall studenterna eller\r\nstuderandehälsovården ha något inflytande över\r\nmeritvärderingsprövning och annat.</pre><pre>Jag måste säga att det är en underlig väg att gå. Jag\r\ntrodde att det var vi som politiskt bestämde hur\r\nstöden skulle se ut och att vi därefter formade en\r\norganisation som var bra. Jag har heller inte hört\r\nnågon kritisera nämnderna för att de skulle\r\nförsvåra en rationell hantering. Det var verkligen\r\nen överraskning. Jag menar att det är rimligt att vi\r\nfår möjlighet att diskutera stödens utformning.\r\nMen det kanske inte utbildningsministern vill?</pre><pre>Anf. 72 Utbildningsminister PER UNCKEL\r\n(m):</pre><pre>Herr talman! Jag diskuterar gärna stödens\r\nutformning, men Lena Öhrsvik har frågat mig om\r\nstudiemedelsorganisationen, och då väljer jag i\r\nenlighet med reglerna för taledebatterna att hålla\r\nmig till detta ämne.</pre><pre>Låt mig därtill, herr talman, tillägga att jag har det\r\nstörsta förtroende för att Lena Öhrsvik och hennes\r\nparlamentariskt tillsatta styrelsekolleger i CSN kan\r\nforma en organisation som väl tillgodoser såväl\r\neffektivitets- som demokratikravet.</pre><pre>Anf. 73 LENA ÖHRSVIK (s):</pre><pre>Herr talman! Jag har stort förtroende för den\r\nstyrelse jag är med i, men inte kommer vi att sitta\r\noch handlägga mellan 20 000 och 25 000 enskilda\r\närenden, utan det är andra förtroendevalda som\r\nhar lokal förankring och som är utsedda av sina\r\nkamrater som har skött den sysslan.</pre><pre>Det kan väl inte vara besparingsskäl som ligger\r\nbakom detta eller några illvilliga angrepp på just\r\nvuxenstudiestödet? Det är nämligen den diskussion\r\nsom förekommer ute, och det är detta man\r\nmisstänker. Jag kan nämna att genom att avskaffa\r\nnämnderna spar man 1,5 milj.kr. Är det rimligt att\r\nta en stor diskussion om inflytandefrågor,\r\ndemokrati och byråkratisering för 1,5 milj.kr.?</pre><pre>Anf. 74 Utbildningsminister PER UNCKEL\r\n(m):</pre><pre>Herr talman! Jag tror inte att Lena Öhrsvik riktigt\r\nförstår vad som är innebörden i regeringens förslag.\r\nVi vill i stället för att upprätthålla 31 myndigheter\r\npå studiestödsområdet skapa en med det samlade\r\nansvaret för organisation och ärendehantering\r\ninom studiestödssystemet. Det är korrekt av Lena\r\nÖhrsvik att misstänka att det ligger besparingsskäl\r\nbakom det förslaget. Vi tror nämligen att det är\r\nviktigt och riktigt att spara så långt det bara går på\r\nden statliga administrationen för att därmed ha\r\npengar över att ge till de studerande, som den här\r\norganisationen faktiskt är till för att tjäna.</pre><pre>Anf. 75 LENA ÖHRSVIK (s):</pre><pre>Herr talman! Jag måste ändå få höra hur man har\r\ntänkt sig att lösa inflytandefrågorna. Vem skall ta\r\nhand om de skälighetsbedömningar det handlar om\r\nvid fördelningen av vuxenstudiestöd, vid\r\nmeritvärderingsprövning, vid omprövningsärenden\r\ni studiemedelsbeslut, osv.? Detta är ärenden som är\r\nganska knepiga och som vi nu har förtroendevalda\r\nmed goda kunskaper och lokal förankring som\r\nbeslutar i. Hur skall man kunna hantera det på\r\nbyråkratsidan?</pre><pre>Anf. 76 Utbildningsminister PER UNCKEL\r\n(m):</pre><pre>Herr talman! I dessa och andra frågor får Lena\r\nÖhrsvik hålla sig till dess propositionen är\r\npresenterad för riksdagen.</pre><pre>Överläggningen var härmed avslutad.</pre><pre>20 § Svar på fråga  1991/92:259 om\r\nlärarutbildningen</pre><pre>Anf. 77 Utbildningsminister PER UNCKEL\r\n(m):</pre><pre>Herr talman! I regeringsförklaringen har\r\nregeringen deklarerat att en ny parallell\r\nlärarutbildning för lärare i grundskolan skall\r\ninföras. Lena Hjelm-Wallén har ställt frågan var i\r\nutbildningssamhället det finns krav på återgång till\r\nämneslärarutbildning och vilka behov den skall\r\ntillfredsställa.</pre><pre>Jag är frestad att först ställa en motfråga. Vilket\r\nsvar anser Lena Hjelm-Wallén att hon fick när hon\r\nställde frågan till utbildningssamhället om att\r\navskaffa ämneslärarutbildningen? Jag vill påminna\r\nom att det inte var något entydigt svar hon möjligen\r\nfick. Och varför för övrigt bara fråga\r\nutbildningssamhället?</pre><pre>Jag tror att det är bra om vi kan erbjuda olika vägar\r\ntill läraryrket. Det är bra med varierande\r\nlärarutbildningar, så att vi får lärare med olika\r\nkompetenser -- både breda och djupa. Vi har ju nu\r\nen varierad lärarkår, och jag tycker för min del att\r\ndet vore en stor nackdel om vi framdeles skulle\r\nstöpa alla lärare i samma form.</pre><pre>Syftet med den parallella lärarutbildningen är att\r\nsärskilt värna om de djupa ämneskunskaperna. Det\r\när svårt att förstå att någon kan invända mot att ge\r\nde lärarkandidater som så önskar möjligheter att\r\ntillgodose sina önskemål om sådana kunskaper.\r\nEller, för att faktiskt ställa en motfråga till fru\r\nHjelm-Wallén, hur motiverar man ett motstånd mot\r\natt låta en blivande lärare lära sig mera?</pre><pre>Anf. 78 LENA HJELM-WALLÉN (s):</pre><pre>Herr talman! Jag noterar att i svaret på min fråga\r\nbehöver Per Unckel ställa tre motfrågor. Det\r\nkanske visar hur detta ärende ligger till i\r\ndepartementet.</pre><pre>När jag var utbildningsminister och var med och\r\nreformerade lärarutbildningen var det fråga om ett\r\nlångvarigt utredningsarbete, där hela skolsamhället\r\nkunde göra sig hört och verkligen också gjorde det,\r\neftersom det förekom en omfattande debatt innan\r\nvi fattade beslutet.</pre><pre>Nu vill Per Unckel skynda fram och inte ens sätta\r\nsig in i hur lärarutbildningen fungerar i dag. Han\r\nsäger att alla stöps i samma form, men det är inte\r\nsant. Mitt första råd till Per Unckel är att ministern\r\nbör ta och lära sig något om hur det faktiskt\r\nfungerar inom dagens lärarutbildning.</pre><pre>Visst är det bra om människor vill fördjupa sig\r\nytterligare. Men det går ju i så fall att bygga på. Det\r\när inte nödvändigt med en parallell utbildning. Om\r\nman redan innan den första kullen har kommit ut\r\nbörjar tala om parallell utbildning, ifrågasätter man\r\nju hela den nya lärarutbildningen, och det tycker\r\njag är klåfingrigt. De som nu kommer ut bör enligt\r\nmin uppfattning få visa vad de går för och tas emot\r\npositivt ute i skolsamhället.</pre><pre>Skälen för att återinföra ämneslärarutbildningen\r\nkan inte ha sin grund i erfarenhet av nuvarande\r\ngrundskollärarutbildning, och de kan heller inte ha\r\nsin grund i skolans behov. Det tycks mig i stället\r\nvara fråga om gamla traditionella moderata\r\nargument mot denna utbildning. Det är ett\r\nnattståndet motstånd mot den lärarutbildning som\r\nnu fungerar, och jag tycker att det är ett mycket\r\nuselt sätt att möta de nya lärarna, när de nu börjar\r\nkomma ut i december.</pre><pre>Anf. 79 Utbildningsminister PER UNCKEL\r\n(m):</pre><pre>Herr talman! Låt mig först understryka vad som är\r\nviktigt att minnas, nämligen att det förslag\r\nregeringen kommer att framlägga ger båda typerna\r\nav lärare möjlighet att konkurrera på lika villkor.\r\nJag tycker att detta är en av de mest fascinerande\r\nmöjligheter att tillse att olika lärarkategorier får\r\nchans att verka i skolan parallellt med varandra.\r\nRegeringens utgångspunkt är att detta är bra. Lena\r\nHjelm-Walléns utgångspunkt är att detta är\r\nförkastligt. Jag förstår uppriktigt sagt inte hur man\r\nkan vara så rädd för att låta andra möjligheter att\r\nbli lärare öppnas för lärarkandidater som har andra\r\nönskemål och andra behov.</pre><pre>Lena Hjelm-Wallén säger att det inte finns någon\r\nefterfrågan på detta ute i skolorna. Utan att vara\r\nrespektlös, herr talman, måste jag säga att jag\r\nundrar om Lena Hjelm-Wallén på sistone har varit\r\nute i en skola om hon kan säga att det inte finns\r\nnågon efterfrågan på djupare ämneskunskaper.</pre><pre>Sanningen är, att med den lärarutbildning som\r\nLena Hjelm-Wallén nu vill tvinga alla lärare att gå\r\nigenom, kommer det att vara möjligt att beträda\r\nkatedern och undervisa barn och ungdomar med\r\nblott 20 poäng ämneskunskaper i bagaget. Denna\r\nregerings utgångspunkt är att det är bra att erbjuda\r\nett djupare ämneskunnande för de lärarkandidater\r\nsom är beredda och intresserade av att satsa på\r\ndetta.</pre><pre>Lena Hjelm-Wallén säger att den nya\r\nlärarutbildning som vi nu introducerar endast är\r\nnågot slags restpost från gammalt moderat\r\ntänkande på utbildningsområdet. Om man\r\nbetraktar en känsla för djupet i kunskaperna och\r\nför behovet av att ha någonting mera än bara\r\npedagogisk färdighet och ytligare ämneskunskaper\r\nsom gamla moderata önskemål står jag gärna för\r\ndetta.</pre><pre>Anf. 80 LENA HJELM-WALLÉN (s):</pre><pre>Herr talman! Jag kan berätta för Per Unckel att jag\r\nofta är ute i skolorna -- jag var det så sent som i går.\r\nJag står verkligen för vad jag sade om behovet av\r\nden grundskollärarutbildning som nu äger rum,\r\nmed det ämnesdjup och den bredd som finns i den,\r\nkombinerat med pedagogiska insikter och\r\nfärdigheter. Det är oförskämt att beskriva den\r\nnuvarande lärarutbildningen och den uppskattning\r\nav denna utbildning som de lärarstuderande känner\r\nså som grund och dålig. Det stämmer inte med\r\nverkligheten. Jag tycker att Per Unckel skall börja\r\nmed att sätta sig in i hur den faktiskt fungerar.</pre><pre>Vad jag vill slå vakt om är ämneskunskaperna och\r\nden pedagogiska insikten, dvs. yrkeskunskaperna\r\nför lärarna. Det räcker då inte med vissa\r\nakademiska kurser och något litet pedagogiskt\r\npåhäng, som Per Unckel tydligen tänker sig.</pre><pre>Anf. 81 Utbildningsminister PER UNCKEL\r\n(m):</pre><pre>Herr talman! Men det är ju ändå så, fru Hjelm-\r\nWallén, att man med den nygamla lärarutbildningen\r\nhar rätt att undervisa högstadieelever med blott 20\r\npoäng ämneskunnande. Jag tycker -- det skall jag\r\ngärna deklarera -- att detta är för ytligt. Jag\r\naccepterar att andra kan tycka att detta är en\r\ntillräcklig utbildning, men endast under\r\nförutsättning att jag får gå de lärarkandidater till\r\nmötes som söker någonting djupare inom ramen för\r\nen vanlig lärarutbildning än blott detta. Det är\r\ndärför regeringen introducerar den alternativa\r\nmöjligheten att bli lärare.</pre><pre>Vi borde vara tacksamma, i stället för att vara\r\ngnatiga, gentemot möjligheter att öppna skolan för\r\nandra än dem som vid 20 års ålder har bestämt sig\r\nför att gå in på en regelrätt lärarbana. Alldeles\r\nbortsett från att jag tror att den nya\r\nlärarutbildningen kommer att innebära kvalitativa\r\nförstärkningar för skolan, tror jag att den kommer\r\natt förmå att attrahera ungdomar som annars skulle\r\ngå läraryrket förbi, av det enkla skälet att de här får\r\nmöjlighet att välja något senare i livet.</pre><pre>Anf. 82 LENA HJELM-WALLÉN (s):</pre><pre>Herr talman! Det viktigaste med lärargärningen är\r\nju att man har en kompetens i sin yrkesroll, och då\r\nräcker det inte med en och annan akademisk kurs\r\noch sedan något pedagogiskt ytterligare på det.\r\nUtvecklingen har ju visat, att vad man behöver är\r\nden här sammanflätade, sammanhållna\r\nutbildningen, där ämneskunskaper, pedagogiska\r\ninsikter och färdigheter samt metodik flätas in i\r\nvarandra, så att det blir en yrkeskompetens. Det är\r\nden jag vill slå vakt om. Behöver någonting i det\r\nfördjupas, låt oss diskutera det då, men för det\r\nbehöver man inte ifrågasätta hela denna modell.\r\nDet är det Per Unckel gör, och det är det som de\r\nlärarstuderande och folk ute på fältet nu är så\r\noroliga för.</pre><pre>Anf. 83 Utbildningsminister PER UNCKEL\r\n(m):</pre><pre>Herr talman! Fru Hjelm-Wallén måtte inte ha\r\nlyssnat på vad jag sade. Den lärarutbildning som\r\nhon och uppenbarligen de lärarstuderande som hon\r\nträffar vill ha kvar kommer att vara kvar, precis som\r\nden är, eller kanske med förbättringar vad det lider.\r\nDet kommer vi att diskutera åtskilligt i denna\r\nkammare under åren framöver.</pre><pre>Vad regeringen säger är: Låt oss introducera\r\nytterligare ett sätt att bli lärare, som förvisso inte\r\nskall beskrivas som några hoprafsade akademiska\r\nkurser med en och annan snutt av pedagogisk natur,\r\nutan som handlar om djupa akademiska kunskaper\r\ni ämnena, förenade med omfattande pedagogisk\r\noch metodisk komplettering till dessa kunskaper.</pre><pre>Jag kan inte förstå, herr talman, varför man skulle\r\nbli en sämre lärare bara därför att man tar till sig\r\nämnes- och pedagogikkunnandet på detta sätt än\r\nom man gör det på det sätt som Lena Hjelm-Wallén\r\nförespråkar.</pre><pre>Anf. 84 LENA HJELM-WALLÉN (s):</pre><pre>Herr talman! Det oroar mig verkligen att Per\r\nUnckel inte förstår skillnaden. Det viktigaste i\r\nyrkeskompetensen är att läraren kan såväl sitt\r\nämne som att lära ut. Det har man nu hittat en\r\nmycket god modell för, som lärarstuderande är\r\npositiva till, som lärarutbildarna har lärt sig att\r\nuppskatta mer och mer och som efterfrågas ute på\r\nfältet. När detta sätts i fråga innebär det också att\r\ndet skapas en mycket stor oro. Jag tycker att det är\r\nklåfingrigt att, precis samma höst som den första\r\nkullen går ut, ifrågasätta hela den grund som deras\r\nyrkeskunnande står på. Det är det Per Unckel gör,\r\näven om han inte tycks förstå det själv.</pre><pre>Anf. 85 Utbildningsminister PER UNCKEL\r\n(m):</pre><pre>Herr talman! Lena Hjelm-Wallén beskriver vad\r\nhon tycker är villkoren för den goda läraren. Får jag\r\ngöra detsamma: Den goda läraren är den lärare\r\nsom kan sitt ämne.</pre><pre>Anf. 86 LENA HJELM-WALLÉN (s):</pre><pre>Herr talman! Det är självklart -- eftersom jag är\r\nlärare håller jag helt och hållet med om detta. Men\r\nPer Unckel tycks i dag tala om någon sorts\r\ntvåämneslärare. Jag vet att verkligheten i skolan är\r\nden, att man undervisar i dessa två ämnen plus\r\ndiverse ytterligare ämnen som man inte har läst\r\nnågonting alls om. Då faller resonemanget om dem\r\nsom har bara 20 poäng i något ämne platt, därför\r\natt verkligheten är att dessa lärare då får undervisa\r\ni ämnen som de inte har några kunskaper alls i. Jag\r\ntycker att vi skall undvika den situationen, och\r\nframför allt att vi skall respektera lärarkunnandet.</pre><pre>Anf. 87 Utbildningsminister PER UNCKEL\r\n(m):</pre><pre>Herr talman! Vem i hela friden har sagt att de nya\r\nlärarna skall undervisa i ämnen som de inte är\r\nutbildade i? Vem har sagt att man skall vara bunden\r\nvid tvåämnesutbildningar? I brist på argument,\r\nherr talman, börjar nu Lena Hjelm-Wallén\r\nkonstruera en egen lärarutbildning, som hon\r\npådyvlar mig och sedan för kampen mot. Möjligen\r\nskulle denna debatt vinna på att fortsätta när\r\nregeringens proposition har presenterats i februari\r\nmånad nästa år.</pre><pre>Anf. 88 LENA HJELM-WALLÉN (s):</pre><pre>Herr talman! Det är Per Unckel som har startat\r\nhela den här debatten genom att ifrågasätta det\r\nnuvarande. Om han säger, att trots att lärarna bara\r\nskall ha ett par ämnen skall de ändå ha ett djup i\r\nsina kunskaper -- jag antar att han inte tänker sig\r\nhur lång lärarutbildning som helst -- blir\r\nkonsekvenserna de som jag säger. Om man vet\r\nnågonting om hur skolsamhället fungerar inser man\r\natt lärare med utbildning i få ämnen kommer att få\r\n''kvacka'' i ämnen som de över huvud taget inte har\r\nläst. Det är en skolrealitet som jag beklagar att Per\r\nUnckel inte känner till.</pre><pre>Överläggningen var härmed avslutad.</pre><pre>21 § Svar på fråga  1991/92:263 om studenternas\r\nbostadssituation</pre><pre>Anf. 89 Utbildningsminister PER UNCKEL\r\n(m):</pre><pre>Herr talman! Birger Andersson har frågat mig\r\nvilka aktiva åtgärder regeringen avser att vidta för\r\natt förbättra bostadssituationen för studenterna.</pre><pre>Frågan om bostäder för såväl svenska studenter\r\nsom utländska gäststuderande behandlades här i\r\nriksdagen så sent som förra året. Det konstaterades\r\ndå att det inte finns någon anledning att överge den\r\nnuvarande ordningen, som innebär att\r\nbostadsförsörjningen för alla i en kommun är en\r\nangelägenhet för kommunen. Detta ansvar\r\nomfattar också bostäder för högskolans studerande\r\noch forskare.</pre><pre>Enligt min mening är bostadssituationen för\r\nstudenterna inte tillfredsställande på flera\r\nhögskoleorter; på vissa orter kan rent av en\r\nutbyggnad av högskoleverksamheten äventyras.</pre><pre>I förslag till lokalisering av den kommande\r\nutbyggnaden av antalet platser i högskolan är det\r\ninte orimligt att lägga stor vikt vid berörda\r\nkommuners dokumenterade vilja att lösa\r\nstudenternas bostadsfråga.</pre><pre>Eftersom många kommuner anmält stort intresse\r\nför en fortsatt utbyggnad av ''sin'' högskola blir mitt\r\nsvar att behovet av bostäder för de studerande\r\nmåste beaktas av de berörda kommunerna.</pre><pre>Anf. 90 BIRGER ANDERSSON (c):</pre><pre>Herr talman! Jag ber att få tacka\r\nutbildningsministern för svaret.</pre><pre>Hösten 1989 ställde jag samma fråga till\r\nbostadsminister Ulf Lönnqvist i den dåvarande\r\nsocialdemokratiska regeringen. Sveriges Förenade\r\nstudentkårer hade då slagit larm om den besvärliga\r\nbostadssituationen. Många studenter hade mycket\r\nprimitiva och besvärliga bostadsförhållanden. En\r\ndel tvingades tacka nej till erhållen utbildningsplats\r\nför att de ej kunde ordna bostadsfrågan. Många\r\navstod från att söka en viss utbildning för att de\r\nvisste om svårigheterna att få tag i någon bostad på\r\nstudieorten.</pre><pre>Hösten 1990 diskuterades på nytt studenternas\r\nbostadsfråga i en interpellationsdebatt i denna\r\nkammare, vilket utbildningsministern tydligen\r\nhänvisar till i svaret.</pre><pre>Hösten 1991 har Sveriges Förenade studentkårer\r\nånyo aktualiserat frågan; bostadsproblemen finns\r\nkvar.</pre><pre>Även om utbildningsministern har fått ärva\r\nproblemen och inte kan lastas för den nuvarande\r\nsituationen är det absolut nödvändigt att han tar tag\r\ni problemen med stor skyndsamhet, annars kan\r\nsituationen ytterligare förvärras.</pre><pre>Innevarande termin tillkom 5 000 nya\r\nutbildningsplatser. Nästa termin tillkommer 2 000,\r\noch för läsåret 1992/93 kan ytterligare 3 000 platser\r\nväntas tillkomma. Eftersom arbetsmarknadsläget\r\nför nyutexaminerade akademiker är kärvt stannar\r\nmånga kvar och studerar ytterligare någon termin.\r\nUtbudet av studentbostäder blir därför lågt.</pre><pre>Jag delar utbildningsministerns uppfattning att det\r\när kommunerna som har huvudansvaret för\r\nbostadsförsörjningen. Jag är övertygad om att\r\nkommunerna på högskole- och universitetsorterna\r\nkänner sitt ansvar, men jag tror att man ute i\r\nkommunerna ofta känner osäkerhet över hur\r\nmycket man vågar satsa på nya studentbostäder.</pre><pre>Därför vill jag fråga: Är utbildningsministern\r\nberedd att i nära samförstånd och i samarbete med\r\nberörda kommuner göra en mera långsiktig\r\nbedömning av behovet av studentbostäder?</pre><pre>Anf. 91 Utbildningsminister PER UNCKEL\r\n(m):</pre><pre>Herr talman! Frågan om bostadsförsörjningen är\r\nju, som har sagts, ingenting som staten kan eller bör\r\növerta ansvaret för. I undertonen i mitt svar ligger\r\natt jag förutsätter att de kommuner som i dag är så\r\npåtagligt intresserade av att attrahera nya statliga\r\nhögre utbildningsplatser också inser att själva\r\nvillkoret för att sådana skall kunna tilldelas på ett\r\nmeningsfullt sätt är att studenterna har tak över\r\nhuvudet.</pre><pre>Redan i detta påpekande, nämligen att\r\nkommunerna har anledning att inse vad deras\r\nansvar är när de ber staten om nya\r\nutbildningsplatser, ligger en mycket klar signal till\r\nlandets kommunalmän att de bör inse att de har ett\r\nansvar för studenternas välbefinnande i detta\r\nhänseende.</pre><pre>Som en andra underton i mitt svar ligger att vi\r\nfrån utbildningsdepartementets sida kommer att\r\nnoga följa hur kommunerna faktiskt lever upp till\r\ndetta ansvar och låta den analysen påverka de\r\nrekommendationer som vi i platshänseende\r\nkommer att lämna till riksdagen.</pre><pre>Anf. 92 BIRGER ANDERSSON (c):</pre><pre>Herr talman! Jag vill ta upp ytterligare en fråga\r\nsom utbildningsministern berör i sitt svar, och det\r\när de utländska gäststuderandes problem.\r\nErasmus-projektet kommer nu i gång på allvar\r\nläsåret 1992/93, och det innebär en kraftigt ökad\r\nström av gäststuderande till vårt land. Det är även\r\nen stark strävan från utbildningsministern, om jag\r\nhar förstått honom rätt, att öka studerandeutbytet.\r\nJag delar hans uppfattning att det är viktigt att öka\r\nde internationella kontakterna med andra\r\nhögskolor och universitet.</pre><pre>Med denna brist, som jag har omnämnt och som vi\r\ntydligen är överens om finns, kan det bli svårt att ta\r\nemot gäststudenter, och jag vill då ställa en\r\nkompletterande fråga: Vilka möjligheter bedömer\r\nutbildningsministern att Sverige har att ta emot ett\r\nökat antal gäststuderande?</pre><pre>Anf. 93 Utbildningsminister PER UNCKEL\r\n(m):</pre><pre>Herr talman! I början av Erasmus-programmet är\r\ndet trots allt begränsade mängder studenter som\r\nSverige har anledning att bereda denna typ av\r\nbostäder. Men man behöver inte blicka många år\r\nframåt för att inse, och hoppas på, att den här\r\nvolymen skall vara oändligt mycket större än vad\r\nden kommer att vara den närmaste tiden.</pre><pre>Mitt svar på frågan om de prövningar som vi då\r\nkommer att ställas inför är egentligen detsamma\r\nsom tidigare, nämligen att de universitet och\r\nkommuner som är intresserade av det\r\ninternationella utbyte som Erasmus inbjuder till\r\nhar anledning att mycket noga se om sitt hus.</pre><pre>Jag tror också att det kommer att finnas skäl att i de\r\nbostadsområden som särskilt tillhandahålls för\r\nstudenter införa system varigenom studenter som\r\nåker ut för att studera i andra länder -- det är den\r\nandra sidan av Erasmus-programmet -- får lämna\r\nsina bostäder till uthyrning till de studenter som\r\nkommer till vårt land i deras ställe.</pre><pre>Anf. 94 BIRGER ANDERSSON (c):</pre><pre>Herr talman! Jag tror att utbildningsministern och\r\njag är ganska överens om att det är mycket viktigt\r\natt vi löser de studerandes boendesituation. Det är\r\nenligt mitt synsätt mycket viktigt att vi kan få allt\r\nfler att läsa vid universitet och högskolor. Vi\r\nbehöver ju i framtiden välutbildad arbetskraft för\r\natt kunna klara oss i den hårdnande internationella\r\nkonkurrensen. En bra bostad och en god\r\nstudiemiljö är viktiga förutsättningar för ett gott\r\nstudieresultat. Jag hoppas att utbildningsministern\r\ntar tag i den här frågan, så att situationen för våra\r\nstuderande vid universitet och högskolor inte\r\nförvärras.</pre><pre>Jag sade tidigare att jag är övertygad om att\r\nkommunalmännen på högskole- och\r\nuniversitetsorterna är beredda att göra en insats,\r\nmen jag tror att de vill ha en litet mer långsiktig\r\nplanering än vad som har gällt under de senaste\r\nåren.</pre><pre>Överläggningen var härmed avslutad.</pre><pre></pre><pre>22 § Svar på fråga  1991/92:249 om bevarande\r\nav åkermark runt Helsingborg</pre><pre>Anf. 95 Statsrådet GÖREL THURDIN (c):</pre><pre>Herr talman! Kenneth Lantz har frågat mig på\r\nvilket sätt jag kommer att agera för att garantera att\r\nhögproducerande jordsbruksmark inte kommer att\r\nnyttjas vid byggandet av den av banverket\r\nplanerade Riksbangård Syd i Skåne.</pre><pre>Enligt vad jag har inhämtat studeras olika lägen för\r\nen riksbangård i Skåne. Frågan om en lämplig\r\nlokalisering och utformning av en sådan\r\nriksbangård är naturligtvis av stor betydelse för den\r\nlokala och regionala samhällsplaneringen i Skåne.\r\nFrån rikssynpunkt är det också väsentligt att frågan\r\nom en riksbangård i Skåne får en bra lösning.</pre><pre>Kenneth Lantz understryker vikten av att\r\nhögproduktiv jordbruksmark inte kommer att\r\nutnyttjas för denna anläggning. Jag vill i detta\r\nsammanhang erinra om bestämmelserna i\r\nnaturresurslagen till skydd för sådan\r\njordbruksmark. Såsom grundläggande\r\nbestämmelse för hushållning anges i\r\nnaturresurslagen att brukningsvärd jordbruksmark\r\nfår tas i anspråk för bebyggelse eller anläggningar\r\nendast om det behövs för att tillgodose väsentliga\r\nsamhällsintressen. En förutsättning -- och den är\r\nviktig -- är vidare att detta behov inte kan\r\ntillgodoses på ett från allmän synpunkt\r\ntillfredsställande sätt genom att annan mark tas i\r\nanspråk.</pre><pre>Jag kommer med uppmärksamhet att följa hur\r\nnaturresurslagen tillämpas när det gäller den\r\nplanerade riksbangården i Skåne.</pre><pre>Anf. 96 KENNETH LANTZ (kds):</pre><pre>Herr talman! Jag vill tacka statsrådet Görel\r\nThurdin för svaret på min fråga. Anledningen till\r\nmin fråga är den rädsla som finns för att närheten\r\ntill gränsstationen och även de topografiska\r\nangelägenheterna kommer att ta överhand i stället\r\nför bevarandet av den skånska 10-jorden.\r\nStorleken på området är ju inte blygsam. Området\r\när ju 500 m brett och 3 500 m långt, och det är en\r\nganska betydande yta.</pre><pre>I detta sammanhang skulle det också bli\r\nmiljömässiga problem med belysning och\r\nrangering. Jag tänker på bullret.</pre><pre>Många kommuner kommer också att se\r\nriksbangården som en chans till betydande\r\narbetstillfällen. 1 000 personer -- med en spin-off-\r\neffekt om 1 200 personer -- kommer att beredas\r\narbetstillfällen. Denna möjlighet får absolut inte\r\nbidraga till att fler 10-jordar tas i anspråk för att\r\nskapa ytterligare arbetstillfällen i den här regionen.\r\nRunt Helsingborg har vi dessutom 10+-jord.</pre><pre>Jag önskar, herr talman, fråga statsrådet Görel\r\nThurdin om det finns möjlighet att avge ett löfte om\r\natt närheten till en tullstation inte skall ha högsta\r\nprioritet utan att man kan tillåta att Riksbangård\r\nSyd flyttas från 10+-jordarna, till fördel för\r\nhögproducerande åkermark.</pre><pre>Anf. 97 Statsrådet GÖREL THURDIN (c):</pre><pre>Herr talman! Det är alldeles klart att nästan\r\nvarenda ärende i samband med naturresurslagen\r\nväldigt ofta handlar om sysselsättningen --\r\nåtminstone när det gäller byggande etablering och\r\ndärmed plan- och bygglagen. Därför är\r\nkommunerna intresserade av lösningar i frågor av\r\ndet här slaget. Jag är alltså fullt medveten om\r\nproblematiken.</pre><pre>Jag var nyligen i Skåne för att informera mig i ett\r\nannat ärende. Vi kom då att diskutera denna\r\nbangård. Jag kommer att ha som princip att se till\r\natt jag blir informerad i så här stora ärenden i ett så\r\ntidigt skede som möjligt. Man skall känna att det\r\nfinns ett tryck på handläggarna. Det gäller ju att\r\nmycket noga följa den lagstiftning som finns när det\r\ngäller hänsynstagande i fråga om användningen av\r\nmark och vatten och även till behoven av en god\r\nmiljö.</pre><pre>I samband med denna fråga utgår jag från att\r\nKenneth Lantz är positiv till en järnvägsutbyggnad\r\nsamt till detta att vi kan hantera mer gods på\r\njärnväg och därmed få en ökad effektivitet i detta\r\nsammanhang.</pre><pre>Anf. 98 KENNETH LANTZ (kds):</pre><pre>Herr talman! Det råder inget som helst tvivel i\r\ndetta avseende. Statsrådets och min egen åsikt\r\nsammanfaller alltså här helt.</pre><pre>Jag är mycket glad över här avgivet svar. Jag tror att\r\nvi båda gläds över att de mycket begränsade 10+-\r\njordar som finns i vår värld -- och sådana råkar\r\nfinnas i Skåne och i synnerhet runt\r\nHelsingborgsområdet -- inte skall tas i anspråk för\r\nRiksbangård Syd. Om det är någonstans i världen\r\nsom bra livsmedel kan produceras, så är det väl på\r\n10+-jordarna. Låt oss därför gemensamt arbeta för\r\natt dessa kan behållas! Tack för svaret.</pre><pre>Överläggningen var härmed avslutad.</pre><pre>23 § Svar på fråga  1991/92:278 om\r\nÖresundsbron</pre><pre>Anf. 99 Statsrådet GÖREL THURDIN (c):</pre><pre>Herr talman! Göran Persson har frågat mig vilken\r\nplanering jag har för det fortsatta arbetet med\r\nhandläggningen av en fast förbindelse över\r\nÖresund.</pre><pre>Den ordning som gäller för prövning av den fasta\r\nförbindelsen -- och som jag tror jag har upprepat\r\nnågra gånger tidigare -- är den som\r\növerensstämmer med den praxis som gäller enligt\r\nden lagstiftning som berörs. Någon ansökan om att\r\nfå bygga en fast förbindelse över Öresund har inte\r\nkommit in till regeringen.</pre><pre>Som framgår av regeringsförklaringen kommer en\r\nförbindelse över Öresund att bli föremål för\r\nprövning enligt naturresurslagen, miljöskyddslagen\r\noch vattenlagen. En bred\r\nmiljökonsekvensbedömning kommer därmed att\r\nske. Miljöprövningen skall gälla en fast\r\nförbindelses regionala påverkan och effekter på\r\nÖstersjön. Avgörande i denna bedömning är att\r\nden s.k. nollösningen vad gäller vattenströmningen\r\nmellan Östersjön och Kattegatt kan säkerställas.\r\nRespekten för det med Danmark träffade avtalet --\r\noch även respekten för miljökraven -- kräver att\r\nmiljöprövningen görs med största möjliga\r\nnoggrannhet. I detta sammanhang skall även andra\r\nstater än Sverige och Danmark ha möjlighet att\r\nyttra sig om projektet, i enlighet med den s.k.\r\nEsbokonventionen.</pre><pre>Jag vill avslutningsvis försäkra Göran Persson om\r\natt regeringen har en omsorgsfull planering för den\r\nkommande handläggningen av miljöprövningen.</pre><pre>Anf. 100 GÖRAN PERSSON (s):</pre><pre>Herr talman! Jag tackar statsrådet för svaret på\r\nfrågan. Jag tycker att det är bra att hon så noga\r\nbetonar respekten för det ingångna avtalet och\r\nrespekten för miljöprövningen. Det är stora och\r\nsvåra frågor som vi har att hantera, och de är viktiga\r\nför miljön. De är naturligtvis också väldigt centrala\r\npolitiskt.</pre><pre>Svaret är allmänt hållet och stämmer väl överens\r\nmed vad statsrådet tidigare har deklarerat. Jag\r\nhade hoppats på litet mer precision. Det var därför\r\njag ställde frågan.</pre><pre>Något som kan vara lämpligt att börja fråga om är:\r\nNär bedömer statsrådet att en ansökan från\r\nbrobolaget kommer in, så att processen kan starta?\r\nMin andra fråga är: Vilken tid anser statsrådet\r\nbehövs i departementet för prövningen? Det skulle\r\nvara intressant att få en beskrivning av statsrådets\r\nsyn när det gäller dessa två frågor.</pre><pre>Anf. 101 Statsrådet GÖREL THURDIN (c):</pre><pre>Herr talman! Jag kan inte svara på när ansökan\r\nkommer in till regeringen. Huvudmannen för\r\nprojektet skall se till att det görs\r\nmiljökonsekvensbeskrivningar enligt den\r\nlagstiftning vi har. Jag tror inte att det är särskilt bra\r\nom regeringen går in i bolagets hantering, dvs. om\r\njag, som minister, skulle göra det i syfte att\r\npåskynda det hela. Vi varken påskyndar eller\r\nbromsar hanteringen, utan vi är noggranna med att\r\nen så bra miljöprövning som möjligt kommer att\r\ngöras.</pre><pre>När det gäller tidsplanen för handläggning av\r\nbyggstart osv. kan jag säga att den eventuella\r\nbyggstarten kan komma till stånd först när det här\r\när klart. Vi siktar på den starttidpunkt som finns.\r\nVi kan inte hantera ärendet på något annat sätt.\r\nTidpunkten för start ligger således fast tills det visar\r\nsig att den eventuellt inte håller.</pre><pre>Anf. 102 GÖRAN PERSSON (s):</pre><pre>Herr talman! Jag förstår mycket väl att statsrådet\r\ninte kan gå in och agera i brobolaget. Jag frågade\r\nefter hennes bedömning. Det är naturligtvis\r\navgörande för det planeringsläge som\r\ndepartementet har att rätta sig efter. Det skall\r\nsedan i sin tur hänga samman med en tänkt\r\ntidpunkt för byggstart.</pre><pre>Jag ställer den här frågan om tidsplanen därför att\r\nmånga är intresserade av att få en chans att\r\ndiskutera regeringens bedömning innan tillståndet\r\nges. Ger man ett svävande besked när det gäller\r\ntidsramarna, finns det kanske en risk för att man i\r\nslutet kan komma att hamna i stor tidsnöd. Det blir\r\nkanske inget utrymme då för den här typen av\r\noffentligt samtal omkring tillståndsprövningen,\r\nvilket de flesta förväntar sig skall komma till stånd.\r\nDet vore bra om statsrådet kunde utveckla\r\nsynpunkter på just den dimensionen av frågan.</pre><pre>Anf. 103 Statsrådet GÖREL THURDIN (c):</pre><pre>Herr talman! Jag förstår mycket väl att det är\r\nväldigt viktigt att diskutera hur lång tid saker och\r\nting tar. Jag kan emellertid inte garantera att\r\nbolaget inkommer med det underlag som krävs för\r\natt kunna fatta beslut i frågan i tid för att ge tillfälle\r\ntill övrig hantering.</pre><pre>Det är också viktigt att markera att\r\nmiljödepartementet inte kan gå ut och säga att\r\nklarar ni bara det här kommer det klartecken, osv.\r\nVi kan alltså inte heller ge något förhandsbesked i\r\nfrågan. Däremot kan vi naturligtvis följa hela\r\närendet från första början, informera oss\r\nfortlöpande och se till att vi har en beredskap som\r\ngör att handläggningen i departementet inte tar för\r\nlång tid. Detta beror naturligtvis på hur det\r\nunderlag som kommer på regeringens bord ser ut\r\noch när det kommer.</pre><pre>Anf. 104 GÖRAN PERSSON (s):</pre><pre>Herr talman! Låt mig vara mycket precis och rak.\r\nÄr statsrådet beredd att medverka till att det ges\r\nutrymme för ett offentligt samtal om regeringens\r\nprövning, innan tillståndsbeslut eller avslagsbeslut\r\nfattas?</pre><pre>Anf. 105 Statsrådet GÖREL THURDIN (c):</pre><pre>Herr talman! Naturligtvis måste intressenter över\r\nhuvud taget ha möjlighet att noggrant debattera. Vi\r\nhar ju också sagt att man internationellt skall vara\r\nmed och debattera ärendet, men det kan man\r\negentligen inte göra förrän man har ett ordentligt\r\nunderlag för beslutet. Medan det underlaget växer\r\nfram kan naturligtvis en internationell panel finnas\r\nmed och diskutera fortsättningen när det gäller att\r\nta fram olika saker.</pre><pre>Anf. 106 GÖRAN PERSSON (s):</pre><pre>Herr talman! Jag tolkar det beskedet som att\r\nstatsrådet är beredd att medverka till en sådan\r\nhantering att det ges utrymme för ett rejält\r\noffentligt samtal om prövningen. Det tycker jag är\r\nbra.</pre><pre>Jag kommer osökt in på den andra frågan som\r\nstatsrådet berörde i sitt svar, nämligen de\r\ninternationella kontakterna. Statsrådet talar om en\r\npanel. Hur har man planerat att de internationella\r\nkontakterna skall tas, och hur skall den\r\norganisationen se ut?</pre><pre>Anf. 107 Statsrådet GÖREL THURDIN (c):</pre><pre>Herr talman! Jag tror att det skall tas\r\ninternationella kontakter på olika sätt. Beträffande\r\nskapandet av en panel vill jag säga att det redan förs\r\ndiskussioner. Naturvårdsverket ser på vilka\r\npersoner som skall ingå, och på danskt håll är man\r\nockså engagerad och ser efter vilka personer som\r\nbör vara med. De länder vid Östersjön som berörs\r\nmåste naturligtvis ha möjligheter att påverka vilka\r\nsom skall delta.</pre><pre>Jag tror också att det är viktigt att vi på\r\nmiljödepartementet engagerar oss internationellt.\r\nDet är planerat att jag skall resa till Danmark för\r\natt diskutera problemet. Jag tror att\r\nkommunikationsministern och miljöministern är\r\ninvolverade. Det är, enligt mening, mycket viktigt\r\natt de två parter, som har slutit ett avtal, för en\r\nparallell diskussion samtidigt som det pågår ett\r\narbete med att ta fram en\r\nmiljökonsekvensbeskrivning.</pre><pre>Anf. 108 GÖRAN PERSSON (s):</pre><pre>Herr talman! Jag förstår att statsrådet har behov av\r\natt kontakta sin danske kollega, eftersom det är ett\r\ngemensamt projekt. Men det var inte riktigt detta\r\nsom jag avsåg med den internationella\r\ndimensionen, utan jag ville veta något om\r\ninställningar i övriga länder vid Östersjön och EG-\r\naspekterna. Hur kommer den typen av\r\ninternationella frågeställningar att hanteras?\r\nUppenbarligen har departementet redan börjat\r\nplanera.</pre><pre>Anf. 109 Statsrådet GÖREL THURDIN (c):</pre><pre>Herr talman! Det är klart att Göran Persson är\r\nmedveten om att hans egen regering föranstaltade\r\nom en hel del saker med tanke på den inriktning\r\nsom ärendet fick då. Den här regeringen har inte\r\nsuttit så länge att den har hunnit ta alla de kontakter\r\ni t.ex. Öresundsbrofrågan som naturligtvis är\r\nnödvändiga. Jag kan försäkra Göran Persson att jag\r\npersonligen har den mycket bestämda\r\nuppfattningen att vi bör sätta oss i förbindelse med\r\nrepresentanter för alla länder kring Östersjön. Jag\r\nhar redan varit i vissa länder vid Östersjön. Den här\r\nfrågan är naturlig att ta upp när man besöker\r\nländerna. Andra länder vid Östersjön är inte\r\nomedvetna om vad som pågår. Jag tror att det\r\nkommer att tas tillräckliga och nödvändiga\r\nkontakter internationellt.</pre><pre>Anf. 110 GÖRAN PERSSON (s):</pre><pre>Herr talman! Det är riktigt att det finns en tidigare\r\nhistoria. Nu svarade Görel Thurdin att regeringen\r\nhar en omsorgsfull planering för att bereda frågan,\r\noch det var därför jag fördjupade min fråga. Det är\r\nklart att Görel Thurdin kan föra samtal, om hon\r\nreser runt i Norden och i det övriga Europa. Men\r\ndet är väl inte riktigt detta som avses när man enligt\r\nEsbokonventionen och andra internationella\r\növerenskommelser skall pröva de här frågorna. Det\r\när mot bakgrund av vad som åligger oss i det\r\nperspektivet som jag vill fråga vilken planering som\r\nregeringen har och hur det förhåller sig tidsmässigt\r\ni förhållande till de andra diskussioner som skall\r\nföras om bron.</pre><pre>Anf. 111 Statsrådet GÖREL THURDIN (c):</pre><pre>Herr talman! Då vill jag säga till Göran Persson att\r\ndet naturligtvis är andra än jag som skall ha\r\nkontakter internationellt. Göran Persson får\r\ntålmodigt vänta tills budgetpropositionen kommer\r\noch det blir en redovisning. Regeringen kommer ju\r\natt löpande visa hur den lägger upp arbetet.</pre><pre>Anf. 112 GÖRAN PERSSON (s):</pre><pre>Herr talman! Jag begär inte att Görel Thurdin i dag\r\nskall ha färdiga svar på alla de frågor som jag\r\nställer, men när formuleringen är den att\r\nregeringen har en omsorgsfull planering får man ju\r\nintrycket att det finns svar på ganska många frågor.\r\nNu kommer statsrådet tydligen tillbaka i\r\nbudgetpropositionen. Vid den tidpunkten får vi\r\nfortsätta att diskutera. Det tycker jag är bra. Men\r\nsom jag sade i inledningen är det här en oerhört stor\r\npolitisk fråga, och i miljödepartementet förestår ett\r\nmycket grannlaga arbete. Brobolaget sätter frågan\r\ni rullning när det lämnas en ansökan. Sedan har\r\nmiljöministern och regeringen ansvaret. Jag\r\nkommer noga att följa vad som händer och\r\nåterkommer. Dagens besked om att vi skall få\r\nmycket tid på oss och stort utrymme för att föra ett\r\noffentligt samtal om prövningen sätter jag stort\r\nvärde på. Tack för det!</pre><pre>Anf. 113 Statsrådet GÖREL THURDIN (c):</pre><pre>Herr talman! Av inriktningen när det gäller frågan,\r\noch kanske också av vad som sades om tidsplanen,\r\nframskymtar att Göran Persson egentligen lyfter\r\nfram tidsaspekten och sätter den före\r\nmiljöprövningen. Jag hoppas att Göran Perssons\r\nfråga inte beror på att det finns en viss oro för att\r\nmiljöprövningen skall bli för nogrann, så att den tar\r\nför lång tid.</pre><pre>Anf. 114 GÖRAN PERSSON (s):</pre><pre>Herr talman! Detta var ett ovanligt fräckt\r\npåstående från ett statsråd som inte ens kan svara\r\nmed anledning av de preciseringar som jag har\r\nefterlyst. Hon säger själv i det skriftliga svaret att\r\nregeringen har en omsorgsfull planering. Jag\r\nanvände inte samma ton som hon i frågedebatten\r\noch tycker att även hon i fortsättningen bör försöka\r\npassa sig och inte använda den där typen av\r\nutläggningar. Det vore bra om vi kunde se till vad\r\ndet gäller. En sak är viktig, i detta sammanhang\r\nGörel Thurdin, nämligen att vi inte försätter oss i\r\ntidsnöd. Miljöprövningen får inte skötas på ett\r\nsådant sätt att man kommer och säger att det inte\r\nfinns tid till debatt och diskussion. I dag har vi\r\ntydligen fått besked om att vi skall få tid, och det\r\ntycker jag är bra.</pre><pre>Anf. 115 Statsrådet GÖREL THURDIN (c):</pre><pre>Herr talman! Som kvinna och tillika statsråd vill\r\njag bara säga att den viktigaste uppgiften för mig är\r\natt se till att vi lever upp till de krav som ställs i\r\navtalet och att göra en så nogrann miljöprövning\r\nsom möjligt, vilket också krävs i det riksdagsbeslut\r\nsom även Göran Perssons partikamrater har ställt\r\nsig bakom. Jag har ingen annan ambition än att\r\ngöra bästa möjliga arbete även när det gäller\r\ninternationella kontakter och offentlig debatt.</pre><pre>Överläggningen var härmed avslutad.</pre><pre>24 § Svar på fråga  1991/92:204 om indragning\r\nav telefonautomater</pre><pre>Anf. 116 Kommunikationsminister MATS\r\nODELL (kds):</pre><pre>Herr talman! Bengt Hurtig har frågat mig om jag\r\när beredd att med televerket ta upp frågan om\r\nindragning av telefonautomater i glesbygd.</pre><pre>Så sent som i juni i år beslutade riksdagen att\r\nteleverket skall kompenseras för sina kostnader för\r\nolönsamma telefonautomater i glesbygd.</pre><pre>Televerket har informerat mig om att de\r\nindragningar av telefonautomater i glesbygd som\r\nkan bli aktuella endast gäller enstaka apparater\r\nsom används i en så liten omfattning att de inte\r\nanses fylla något behov. I samtliga dessa fall erbjuds\r\nkommunerna att ha apparaterna kvar mot att de\r\ntäcker förlusterna för apparaterna. I vad gäller\r\ntelefonautomater i Norrbottens län, som Bengt\r\nHurtig särskilt tar upp i sin fråga, planeras inga\r\nindragningar av telefonautomater.</pre><pre>Överväganden pågår om vilka riktlinjer som skall\r\ngälla för kompensation till televerket för de\r\nolönsamma telefonautomaterna.</pre><pre>Anf. 117 BENGT HURTIG (v):</pre><pre>Herr talman! Jag tackar kommunikationsministern\r\nför svaret. Det är utomordentligt glädjande att den\r\nopinion som har väckts mot tankarna på en\r\nindragning av telefonautomater tydligen har lönat\r\nsig. Inom både kustbevakningen och sjöräddningen\r\nhar man reagerat mycket skarpt mot att en del\r\ntelefonautomater skulle kunna försvinna, särskilt i\r\nskärgården. Alla båtägare har ju inte båtradio, och\r\nalla människor har ännu inte handtelefoner så att\r\nde kan nå hjälp i ett nödläge. Många människor\r\nkanske inte har så stark ekonomi att de kan bära\r\nomkring på en telefon.</pre><pre>Det är då glädjande att televerket nu, åtminstone i\r\nmitt hemlän, tydligen har tänkt sig att ha kvar de\r\ntelefonautomater som finns. I övrigt planeras trots\r\nallt vissa indragningar. Jag förutsätter emellertid att\r\nman i de överläggningar som förs med televerket\r\nkommer att fästa stor vikt vid de skydds- och\r\nsäkerhetsaspekter som måste läggas på de\r\nolönsamma telefonautomater som finns runt om i\r\nlandet, både i fjällvärlden och i skärgården.</pre><pre>Anf. 118 Kommunikationsminister MATS\r\nODELL (kds):</pre><pre>Herr talman! Det är som Bengt Hurtig säger att det\r\ninte är fråga om någon större indragning. I juni i år\r\ngodkände riksdagen regeringens förslag om att\r\nteleverket skall kompenseras för sina kostnader för\r\nolönsamma telefonautomater. Vi såsom\r\nskattebetalare står alltså för att dessa apparater\r\nskall få finnas på strategiskt viktiga platser.</pre><pre>Indragningen av olönsamma telefonautomater har\r\nefter detta beslut inskränkts till enstaka automater.\r\nJag kan berätta att under perioden från januari\r\nförra året till sommaren i år drogs ca 200 automater\r\nin i Norrbotten. I det fallet har alltså Bengt Hurtig\r\nrätt. Av dessa apparater var tio placerade i\r\nglesbygd. En fanns i skärgården. Övriga automater\r\nfanns i tätorter. De telefonautomater som\r\nteleverket har dragit in i tätorterna har i väldig stor\r\nutsträckning varit placerade på offentliga\r\ninrättningar såsom sjukhus och järnvägsstationer.\r\nDessa automater har väldigt ofta tagits över av\r\nlandsting och kommuner, som hyr dem av\r\nteleverket. Trots att automaterna har dragits in av\r\nteleverket, har de alltså funnits kvar, hyrda av\r\nkommunerna.</pre><pre>Ryktet om telefonautomaternas död i glesbygden\r\när betydligt överdrivet.</pre><pre>Anf. 119 BENGT HURTIG (v):</pre><pre>Herr talman! Jag tackar kommunikationsministern\r\nför detta svar. Jag kommer att framledes noggrant\r\nfölja frågan för att se om riksdagens intertioner från\r\ni våras kommer att fullföljas.</pre><pre>Överläggningen var härmed avslutad.</pre><pre>25 § Svar på fråga  1991/92:206 om\r\nÖresundsbron</pre><pre>Anf. 120 Kommunikationsminister MATS\r\nODELL (kds):</pre><pre>Herr talman! Olle Schmidt har frågat mig om jag\r\navser att medverka till att den ursprungliga\r\ntidsplanen för Öresundsbron kommer att hållas.</pre><pre>Bakgrunden till frågan är att det enligt\r\növerenskommelsen mellan Sverige och Danmark\r\nskall av vardera staten bildas helägda aktiebolag,\r\nsom i sin tur gemensamt skall bilda ett konsortium\r\nmed uppgift att svara för planering, byggande och\r\ndrift av Öresundsbron.</pre><pre>Som Olle Schmidt så riktigt anger i sin fråga har\r\nDanmark först i dagarna nominerat\r\nstyrelsemedlemmar till sitt bolag, medan däremot\r\ndet svenska bolaget konstituerade sig under augusti\r\nmånad. Jag konstaterar därmed att\r\nförutsättningarna nu föreligger för att bilda det\r\ngemensamma konsortiet och jag utgår från att detta\r\nkommer att ske inom kort. Det konkreta arbetet\r\nmed planering och detaljprojektering kan därmed\r\ninledas. Förberedelserna för en miljöprövning har\r\nredan påbörjats.</pre><pre>De tidpunkter som anges i överenskommelsen, och\r\nsom innebär att anläggningsarbetena skall påbörjas\r\nunder år 1993, bör därför kunna hållas. Några\r\nsärskilda omständigheter i detta ärende som skulle\r\nmotivera åtgärder från min sida föreligger därmed\r\ninte.</pre><pre>Anf. 121 OLLE SCHMIDT (fp):</pre><pre>Herr talman! Jag tackar kommunikationsministern\r\nför svaret. Det är trots allt ganska allmänt positivt\r\nhållet. Det kanske inte är så precist, men vi har\r\ntidigare under denna frågestund hört att det inte är\r\nså lätt att vara precis.</pre><pre>Jag vill litet mer utförligt ange skälen till att jag\r\nkänner så stor oro inför planarbetet med\r\nÖresundsbron. Framför allt två skäl vill jag nämna\r\nför kommunikationsministern. Det ena är det som\r\njag har tagit upp i frågan, nämligen att det danska\r\nbolaget har kommit i gång väldigt sent. Som jag har\r\nförstått har det varit inre stridigheter. Men nu är det\r\nklart, vilket är bra.</pre><pre>Det andra skälet är en allmän oro över kopplingen\r\ntill Stora Bält-förbindelsen. Som\r\nkommunikationsministern säkert är medveten om\r\nhar man haft väldigt stora problem med\r\ntunnelarbetet under Stora Bält. Det har i princip\r\nstått stilla efter den 14 oktober, då en olycka\r\ninträffade. Man tror att Stora Bält-förbindelsen\r\nhittills är försenad med 1,5--2 år. Stora Bält-\r\nförbindelsen skulle vara klar 1993 för tåg. Hela\r\nförbindelsen skulle vara klar 1996. Tågen skulle\r\nalltså ha tre års försprång.</pre><pre>Det som oroar mig är att man i den danska\r\ndebatten, som jag har följt under ganska många år,\r\nhar kopplat samman Stora Bält, Öresund och\r\nkanske Fehmarnsund. En del människor både på\r\nden svenska och på den danska sidan misstänker att\r\ndenna koppling finns kvar och att den kraftiga\r\nförseningen av Stora Bält-förbindelsen kan försena\r\narbetet med Öresundsbron. Jag vill därför fråga\r\nkommunikationsministern: Har\r\nkommunikationsministern fått sådana signaler vid\r\nde kontakter som rimligen bör ske varje vecka\r\nmellan det danska kommunikationsdepartementet\r\noch det svenska kommunikationsdepartementet?</pre><pre>Anf. 122 Kommunikationsminister MATS\r\nODELL (kds):</pre><pre>Herr talman! Jag kan lugna Olle Schmidt och\r\nglädja honom med att vi inte har fått några som\r\nhelst signaler om att någonting av detta slag skulle\r\nförsena genomförandet av det civilrättsligt\r\nbindande avtal som vi faktiskt har med Danmark.\r\nJag är väldigt säker på att förutsättningarna finns\r\nför att anläggningsarbetena skall kunna påbörjas\r\nunder år 1993 och att vi dessförinnan har genomfört\r\nen noggrann och heltäckande miljöprövning av\r\ndetta projekt, något som är en mycket viktig del av\r\nprojektet.</pre><pre>Anf. 123 OLLE SCHMIDT (fp):</pre><pre>Herr talman! Jag ber kommunikationsministern att\r\nvara litet mer precis. Det står i svaret att de\r\ntidpunkter som anges i överenskommelsen ''bör\r\ndärför kunna hålla''. Vidare står det: ''Några\r\nsärskilda omständigheter i detta ärende som skulle\r\nmotivera åtgärder från min sida föreligger därmed\r\ninte.'' Jag vill då fråga: Finns det kanske anledning\r\natt påskynda arbetet i detta sammanhang? Jag lade\r\nmärke till att Görel Thurdin tidigare sade att\r\nregeringen varken bromsar eller skyndar på.\r\nPoängen med min fråga var att regeringen enligt\r\nmitt sätt att se skall skynda på. Ett beslut i detta\r\närende om att arbetet skall komma i gång till fullo\r\nhastar, kommunikationsministern!</pre><pre>Anf. 124 Kommunikationsminister MATS\r\nODELL (kds):</pre><pre>Herr talman! Preciseringar i olika sammanhang\r\nefterlystes. Det är svårt att spå, särskilt om\r\nframtiden. Vi har sett att saker kan inträffa som vi\r\ninte råder över. Jag vill kanske inte såsom exempel\r\nta det som hände med arbetet med Stora Bält-\r\nförbindelsen.</pre><pre>Det stora problemet är att man inte har varit färdig\r\nmed själva bolagsbildningen. Detta problem är nu\r\nundanröjt. Enligt vad jag kan se i de kontakter som\r\nvi har med Danmark finns det ingen anledning att\r\nvidta några särskilda åtgärder. Den svenska\r\nstyrelsen och den danska styrelsen skall nu bilda ett\r\nkonsortium. Jag har mycket goda förhoppningar\r\nom att den tidsplan som redovisats i olika\r\nsammanhang skall kunna hållas.</pre><pre></pre><pre>Anf. 125 OLLE SCHMIDT (fp):</pre><pre>Herr talman! Det är måhända fräckt av mig att säga\r\natt det ändå finns litet olika uppfattningar mellan\r\nde olika regeringspartierna när det gäller\r\nÖresundsbron. Det här svaret och Görel Thurdins\r\nsvar andas kanske en något mindre entusiasm än\r\nvad jag skulle önska. För mitt vidkommande är det\r\noroväckande att man varken bromsar eller skyndar\r\npå. Jag vill bara poängtera för\r\nkommunikationsministern att det för Skånes och\r\nför Malmös del är en oerhört betydelsefull fråga.\r\nArbetslösheten där är dramatiskt hög. I Malmö har\r\nman en arbetslöshet som faktiskt bara Norrbotten\r\nkan slå -- om nu arbetslöshet är någonting att tävla\r\nom.</pre><pre>Utvecklingskraften i Skåne och Sydsverige och\r\näven i hela Sverige hänger väldigt mycket ihop med\r\nÖresundsbron. Sverige behöver knytas samman\r\nmed Danmark och Europa. Dessa frågor är viktiga.\r\nJag känner därför en viss oro om regeringen inte\r\nskyndar på -- ni behöver inte alls bromsa, för det\r\nhar historien gjort i hundra år.</pre><pre>Anf. 126 Kommunikationsminister MATS\r\nODELL (kds):</pre><pre>Herr talman! När det över huvud taget gäller\r\ninfrastrukturinvesteringarnas påverkan på\r\nsysselsättningsläget, är detta någonting som för\r\nnärvarande står i fokus för vårt arbete. Vi arbetar\r\nmed ett antal projekt för att utnyttja situationen,\r\nvilket jag skall återkomma till i andra sammanhang.\r\nDär har vi precis samma inriktning, nämligen att\r\ninte fördröja någonting i onödan utan tvärtom\r\npåskynda när det gäller väldigt många olika nivåer.</pre><pre>Beträffande den entusiasm som kan utläsas ur\r\nskrivna svar på enkla frågor, vet jag inte vilken\r\nerfarenhet Olle Schmidt har. Min erfarenhet är att\r\nde tjänstemän som författar svaren försöker att\r\nundvika att låta sig påverkas av något känslosvall.\r\nDen eventuella entusiasmen eller bristen på\r\nentusiasm får snarare läsas in i de efterföljande,\r\nmera fritt tecknade svaren som statsråden ger. Jag\r\nförsäkrar att när det gäller entusiasmen för att detta\r\nprojekt skall genomföras i enlighet med\r\nregeringsdeklarationen, Olle Schmidt, är vi helt\r\neniga inom de partier som finns i regeringen.</pre><pre>Anf. 127 OLLE SCHMIDT (fp):</pre><pre>Herr talman! Det var ganska fyndigt av\r\nkommunikationsministern att tala om erfarenhet.\r\nMin erfarenhet av frågesvar här i kammaren är\r\nstarkt begränsad. Men jag känner till det språk som\r\nanvänds i skrivningarna -- jag har själv skrivit en del\r\nen gång i världen.</pre><pre>Jag tror att det är av oerhörd vikt att de signaler\r\nsom kommer fram i den efterföljande diskussionen\r\när entydiga, så att vi kan försäkra oss om att vi har\r\nen regering som vill bygga den här bron. Det har\r\nrått en viss tveksamhet om kammarens inställning i\r\ndenna fråga, men nu har det äntligen fattats ett\r\nbeslut. För att så här i juletider vara vänlig, tolkar\r\njag det som -- kommunikationsministern får sedan\r\nsäga om jag har tolkat rätt eller fel -- att\r\nkommunikationsministern personligen gärna ser\r\natt bron kommer till stånd, och att vi i grund och\r\nbotten tycker att det är ett viktigt beslut och att\r\ndet -- både bokstavligen och bildligt -- är en viktig\r\nbro som skall byggas.</pre><pre>Anf. 128 Kommunikationsminister MATS\r\nODELL (kds):</pre><pre>Herr talman! Man kan tvista om vilka effekter som\r\nden här bron kan ha, men jag är övertygad om att\r\nden sysselsättningspolitiska effekten i\r\nMalmöregionen är mycket stor vid själva\r\ngenomförandet av entreprenaden. Det är den ena\r\neffekten.</pre><pre>Den andra är den positiva effekt som bron kommer\r\natt få som en regional förbindelselänk. Olle\r\nSchmidt och jag kan ju bara tänka oss vilken effekt\r\ndet skulle få på sysselsättningen om vi i Stockholm\r\nskulle ersätta Essingeleden med färjor. Man kan\r\nvara helt lugn för att regeringen inser vilken\r\nbetydelse bron har för regionen i fråga. Vi gör allt\r\nvad vi kan för att avtalet skall uppfyllas inom de\r\ntidsramar som är utmätta.</pre><pre>Anf. 129 OLLE SCHMIDT (fp):</pre><pre>Herr talman! Jag tackar för svaret. Om det skulle\r\nfinnas några tveksamma i regeringen, vilket jag vid\r\nGud hoppas att det inte finns, förväntar jag mig att\r\nkommunikationsministern också övertygar dem på\r\nett entusiastiskt sätt, och då i första hand verbalt.</pre><pre>Överläggningen var härmed avslutad.</pre><pre>26 § Svar på fråga  1991/92:212 om Europaväg\r\n6</pre><pre>Anf. 130 Kommunikationsminister Mats Odell\r\n(kds):</pre><pre>Herr talman! Kenth Skårvik har frågat mig om\r\nregeringen ämnar att ställa medel till förfogande för\r\nomedelbar fortsatt utbyggnad av E 6-an från\r\nLjungskile och norr över i Bohuslän.</pre><pre>Bakgrunden till frågan är att i samband med\r\nnedläggningen av Uddevallavarvet fick vägverket i\r\nuppdrag av regeringen att projektera och upprätta\r\narbetsplan för utbyggnad av väg E 6 till motorväg\r\nmellan Stenungsund och Uddevalla. Medel för\r\nutbyggnad av objektet på södra delen från Stora\r\nHöga till Ljungskile erhölls genom riksdagsbeslut\r\nvåren 1987 och i september i år öppnades den delen\r\nav vägen för trafik.</pre><pre>Vad som nu återstår av utbyggnaden av E 6-an är\r\nalltså sträckan norr om Ljungskile. Norra delen av\r\nobjektet har omarbetats och omfattar nu även en\r\nförbifart vid Uddevalla med en förbindelse över\r\nSunninge sund. Byggstart för sträckan vid\r\nLjungskile kan ske i maj 1992. För sträckan\r\nLjungskile--Forshälla finns en fastställd arbetsplan\r\nsom möjliggör att byggstart kan ske under nästa år.\r\nDäremot kräver sträckan Forshälla--Torp, där bron\r\növer Sunninge sund ingår att en arbetsplan\r\nfastställs.</pre><pre>Den totala kostnaden för utbyggnaden av sträckan\r\nLjungskile--Torp är beräknad till 2 miljarder\r\nkronor i 1991 års prisnivå. Utbyggnaden är avsedd\r\natt finansieras dels med avgifter, dels med\r\nanslagsmedel. I gällande flerårsplaner finns inga\r\nmedel avsatta för projektet. Regeringen kommer\r\ndärför att i särskild ordning senare att pröva\r\nmöjligheterna att utanför statsbudgeten finna\r\nmedel till stategiska vägföretag. I det\r\nsammanhanget kan även det nu aktuella företaget\r\nkomma att prövas.</pre><pre>Anf. 131 KENTH SKÅRVIK (fp):</pre><pre>Herr talman! Jag tackar kommunikationsministern\r\nför svaret, som det fanns en del positiva\r\nantydningar i.</pre><pre>Jag vill börja med att ställa en ytterligare fråga.\r\nKommunikationsministern talade om en arbetsplan\r\nför sträckan norr om Forshälla. När den är klar,\r\nkommer kommunikationsministern då att kunna ge\r\nvägverket ett besked om att det kan bli en fortsatt\r\nutbyggnad?</pre><pre>Ett av de mest angelägna besluten som regeringen\r\nmåste fatta i samband med anslag till vägutbyggnad\r\när att vägverket i region väst får klara besked om\r\nfortsatt utbyggnad av E 6-an norr om Ljungskile i\r\nBohus län.</pre><pre>Precis som kommunikationsministern sade är det\r\njust nu tyvärr stopp efter invigningen och\r\nfärdigställandet av utbyggnaden av sträckan mellan\r\nStora Höga och Ljungskile. Det har därför uppstått\r\nen ny flaskhals med rikliga möjligheter till olyckor\r\nmellan Ljungskile och Uddevalla -- för den som\r\nkänner sig manad att ta det ansvaret.</pre><pre>Vägverket väntar på att man vid fördelningen av\r\npengarna skall anslå medel för fortsatt utbyggnad,\r\nvilket ingick i löftena -- precis som sägs i svaret --\r\nkring Uddevallapaketet, som lades fram efter\r\nUddevallavarvets nedläggning.</pre><pre>E 6-ans sträckning Oslo--Uddevalla--Göteborg\r\nskall enligt en gemensam plan mellan vägverket i\r\nNorge och vägverket i Sverige vara utbyggd senast\r\når 2005. Vägen behöver av flera skäl ha\r\nmotorvägsstandard, framför allt av\r\ntrafiksäkerhetsskäl.</pre><pre>Arbetet med den resterande vägsträckan behöver\r\npåbörjas nu, med tanke på en alarmerande och\r\nökande arbetslöshet i Bohus län. Även en onödig\r\narbetslöshet kostar samhället mycket pengar, som\r\nskulle kunna användas på ett betydligt bättre sätt.\r\nEn fortsatt utbyggnad av Europaväg 6, så att den\r\nfår förutsättningar att vara en Europaväg med\r\nmotorvägsstandard, är nödvändig.</pre><pre>Anf. 132 Kommunikationsminister MATS\r\nODELL (kds):</pre><pre>Herr talman! Jag har förståelse för de synpunkter\r\nsom finns i området, inte minst med tanke på\r\nolycksstatistiken som visar att det är angeläget att\r\nta itu med den här vägen.</pre><pre>Herr talman! Jag konstaterar att jag i dagens läge\r\ninte kan ge något annat svar än det som jag har\r\nlämnat. Kenth Skårvik skall ändå se en strimma av\r\nhopp, eftersom vi skall fortsätta att studera\r\nmöjligheterna att finna nya finansieringsformer för\r\nstrategiska projekt.</pre><pre>Om man studerar regeringsdeklarationen, finner\r\nman att den här regeringen -- när de statliga företag\r\nsom lika väl, kanske i vissa t.o.m. fall bättre, kan\r\ndrivas av privata intressenter säljs och regeringen\r\nfår loss pengar -- avser att satsa på sådant som ingen\r\nannan är beredd att satsa på, nämligen utbyggnad\r\nav vägar och järnvägar. Det är någonting som vi nu\r\nskall studera, Kenth Skårvik. Under tiden studerar\r\nvi också vilka objekt som kan komma i fråga när det\r\nblir möjligt att genomföra denna omfördelning av\r\nstatens balansräkning.</pre><pre>Anf. 133 KENTH SKÅRVIK (fp):</pre><pre>Herr talman! Som jag sade i början är jag tacksam\r\nför svaret. Jag känner att det finns en ljusning för\r\natt E 6-an skall kunna färdigställas och få\r\nmotorvägsstandard enligt den plan som finns. Men\r\ndet är klart att det är mycket angeläget för denna\r\nstora region och för vägverket, om man gör en\r\narbetsplan och får fram detta tillsammans med\r\nUddevalla kommun, att få veta om man verkligen\r\nkommer att få fortsätta sedan. Sunningesundsleden\r\när också mycket viktig ur både miljösynpunkt och\r\ntrafiksäkerhetssynpunkt, eftersom det inte är\r\nlämpligt att ha en väg som går rakt igenom\r\nUddevalla förbi de stora sjukhusen. Det är en av\r\norsakerna till att man vill låta vägen gå förbi.</pre><pre>Jag är ibland litet rädd för att man kopplar ihop\r\nutbyggnad av järnvägar och vägar. Jag har hört\r\ntongångar som innebär att om man får motorvägen\r\nkan järnvägen gå någon annanstans. Jag anser att\r\ndessa saker inte har med varandra att göra i detta\r\nsammanhang. Denna väg har så stor betydelse för\r\nsträckningen Oslo--Göteborg--Köpenhamn att det\r\nbör göras något positivt av den.</pre><pre>Överläggningen var härmed avslutad.</pre><pre>27 § Svar på fråga  1991/92:220 om\r\nfordonskungörelsens bestämmelser om\r\nmobilkranar</pre><pre>Anf. 134 Kommunikationsminister MATS\r\nODELL (kds):</pre><pre>Herr talman! Lennart Fremling har frågat mig om\r\nregeringen avser att ändra reglerna för mobilkranar\r\nså att även sådana mobilkranar som har en\r\nlyftkapacitet som är mindre än 10 ton skall omfattas\r\nav de bestämmelser som i dag gäller för\r\nmobilkranar med en lyftkapacitet på 10 ton eller\r\ndäröver. Om en sådan ändring skulle bli aktuell\r\nskulle denna därmed enligt Lennart Fremling få till\r\nföljd att fler fordon än hittills omfattades av\r\nbestämmelser som inte är Europaharmoniserade.</pre><pre>Mobilkranar tillhör fordonsgruppen\r\nmotorredskap. För dessa fordon och för traktorer\r\nbeslutade riksdagen och regeringen om ett helt nytt\r\nregelsystem som skulle gälla från den 1 januari\r\n1991. På grund av att man inom den Europeiska\r\ngemenskapen var i färd med att utarbeta\r\nbestämmelser för motorredskap och traktorer som\r\nskiljer sig från de bestämmelser som beslutats i\r\nSverige beslöt riksdagen att skjuta upp\r\nikraftträdandet av de nya reglerna för\r\nmotorredskap och traktorer till den 1 januari 1993.</pre><pre>För en särskild typ av motorredskap, nämligen\r\nmobilkranar med en lyftkapacitet på 10 ton och\r\ndäröver samt tornsvängkranar med en lyftkapacitet\r\npå 4 ton och därutöver, bestämdes emellertid att de\r\nnya reglerna skulle träda i kraft den 1 januari 1991.\r\nDet som framför allt skiljer de nya reglerna från de\r\ngamla är att det numera inte finns någon\r\nkonstruktiv hastighetsbegränsning.</pre><pre>Det är regeringens strävan att harmonisera de\r\nsvenska bestämmelserna på alla områden till de\r\nbestämmelser som gäller inom den Europeiska\r\ngemenskapen. Detta innebär att de regler för bl.a.\r\nmotorredskap som skall träda i kraft den 1 januari\r\n1993 kan behöva ändras med hänsyn till\r\nutvecklingen i Europa på det aktuella området.\r\nDetta gäller i så fall även de mindre mobilkranar\r\nsom Lennart Fremling riktat uppmärksamheten på.</pre><pre>Anf. 135 LENNART FREMLING (fp):</pre><pre>Herr talman! Jag vill tacka\r\nkommunikationsministern för svaret. Bakgrunden\r\ntill min fråga är att fordonstillverkare och andra\r\nintressenter inom området för traktorer och\r\nmotorredskap tidigare inte har fått tekniska regler\r\nutgivna i god tid innan de skall börja tillämpas. Jag\r\ngläds åt att vi har fått en regering som förstår\r\nbetydelsen av att ge industrin, såväl småföretag\r\nsom storindustri, klara spelregler. Därför vill jag\r\nframhålla betydelsen av att man är tydlig när det\r\ngäller att sätta gränser. Kan jag uppfatta svaret på\r\nett sådant sätt att ingen ändring kommer att ske av\r\n10-tons gränsen förrän den 1 januari 1993, dvs. kan\r\nindustri- och mobilkransanvändare nu lita på att\r\nförutsättningarna för deras verksamhet och\r\nkonkurrensförhållanden inte plötsligt ändras?</pre><pre>Anf. 136 Kommunikationsminister MATS\r\nODELL (kds):</pre><pre>Herr talman! Det är som Lennart Fremling säger,\r\nnämligen att ett av de största problemen, i varje fall\r\nett av de mycket stora, att vi skall kunna behålla\r\narbete och sysselsättning här uppe i denna kalla\r\nnord är att vi när det gäller, hela tiden har råkat ut\r\nför att spelreglerna har ändrats under pågående\r\nmatch. Och är det något som denna regering vill\r\nändra på av generell karaktär är att det i ställetskall\r\nges tydliga och långsiktigt hållbara regler.</pre><pre>I detta sammanhang handlar det emellertid om en\r\növergångssituation från ett system till ett annat.\r\nAlldeles uppenbart kan man ändå blicka framemot\r\nden 1 januari 1993. Därefter kommer ju alla\r\notydligheter att vara undanröjda. Fram till dess lär\r\nvi får leva med den situation som Lennart Fremling\r\nhar påpekat i sin fråga.</pre><pre>Anf. 137 LENNART FREMLING (fp):</pre><pre>Herr talman! Kan jag då uppfatta att någon\r\nändring av de regler som trädde i kraft den 1 januari\r\n1991 inte kommer att ske under löpande period\r\nutan mobilkranar under 10 ton kommer inte i\r\nåtnjutande av de gynnsammare regler som gäller\r\nför mobilkranar över 10 ton?</pre><pre>Anf. 138 Kommunikationsminister MATS\r\nODELL (kds):</pre><pre>Herr talman! På denna punkt måste jag göra\r\nLennart Fremling besviken. Jag kan inte utfärda\r\nnågot sådant generellt löfte.</pre><pre>Anf. 139 LENNART FREMLING (fp):</pre><pre>Herr talman! Vi vet ju att nya regler skall träda i\r\nkraft den 1 januari 1993. Men de är i och för sig inte\r\nheller klara. Jag förutsätter naturligtvis att\r\nkommunikationsdepartementet håller på att arbeta\r\nmed att klargöra hur regelsystemet skall se ut för\r\nmotorredskap och traktorer från den 1 januari\r\n1993. Kan man räkna med att detaljreglerna\r\nkommer att publiceras i god tid innan de skall träda\r\ni kraft? Annars tror jag att man redan nu måste\r\növerväga att senarelägga detta ikrafträdande.</pre><pre>Anf. 140 Kommunikationsminister MATS\r\nODELL (kd):</pre><pre>Herr talman! Även på denna punkt måste jag göra\r\nLennart Fremling besviken, eftersom jag inte kan\r\nge honom något konkret svar på när\r\nikraftträdandet och publiceringen av dessa saker\r\nkan äga rum. Jag kan bara säga att regeringen, med\r\nbeaktande av rättssäkerhet och trafiksäkerhet,\r\nkommer att försöka överbrygga den mycket svåra\r\nperioden vid övergången från ett regelsystem till ett\r\nannat.</pre><pre>Anf. 141 LENNART FREMLING (fp):</pre><pre>Herr talman! Jag är tacksam för att\r\nkommunikationsministern vill verka för fasta\r\nspelregler på området.</pre><pre>Överläggningen var härmed avslutad.</pre><pre>28 § Svar på fråga  1991/92:243 om\r\navmonopolisering av flyget</pre><pre>Anf. 142 Kommunikationsminister MATS\r\nODELL (kds):</pre><pre>Herr talman! Hans Dau har frågat mig när vi kan\r\nbryta nuvarande monopol för Linjeflyg på vissa\r\ninrikes flyglinjer.</pre><pre>Jag delar Hans Daus syn att konkurrens är en god\r\nväg för att öka effektivitet och service inom\r\nflygsektorn. Som frågeställaren säkert känner till\r\nhar riksdagen under 1991 beslutat om vissa\r\nförändringar av riktlinjerna för inrikesflyget i\r\nriktning mot större konkurrens. Den nuvarande\r\nregeringen har i den ekonomisk-politiska\r\npropositionen deklarerat att arbetet med att skapa\r\nen avreglerad flymarknad måste intensifieras. För\r\nnärvarande undersöker regeringen därför\r\nmöjligheten att snarast ta ytterligare avreglerande\r\nsteg inom inrikesflyget. Det är dock ännu för tidigt\r\natt ge något entydigt svar när det gäller tidpunkten\r\nför en sådan förändring. Frågeställaren bör således\r\nkunna se tiden an med en viss tillförsikt.</pre><pre>Anf. 143 HANS DAU (m):</pre><pre>Herr talman! Jag får tacka\r\nkommunikationsministern för svaret. Jag hade\r\ntrots allt väntat mig ett mer konkret svar. I sista\r\nmeningen står det att jag skall se tiden an med en\r\nviss tillförsikt. Jag hade väl hoppats att kunna se\r\ntiden an med full tillförsikt.</pre><pre>Svaret är litet svävande. Det står bl.a. att\r\nregeringen undersöker och att det är för tidigt att\r\nge något entydigt svar. Jag tycker att det är\r\noroväckande.</pre><pre>Att vi som drabbas av dessa orimligt höga priser på\r\ninrikesflyget dessutom får en icke acceptabel\r\nservice är i allra högsta grad otillfredsställande.</pre><pre>Jag vill fråga Mats Odell följande: Vad finns det att\r\nundersöka? Varför kan man inte slå till omedelbart,\r\nså att man kan känna full tillförsikt när det gäller att\r\ndetta kommer att ske mycket fort?</pre><pre>Anf. 144 Kommunikationsminister MATS\r\nODELL (kds):</pre><pre>Herr talman! Det är faktiskt på det sättet, Hans\r\nDau, att det även i det politiska livet finns vissa\r\ntidtabeller. Vi hoppas att de håller, på samma sätt\r\nsom vi hoppas att tidtabellerna håller när vi skall ut\r\noch flyga, m.m.</pre><pre>Det som jag syftar på i svaret är att i\r\nbudgetpropositionen, som läggs på riksdagens bord\r\nden 10 januari, kommer ett svar att ges på dessa\r\nfrågor. Om Hans Dau ställer en fråga exakt en\r\nmånad före denna tidpunkt får han ursäkta att jag\r\nhär inte kan stå och avslöja innehållet i\r\nbudgetpropositionen på detta område. Men jag\r\ntror att Hans Dau kommer att bli mycket nöjd med\r\ndet som står i budgetpropositionen.</pre><pre>Jag kan försäkra att den här regeringen kommer att\r\nse till att Sverige ligger i framkant i Europa när det\r\ngäller att avreglera flygmarknaden. Både när det\r\ngäller utrikes flyg och inrikes flyg är vi bundna av\r\nsamarbetsavtal.</pre><pre>Sverige kommer att vara ett land som ligger i\r\nfrontlinjen när det gäller att avreglera på det här\r\nområdet. Det är en process som pågår inom EG. Vi\r\nhar lagt på riksdagens bord en proposition om att\r\nriksdagen skall godkänna det avtal som Sverige och\r\nNorge har tecknat med EG om en gemensam\r\nluftfartsmarknad. Inom EG håller man på att\r\navreglera den. Det sker i tre steg. Det här är saker\r\nsom vi bara inte kan springa ifrån.</pre><pre>Än en gång, herr talman! Jag försäkrar Hans Dau\r\natt Sverige på luftfartspolitikens område kommer\r\natt ligga i frontlinjen när det gäller avreglering.</pre><pre>Anf. 145 HANS DAU (m):</pre><pre>Herr talman! Nu får jag verkligen tacka för svaret.\r\nNu kanske jag känner full tillfredsställelse i stället\r\nför bara en viss tillfredsställelse, därför att\r\nkommunikationsministern nu angav en tidtabell.\r\nDen var mycket kort och koncis. Jag hoppas att han\r\nkan hålla den bättre än Linjeflyg håller sin.</pre><pre>Överläggningen var härmed avslutad.</pre><pre>29 § Svar på fråga  1991/92:248 om\r\ninfrastruktursatsningarna</pre><pre>Anf. 146 Kommunikationsminister MATS\r\nODELL (kds):</pre><pre>Herr talman! Åke Carnerö har frågat mig hur\r\nregeringen avser fördela satsningarna på bättre\r\ninfrastruktur om jämförelse sker med järnvägs-\r\nresp. landsvägstrafik.</pre><pre>Jag anser att man måste anlägga ett brett perspektiv\r\nnär man diskuterar investeringar i infrastruktur. De\r\nolika trafikslagen ingår i ett trafiksystem där de\r\nsåväl konkurrerar som samverkar med varandra.\r\nDe olika transportslagen skall användas där man\r\nbäst tar till vara deras specifika egenskaper,\r\nspårbunden godstrafik har sina fördelar. Därmed\r\nges förutsättningar för en kostnadseffektiv\r\ntransport.</pre><pre>Jag anser också att det är marknaden som skall\r\nstyra efterfrågan på transporter. De investeringar i\r\ninfrastruktur som staten gör måste utgå från\r\nbedömningar om denna efterfrågan. För att vara\r\nrealistisk vill jag i detta sammanhang erinra om den\r\növertro som finns på möjligheten att överföra gods\r\nfrån landsvägstrafik till järnvägstrafik. Enligt\r\nberäkningar som transportrådet utfört är en\r\nrealistisk överföringspotential ca 1,5 miljarder\r\ntonkm/år, vilket är ca 2,7 % av\r\ngodstransportarbetet i Sverige.</pre><pre>Jag arbetar för närvarande med att utforma\r\ninriktningen för den kommande\r\ninfrastrukturplaneringen. En redovisning av mina\r\nförslag kommer att presenteras för riksdagen i\r\nbudgetpropositionen i januari nästa år. Jag kommer\r\nockså att återkomma med konkreta förslag till\r\ninvesteringar i infrastrukturen och finansiering av\r\ndessa.</pre><pre>Anf. 147 ÅKE CARNERÖ (kds):</pre><pre>Herr talman! Jag ber att få tacka för svaret.</pre><pre>Kommunikationspolitik är också i viss mån\r\narbetsmarknadspolitik, inte bara kortsiktigt utan\r\nockså långsiktigt just när det gäller\r\ninfrastruktursatsningar. Problemet, som jag ser\r\ndet, är att få det hela att gå ihop med regional\r\nmiljöpolitik. Anser statsrådet att det är möjligt att\r\nge SJ sådana resurser att kombitrafik och andra\r\nformer av godstransporter på allvar kan komma att\r\nkonkurrera med lastbilstrafik?</pre><pre>Anf. 148 Kommunikationsminister MATS\r\nODELL (kds):</pre><pre>Herr talman! Först vill jag säga att det känns svårt\r\natt behöva lämna så pass knapphändiga svar som\r\njag måste lämna även på denna fråga, men\r\nbakgrunden är densamma som när det gäller den\r\nförra frågan, nämligen att vi den 10 januari nästa år,\r\nom exakt en månad i dag, skall lägga fram\r\nbudgetpropositionen, som delvis skall handla om\r\ndessa saker. Då hoppas jag att Åke Carnerö och jag\r\nskall vara mera överens om vad som skall göras än\r\nvad vi i dag kan vara.</pre><pre>Beträffande regional miljöpolitik:\r\nInfrastrukturinvesteringarna har olika effekter\r\nberoende på var de läggs. Det finns indikationer på\r\natt om miljöaspekterna skall sättas främst, skall\r\nsatsningarna ske på vägutbyggnad i\r\nstorstadsområdena. Om de regionalpolitiska\r\naspekterna skall sättas främst är det andra typer av\r\nsatsningar som skall göras.</pre><pre>Åke Carnerö frågade konkret om SJ kan få sådana\r\nresurser att man kan överföra mer godstransporter\r\ntill kombitrafik. Där tror jag att svaret är ja, med\r\nden reservationen att SJ delvis skall skapa dessa\r\nförutsättningar självt genom att bedriva en lönsam\r\npolitik i enlighet med 1988 års trafikpolitiska\r\nbeslut. Just kombitrafiken har de bästa\r\nföretagsekonomiska förutsättningarna att lyckas.</pre><pre>Låt oss titta på de siffror som transportrådet\r\nredovisat, nämligen att man skulle kunna överföra\r\n1,5 miljarder tonkm/år motsvarande 2,7 % av\r\ntransportarbetet. I en tioårsperiod handlar det\r\nalltså om 27 %. Jag tror att inte minst en positiv\r\nutveckling på godssidan och när det gäller\r\nmetoderna kommer att bidra till att detta möjligen\r\nskall kunna ökas ytterligare något. Det skall vi\r\nhjälpas åt att försöka åstadkomma.</pre><pre></pre><pre>Anf. 149 ÅKE CARNERÖ (kds):</pre><pre>Herr talman! Jag är mycket nöjd med svaret. Där\r\nnämns att spårbunden godstrafik har sina fördelar.\r\nAtt detta har med miljö att göra är vi naturligtvis\r\nhelt överens om. Det är marknaden som skall styra\r\nefterfrågan. Det är bara att hoppas att marknaden\r\nkan bli sådan att alltmer förs över till spårbunden\r\ntrafik. Jag ser med spänd förväntan fram emot\r\nbudgetpropositionen.</pre><pre>Överläggningen var härmed avslutad.</pre><pre>30 § Svar på fråga  1991/92:258 om portot för\r\nföreningar</pre><pre>Anf. 150 Kommunikationsminister MATS\r\nODELL (kds):</pre><pre>Herr talman! Fredrik Reinfeldt har frågat mig vilka\r\nbesparingar eller rationaliseringsvinster postverket\r\nförväntar sig av att avskaffa föreningsportot\r\nsamtidigt som man inrättar ett system som skall\r\nlämna föreningslivet opåverkat.</pre><pre>Postverket är ett affärsverk med ett stort antal\r\nanställda, ca 70 000, vilket innebär att postverket\r\nmåste ha regler och rutiner som är så enkla som\r\nmöjligt för att man skall kunna uppnå hög kvalitet\r\noch ha en effektiv kontroll.</pre><pre>Syftet med de produktförändringar som postverket\r\ngenomför den 1 januari 1992 är bl.a. att det skall\r\nfinnas tydliga och enkla produkter som alla kan\r\nanvända och att byråkrati med s.k. innehållsregler\r\nskall tas bort.</pre><pre>Om föreningar har rätt att frankera 100 gr brev med\r\nportot för 20 gr brev, har postverket svårt att\r\nkontrollera att försändelserna är rätt frankerade,\r\neftersom alla andra brev i samma viktklass är\r\nfrankerade med 4:60 kr.</pre><pre>Föreningar kan fortsättningsvis, liksom andra\r\nkunder, använda ekonomibrev. Samtidigt\r\nförsvinner föreningarnas abonnemangsavgift och\r\nportot för 20 gr ekonomibrev sänks.</pre><pre>För föreningarna innebär förändringen vidare vissa\r\nförenklingar genom att abonnemangskort ej längre\r\nbehöver visas på postkontoret vid inlämning, utan\r\nbreven behöver bara förses med ett ''B'', liksom\r\nandra ekonomibrev.</pre><pre>Sammanfattningsvis gör inte postverket någon\r\nrationaliseringsvinst på den nya rutinen för\r\nföreningar, utan vinsterna av förändringen\r\nuppkommer i ett mer enhetligt system med enkla\r\ntydliga regler och förbättrade kontrollmöjligheter.</pre><pre>Anf. 151 FREDRIK REINFELDT (m):</pre><pre>Herr talman! Jag vill tacka statsrådet för svaret.\r\nPosten och en del andra statliga verk genomgår en\r\nmycket intressant förändring i sin utveckling mot\r\natt bli mer marknadsinriktade och för den delen\r\nockså mer affärsmässiga. Bl.a. visar en rapport från\r\nexpertgruppen med studier i offentlig ekonomi\r\nomfattande SJ, televerket och posten att man avser\r\natt bolagisera med inriktning mot att kanske\r\nprivatisera dessa bolag. Det ställer en del nya krav\r\npå postverket.</pre><pre>Jag tycker tyvärr att statsrådets svar litet grand\r\nmera har perspektivet hur det fungerar för posten i\r\ndag. Föreningslivet har redan i dag möjligheten att\r\nanvända ett billigare porto, men man måste\r\nstämpla ''B'' på brevet. Man betalar 1 500 kr. i s.k.\r\nabonnemangsavgift, och man får inte lägga brevet\r\npå lådan. Det är de förutsättningar som gäller för\r\nföreningslivet i dag. Nu ändras detta system. Tyvärr\r\nmåste man nog konstatera att det inte blir den\r\nförenkling som statsrådet beskriver. I stället skall\r\nman nu frankera med fullt porto och sedan\r\nhalvårsvis få tillbaka halva portot för breven mellan\r\n20 och 100 gr. Det märkliga är att det innebär\r\nmycket stora likviditetsförändringar för större\r\nföreningar, dels för föreningslivet, dels och framför\r\nallt för posten. Bara 20 000 brev på ett halvår i en\r\nförening skulle alltså leda till en återbetalning på\r\n46 000 kr. Om man har en någorlunda klar bild av\r\nhur föreningslivet ser ut i dag i Sverige -- det är\r\nganska betydande -- är det ganska fantastiska\r\nbelopp som vi talar om nu.</pre><pre>Det förslag som genomförs vid årsskiftet kommer\r\nsäkert att göra finansavdelningen på posten mycket\r\nlycklig, men det kommer att skapa stora\r\nlikviditetsproblem för föreningslivet. Det blir årets\r\nviktigaste bidrag att få tillbaka pengarna från\r\nposten.</pre><pre>Anf. 152 Kommunikationsminister MATS\r\nODELL (kds):</pre><pre>Herr talman! Fredrik Reinfeldt frågar mig vilka\r\nbesparingar eller rationaliseringvinster som\r\nförväntas av att posten avskaffar föreningsportot.\r\nJag har tagit sikte på och svarat på den frågan. Då\r\nsäger Fredrik Reinfeldt att jag svarar endast på vad\r\ndet får för effekter för posten. Jag tycker nog att det\r\nvar det frågan handlade om.</pre><pre>Jag förstår att denna aspekt kan bekymra\r\nföreningarna. Men samtidigt är vi, Fredrik\r\nReinfeldt, överens om att se till att affärsverken blir\r\neffektiva och rationella, dvs. att det blir enhetliga\r\noch tydliga produkter som alla kunder kan\r\nanvända. Byråkratin skall minimeras med t.ex.\r\ndenna typ av innehållsregler. Jag kan inte belägga\r\natt det förekommer fusk i dag. Men systemet\r\ninbjuder naturligtvis till det.</pre><pre>Förändringen skall nu ske den 1 januari. Jag tror att\r\ndet är ett system som i det stora hela är neutralt för\r\ndem som använder det. Jag medger dock att\r\nlikviditetsaspekten kan vara ett bekymmer för vissa\r\nföreningar. Men de föreningar som skickar så pass\r\nmånga försändelser som Fredrik Reinfeldt gav\r\nexempel på, torde ändå klara räntan på halva\r\nportokostnaden under den tid det är fråga om.</pre><pre>Anf. 153 FREDRIK REINFELDT (m):</pre><pre>Herr talman! Min poäng är att posten kommer att\r\ntjäna stora pengar på detta. Det kan vara positivt,\r\nframför allt för posten. Men frågan är om det blir\r\nmindre byråkratiskt. I de instruktioner som posten\r\nhar skickat ut till föreningslivet står det fortfarande\r\natt breven skall stämplas med ett B, dvs. ingen\r\nförändring från tidigare. Nu skall breven i stället\r\nfrankeras med fullt ekonomibrevsporto på 4:60.\r\nFöreningslivet skall räkna och fylla i antalet brev på\r\nen följesedel. Sedan skall breven och följesedeln\r\nlämnas in i kassan på postkontoret tillsammans med\r\nföreningens abonnemangskort.\r\nAbonnemangskortet finns kvar, men någon\r\nabonnemangsavgift behöver inte betalas. Sedan\r\nskall dessa följesedlar skickas till posten varje\r\nhalvårsskifte.</pre><pre>Fortfarande finns alla dessa kontrollfunktioner\r\nkvar. Vi måste räkna breven, och vi måste\r\nhalvårsvis följa upp följesedlarna. Hela denna\r\nrundgång för att få en reduktion tillbaka på en\r\nganska stor mängd pengar. Hela systemet är gjort\r\nför att posten skall ha finansiella förutsättningar att\r\nplacera dessa stora belopp.</pre><pre>Anf. 154 Kommunikationsminister MATS\r\nODELL (kds):</pre><pre>Herr talman! Jag inser de aspekter som Fredrik\r\nReinfeldt tar fram. Jag tror ändå att en förening\r\neller organisation har anledning att hålla ordning på\r\nhur många brev man skickar och gör en\r\nförteckning. Jag tycker inte att det är orimligt.\r\nDäremot är det orimligt att posten skall hålla reda\r\npå vad som finns inuti kuverten. Det är vad det\r\ngamla systemet byggde på. Jag tror att detta är en\r\nnödvändig förändring för att i ett längre perspektiv\r\nkomma in i en bättre fungerande postservice.</pre><pre>Anf. 155 FREDRIK REINFELDT (m):</pre><pre>Herr talman! Det här är intressant. Posten har i dag\r\negentligen bara en monopolverksamhet kvar,\r\nnämligen frimärksutgivningen. I någon mån finns\r\ndet konkurrens på alla andra områden som posten\r\när verksam inom. Det gäller distribution av brev i\r\ndag. Bl.a. har City Mail i Stockholm\r\nuppmärksammats.</pre><pre>Tyvärr får jag känslan av att litet komplicerande\r\nsystem som bygger på återbetalning osv. binder fast\r\nkunderna vid en enda producent av denna service,\r\nnämligen posten. Det är också något som kommer\r\nfram i den offentliga utredning där man bl.a.\r\ndiskuterat att utvecklingen skall gå mot att\r\npostbefordran blir en konkurrensutsatt\r\nverksamhet.</pre><pre>Portoutgifter utgör betydande kostnader för\r\nföreningslivet. I en tid när kommuner och andra\r\nbidragsgivare minskar sina bidrag har det en effekt\r\natt portokostnaden blir dyrare.</pre><pre>Anf. 156 Kommunikationsminister MATS\r\nODELL (kds):</pre><pre>Herr talman! Både Fredrik Reinfeldt och jag\r\nvälkomnar säkert en ökad konkurrens även på\r\ndetta område. För försändelser som skall\r\ndistribueras över hela vårt stora, långsmala och\r\nvackra land kostar det mycket pengar att manuellt\r\nse till att försändelserna kommer ut till varje\r\nbrevlåda. Där finns det ingen konkurrens i dag. Det\r\när den verksamhet som är minst lönsam. Jag kan\r\ninte ge Fredrik Reinfeldt något svar på om den\r\nverksamheten över huvud taget går ihop för\r\npostens del. Men jag kan försäkra att den\r\nverksamheten är den minst lönsamma av de\r\nverksamheter posten har.</pre><pre>Den verksamhet som i dag är konkurrensutsatt, där\r\ndet nämnda företaget City Mail är inblandat, har en\r\nhelt annan problematik. Där handlar det om\r\nmassdistributionens fördelar.</pre><pre>Anf. 157 FREDRIK REINFELDT (m):</pre><pre>Herr talman! Avslutningsvis vill jag konstatera att\r\nförändringen av systemen har mötts med stor\r\nförvåning inom föreningslivet. Föreningarna ser\r\nframför sig att det hela blir mer komplicerat, högre\r\nkostnader för föreningarna och stora vinster för\r\nposten -- om man bortser från förutsättningarna för\r\natt kunna producera denna överlikviditet.</pre><pre>Det finns en risk att posten, mot bakgrund av att\r\nman kan hävda att man faktiskt måste distribuera\r\npost över hela landet och därmed bedriver en\r\nverksamhet som inte går med vinst, inte heller\r\nsköter sig när det gäller postutdelningen i t.ex.\r\nstorstadsregionerna.</pre><pre>Jag tror att denna typ av regler binder fast hela\r\nföreningslivet vid posten och det i en tid när det\r\nsnart kommer att finnas många sätt att skicka post,\r\nt.o.m. att kunna kommunicera med hjälp av\r\ndatorer.</pre><pre>Anf. 158 Kommunikationsminister MATS\r\nODELL (kds):</pre><pre>Herr talman! Jag välkomnar konkurrens framöver\r\näven på detta område. Jag tror att det är det bästa\r\nsättet att få ett system att bli kostnadseffektivt och\r\nsom fungerar i olika avseenden -- och där det sätts\r\nett riktigt pris. I dag vet vi inte om ett riktigt pris tas\r\nut eftersom det fortfarande råder ett monopol.</pre><pre>Överläggningen var härmed avslutad.</pre><pre>31 § Svar på fråga  1991/92:283 om trafiken vid\r\nTrollhättan-Vänersborgs flygplats</pre><pre>Anf. 159 Kommunikationsminister MATS\r\nODELL (kds):</pre><pre>Herr talman! Stig Bertilsson har frågat mig vilka\r\nåtgärder jag är beredd att vidta för att flygtrafiken\r\nvid Trollhättan-Vänersborgs flygplats, som ingår i\r\ndet nationella nätet, skall kunna säkras.</pre><pre>Trollhättans flygplats är en kommunalt ägd\r\nflygplats. Det är riktigt som frågeställaren påpekar\r\natt denna flygplats hittills ingått i det nät av\r\nflygplatser som trafikeras av Linjeflyg och SAS och\r\nsom har definierats som primärnätet.</pre><pre>Det utvecklingsarbete som för närvarande bedrivs\r\ninom luftfartsverket och regeringskansliet\r\nbeträffande verkets framtida struktur syftar till att\r\nfinna effektivare driftsformer bl.a. genom nya\r\nhuvudmannaskapsformer på de statliga\r\nflygplatserna. Något förstatligande av kommunala\r\neller privata flygplatser har därvid inte diskuterats.\r\nEn del i arbetet är att definiera och avgränsa statens\r\nansvar inom flygplatsnätet i en framtid med mera\r\navreglerade marknadsformer inom flygtrafiken.\r\nDetta arbete är endast påbörjat, och något\r\nställningstagande i frågan för Trollhättans del redan\r\nnu är därmed inte aktuellt.</pre><pre>Mot denna bakgrund är jag nu inte beredd att vidta\r\nnågra åtgärder med anledning av frågan.</pre><pre>Anf. 160 STIG BERTILSSON (m):</pre><pre>Herr talman! Med tanke på statsrådets något\r\navvaktande svar, vill jag ställa en ytterligare fråga\r\ntill statsrådet.</pre><pre>Trollhättan-Vänersborgs flygplats är synnerligen\r\nbetydelsefull för hela regionen. Under 1990 var där\r\n160 000 resenärer. Det var en väsentlig siffra inte\r\nbara för fyrstadsområdet utan också för hela norra\r\nBohuslän och Dalsland. Sedan kom den s.k.\r\nflygkrisen. Då minskade antalet flygande under det\r\nhär året.</pre><pre>Detta har inte bara lett till kortsiktiga ekonomiska\r\nbekymmer, utan det har också lett till att tankarna\r\npå en ny flygplats har helt avbrutits. Man har t.o.m.\r\nlåtit göra en koncessionsprövning av en ny större\r\nflygplats i regionen. Men utvecklingen och\r\nvalresultatet har lett till att det resonemanget inte\r\nlängre gäller. Konsensualavtalet mellan de fyra\r\nkommuner som driver flygplatsen har sagts upp. I\r\ndag råder ett avtalslöst tillstånd. Det finns ett akut\r\nnedläggningshot till den 6 januari.</pre><pre>Statsrådet vill inte agera nu. Vi får hoppas att\r\nflygplatsen överlever det utredningsarbete som\r\npågår inom luftfartsverket. Med tanke på att\r\nflygplatsen anses vara av nationell betydelse vill jag\r\nunderstryka att det faktiskt finns risk för att det\r\nreguljära flyget upphör inom mindre än en månad.\r\nI dag har vi ett avtalslöst läge. Personalen har\r\ninformerats om att den möjligtvis blir uppsagd.</pre><pre>Jag måste fråga mig om man från statens sida kan\r\nåse en utveckling av detta slag för en flygplats i\r\nSveriges femte största region. Kan man inte tänka\r\nsig att statsrådet medverkar till att man\r\ntidigarelägger eller påskyndar en konkretisering av\r\nvad luftfartsverket och staten skall göra?</pre><pre>Anf. 161 Kommunikationsminister MATS\r\nODELL (kds):</pre><pre>Herr talman! Regeringens strävan är att\r\nupprätthålla en god transportförsörjning i landets\r\nolika delar i enlighet med riksdagens trafikpolitiska\r\nmål. Det är i det perspektivet vi måste se på\r\nexempelvis Trollhättans flygplats. Man måste också\r\nväga in tillgången på annan trafik och till flygplatser\r\ni närheten, t.ex. Landvetter, Lidköping och\r\nSkövde. Men eftersom en avvägning ännu inte har\r\ngjorts beträffande hela landet är det litet tidigt att\r\njust nu slå fast Trollhättans betydelse för det\r\nnationella transportsystemet. Under 1992 kommer\r\nregeringen att arbeta med definitionen av ett\r\nnationellt flygplatsnät.</pre><pre>Herr talman! Dessutom måste man väl ändå\r\ntillmäta de kommunala beslut som har fattats i\r\ndenna fråga av demokratiskt valda församlingar en\r\nviss respekt. Att vi i denna kammare skulle gå in\r\noch förstatliga verksamheter och kullkasta beslut\r\nsom har fattats i demokratisk ordning verkar\r\nknappast ligga i tiden.</pre><pre>Anf. 162 STIG BERTILSSON (m):</pre><pre>Herr talman! Jag delar gärna statsrådets\r\nuppfattning i fråga om att springa över kommunala\r\nbeslut. Men problemet är att det just nu inte finns\r\nnågra kommunala beslut. Förhoppningsvis skall\r\nkommunala beslut fattas under denna månad i fyra\r\nkommuner. Det är en grundläggande förutsättning\r\nför att vi över huvud taget skall ha någon\r\nfungerande flygplats i denna region. Om man håller\r\nmed om att denna flygplats har ett nationellt\r\nintresse är det högst rimligt att man agerar i\r\navvaktan på beslut och för att påverka, fram till det\r\natt dessa kommunala beslut fattas.</pre><pre>Anf. 163 Kommunikationsminister MATS\r\nODELL (kds):</pre><pre>Herr talman! Det är naturligtvis en svår situation\r\nsom råder i flygplatsfrågan. Jag konstaterar att en\r\ndel kommunala beslut har fattats. Vi avvaktar\r\nandra. Under nästa år kommer ett arbete att ske\r\nnär det gäller att definiera vad som är ett nationellt\r\nflygplatsnät. I avvaktan på detta kan jag inte, även\r\nom jag gärna skulle önska det, ge ett mer konkret\r\nsvar på denna fråga.</pre><pre>Anf. 164 STIG BERTILSSON (m):</pre><pre>Herr talman! Jag har mycket stor förståelse för det\r\ni sig. Jag vill ändå säga att läget är det att ingen av\r\nägarna i dag har fattat beslut om en fortsättning. De\r\nkommer förhoppningsvis att göra det under\r\ndecember månad. Skulle detta leda till att\r\nLandvetter och Lidköping eller Skövde blir\r\nalternativa flygplatser för tvåstads- och\r\nfyrstadsregionen, har man, möjligtvis genom\r\npassivitet, medverkat till en katastrofal utveckling\r\nför denna region.</pre><pre>Anf. 165 Kommunikationsminister MATS\r\nODELL (kds):</pre><pre>Herr talman! Jag vill gärna upprepa något som jag\r\nsade i samband med en annan fråga. En mycket\r\nintressant och viktig utveckling är den som nu är på\r\ngång vad gäller avregleringen av inrikesflyget. Jag\r\när helt övertygad om att i det perspektivet kommer\r\nTrollhättans flygplats och andra motsvarande\r\nflygplatser att få en renässans. Förutsättningar för\r\natt skapa fler livskraftiga kommunala flygplatser\r\nkommer att finnas. Jag tror inte att vi skall sträva\r\nefter att förstatliga fler flygplatser, utan efter att\r\nskapa ett underlag för ett bärkraftigt inrikesflyg på\r\nallt fler flygplatser runt om i Sverige.</pre><pre>Anf. 166 STIG BERTILSSON (m):</pre><pre>Herr talman! Jag delar statsrådets uppfattning. Vi\r\nskall inte förstatliga. Jag hoppas att den framtida\r\nmodellen leder till det som statsrådet vågar\r\nförutskicka om flyget i denna region.</pre><pre>Överläggningen var härmed avslutad.</pre><pre>32 § Svar på fråga  1991/92:265 om boverket och\r\nbostadsbidragen</pre><pre>Anf. 167 Socialminister BENGT\r\nWESTERBERG (fp):</pre><pre>Herr talman! Fredrik Reinfeldt har mot bakgrund\r\nav boverkets information om bostadsbidrag frågat\r\nmig om jag anser att för få medborgare är beroende\r\nav bostadsbidrag för att klara hyran.</pre><pre>Naturligtvis anser jag inte att för få medborgare är\r\nberoende av bostadsbidrag. Men när man minskar\r\nde generella subventionerna till bostadsbyggandet\r\nkan det ofta vara motiverat att förbättra\r\nbostadsbidragen. Så skedde t.ex. i samband med\r\ngenomförandet av skattereformen.</pre><pre>Jag vill samtidigt säga att det är viktigt att alla\r\nmedborgare får kännedom om de stödformer som\r\nfinns, så att de som behöver stöd också kan söka\r\nbidrag.</pre><pre>De regler som gäller för bostadsbidragen innebär\r\natt ansökan om bidrag måste lämnas in varje år. Det\r\när därför en naturlig uppgift för den ansvariga\r\nmyndigheten, boverket, att på hösten informera\r\nom möjligheten att söka bostadsbidrag. Detta är\r\nangeläget inte minst för de nya grupper som kan\r\nvara berättigade till bidrag.</pre><pre>Anf. 168 FREDRIK REINFELDT (m):</pre><pre>Herr talman! Jag tackar statsrådet för svaret.\r\nSocialministern väljer att kalla det för information.\r\nJag ser det mer som en kampanj, som boverket har\r\nlanserat. Det sker bl.a. på kommunikationer runt\r\nom i landet. Vi har även sett på televisionen att man\r\nhar uppmanat folk med låg inkomst eller hög hyra\r\natt söka bostadsbidrag.</pre><pre>Det kanske inte är något konstigt i sig, att staten via\r\nkommuner och landsting har ett system där man\r\nmed ett socialt skyddsnät garanterar dem som har\r\nsvårt att klara sin försörjning, att klara hyran,\r\ntillgång till olika former av bidragssystem. Men det\r\när inte detta det handlar om i detta fall. Det handlar\r\nom att vi tror att det finns otillfredsställda behov\r\nhos människor som de själva inte är medvetna om\r\noch att vi via kampanjer försöker att få dem att söka\r\nbidrag. Det tycker jag är ett mycket konstigt sätt att\r\ngå till väga på.</pre><pre>Man borde se det som en varningssignal, när\r\nstatliga myndigheter tvingas att marknadsföra olika\r\ntyper av bidragssystem. Det sänder märkliga\r\nsignaler när människor får se reklamskyltar som\r\nuppmanar till att söka bidrag, i en tid då den nya\r\nregeringen talar om att vi inte skall vara i behov av\r\nlika mycket bidrag, att den kommunala sektorn\r\nskall minskas och att vi skall få mer över av lönen\r\natt leva på.</pre><pre>Bostadsbidragen är i dag till viss del en kommunal\r\nkostnad. Bostadsbidragen kostar 4,8 miljarder, och\r\nkommunerna är berättigade till statsbidrag endast\r\nför 2,4 miljarder. Det har varit ett sätt att skjuta\r\növer kostnader på kommunerna. Nu hörde jag i och\r\nför sig att den kommunalekonomiska kommittén\r\nhar föreslagit att staten skall ta över hela\r\nbostadsbidraget. Då blir detta ett fall endast för\r\nstatskassan.</pre><pre>Anf. 169 Socialminister BENGT\r\nWESTERBERG (fp):</pre><pre>Herr talman! När man har ett selektivt stöd, ett\r\nstöd riktat till personer med dåliga inkomster eller\r\nlåga inkomster och höga kostnader, som i detta fall,\r\nmåste man gå ut och informera om stödet för att de\r\nmänniskor som har rätt till det också skall kunna\r\nsöka det. Annars kommer slumpen att avgöra vilka\r\nsom får kännedom om stödet och vilka som inte får\r\ndet. Med ett mer generellt stöd, som barnbidraget,\r\nslipper man ifrån hela den administrativa\r\nprocessen. Man behöver inte göra reklam för det.\r\nIngen behöver i dag gå ut och göra reklam för\r\nbarnbidraget, därför att det betalas ut automatiskt.</pre><pre>Jag tycker i och för sig att det är bra om man kan\r\nha så generella system som möjligt. Men när man\r\ntrappar ned bostadssubventionerna, som vi har\r\ngjort på senare år, är det svårt att undvika ett riktat\r\nstöd som ger möjligheter också för hushåll med låga\r\ninkomster att bo hyggligt. Det är där\r\nbostadsbidragen kommer in i bilden.</pre><pre>För mig är det självklart att alla skall informeras om\r\nden möjlighet de har att vid låga inkomster och\r\nhöga kostnader få bostadsbidrag. Jag kan inte se att\r\ndet är något fel att myndigheterna använder de\r\nmest effektiva informationskanalerna, t.ex. TV, för\r\natt nå ut med denna information.</pre><pre>Anf. 170 FREDRIK REINFELDT (m):</pre><pre>Herr talman! Statsrådet talar här för mer av\r\ngenerella system. Det beklagar jag. Ett av\r\nproblemen när det gäller bostadsmarknaden är det\r\nsätt på vilket man har dolt de verkliga kostnaderna\r\nvia bl.a. statliga subsidier. Det har skattereformen\r\nnu i viss mån korrigerat. Jag trodde att inriktningen\r\nskulle vara att man inte via generella system skall\r\nosynliggöra kostnader. Det gör att människor lever\r\ni tron att de bor billigare än vad som faktiskt är\r\nfallet.</pre><pre>Jag tror att många är överens om att det krävs en\r\nrörlighet på marknaden, bl.a. på så sätt att\r\nmänniskor, när de upptäcker att de har höga\r\nboendekostnader, inte alltid ställer sig frågan vilka\r\nnya bidrag de kan få utan att de i stället ifrågasätter\r\nom de har ett för dyrt boende. Både osynliga och\r\nsynliga bidrag bidrar tyvärr till att låsa fast\r\nmänniskor i ett för dyrt boende.</pre><pre></pre><pre>Anf. 171 Socialminister BENGT\r\nWESTERBERG (fp):</pre><pre>Herr talman! Man måste skilja på de generella\r\nbostadssubventionerna och de riktade\r\nbostadsbidragen. De generella\r\nbostadssubventionerna döljer naturligtvis\r\nkostnaderna för hyresgästerna -- det är\r\nhuvudsakligen hyresgäster som får dessa bidrag.\r\nDe riktade bostadsbidragen får de boende direkt i\r\nhanden, och de ser alltså vilka konstnader de har,\r\näven om de har andra inkomstkällor än t.ex.\r\nförvärvsarbete, som för de flesta bidrar till att\r\nfinansiera boendekostnaderna.</pre><pre>Jag tycker att det är en riktig utveckling som vi har\r\nsett exempel på under senare år, när vi minskar\r\nbostadssubventioner men med hjälp av riktade\r\nbostadsbidrag ser till att de personer som har låga\r\ninkomster ändå kan få bo hyggligt. Jag är övertygad\r\nom att när den nya regeringen nu tar ytterligare steg\r\ni samma riktning mot minskade generella\r\nsubventioner, kommer vi också att tvingas\r\nkompensera hushåll med låga inkomster genom\r\nökade bostadsbidrag.</pre><pre>Anf. 172 FREDRIK REINFELDT (m):</pre><pre>Herr talman! Vi är helt överens om att den\r\ninriktningen är riktig. Som jag sade inledningsvis\r\ntycker jag att det är helt riktigt att en ensamstående\r\neller en familj i ett läge där det är svårt att klara\r\nförsörjningen kan få bostadsbidrag. Men jag\r\nkänner igen det som boverket gör från min tid som\r\nvärnpliktig. Man måste göra stora\r\ninformationsinsatser för att människor över huvud\r\ntaget skall känna till vilka bidragssystem som finns\r\ni samhället. Många av bidragen räknas ut med\r\nutgångspunkt i olika brytpunkter, dvs. många\r\nklarar sig i dag utan bidrag, men de skall ändå\r\ninformeras om sitt behov.</pre><pre>Jag tycker att det är en felaktig signal när statliga\r\nverk eller kommunala myndigheter ägnar sig åt att\r\ngöra reklam för bidrag. Det är inte att ifrågasätta\r\natt bidragen finns. Jag är övertygad om att\r\nmänniskor som är i behov av dem kommer att\r\nkunna ta del av dem även utan dessa\r\nreklaminsatser. Det är min poäng.</pre><pre>Anf. 173 Socialminister BENGT\r\nWESTERBERG (fp):</pre><pre>Herr talman! Jag är nog litet oroligare än Fredrik\r\nReinfeldt för att slumpen kommer att avgöra vilka\r\nsom får kännedom om dessa bidrag, ifall man bara\r\nförlitar sig till att människor själva skall söka\r\nbidrag. Låt mig ge ett exempel från ett annat\r\nområde.</pre><pre>Vi lägger snart fram en proposition till riksdagen\r\nom att ensamstående skall kunna få ett bidrag för\r\nförra året, detta år och en bit av nästa år, som\r\nkompensation för den borttagna\r\nskattereduktionen. Det är självklart för oss att gå ut\r\noch informera alla ensamstående, att använda alla\r\nkanaler som står till buds för att de skall få veta att\r\nde har denna möjlighet. Annars är det de som\r\nslumpmässigt råkar komma över informationen\r\nsom får dessa pengar, medan andra blir utan och\r\nkanske upptäcker det för sent, när de inte längre\r\nkan söka bidraget. Det tycker jag inte är någon\r\nsärskilt bra lösning.</pre><pre>Anf. 174 FREDRIK REDINFELDT (m):</pre><pre>Herr talman! När man inför ett nytt bidragssystem\r\neller gör större förändringar inom ett bidragssystem\r\nkan det vara sant att det inte finns kännedom om\r\ndet. Det är något annat att, som statsrådet säger i\r\nsvaret, årligen göra reklam för samma typ av\r\nbidrag. Jag känner igen detta från en del av\r\nvärnpliktsförmånerna.</pre><pre>Det är klart att folk känner till att det finns\r\nbostadsbidrag. Har man en låg lön eller hög hyra,\r\nvad nu dessa begrepp står för, bör man uppsöka sin\r\nkommun för ett samtal. Den signalen uppfattar jag\r\nsom något märklig. Jag tror inte att människor i\r\nallmänhet lever i okunnighet om att det finns\r\nnågonting som heter bostadsbidrag.</pre><pre>Överläggningen var härmed avslutad.</pre><pre>33 § Svar på fråga  1991/92:274 om\r\nfamiljerådgivningsverksamheten</pre><pre>Anf. 175 Socialminister BENGT\r\nWESTERBERG (fp):</pre><pre>Herr talman! Lena Öhrsvik har frågat mig om vilka\r\nplaner regeringen har för att trygga en bra\r\nfamiljerådgivningsverksamhet över hela landet.</pre><pre>Socialstyrelsen har i en rapport (SoS-rapport\r\n1989:10) föreslagit en ändring i socialtjänstlagen\r\nsom innebär att kommunerna åläggs att erbjuda\r\nfamiljerådgivning till dem som så önskar.\r\nRapporten har remissbehandlats.</pre><pre>Förslaget bereds nu i socialdepartementet.</pre><pre>Anf. 176 LENA ÖHRSVIK (s):</pre><pre>Herr talman! Jag tackar så mycket för svaret, men\r\ndet innehöll inte något som jag inte visste. Det är\r\npå grund av att jag vet det som sägs i svaret som jag\r\nhar frågat vad regeringen tänker göra.</pre><pre>Huvudmannaskapet för denna verksamhet har\r\ndiskuterats ända sedan socialtjänstlagen kom till. I\r\npropositionen undantogs familjerådgivningen och\r\nden barnpsykiatriska verksamheten från\r\nkommunalisering. Man ansåg att det behövde\r\nutredas ytterligare om de små kommunerna\r\nverkligen skulle klara dessa uppgifter eller om det\r\nbehövdes regionala lösningar.</pre><pre>Frågan har utretts sedan 1979, och det har skapat\r\nen viss oro. På många håll har man bara kortsiktiga\r\nlösningar. Jag kan naturligtvis inte lasta den nya\r\nregeringen för det, och det är heller inte min\r\nmening. Jag vill seriöst veta vilka planer regeringen\r\nhar för att vi skall kunna trygga en bra verksamhet.</pre><pre>Jag skulle vilja ställa några följdfrågor. Tänker\r\nregeringen lägga fram några förslag i frågan, eller\r\ntycker man att det är bra som det är? Om\r\nregeringen tänker lägga fram några förslag, hur ser\r\ntidsplanen ut? Enligt min uppfattning är det en ren\r\nbesparingsåtgärd att ha en trygg och bra\r\nfamiljerådgivning. Det behövs verkligen besked i\r\nhuvudmannaskapsfrågan. Rapporten visade också\r\natt det är lönsamt att bygga ut familjerådgivningen.\r\nMan sparar pengar i en annan ände så att säga. Det\r\när svårt att tillgodogöra sig några besparingar när\r\ndet råder osäkerhet om huvudmannaskapet, därav\r\nmina frågor.</pre><pre>Anf. 177 Socialminister BENGT\r\nWESTERBERG (fp):</pre><pre>Herr talman! Jag kom in i departementet för bara\r\nnågra veckor sedan och har trillat över detta\r\närende. Det är riktigt att det har legat ganska länge\r\ni departementet. Remissbehandlingen var klar för\r\ndrygt ett år sedan, och det har inte hänt någonting\r\nsedan dess.</pre><pre>Vi kommer nu att gå igenom det underlag vi har och\r\nse om vi behöver ytterligare underlag innan vi kan\r\nkomma tillbaka till riksdagen. Min förhoppning är\r\natt kunna göra det någon gång under nästa år.</pre><pre>Lena Öhrsvik säger att den utredning vi talar om,\r\ndvs. socialstyrelsens rapport, visar att detta är\r\nsamhällsekonomiskt lönsamt eller att det är en ren\r\nbesparingsåtgärd. Det är kanske en liten överdrift.\r\nDet var bara en del av\r\nfamiljerådgivningsverksamheten, det som kallas\r\nsamarbetssamtal, som påvisades kunna vara\r\nsamhällsekonomiskt lönsam under vissa\r\nförutsättningar. Man kan inte uttala sig fullt så\r\ntvärsäkert om hela verksamheten.</pre><pre>Jag delar Lena Öhrsviks uppfattning att\r\nfamiljerådgivningsverksamheten är en angelägen\r\noch bra verksamhet. Jag avser att återkomma till\r\nriksdagen i någon form under nästa år.</pre><pre>Anf. 178 LENA ÖHRSVIK (s):</pre><pre>Herr talman! Jag hoppas att det blir under första\r\nhälften av nästa år. Det är viktigt att man får klarhet\r\ni huvudmannaskapsfrågan, så att man ute i\r\nlandstingen och de kommuner som i dag bedriver\r\nverksamheten kan ta ställning. I dag fattas mycket\r\nkortsiktiga beslut. Detta skapar oro både bland\r\ndem som arbetar där och bland dem som är kunder,\r\nsom behöver en långvarig kontakt osv. Det är\r\nviktigt. Jag hoppas att beskedet kan komma under\r\nförsta halvåret.</pre><pre>Överläggningen var härmed avslutad.</pre><pre>34 § Svar på fråga  1991/92:254 om\r\nsysselsättningen i Örnsköldsvik</pre><pre>Anf. 179 Arbetsmarknadsminister BÖRJE\r\nHÖRNLUND (c):</pre><pre>Herr talman! Elvy Söderström har frågat mig om\r\nregeringen har för avsikt att tillfälligt inplacera\r\nsamtliga församlingar i Örnsköldsviks kommun i\r\nstödområde 2.</pre><pre>Propåer om tillfälliga inplaceringar i stödområde\r\neller tillfälliga förändringar i stödnivån i det\r\npermanenta stödområdet har kommit in från ett\r\nantal kommuner.</pre><pre>De bereds nu i regeringskansliet och jag är därför i\r\ndag inte beredd att kommentera enskilda\r\nkommuners begäran om inplacering i stödområde.</pre><pre>Då Elvy Söderström, som framställt frågan, anmält\r\natt hon var förhindrad att närvara vid\r\nsammanträdet, medgav andre vice talmannen att\r\nBritta Sundin i stället fick delta i överläggningen.</pre><pre>Anf. 180 BRITTA SUNDIN (s):</pre><pre>Herr talman! Allmän artighet gör att jag tackar för\r\nsvaret, även om jag inte fick något svar.\r\nAnledningen till att jag tar emot svaret är att Elvy\r\nSöderström har blivit sjuk.</pre><pre>Anledningen till att Elvy Söderström ställde denna\r\nfråga är den besvärliga arbetsmarknadssituation\r\nsom vi för närvarande har i Örnsköldsviks kommun\r\noch hela Västernorrland. Strukturförändringarna\r\nunder 1980-talet har inneburit att 2 000\r\narbetstillfällen i Örnsköldsviks kommun har\r\nförsvunnit. Under det senaste året har 1 300\r\npersoner varslats. 1 000 av varslen har blivit\r\nverksställda. Man väntar ytterligare varsel, bl.a.\r\nberoende på att företagen saknar\r\nutbildningsresurser.</pre><pre>Den strukturförändring som skedde under 1980-\r\ntalet lyckades man klara bl.a. genom det\r\nlokaliseringstöd man kunde få när Örnsköldsvik\r\nvar inplacerat i stödområde. Erfarenheterna visar\r\natt de företag som startades då har klarat sig bra.\r\nVi har nu en företagsstruktur som, förutom de stora\r\ntunga industrierna, också innebär att det finns\r\nmånga små företag.</pre><pre>Men i dag är situationen problematisk för\r\nÖrnsköldsvik. Arbetslösheten stiger, och det\r\nbehövs snabba insatser. Det är kris på många\r\nområden, bl.a. för byggnadsarbetarna, och det är\r\noerhört viktigt att man kan vända den nu negativa\r\ntrenden. Det behövs som sagt aktiva insatser, och\r\nde behöver sättas in snabbt. Det finns företag som\r\nhar förutsättningar att växa och som vill växa, och\r\ndet finns vilja till nyetableringar. Detta skulle man\r\nkunna klara mycket bra om man hamnade i\r\nstödområde 2.</pre><pre>Jag har naturligtvis respekt för att denna fråga är\r\nunder behandling, men jag undrar ändå om\r\ntidsperspektivet i detta sammanhang, eftersom\r\ndenna fråga är mycket brådskande.</pre><pre>Anf. 181 Arbetsmarknadsminister BÖRJE\r\nHÖRNLUND (c):</pre><pre>Herr talman! Tyvärr är det ett mycket stort antal\r\nkommuner som i dag har problem med\r\nsysselsättning och arbetstillfällen. Det har nu två\r\nmånader i rad rört sig om 17 000 varsel, och varslen\r\nkommer i huvudsak från industri och näringsliv i\r\növrigt. Jag är mycket väl medveten om situationen\r\ni Örnsköldsviks kommun, och den kommer att\r\nbedömas på rätt sätt när jag inom kort får en\r\nföredragning av samtliga de ansökningar från\r\nkommuner om omplacering vilka på ett eller annat\r\nsätt kommer upp till behandling inom\r\ndepartementet. Den föredragningen kommer som\r\nsagt att ske före jul, och därefter kommer så\r\nsmåningom vissa beslut.</pre><pre>Anf. 182 BRITTA SUNDIN (s):</pre><pre>Herr talman! Jag vet att arbetsmarknadsministern\r\när väl förtrogen med situationen i Örnsköldsvik och\r\nför den delen i hela Västernorrland. Jag tänker\r\nbl.a. på det besök som arbetsmarknadsministern\r\ngjorde i lördags i Sollefteå, varvid Sollefteåborna\r\nfick ett positivt besked. Jag var själv där och kunde\r\nlyssna på det.</pre><pre>Min förhoppning är naturligtvis att också vi nu skall\r\nkunna få ett positivt besked beträffande\r\nstödområdesplaceringen. Även om jag kommer\r\nfrån Sundsvall känner jag väl till Nolaskogsborna.\r\nJag är säker på att de med rätt stöd och rätt\r\nstimulans från statens sida och med sin\r\nNolaskogsanda skall kunna klara sig bra.</pre><pre>Överläggningen var härmed avslutad.</pre><pre>35 § Svar på frågorna 1991/92:255 och 286 om\r\nåtgärder för sysselsättningen i östra Norrbotten</pre><pre>Anf. 183 Arbetsmarknadsminister BÖRJE\r\nHÖRNLUND (c):</pre><pre>Herr talman! Monica Öman har frågat mig om jag\r\när beredd att anslå de medel som erfordras för\r\nextraordinära insatser i Kalix och östra Norrbotten.</pre><pre>Karl Gustaf Sjödin har frågat mig om jag kan\r\nbekräfta tidningsuppgifter angående utlokalisering\r\nav tjänsteföretag i Kalix.</pre><pre>Eftersom båda frågorna rör Kalix besvarar jag dem\r\npå samma gång.</pre><pre>Regeringen disponerar 5 milj.kr. för\r\npersonalförstärkning vid arbetsförmedlingen. Av\r\ndessa medel beslutade regeringen den 28 november\r\ni år att AMS får använda 2 milj.kr. i Kalix.</pre><pre>Därutöver har AMS tilldelat länsarbetsnämnden 30\r\nmilj.kr. utöver ordinarie medelstilldelning för\r\nsärskilda arbetsmarknadspolitiska insatser i Kalix i\r\nöstra Norrbotten.</pre><pre>AMS har i skrivelse den 14 november 1991\r\növerlämnat övriga förslag i länsarbetsnämndens\r\nåtgärdsprogram till regeringen. Dessa ligger\r\nantingen utanför arbetsmarknadspolitikens\r\nansvarsområde eller kräver regerings- eller\r\nriksdagsbeslut.</pre><pre>Ärendet skall beredas inom regeringskansliet\r\ntillsammans med ytterligare underlag från\r\nlänsstyrelsen och Kalix kommun, som ännu inte har\r\nkommit in till regeringen. Jag kan därför inte i dag\r\nlämna några ytterligare besked.</pre><pre>För Karl Gustaf Sjödin vill jag nämna att det sedan\r\nhösten 1987 ständigt pågår kontakter mellan\r\narbetsmarknadsdepartementet och olika\r\ntjänsteföretag om möjligheterna till utlokalisering\r\ntill framför allt stödområden. Sådana kontakter\r\npågår också mellan närings- och\r\nteknikutvecklingsverket (NUTEK) och olika\r\nföretag. Dessa samtal och förhandlingar förs under\r\nstörsta sekretess, av framför allt konkurrens- och\r\nföretagsekonomiska skäl. Denna process skulle\r\nallvarligt skadas av för tidiga uttalanden av\r\nstatsråd.</pre><pre>Jag har därför ingen ytterligare kommentar till\r\nuppgifterna i tidningar i Norrbotten.</pre><pre>Anf. 184 MONICA ÖHMAN (s):</pre><pre>Herr talman! Jag får tacka\r\narbetsmarknadsministern för svaret, även om jag\r\ninte kan påstå att det var speciellt mycket innehåll i\r\ndet. Men jag kan inte låta bli att uttrycka en\r\nbitterhet över att jag i dag är i den situationen att\r\njag måste begära att Kalix skall få inte mindre än\r\n300 milj.kr. för att klara den situation som vi där\r\nhar hamnat i. Vi har försökt att på olika sätt\r\ninformera stasrådet om läget och om de möjligheter\r\nsom finns i ASSI i Karlsborg, men regeringen har\r\ninte velat ta till sig detta.</pre><pre>Det har gjorts ett mycket seriöst arbete i\r\nNorrbotten. Länsstyrelsen, länsarbetsnämnden,\r\nutvecklingsfonden, Kalix kommun och näringslivet\r\ni kommunen har medverkat i detta. Man kan\r\nkonstatera att mot bakgrund av den situation som\r\nvi har i dag när det gäller sysselsättningen och när\r\nläget i ASSI har slagit igenom fullt ut sommaren\r\n1992 kommer var fjärde Kalixbo att stå utanför den\r\nordinarie arbetsmarknaden. Det här är en situation\r\nsom ingen av oss kan acceptera, och jag hoppas att\r\ninte heller arbetsmarknadsministern gör det. Man\r\nhar därför nu skickat ett förslagspaket, som\r\ninnehåller infrastrukturåtgärder,\r\nutbildningsåtgärder osv. Jag förstår att detta inte\r\nännu har kommit fram till regeringen, eftersom det\r\nantogs av länsstyrelsen i fredags. Med tanke på att\r\ndet här är den sista av höstens frågestunder fanns\r\ndet dock ingen möjlighet att skjuta upp denna\r\ndiskussion. Kostnaden för förslaget uppgår till\r\ntotalt 200 milj.kr. för arbetsmarknadspolitiken och\r\n100 milj.kr. för näringslivsbefrämjande åtgärder.</pre><pre>Det vore intressant att få veta hur\r\narbetsmarknadsministern ser på detta. Jag vet att\r\nBörje Hörnlund har besökt Kalix och ASSI och att\r\nhan känner till hur läget är. Det vore därför\r\nintressant att få litet närmare uppgifter om hur man\r\nfrån regeringens sida ser på detta.</pre><pre>Anf. 185 KARL GUSTAF SJÖDIN (nyd):</pre><pre>Herr talman! Jag tackar arbetsmarknadsministern\r\nför svaret, och jag har full förståelse för\r\nutformningen av detsamma. Jag har ett visst tryck\r\npå mig, eftersom jag är ny inom politiken, bor i\r\nNorrbotten, är gift med en Kalixflicka och därmed\r\nhar släkt, vänner och bekanta som direkt påverkas\r\nav den uppkomna situationen.</pre><pre>Det är ytterst angeläget att det kommer\r\narbetstillfällen till Norrbotten i allmänhet och till\r\nKalix i synnerhet, speciellt med tanke på att man\r\nhar varslat 250--260 anställda vid ASSI, som i och\r\nmed beslutet om nedläggning av pappersmaskin 1\r\nskall vara avvecklat till den 1 juni 1992. Till detta\r\nkommer nedläggningen av Esseltes\r\npärmtillverkning i Töre inom Kalix kommun, några\r\nmil från centralorten.</pre><pre>Även om det bästa vore att man på orten\r\ngenererade arbetstillfällen i småföretag, befintliga\r\neller nystartade i egen regi, får vi inte glömma den\r\nsituation som kommer att inträffa till sommaren.\r\nCa 70 tjänstemän kommer då att få sluta på ASSI.\r\nDär finns administratörer med kunskaper i bl.a.\r\ndatabehandling.</pre><pre>Norrbotten har ej så många tjänsteproducerande\r\nföretag, i varje fall inte i Kalixbygden. De med\r\nnorrbottniska ögon mätt små och medelstora\r\nföretagen där är oftast servicetekniska. Jag vill\r\nanföra att det är angeläget att man tar alla chanser\r\natt få tjänsteproducerande företag till Norrbotten,\r\nså att ungdomar får en morot när det gäller att\r\ngenomgå högkvalificerad utbildning, speciellt på\r\ndataområdet, så att de kan bli kvalificerade för\r\nadministrativt arbetsledande befattningar inom\r\ntjänstesektorn. Under nuvarande förhållanden\r\nförsvinner många välutbildade ungdomar söderut,\r\ndär arbetstillfällena motsvarar deras utbildning.\r\nDet är något som arbetsmarknadsministern är väl\r\nmedveten om.</pre><pre>Slutligen vill jag fråga om arbetsmarknadsministern\r\ndelar min uppfattning att en utlokalisering av\r\ntjänsteföretag till Kalix skulle vara ett utmärkt\r\nalternativ för den här bygden.</pre><pre>Anf. 186 Arbetsmarknadsminister BÖRJE\r\nHÖRNLUND (c):</pre><pre>Herr talman! Jag är mycket glad över att Monica\r\nÖhman tror att jag är så snabb att jag hinner agera\r\ninnan papperen har kommit in till departementet.\r\nJag antar att de kommer vilken dag som helst.\r\nUnder alla förhållanden kommer Bernt Sturk nästa\r\ntisdag för att på ort och ställe samtala om Kalix och\r\nnaturligtvis om den ansökan som kommit in till\r\ndepartementet. Problemet är egentligen att det i\r\ndag nästan från alla håll och kanter kommer\r\nskrivelser, uppvaktningar m.m. med ensartat\r\ninnehåll, nämligen mycket stora krav på ytterligare\r\ndirekta medel för AMS till olika verksamheter. Det\r\nrör sig om många tiotal miljarder kronor, och det är\r\nnaturligtvis ett problem för mig och för alla andra.</pre><pre>Till Karl Gustaf Sjödin vill jag säga att något av det\r\nmest lovande är att ett sextiotal företag har\r\nutlokaliserat sig till ett femtiotal orter, ofta till\r\nmycket små arbetsmarknader. Jag har en hel serie\r\nuttalanden från verkställande direktörer där de\r\nsäger sig vara mycket nöjda med den nya\r\nordningen. De säger att allt talar för att de gör ett\r\nbättre resultat där än där de var förut. Därför\r\ntycker jag att det är en mycket bra väg att gå att\r\nbredda de mindre arbetsmarknaderna genom\r\nutlokalisering av tjänsteföretag.</pre><pre>Anf. 187 MONICA ÖHMAN (s):</pre><pre>Herr talman! Jag sade i mitt förra inlägg att jag\r\nförstod att handlingarna inte hade hunnit ned till\r\nStockholm. Det är långt från Luleå till Stockholm,\r\noch det är fråga om ett beslut av länsstyrelsen. Till\r\nsaken hör att länsstyrelsen var helt enig. Samtliga\r\npartier som sitter i länsstyrelsen i Norrbotten står\r\nalltså bakom kraven.</pre><pre>Börje Hörnlund har besökt Kalix och har talat med\r\nföreträdare för kommunen och för ASSI. Mot den\r\nbakgrunden tyckte jag att Börje Hörnlund ändå\r\nborde ha någon uppfattning om läget eller\r\nåtminstone borde kunna ange någon form av\r\nviljeinriktning för regeringen i detta sammanhang.\r\nDet hade jag faktiskt förväntat mig.</pre><pre>Anf. 188 KARL GUSTAF SJÖDIN (nyd):</pre><pre>Herr talman! Jag får tacka\r\narbetsmarknadsministern. Jag kanske tolkar hans\r\nbesked ganska fritt, men jag kunde skönja en viss\r\nförhoppning om att det eventuellt kan komma\r\ntjänsteföretag till Norrbotten och kanske även till\r\nKalix, som är i akut kris.</pre><pre>Överläggningen var härmed avslutad.</pre><pre>Anf. 189 ANDRE VICE TALMANNEN:</pre><pre>Efter punkt 35 på föredragningslistan, alltså efter\r\nbesvarandet av Karin Pilsäters fråga till statsrådet\r\nLaurén, har jag för avsikt att föreslå kammaren tio\r\nminuters ajournering.</pre><pre>36 § Svar på fråga  1991/92:276 om\r\nkonsekvenserna av systemet med flexibla\r\nlönebidrag</pre><pre>Anf. 190 Arbetsmarknadsminister BÖRJE\r\nHÖRNLUND (c):</pre><pre>Herr talman! Inger Hestvik har frågat mig om jag\r\nefter ett halvt års erfarenheter av systemet med\r\nflexibla lönebidrag planerar att analysera\r\nkonsekvenserna av det systemet. Vidare har Inger\r\nHestvik frågat om jag då också avser att åtgärda\r\nnegativa effekter, som systemet enligt\r\nfrågeställaren skall ha medfört för\r\nhandikapporganisationerna.</pre><pre>Ett skäl till att lönebidragsnivåerna generellt\r\ngjordes flexibla den 1 juli i år var de goda\r\nerfarenheter som arbetsmarknadsstyrelsen\r\nredovisade av en försöksverksamhet med flexibelt\r\nbidrag. AMS visade att 30 % fler handikappade\r\nkunnat anställas, jämfört med vad som skulle varit\r\nmöjligt med ordinarie regelsystem.</pre><pre>Riksdagen behandlade den tidigare regeringens\r\nförslag om ett flexibelt lönebidrag våren 1991.\r\nArbetsmarknadsutskottet underströk då att de nya\r\nreglerna inte får tillämpas på ett sådant sätt att\r\nanställningstryggheten riskeras för dem som i dag\r\nhar en lönebidragsanställning. Därför tillämpar\r\narbetsförmedlingarna nu det nya systemet främst\r\nvid nyanställning av arbetshandikappade. De som\r\nredan har en lönebidragsanställning skall inte\r\nbehöva riskera att förlora arbetet därför att\r\nbidragssystemet ändrats.</pre><pre>Som arbetsmarknadsminister är det viktigt för mig\r\natt följa upp effekterna för arbetshandikappade av\r\ndet nya lönebidragssystemet liksom av andra\r\narbetsmarknadspolitiska åtgärder. Jag kommer\r\ndärför att noga följa hur det nya bidragssystemet\r\npåverkar de arbetshandikappades möjligheter till\r\nen anställning.</pre><pre>För att motverka att handikappade skall drabbas i\r\ndet nu rådande svåra arbetsmarknadsläget har\r\nregeringen lagt förslag till riksdagen om ytterligare\r\n275 milj.kr. till lönebidrag redan under\r\ninnevarande budgetår.</pre><pre></pre><pre>Anf. 191 INGER HESTVIK (s):</pre><pre>Herr talman! Jag vill tacka\r\narbetsmarknadsministern för ett bra svar. Systemet\r\nmed de flexibla lönebidragen är i många fall mycket\r\nbra, såsom har påpekats i svaret. Vi har i mitt\r\nhemlän, Kopparbergs län, den erfarenheten att\r\nmånga flera arbetshandikappade har kunnat få\r\nanställning med det nya systemet än med det gamla.\r\nMen ändå sprider det sig nu en oro, särskilt inom\r\nen av handikapporganisationerna, för hur man med\r\nde nya reglerna skall kunna klara sin verksamhet\r\nframöver. Man vill när man i framtiden anställer\r\nnya lönebidragsanställda få ganska stora summor\r\nfrån både kommun och landsting för att kunna\r\nfortsätta med dessa anställningar. Kommun och\r\nlandsting har som bekant en ganska trängd\r\nekonomi och har små möjligheter att ställa upp i\r\ndetta sammanhang. Detta kommer förstås att\r\ndrabba de nya arbetshandikappade.</pre><pre>Som också framhålls i svaret är\r\narbetsmarknadsläget mycket dystert, i synnerhet i\r\nvårt län. Jag tror att vi just nu är värst drabbade i\r\nhela landet. Jag fick höra detta i går när jag var på\r\nstudiebesök på länsarbetsnämnden. Men jag var\r\nockså på studiebesök på Kulturarvet i Falun, vars\r\nhuvudman är Nordiska museet. Man har 37\r\nanställda med lönebidrag. Av dem kommer sju att\r\nomfattas av de nya reglerna för flexibla lönebidrag.\r\nDet betyder att man för några kommer att få bara\r\n50 % statsbidrag mot tidigare 100 %.\r\nArbetssituationen är sådan att man vid\r\npensionsavgångar inte anställer nya, eftersom\r\npengarna inte räcker till detta.</pre><pre>Jag undrar om de mycket fina åtgärderna\r\ninnefattande 275 milj.kr. extra till de\r\nlönebidragsanställda kommer att räcka till även för\r\nalla nytillkommande arbetshandikappade som\r\nbehöver lönebidrag i framtiden.</pre><pre>Anf. 192 Arbetsmarknadsminister BÖRJE\r\nHÖRNLUND (c):</pre><pre>Herr talman! Det är naturligtvis många saker som\r\npåverkar det som nu sker. En sådan är de\r\nkonjunkturer som olika företag är drabbade av och\r\nsom gör att det är ont om medel över huvud taget.\r\nJag är mycket väl medveten om att ett antal\r\norganisationer som i dag sysselsätter skyddad\r\narbetskraft har mycket liten egen ekonomisk\r\nkapacitet. Jag förutsätter att länsarbetsnämnderna\r\noch arbetsförmedlingarna beaktar det i samtalen.\r\nHar man ingen egen betalningskapacitet, är det\r\nmycket svårt att gå in med en större andel, som\r\nkanske i och för sig vore berättigad med tanke på\r\ndet arbete som man skall få utfört.</pre><pre>Det har nu gått mycket kort tid, och jag möter det\r\nhär också när jag är ute i landet. Helst skulle jag\r\ninte vilja utvärdera detta efter en kort tid i en\r\nlågkonjunktur, men jag lovar att noga följa det\r\nhela. Jag träffar AMS generaldirektör med jämna\r\nmellanrum för att diskutera olika frågor som\r\nförekommer inom AMS-världen.</pre><pre>Anf. 193 INGER HESTVIK (s):</pre><pre>Herr talman! Det var positivt att höra detta. Jag\r\nhar på s. 25 i arbetsmarknadsutskottets betänkande\r\ni ärendet sett följande uttalande:</pre><pre>Om oönskade effekter uppstår inom\r\nkulturinstitutioner på grund av införande av\r\nflexibla lönebidrag, har regeringen att vidta\r\nerforderliga åtgärder med hänsyn till den fortsatta\r\nverksamheten. Någon särskild framställning härom\r\nfrån riksdagens sida är enligt utskottets mening inte\r\nbehövlig.</pre><pre>Vi har fått en ny regering med förmodligen andra\r\nvärderingar, men om jag tolkar\r\narbetsmarknadsministern rätt står även den nya\r\nregeringen för den inriktning som här angivits.</pre><pre>Jag vill fråga: Betyder uttalandet i svaret om att\r\narbetsmarknadsministern skall följa utvecklingen\r\natt man skall tillsätta en utredning eller ganska\r\nsnart utvärdera detta? Såvitt jag förstår kommer\r\nden utredningen att dröja.</pre><pre>Anf. 194 Arbetsmarknadsminister BÖRJE\r\nHÖRNLUND (c):</pre><pre>Herr talman! Jag tycker att den nya regeringens\r\ninställning framgår på ett bra sätt av att vi för\r\nkommande halvår föreslår riksdagen anta ett så\r\nstort belopp som 275 milj.kr. i tillskott. Det är ju ett\r\nbelopp som sedan måste följas upp under det år\r\nsom börjar den 1 juli, dvs. det år då regeringen\r\nlägger den första egna budgeten. Det är ett mycket\r\nstort åtagande som kommer att ge väldigt många\r\nhandikappade en bättre situation på\r\narbetsmarknaden i det här svåra läget.</pre><pre>Anf. 195 INGER HESTVIK (s):</pre><pre>Herr talman! Jag är mycket glad över dessa 275\r\nmiljoner. Jag tror och hoppas att de kommer de\r\narbetshandikappade till godo. Jag hoppas också att\r\nman tittar litet grand på hela länets arbetssituation\r\nnär man fördelar dessa pengar så att de kommer till\r\nrätt ställe.</pre><pre>Överläggningen var härmed avslutad.</pre><pre>37 § Svar på fråga  1991/92:284 om hanteringen\r\nav de regionala frågorna</pre><pre>Anf. 196 Arbetsmarknadsminister BÖRJE\r\nHÖRNLUND (c):</pre><pre>Herr talman! Tage Påhlsson har frågat mig om\r\nregeringen, för att nå samstämmighet i bedömning\r\noch hantering av de regionalpolitiska frågorna,\r\nkommer att ta kontakt med närings- och\r\nteknikutvecklingsverket.</pre><pre>Bakgrunden till frågan är att Göran Aldskogius,\r\nverkets överdirektör, i en artikel i tidskriften Nord-\r\nrevy nyligen bl.a. hävdat att Sverige kommer att\r\ntvingas till en geografisk koncentration av de\r\nregionalpolitiska åtgärderna till landets mellersta\r\noch södra delar.</pre><pre>Tage Påhlsson har, såvitt jag förstår, uppfattat att\r\nartikeln ger uttryck för verkets officiella mening om\r\nregionalpolitikens framtida utformning i Sverige.\r\nJag uppfattar emellertid artikeln som ett personligt\r\ndebattinlägg.</pre><pre>Någon kontakt med verket med anledning av detta\r\nanser jag därför inte behövlig. Jag vill dock nämna\r\natt verkets generaldirektör begärt ett\r\nsammanträffande med mig. Som ansvarig för\r\nregeringens regionalpolitik vill jag i detta\r\nsammanhang understryka att det av\r\nregeringsförklaringen klart framgår att hela Sverige\r\nskall leva. Detta förutsätter en aktiv och kraftfull\r\nregionalpolitik.</pre><pre>Anf. 197 TAGE PÅHLSSON (c):</pre><pre>Herr talman! Jag ber att få tacka\r\narbetsmarknadsministern för det här ganska\r\npositiva svaret. Det innebär att regeringen och\r\nNUTEK, åtminstone NUTEKs överdirektör, inte\r\nhar samma uppfattning om hur regionalpolitiken\r\nskall drivas.</pre><pre>Det finns dock några frågetecken som bör rätas ut i\r\nsammanhanget. Anledningen till att jag ställde\r\nfrågan är dels den beramade, eller beryktade,\r\nartikeln av NUTEK-chefen i tidskriften Nord-revy,\r\ndels en skrämmande delrapport av\r\nproduktivitetsdelegationen som presenterades för\r\nen tid sedan. Den rapporten har titeln Infrastruktur\r\noch produktivitet. Den kan enligt vissa bedömare\r\nkomma att bli en klassiker i framtiden med sin\r\ntotala brist på fakta och realism och med så många\r\nteoretiska krumsprång och rätt hårresande\r\nslutsatser. Rapporten var författad av ett\r\nkonsultföretag som uppenbarligen har ganska\r\nbegränsade insikter i hur Sverige fungerar. Den\r\nskulle kunna tas med en nypa salt som isolerad\r\nföreteelse, men det är mycket oroande att den\r\ntillsammans med NUTEK-chefens artikel kan ses\r\nsom inslag i samma mönster och insatser med\r\nsamma mål.</pre><pre>Kan det vara så att målsättningen är att genom\r\nolika insatser försöka undergräva tilltron hos\r\npolitiker och näringsliv till vår traditionella\r\nregionalpolitik? Finns det krafter i gång i landet\r\nsom i princip vill lägga ner Norrland, skogslänen\r\noch kanske även Syd- och Mellansveriges\r\nglesbygder? Är det någon sorts mullvadsarbete på\r\ngång? Jag skulle vilja höra vad\r\narbetsmarknadsministern tror om det?</pre><pre>Anf. 198 Arbetsmarknadsminister BÖRJE\r\nHÖRNLUND (c):</pre><pre>Herr talman! Det som Tage Påhlsson tar upp om\r\natt ett antal inflytelserika personer och\r\ninflytelserika företag under senare tid har haft ett\r\nantal inlägg som går rakt emot vad regeringen har\r\nuttryckt i sin regeringsförklaring är riktigt. Det är\r\nju bra med en fri debatt.</pre><pre>Jag kommer självfallet att ta upp den här frågan\r\nmed generaldirektören i NUTEK så att jag kan\r\nvara övertygad om att regeringsförklaring och verk\r\nföljs åt. Jag tror att svaret kommer att bli positivt.</pre><pre>Sedan tar Tage Påhlsson upp detta med\r\nTemaplans -- företaget heter så -- utredning. Den är\r\nen underbilaga till produktivitetsdelegationen och\r\nbehandlar kommunikationer m.m. I fredags var jag\r\npå ett möte i Umeå där ett antal professorer ställde\r\nupp just för att diskutera den vetenskapliga halten\r\ni Temaplans verk. Den är ju som sagt vetenskapligt\r\nupplagd. Temaplans arbete råkade ut för en\r\nförödande massiv kritik från dessa forskare. Jag\r\ntror att det är viktigt att alla saker kommer fram i\r\nden debatt som måste följa på detta. Jag har själv i\r\nett större tal i Karlstad i förra veckan inför landets\r\nplanerare behandlat det regionalpolitiska temat.\r\nDär har jag gett regeringens syn på olika sakfrågor.</pre><pre>Anf. 199 TAGE PÅHLSSON (c):</pre><pre>Herr talman! Jag konstaterar att\r\narbetsmarknadsministern är inne på samma linje\r\nsom jag i de här frågorna. Vi är nog så eniga vi kan\r\nbli egentligen. Det är bra att vi försöker hålla den\r\nregionalpolitiska linjen från politiskt håll.</pre><pre>Jag vill dock fortfarande hänga kvar litet grand vid\r\nmin ursprungliga fråga med anledning av det svar\r\njag fick. Statsrådet säger att han uppfattar artikeln\r\nsom ett personligt debattinlägg, och att den inte är\r\nett uttryck för verkets officiella mening. Det må\r\nvara. Men är det verkligen tillrådigt att en\r\növerdirektör för det statliga verk som skall\r\neffektuera statsmakternas regionalpolitik gör den\r\nhär typen av personligt debattinlägg? Det måste ju\r\nverkligen uppfattas som verkets officiella mening.</pre><pre>Anf. 200 Arbetsmarknadsminister BÖRJE\r\nHÖRNLUND (c):</pre><pre>Herr talman! Min erfarenhet är att vid\r\nregeringsskiften och när regeringen uttalar sig i\r\npolicyfrågor brukar svenska ämbetsmän lojalt följa\r\ndet. Jag förutsätter att så också är fallet i detta\r\nsammanhang.</pre><pre>Jag vill också säga till Tage Påhlsson, och jag sade\r\ndet förut, att jag har en ganska lång citatsamling\r\nfrån verkställande direktörer som har utlokaliserat\r\nsig till mindre orter. Där uttrycker de fördelarna av\r\nutlokaliseringarna. Jag tycker att det väger\r\nväsentligt tyngre i sak än enstaka debattörers\r\ninlägg. Detta är ingen avslutad verksamhet, utan\r\ndet är många företag som diskuterar att av\r\nekonomiska skäl söka sig till mindre\r\narbetsmarknader.</pre><pre>Anf. 201 TAGE PÅHLSSON (c):</pre><pre>Herr talman! Jag är också medveten om just den\r\neffekt som företagen får när de lokaliserar sig till\r\nmindre orter. Det har bl.a. ingått i min tidigare\r\ntjänst att arbeta med sådana frågor, så jag vet\r\nmycket väl hur det kan fungera. Det jag ifrågasätter\r\när hur man från s.k. ansvarigt håll -- i de här fallet\r\nNUTEKs ledning -- kan gå ut och skriva och\r\ndebattera på det sätt som skett.</pre><pre>Jag konstaterar att arbetsmarknadsministern och\r\njag är överens. Jag förutsätter att det kommer att\r\nbli ett intressant samtal den dag när överdirektören\r\nvid NUTEK kommer på besök. Jag hoppas att det\r\ninte dröjer allt för länge. Jag förutsätter och hoppas\r\natt vi fortsätter att driva den regionalpolitik som vi\r\nskall driva enligt regeringsförklaringen. Jag får\r\ntacka för svaret igen.</pre><pre>Överläggningen var härmed avslutad.</pre><pre></pre><pre>38 § Svar på fråga  1991/92:246 om lagen om\r\nreligionsfrihet</pre><pre>Anf. 202 Statsrådet REIDUNN LAURÉN (-\r\n):</pre><pre>Herr talman! Karin Pilsäter har mot bakgrund av\r\natt 1 § i lagen om religionsfrihet har åberopats för\r\natt stoppa ett moskébygge i Göteborg frågat mig om\r\njag avser att ta något initiativ i syfte att ge lagen en\r\nsådan ändamålsenlig formulering att den inte kan\r\nmisstolkas.</pre><pre>Först vill jag bara erinra om att jag givetvis inte kan\r\nkommentera lagtillämpningen i ett konkret ärende.\r\nRent allmänt kan jag dock säga följande.</pre><pre>Den bestämmelse som frågan avser lyder: ''Envar\r\näger rätt att fritt utöva sin religion, såvitt han icke\r\ndärigenom stör samhällets lugn eller åstadkommer\r\nallmän förargelse.'' Ordalagen är hämtade från\r\n1809 års regeringsfrom och ger uttryck åt den\r\nprincip om religionsfrihet som nu är fastslagen i 2\r\nkap. regeringsformen. Bestämmelsen innehåller\r\nockså den begränsning som gäller enligt grundlagen\r\noch som består i att beteenden som normalt är\r\nstraffbara inte blir tillåtna bara för att de\r\nförekommer i samband med utövandet av\r\nreligionsfriheten.</pre><pre>Enligt min mening säger den angivna paragrafen\r\ninte annat än bestämmelsen om religionsfrihet i\r\nregeringsformen. Jag anser därför att det inte finns\r\nanledning att nu ta initiativ till att ändra\r\nbestämmelsen.</pre><pre>Anf. 203 KARIN PILSÄTER (fp):</pre><pre>Herr talman! Jag vill tacka statsrådet för svaret på\r\nmin fråga.</pre><pre>Självklart kan man inte kommentera enskilda fall,\r\nmen jag ville ta upp det här som ett exempel på\r\nbristen i formuleringen, som jag ser det. Jag tycker\r\natt när det gäller den här typen av lagstiftning måste\r\nutgångspunkten vara vilka argument som finns för\r\nen viss formulering. Religionsfriheten är\r\ngrundläggande, och bara det faktum att s.k. icke\r\nlagkloka människor kan läsa den här formuleringen\r\nså, att religionsfriheten kan inskränkas om andra\r\nmänniskor tycker att religionsutövandet är allmänt\r\nförargande -- och detta utan att anstränga sig. De\r\nhär orden härstammar alltså från 1809, och tiderna\r\nhar faktiskt förändrats sedan dess.\r\nReligionsfriheten är så viktig att den lag som skall\r\ntillförsäkra människor frihet i tanke och tro inte får\r\nvara formulerade så, att man kan tolka den som en\r\nmöjlighet att inskränka rättigheten härvidlag. Vi,\r\nsom är uppvuxna i den Lutherska traditionen, har\r\nvåra referensramar för vad som är samhällets lugn,\r\nandra har andra referensramar. Det vi inte känner\r\ntill är vi mer rädda för än det vi känner.</pre><pre>Enligt min uppfattning är det så, att de regler som\r\nfinns i brottsbalken om t.ex. förargelseväckande\r\nbeteende är fullt tillräckliga. De ger samhället\r\nmöjlighet att hindra sådan religionsutövning som\r\ninnebär brott mot den svenska straffrätten.\r\nDessutom har vi en mycket omfattande lagstiftning\r\noch myndighetsutövning när det gäller dem som\r\nagerar störande för sin omgivning. Jag är ganska\r\növertygad om att ifall den svenska kyrkan hade\r\nuppstått i dag så skulle ringande kyrkklockar på\r\ntidiga söndagsmorgnar ha förbjudits av varje miljö-\r\noch hälsoskyddsnämnd. Ändå är det väl ingen som\r\ndrömmer om att med decibelmätare i hand\r\nförhindra helgmålsringningar. Men när det gäller\r\nandra religioner är öppenheten ofta mycket\r\nmindre, och det är alltför lätt att falla i vår\r\netnocentriska fälla och bli exempelvis motståndare\r\ntill en moské med motiveringen att böneutropen\r\nskulle bli störande, detta då utan att ens ta reda på\r\nom det är aktuellt med några böneutrop.</pre><pre>Jag tror att grundproblemet i de allra flesta fall är\r\natt människor är rädda för det främmande, och då\r\nmåste vi samverka för att få bort den typen av\r\nagerande.</pre><pre>Anf. 204 Statsrådet REIDUNN LAURÉN (-\r\n):</pre><pre>Herr talman! Självklart är religionsfriheten mycket\r\nviktig, och det värnas ju också om den genom att\r\nden finns fastslagen i grundlagen.</pre><pre>I det fall som fått Karin Pilsäter att ställa den här\r\nfrågan vill jag ändå påpeka att man har bara\r\nåberopat den ifrågavarande bestämmelsen. Det är\r\nalltså inte fråga om att en domstol, eller om det nu\r\när länsstyrelsen, har använt bestämmelsen som\r\nmotivering för ett beslut. Det är ju ofta så i sådana\r\nhär ärenden, liksom i övrigt när det gäller rättsliga\r\ntvister, att man tar till vad man hoppas skall kunna\r\ngöra intryck på den rättsvårdande myndigheten.\r\nMan åberopar alltså både det ena och det andra i\r\nhopp om att få litet hållpunkter för sin uppfattning.</pre><pre>Jag tycker inte att det här är en källa till låt mig säga\r\ntvekan om innebörden i bestämmelsen, så länge det\r\ninte har visat sig i rättstillämpningen att det\r\nförekommer någon sådan tvekan. Och jag vill ju\r\nsäga, att skulle det vara så att man från de\r\nrättsvårdande myndigheternas sida åberopar en\r\nsådan här bestämmelse i ett fall liknande det nu\r\naktuella, finns det anledning att se närmare på\r\nsaken.</pre><pre>Anf. 205 KARIN PILSÄTER (fp):</pre><pre>Herr talman! Jag tycker också att det handlar om\r\nvilka signaler som sänds ut till människor. Min\r\nerfarenhet från min egen hemkommun, Botkyrka,\r\när den att när religionen utövas som varianter på\r\nden vanliga protestantiska Lutherska läran är det\r\ninga problem och då har man stor förståelse. Men\r\nnär det gäller religion som utövas utifrån andra\r\ntrosuppfattningar och traditioner är det en helt\r\nannan sak, vare sig det är fråga om muslimer,\r\nkristna eller anhängare av någon annan religion.\r\nPolitikerna vill oftast väl, men det blir fel.</pre><pre>Rättstillämpningen härvidlag finns det väl i och för\r\nsig inget exempel på ännu. Jag har inte forskat i\r\nsaken, men jag törs knappt tänka på vad som står\r\ni förarbetena till 1809 års regeringsform som man\r\nmöjligen, om ville, skulle kunna hävda är det som\r\ngäller. Lokala opinioner dyker upp, och på något\r\nsätt kanske man lurar dem att tro att det finns ett\r\nrättsligt stöd för att motsätta sig utövandet av en\r\nfrämmande religion.</pre><pre>Jag tycker fortfarande att den här paragrafen är\r\notidsenlig och att man således borde överväga att\r\nändra på den.</pre><pre>Anf. 206 Statsrådet REIDUNN LAURÉN (-\r\n):</pre><pre>Herr talman! Förarbetena till 1809 års\r\nregeringsform är säkerligen mycket knapphändiga,\r\nsom förarbetena var vid den tiden.</pre><pre>Jag kan bara återigen säga att jag följer naturligtvis\r\nrättstillämpningen, och i den mån som den ger\r\nanledning till oro kommer vi att göra någonting åt\r\nsaken.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.11 på förslag av andre vice\r\ntalmannen att ajournera förhandlingarna till kl.\r\n17.15</pre><pre>Återupptagna förhandlingar</pre><pre>Förhandlingarna upptogs kl. 17.15</pre><pre>39 § Svar på fråga  1991/92:211 om\r\nhuvudmannaskapet för gymnasieskolan</pre><pre>Anf. 207 Statsrådet BEATRICE ASK (m):</pre><pre>Herr talman! Anna Stråkander har frågat mig om\r\njag avser vidta några åtgärder för att undanröja\r\nbesvär och kostnader som föranleds av att\r\nstatsbidragen för landstingsutbildningarna ges till\r\nprimärkommunerna och av att vissa tidigare\r\nlandstingskommunala utbildningar i den nya\r\ngymnasieskolan ersätts med primärkommunal\r\nutbildning.</pre><pre>Riksdagens beslut om ansvarsfördelningen för\r\nskolan innebär att det är primärkommunen som är\r\nskyldig att se till att kommunens ungdomar får\r\ngymnasial utbildning. Detta kan ske antingen i den\r\negna kommunen eller genom att kommunen sluter\r\navtal med annan primärkommun eller\r\nlandstingskommun. Det förhållandet att det är\r\nprimärkommunerna som har ansvaret för att\r\nungdomarna får utbildning gör det naturligt att\r\nstatsbidraget går till primärkommunerna. Jag har\r\ninte för avsikt att ta initiativ till någon ändring på\r\nden punkten. Jag är övertygad om att det\r\nmerarbete som Anna Stråkander nämner är av\r\növergående karaktär och något man får vara\r\nberedd på vid en så stor förändring som den nya\r\nansvarsfördelningen och det nya\r\nstatsbidragssystemet inneburit.</pre><pre>Barn- och fritidsprogrammet ersätter inte endast\r\nsådana utbildningar som varit\r\nlandstingskommunala utan även\r\nprimärkommunala och kommer dessutom att bli en\r\ngod grund för arbete inom områden där det hittills\r\nsaknats en bra utbildning. Jag har också erfarit att\r\nintresset för denna nya samlade utbildning för\r\narbete inom barn- och fritidsområdet är mycket\r\nstort. Jag har inte för avsikt att föreslå någon\r\nförändring av huvudmannaskapet för barn- och\r\nfritidsprogrammet.</pre><pre>Anf. 208 ANNA STRÅKANDER (m):</pre><pre>Herr talman! Tack, statsrådet Beatrice Ask, för\r\nsvaret på min fråga. Under den förra\r\nutbildningsministerns, socialdemokraten Göran\r\nPerssons, tid genomfördes mycket stora\r\nförändringar på utbildningsområdet, och det gick\r\nväldigt fort. Konsekvenserna kämpar landsting och\r\nprimärkommuner nu med.</pre><pre>I min fråga har jag lyft fram ett verksamhetsområde\r\ndär man får ta över och reda ut konsekvenserna.\r\nMan får då ta av knappa resurser till onödigt\r\nadministrativt merarbete. Det har vidare medfört\r\ndåligt utnyttjande av lokaler och befintlig personal\r\noch fördyringar på annat.</pre><pre>De genomförda skolreformerna innebär en\r\nhuvudmannaskapsförändring för\r\ngymnasieprogrammet för barn och fritid -- det var\r\ntidigare andra utbildningar med andra namn men\r\nhar sammanförts till det programmet -- från\r\nlandsting till kommunerna. Landstinget har drivit\r\nen del av den här utbildningen i nära samarbete\r\nmed programmet Omvårdnad, ofta i samma skola\r\noch med samma personal och med samläsning i\r\nvissa ämnen.</pre><pre>För det första förstår jag inte vitsen med att föra\r\növer en av landstingens utbildningar. För det andra\r\nmedför det faktum att statsbidragen för\r\ngymnasieskolorna går direkt till kommunerna\r\nmycket avtalsarbete, förhandlingar och\r\ndiskussioner. I mitt hemlän, Östergötland, sluter\r\nman avtal med tretton kommuner.</pre><pre>Jag är litet besviken på svaret -- jag kanske skulle\r\nvilja se mer långsiktigt på de här frågorna. Det är\r\nsäkert många av besvären som är dagsaktuella, men\r\nvarför skall landstingen egentligen ha\r\ngymnasieutbildningar? Jag tror att man behöver se\r\növer den saken. Dessutom tror jag att man behöver\r\ntitta närmare på problemet med statsbidragen. Det\r\nskulle säkerligen till största delen försvinna om man\r\ninförde en skolpeng som i stället följde eleven. Jag\r\nskulle vilja höra om statsrådet har några tankar i\r\nden vägen.</pre><pre>Anf. 209 Statsrådet BEATRICE ASK (m):</pre><pre>Herr talman! Den intressanta frågan är väl den som\r\nAnna Stråkander tog upp i sitt inlägg, nämligen\r\nvarför landstingen över huvud taget skall bedriva\r\nutbildning. Tanken är naturligtvis att de kanske inte\r\nskall göra det på lång sikt. Nu har det av olika skäl\r\nfunnits goda argument för att behålla en del av\r\nutbildningarna. Vad jag har försökt säga i svaret är\r\natt jag inte tänker företa några förändringar nu. Jag\r\ntror att problemet med det administrativa\r\nmerarbete som man har därför att pengarna skickas\r\ndirekt till kommunerna går att lösa.</pre><pre>Sedan tror jag också att det måste vara fullt möjligt\r\nför kommuner och landsting att samverka. I frågan\r\nbeskriver Anna Stråkander bl.a. en del bekymmer\r\nmed halvtomma skolor och säger att man inte kan\r\nutnyttja möjligheterna till samläsning. Det faktum\r\natt man byter huvudman skall naturligtvis inte\r\nomöjliggöra ett konstruktivt samarbete.</pre><pre>Det finns säkert många praktiska frågeställningar\r\nkring det här kortsiktiga perspektivet, men med de\r\nlängre perspektiven i bakhuvudet ser jag ingen\r\nanledning att nu ändra i det.</pre><pre>Däremot får vi naturligtvis vara vaksamma på om\r\ndet uppstår riktigt besvärliga knutar, som vi måste\r\nlösa upp. Men jag tror som sagt att vi ännu så länge\r\nhar för liten erfarenhet för att kunna vara säkra på\r\ndet.</pre><pre>Anf. 210 ANNA STRÅKANDER (m):</pre><pre>Herr talman! Det gläder mig att märka en liten,\r\nliten glidning i statsrådets svar; statsrådet tycks\r\nmena att det absolut inte är så här det skall vara,\r\nutan man följer utvecklingen. Det tror jag att man\r\nskall göra. Jag tror att man skall titta närmare på\r\nlandstingens nuvarande utbildningar. Går det att\r\nföra över naturbruksutbildningarna till\r\nkommunerna, och klarar glesbygdskommunerna\r\ndet? Skulle vårdutbildningen kunna bedrivas i\r\nprimär- kommunal regi? Nu ligger den nära\r\nverksamheten; det är ett slags inbyggd utbildning,\r\noch man följer vårdens utveckling och krav. Man\r\nbör också titta närmare på\r\npraktikplatshanteringen. Jag tror absolut att man\r\nskall vara vaken för diskussioner och se vad som\r\nkan göras -- det är i alla fall ett dubbelt\r\nadministrativt arbete som sker.</pre><pre>Jag tackar statsrådet för svaret. Det är min\r\nförvissning att statsrådet är införstådd med\r\nproblemen. Jag kommer att med spänning följa\r\nutvecklingen på utbildningsområdet i framtiden.</pre><pre>Överläggningen var härmed avslutad.</pre><pre>40 § Svar på fråga  1991/92:225 om\r\nföräldrainflytandet i skolan</pre><pre>Anf. 211 Statsrådet BEATRICE ASK (m):</pre><pre>Herr talman! Christina Linderholm har frågat mig\r\nvilka åtgärder jag tänker vidta för att i lag eller\r\nförordning reglera föräldrars rätt till inflytande i\r\nskolan.</pre><pre>Låt mig först hänvisa till regeringsförklaringen.\r\nDär framgår att alla skall ges rätt att fritt välja\r\nskola. Det tror jag är en viktig förutsättning för ett\r\nökat föräldraengagemang och för att stärka\r\nfamiljens betydelse i skolan. Men det innebär\r\nsamtidigt, vill jag understryka, ett ansvar för\r\nhemmen att göra aktiva ställningstaganden.</pre><pre>Jag vill vidare erinra om att skolverket nyligen fått\r\nregeringens uppdrag att lämna förslag till en ny\r\nstatlig rektorsutbildning. Enligt regeringens\r\nuppdrag till verket bör ett moment i denna\r\nutbildning bli elevers och föräldrars rättigheter och\r\nansvar. Förslaget skall redovisas senast den 15\r\njanuari 1992.</pre><pre>Jag kan också informera om att nya direktiv till\r\nläroplanskommittén är under utarbetande. I det\r\nfortsatta läroplansarbetet skall skolans samarbete\r\nmed hemmen uppmärksammas. Samarbetet mellan\r\nskolan och hemmen bör, anser jag, utgå från det\r\ngemensamma intresset att skapa goda\r\nuppväxtbetingelser för barnen men också från\r\nansvarsfördelningen mellan skolan och hemmen\r\nnär det gäller elevernas kunskaps- och\r\nfärdighetsutveckling och den sociala och\r\nemotionella utvecklingen. Skolans huvuduppgift är\r\natt ge eleverna goda kunskaper och färdigheter,\r\nmen skolan skall också bidra till elevernas fostran.\r\nFör den personliga utvecklingen har dock hemmen\r\nhuvudansvaret. Kommittén skall redovisa sina\r\nförslag senast den 1 september 1992.</pre><pre>Jag är beredd att hålla med frågeställaren om att\r\ndet kan förefalla märkligt att man valt att lagreglera\r\nelevinflytandet medan man samtidigt har avstått\r\nfrån att markera vilket inflytande föräldrar skall\r\nkunna utöva. Jag är dock inte nu beredd att direkt\r\nuttala mig för en formell reglering av föräldrars rätt\r\ntill inflytande i den kommunala skolorganisationen.\r\nMin uppfattning är att man vid varje skola skall\r\nkomma överens om formerna för samverkan. Det\r\nutesluter dock inte att det kan finnas skäl att\r\ncentralt reglera också föräldrainflytande. Jag vill\r\ndock först avvakta resultatet av de initiativ rörande\r\nföräldrasamverkan som jag redan tagit och som jag\r\nhär redogjort för.</pre><pre>Anf. 212 CHRISTINA LINDERHOLM (c):</pre><pre>Herr talman! Jag vill tacka för svaret på min fråga\r\ntill statsrådet Ask. Den gällde föräldrars rätt till\r\ninflytande i den skola där barnen befinner sig, inte\r\ni första hand rätten och möjligheten att välja skola.\r\nJag tycker också att det är bra att rätten för\r\nföräldrar att välja skola för sina barn finns, men i\r\ndet här fallet rörde frågan mer ett principiellt\r\nställningstagande som jag tycker att regeringen\r\nborde göra på ett mer positivt sätt med\r\nutgångspunkt i min fråga. Det handlar om att ta\r\nkonsekvenserna av ett beslut som riksdagen har\r\nfattat med anledning av propositionen om ansvaret\r\nför skolan. Det ansvaret tog inte den förra\r\nregeringen, menar jag.</pre><pre>Det finns angivet i propositionen liksom i\r\nutskottsutlåtandet att det krävs ställningstaganden\r\nsåväl i kommunen som i skolan till hur\r\nföräldrainflytandet -- liksom i och för sig\r\nelevinflytandet -- skall utformas. Det finns ingen\r\nuppföljning av det beslutet i riksdagen, trots att\r\nman biföll propositionen och utskottets utlåtande i\r\nden del där vikten av inflytande betonades.</pre><pre>Det är märkligt, tycker jag, att man i\r\nförordningstexten, som statsrådet också har\r\npåpekat, har betonat elevinflytandet. Jag tycker att\r\ndet är bra att man har gjort det, men\r\nföräldrainflytandet ramlade bort. Det är märkligt,\r\neftersom föräldra- och elevinflytandet hela tiden\r\nföljdes åt i propositionen och i utskottsarbetet. Min\r\nprincipiella fråga är: Är det inte rimligt att man\r\nföljer upp beslutet både när det gäller\r\nelevinflytande och när det gäller\r\nföräldrainflytandet? Det gäller inte att definiera\r\nhur föräldrainflytandet skall utövas på varje enskild\r\nskola eller i varje enskild kommun utan det gäller\r\natt betona att rätt till och utrymme för föräldrars\r\ninflytande skall finnas.</pre><pre>Anf. 213 Statsrådet BEATRICE ASK (m):</pre><pre>Herr talman! Jag anser att jag har varit ganska\r\ntydlig i mitt svar. Jag har sagt att jag har förståelse\r\nför de invändningar som Christina Linderholm gör\r\nmen att jag i dag inte är beredd att säga var man\r\nskall vidta eventuella åtgärder. Jag behöver nog ett\r\nbättre underlag för att kunna fatta ett sådant beslut.</pre><pre>Sedan vill jag gärna säga att rätten att välja skola\r\ninte är ointressant när det gäller inflytandet på den\r\negna skolan. Det blir nödvändigt för varje skola,\r\nför varje rektor och för varje lärarkollegium att\r\nintressera sig mer för föräldrars och elevers\r\nsynpunkter på arbetet när man vet att det går att ta\r\nsin Mats ur skolan. Det tror jag är en förändring\r\nsom vi inte reglerar men som kommer att vara\r\nmycket tydlig. Jag tror att den kommer att gagna\r\nföräldrars möjligheter att faktiskt komma med idéer\r\noch synpunkter på skolarbetet och skapa det\r\nintresse som jag önskar fanns naturligt hos varje\r\nrektor och hos varje lärare men som det ibland --\r\ndet vet vi -- inte finns tillräckligt mycket av.</pre><pre>Anf. 214 CHRISTINA LINDERHOLM (c):</pre><pre>Herr talman! Jag håller helt och hållet med\r\nstatsrådet Ask -- vi har inte alls olika uppfattningar\r\nom vikten av att kunna välja skola just för att kunna\r\npåverka skolans innehåll och skolans utveckling.\r\nMen för föräldrar som har sina barn i en viss skola\r\när det ett stort steg att byta skola därför att en del\r\nav skolans verksamhet inte fungerar när man inte\r\nkänner att man har den kontakt man borde ha. Det\r\nfinns kanske annat -- runt barnet -- som fungerar;\r\ndå drar man sig för det.</pre><pre>Just av det skälet och för att trycka på de skolor där\r\ndet inte fungerar och där man inte vill ta ansvaret\r\nför att ge föräldrarna möjligheter att följa sina\r\nbarns skolgång borde man ändå reglera att den här\r\nmöjligheten till inflytande skall finnas och att det\r\nskall finnas ett utrymme för det. T.o.m. rektors\r\ninformationsskyldighet föll bort när man i somras\r\nskrev om förordningen. Det tycker jag är\r\nbeklagligt. Men jag skulle fortfarande önska att\r\nstatsrådet ville tänka på de här sakerna, även från\r\nförordningssynpunkt.</pre><pre>Anf. 215 Statsrådet BEATRICE ASK (m):</pre><pre>Herr talman! Jag lovar att tänka på det --\r\nsjälvfallet.</pre><pre>Det finns ett argument som vi inte har resonerat om\r\nhär och som också talar för att man måste titta\r\nnärmare på den här saken, och det är den\r\nförändring som nu sker på skolområdet och som\r\nkan skapa konflikter därför att man från skolans\r\nhåll kan uppfatta att andra träder in på det\r\nprofessionella området. Jag tror att\r\navgränsningsfrågorna är väsentliga att reda ut -- det\r\nfinns nog ganska mycket att göra på det området.\r\nJag har som sagt förstått frågan, och jag lovar att\r\ntänka på den.</pre><pre>Anf. 216 CHRISTINA LINDERHOLM (c):</pre><pre>Herr talman! Inte heller här har jag någon annan\r\nuppfattning än statsrådet -- det är naturligtvis så att\r\nman måste se till varje parts roll i det hela.\r\nFöräldrarna har sin roll, men de har också\r\nkunskaper, framför allt om sitt barn men även om\r\nomvärlden runt skolan, som de kan tillföra skolan i\r\nett sådant här samarbete.</pre><pre>Det har betydelse för föräldrarna när de ser att\r\nderas åsikter och synpunkter inte blir hörda av\r\nskolan. Att då bara tänka sig att de kan ta sitt barn\r\nur skolan är inte rätt metod -- man måste ha en\r\nmetod som gör det möjligt att arbeta konstruktivt\r\ninom den skola där barnet finns.</pre><pre>Överläggningen var härmed avslutad.</pre><pre></pre><pre>41 § Svar på fråga  1991/92:260 om statens\r\ninstitut för handikappfrågor</pre><pre>Anf. 217 Statsrådet BEATRICE ASK (m):</pre><pre>Herr talman! Inger Lundberg har frågat mig om jag\r\när beredd att föreslå åtgärder som möjliggör för\r\nstatens institut för handikappfrågor i skolan (SIH)\r\natt under våren 1992 bedriva sitt arbete utan\r\nallvarliga indragningar av angelägen verksamhet.</pre><pre>Jag vill först erinra om att riksdagen fastställer en\r\nmyndighets budgetramar i huvudsak efter förslag\r\nav regeringen. De anvisade förvaltningsmedlen\r\nutgör det utrymme inom vilken en myndighet har\r\natt planera sin verksamhet. Beräkningen av en ny\r\nmyndighets verksamhetsmedel präglas i viss mån av\r\nosäkra antaganden. I SIHs fall var det dock i\r\nhuvudsak en gammal verksamhet, nämligen den\r\nregionala organisationen för pedagogiskt stöd till\r\nhandikappade elever, som tidigare tillhörde\r\nlänsskolnämndernas verksamhetsområde, och de\r\nfyra rikscentralerna för pedagogiska hjälpmedel,\r\nsom tidigare ingick i verksamhetsområdet för\r\nstatens institut för läromedel. Medel för detta\r\növerfördes ograverade. Därtill kommer resurser\r\nför de arbetsuppgifter som tidigare utfördes inom\r\nskolöverstyrelsen (SÖ) som central\r\nförvaltningsmyndighet och som nu tillkommer SIH.\r\nDessa beräkningar grundade sig på aktuella\r\nuppgifter av SÖ om resursåtgången. Jag har svårt\r\natt tro att denna uppgift underskattades till en\r\nomfattning som enligt SIH motiverar en ökning\r\nmed 18 milj.kr., mer än en dubblering av\r\nförvaltningsmedlen.</pre><pre>Framställningen från SIH är i sedvanlig ordning\r\nunder beredning i regeringskansliet. Jag kan inte nu\r\nuttala mig om utgången av denna beredning.</pre><pre>Anf. 218 INGER LUNDBERG (s):</pre><pre>Herr talman! Tack för svaret. Det är bra att\r\nskolministern är medveten om att det finns en viss\r\nosäkerhet när man etablerar en ny myndighet. Vi\r\nhar i dagarna nåtts av en mycket stor oro från\r\nhandikapporganisationernas sida för att\r\nmyndigheten inte skall ha utrymme att fullgöra sina\r\nviktiga uppgifter. Jag tror visst att man har berett\r\nden nya myndigheten så långt det var möjligt när\r\nman etablerade den, men det är en mycket speciell\r\nmyndighet med en oerhört decentraliserad\r\nverksamhet som när det gäller administrativa\r\nfunktioner arbetar på ett nytt sätt.</pre><pre>När man hade upprättat en internbudget på\r\nmyndigheten kom man in till departementet med\r\nsnabba signaler och med äskanden om medel till\r\ntilläggsbudgeten. Det här kom inte med i\r\ntilläggsbudgeten. Det kan vara förklarligt med\r\nhänsyn till regeringsskiftet. Det är dock viktigt att\r\nni tar de behov som finns och den oro som\r\nhandikapporganisationerna känner på stort allvar.\r\nDet är självfallet inte möjligt att här och nu pröva\r\nvarje enskild post från SIHs sida. Men jag vädjar\r\ntill Beatrice Ask att hon skall ta till sig\r\nhandikapporganisationernas oro och göra en\r\nmycket grundlig genomgång av de äskanden som\r\nkommer från SIH.</pre><pre>Jag blev litet orolig när Beatrice Ask i svaret sade\r\natt hon inte tror att behovet är så stort. Jag tror inte\r\natt det viktiga är att tro något, utan att gå djupt in i\r\näskandena och den mycket angelägna verksamhet\r\nsom handikappinstitutet bedriver. Jag är säker på\r\natt det finns en beredskap i riksdagen för att pröva\r\ntilläggsanslag om det visar sig vara nödvändigt.</pre><pre>Anf. 219 Statsrådet BEATRICE ASK (m):</pre><pre>Herr talman! Det finns två problem i det här\r\nsammanhanget. Det ena är naturligtvis de akuta\r\nbekymren som gäller innevarande år, och det andra\r\när om struktur och organisation i ett längre\r\nperspektiv har de rätta formerna. Vi måste se till att\r\nvi på lång sikt får en budget som är anpassad efter\r\nden -- precis som du säger -- mycket viktiga\r\nverksamhet som institutet bedriver.</pre><pre>På departementet arbetar man nu tillsammans med\r\nSIH för att se över det hela. Jag grundar mitt svar\r\ndelvis på detta arbete.</pre><pre>Det finns en oro ute bland\r\nhandikapporganisationerna. Jag beklagar att de\r\nenklaste små arbetsuppgifter inte skall kunna\r\nklaras av. Så får det naturligtvis inte bli. Jag är\r\növertygad om att det går att få en enighet kring att\r\nlösa sådana problem. Vi lever emellertid i bistra\r\ntider även när det gäller dessa viktiga\r\nverksamheter. Jag vill därför inte säga att oavsett\r\nvad man begär så skall man få allt. Det fungerar\r\ninte så. Men vi gör en mycket seriös genomgång,\r\noch jag kommer att göra vad jag kan. Jag anser att\r\nde handikappade elevernas situation i skolan måste\r\nbehandlas med största respekt och med mycket stor\r\nkvalitet. Det har förts diskussioner där man bl.a.\r\nhar tagit upp svårigheterna med det fältarbete som\r\nbedrivs. Det får självfallet inte vara så att\r\nhandikappade elever inte får den hjälp de behöver.\r\nDet är den grundinställning jag har när det gäller\r\natt arbeta med det problem som Inger Lundberg\r\nhar tagit upp.</pre><pre>Anf. 220 INGER LUNDBERG (s):</pre><pre>Herr talman! Det är bra att vi har samma\r\ngrundinställning i dessa frågor. Beatrice Ask, om\r\ndet ibland blir tufft i diskussionen med finansen, så\r\nhänvisa till att det faktiskt är samhällsekonomiskt\r\nlönsamt att de handikappade ungdomarna tidigt får\r\nett sådant stöd att de sedan kan komma ut på den\r\nöppna arbetsmarknaden och få ett värdigt liv.\r\nSådant är också pengar även om det inte syns på ett\r\nenskilt konto.</pre><pre>Jag tycker att det känns betryggande att ni med\r\nstort allvar går in och ser över SIHs budget. Vi skall\r\nvisserligen se på möjligheter till besparingar inom\r\nall verksamhet, men var försiktiga när ni går in och\r\nanalyserar verksamheten på lång sikt. Denna\r\nverksamhet är socialt, humanitärt och\r\nsamhällsekonomiskt angelägen.</pre><pre>Anf. 221 Statsrådet BEATRICE ASK (m):</pre><pre>Herr talman! Jag tror inte att Inger Lundberg och\r\njag har olika uppfattningar. Jag vill bara säga att\r\nman framför allt måste vara mycket vaksam när\r\nman bygger upp en ny myndighet -- vi har nu två\r\npå skolområdet -- och hela tiden fråga sig om man\r\nbygger upp en effektiv administration och\r\norganisation. Det är i första hand på det området\r\nsom vi bör se till att vi har en effektivitet i den\r\nstatliga förvaltningen, så att vi kan frigöra så\r\nmycket resurser som möjligt för den egentliga\r\nkärnverksamheten, nämligen det direkta stödet till\r\nhandikappade elever och i viss mån till lärare och\r\nföräldrar.</pre><pre>Anf. 222 INGER LUNDBERG (s):</pre><pre>Herr talman! Jag vill bara peka på -- även om jag\r\ntror att statsrådet också har tagit det till sig -- att\r\nden här organisationen är uppbyggd så att den\r\ntunga kärnan i verksamheten utgörs av\r\nkonsulentverksamheten och\r\nläromedelsproduktionen. Det är de utåtriktade\r\nverksamheterna som går direkt till eleverna. Man\r\nhar en förhållandevis mycket liten administration i\r\nHärnösand. Denna administration har till uppgift\r\natt vara ett stöd för fältorganisationen. Det är inte\r\nen stor samling byråkrater, utan vi talar om\r\nmänniskor som jobbar ute på fältet.</pre><pre>Överläggningen var härmed avslutad.</pre><pre>42 § Svar på fråga  1991/92:279 om de offentliga\r\nbidragen till skoleleverna</pre><pre>Anf. 223 Statsrådet BEATRICE ASK (m):</pre><pre>Herr talman! Ulrica Messing har frågat\r\nutbildningsministern vilka former regeringen tänkt\r\nsig för att möjliggöra att de offentliga bidragen\r\nföljer eleven. Arbetet inom regeringen är så\r\nfördelat att det är jag som skall svara på frågan.</pre><pre>Det är alldeles riktigt som Ulrica Messing säger i sin\r\nfråga att regeringen vill öka friheten för elever och\r\nföräldrar att välja skola.</pre><pre>De närmare formerna för detta är under beredning\r\ni regeringskansliet, och regeringen avser att\r\nåterkomma till saken i en proposition under våren.</pre><pre>Anf. 224 ULRICA MESSING (s):</pre><pre>Herr talman! Jag vill tacka skolministern för svaret\r\npå min fråga. Jag kan i och för sig förstå att det kan\r\nvara svårt att berätta närmare om formerna. Jag\r\nundrar dock om skolministern utifrån de\r\ndiskussioner jag antar att regeringen hade innan\r\nman skrev regeringsförklaringen, kan gå in på litet\r\ngrand av vad det kommer att innebära att de\r\noffentliga bidragen skall följa eleven. Skall det t.ex.\r\nbli möjligt att komplettera dem själv med egna\r\npengar? Skall pengarna betalas ut direkt till eleven\r\nvia en check eller kommer de att överföras till\r\nskolan? Har regeringen funderat vidare på detta?</pre><pre>Anf. 225 Statsrådet BEATRICE ASK (m):</pre><pre>Herr talman! Jag avser inte att gå in på några\r\ndetaljer. Grunden för systemet är ändock\r\nriksdagens beslut. Riksdagen har nämligen beslutat\r\natt de statliga medlen skall fördelas till\r\nkommunerna per elev. I detta skall det ingå medel\r\nför elever oavsett om de har valt eller väljer en\r\nkommunal eller fristående skola. Det är något av\r\ngrundstommen till det system man tänker sig.</pre><pre>I beslutet finns också formuleringar som gäller att\r\nkommunerna skall använda de kommunala\r\nresurserna på samma sätt. Man skall behandla\r\nskolor med olika huvudmän på samma sätt --\r\npengarna skall följa med. Detta är grunden, och\r\nsedan finns flera praktiska frågeställningar kring\r\nhur detta skall konstrueras. Jag tror att vi i en\r\nproposition skall ange principerna. Vi skall inte i\r\ndetalj låsa varje system. Det finns mycket tydliga\r\nskäl till att kommunerna också måste ha en\r\nmöjlighet att anpassa sig efter lokala förhållanden.</pre><pre>Sedan vill jag bara kommentera Ulrica Messings\r\nfråga om man skall skicka hem en check till\r\nföräldrarna för varje barn. Nej, naturligtvis skall\r\nman inte göra det. Det är en missuppfattning.\r\nMånga får nämligen för sig att när det i debatten\r\ntalas om en skolpeng, en skolcheck eller något\r\nannat begrepp är det fråga om att man skall skicka\r\nhem en utbetalningsanvisning till folk. Men det är\r\nett gräsligt opraktiskt system både för myndigheter\r\noch för berörda elever och föräldrar. Det viktiga är\r\natt man ser till att elever och föräldrar får en\r\nmöjlighet att aktivt välja skola och att den skolan\r\nfår de resurser som finns för eleven i fråga. Det är\r\nmin grundinställning. Det gäller då att hitta ett\r\nadministrativt bra system, och sådana finns det\r\nmånga olika exempel på. Detta är något som man\r\nnaturligtvis får reda ut i en proposition eller\r\nåtminstone i debatten kring den.</pre><pre>Anf. 226 ULRICA MESSING (s):</pre><pre>Herr talman! Jag uppskattar att skolministern\r\nsvarade på frågan om skolchecken. Jag är nämligen\r\növertygad om att det skulle skapa en väldig\r\nbyråkrati att skicka ut en sådan till var och en i\r\nfamiljerna. Det var därför positivt att man inte har\r\ntänkt sig den formen.</pre><pre>Jag är positivt inställd till att eleverna skall få större\r\nmöjligheter att välja vilken skola de vill gå i. Det\r\ntycker jag är jättebra. Men jag ser också problemen\r\nsom uppstår om fler elever söker sig till en och\r\nsamma skola. En del skolor kommer naturligtvis att\r\nvara populära under olika tider. Jag undrar om\r\nskolministern eller regeringen har funderat på hur\r\nen eventuell uttagning skulle gå till om det visar sig\r\natt det till en skola söker sig dubbelt så många\r\nelever som vad skolan egentligen har möjlighet att\r\nta emot.</pre><pre>Anf. 227 Statsrådet BEATRICE ASK (m):</pre><pre>Herr talman! Jo, vi har funderat på den frågan.\r\nRiksdagen har beslutat att vi nu på ett mycket\r\ndramatiskt sätt skall gå från ett skolsystem till ett\r\nannat, och detta är också vad regeringen vill. Vi går\r\nnu ifrån ett ganska centraliserat system med\r\ntyngdpunkten på kommunala skolor, som stöds i\r\nstörre utsträckning än fristående skolor. När man i\r\nsamband med detta ändrar på reglerna för\r\nstatsbidrag dyker det upp väldigt många praktiska\r\noch principiella frågor rörande avgifter, intagning\r\noch mycket annat.</pre><pre>Intagningsfrågan är krångligare än att det bara\r\ngäller att hitta på en enkel princip. Vi har redan i\r\ndag olika antagningsregler även till kommunala\r\nskolor. Vi har musikskolor, där man kräver en viss\r\nmusikalitet som grund för intagning. Vi har skolor\r\nmed speciell pedagogik som riktar sig till elever\r\nmed vissa speciella behov. Det finns en mängd\r\nsådana exempel.</pre><pre>Detta är just sådana frågor som skall utredas och\r\ntas upp i de propositioner som kommer att läggas\r\nfram på detta område till våren.</pre><pre>Anf. 228 ULRICA MESSING (s):</pre><pre>Herr talman! Jag tackar skolministern än en gång,\r\noch jag tar med mig de svar jag har fått. Kanske får\r\njag anledning att återkomma till den här frågan när\r\npropositionen har lagts fram. Tack så mycket för\r\nsvaren!</pre><pre>Överläggningen var härmed avslutad.</pre><pre>43 § Svar på fråga  1991/92:280 om\r\ngymnasiereformen</pre><pre>Anf. 229 Statsrådet BEATRICE ASK (m):</pre><pre>Herr talman! Ulrica Messing har frågat\r\nutbildningsministern om regeringen avser fullfölja\r\neller stoppa gymnasiereformen.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Enligt riksdagens beslut med anledning av\r\npropositionen Växa med kunskaper skall\r\nreformeringen av gymnasieskolan och den\r\nkommunala vuxenutbildningen inledas läsåret\r\n1992/93 och vara fullt genomförd läsåret 1995/96 i\r\nden meningen att alla elever det läsåret skall tas in\r\ni de nya programmen.</pre><pre>Den kommun som så önskar och har möjlighet kan\r\nalltså ta in elever på de nya programmen läsåret\r\n1992/93.</pre><pre>Skolverket har i dagarna överlämnat förslag till\r\nutbildningsplaner för programmen för gymnasial\r\nutbildning och den grundläggande\r\nvuxenutbildningen. Arbetet med kursplaner pågår\r\ninom skolverket.</pre><pre>Men tiden är pressad. Kursplaner skall bli klara till\r\nsista mars, och för både kommuner och elever\r\ninnebär detta en mycket snäv tidsmarginal. Jag har\r\ndärför stor förståelse för de kommuner som nu\r\nsäger att de skyndar långsamt och utnyttjar den\r\nmöjlighet reformen ger kommunerna att bygga ut i\r\negen takt.</pre><pre>Anf. 230 ULRICA MESSING (s):</pre><pre>Herr talman! Det glädjer mig att skolministern här\r\nredovisar att den borgerliga regeringen vill fortsätta\r\narbetet på gymnasiereformen då det gäller att ge\r\nalla elever samma till grund för utbildning efter\r\ngymnasiet. Jag tycker att detta är en viktig reform,\r\neftersom det innebär att alla får samma möjlighet\r\natt senare i livet läsa vidare på högskolor eller\r\nuniversitet.</pre><pre>Om jag har tolkat svaret rätt innebär det att\r\nregeringen avser att se till att de tvååriga\r\ngymansielinjerna kommer att bli treåriga, vilket\r\nföreslogs i gymnasiereformen.</pre><pre>Anf. 231 Statsrådet BEATRICE ASK (m):</pre><pre>Herr talman! Riksdagen har fattat beslut om\r\ngymnasiereformen, och det är, som jag har\r\nredovisat i svaret, kommunerna som avgör i vilken\r\ntakt denna genomförs. Det är den grund det hela\r\nmåste bygga på.</pre><pre>Sedan återstår arbetet med utbildningsplaner och\r\nkursplaner som måste förfärdigas, och vi kommer\r\nockså att få ett läroplansarbete, som givetvis kan\r\npåverka, men det blir inom de ramar\r\nriksdagsbeslutet har angett.</pre><pre>Anf. 232 ULRICA MESSING (s):</pre><pre>Herr talman! Jag tackar för svaret.</pre><pre>Överläggningen var härmed avslutad.</pre><pre>44 § Svar på fråga  1991/92:281 om åtgärder mot\r\nfrämlingsfientlighet bland ungdomar</pre><pre>Anf. 233 Statsrådet BEATRICE ASK (m):</pre><pre>Herr talman! Främlingsfientlighet bland ungdomar\r\nhar diskuterats flera gånger under hösten här i\r\nkammaren. I anslutning till den debatten har jag\r\nsagt att det är viktigt att skolan inte accepterar en\r\nrå och främlingsfientlig ton bland eleverna.</pre><pre>Jag har också tillsammans med skolverket konkret\r\nvisat på det rikliga material som faktiskt finns för\r\natt ge eleverna kunskaper i dessa frågor. Det är ju\r\nute i skolorna det viktigaste arbetet kan och måste\r\ngöras.</pre><pre>Ulrica Messing har nu frågat mig vad jag och\r\nregeringen själva tänker göra för att motverka\r\nrasism och främlingsfientlighet bland ungdomar.</pre><pre>För egen del vill jag först upprepa min åsikt att\r\narbetet i skolan måste vara tålmodigt med syfte att\r\npå sikt påverka normer och attityder. Ytliga\r\nakutåtgärder riskerar att aldrig nå fram till dem som\r\nverkligen berörs. Jag vet att många lärare gör ett\r\nmycket engagerat arbete och har utvecklat goda\r\nmetoder. Men det behövs också ett fortsatt stöd.\r\nHär skall vi på olika sätt förtydliga både dagens\r\nläroplaner och framför allt de nya vi skall gå över\r\ntill. I det läroplansarbete jag skall ge nya direktiv\r\ntill är en huvudlinje att förstärka baskunskaperna,\r\nt.ex. i historia. Som jag ser det har de flesta\r\nungdomar en öppen och vidsynt inställning till sina\r\nmedmänniskor och till omvärlden. Men de behöver\r\nofta få bättre kunskaper om vårt eget ursprung och\r\nvårt kulturarv. Mycket av främlingsfientligheten\r\nkan säkert förklaras med att många ungdomar vet\r\nför litet om dessa frågor.</pre><pre>Vad så gäller regeringen i övrigt finns det flera\r\nexempel på hur vi arbetar med frågan. I morgon,\r\nden 11 december, har ungdomsministern\r\ntillsammans med Barn- och ungdomsdelegationen\r\ninbjudit till ett seminarium om ungdom och\r\nfrämlingsfientlighet. En eftervalsundersökning av\r\nungdomars syn på bl.a. invandring och rasism\r\nredovisas, liksom slutsatser kring skolvalen. Vid en\r\npresskonferens kommer sedan ungdomsministern\r\natt presentera undersökningen och sina förslag till\r\ninsatser mot främlingsfientlighet.</pre><pre>Dagen därpå har det särskilda sekretariatet vid\r\nkulturdepartementet för invandrar- och\r\nflyktingpolitik inbjudit till en forskarträff, där\r\ntemat är ''Rasism och rasistiska organisationer i\r\nSverige i dag. -- Myt och verklighet''.</pre><pre>Jag vill avsluta med att säga att det är vår uppgift\r\nsom politiker att uppmärksamma invandrar- och\r\nflyktingungdomarnas villkor. Ungdomskommittén\r\npresenterade i augusti ett delbetänkande, ''Olika\r\nmen ändå lika'', på detta tema. Betänkandet\r\nremissbehandlas nu och bereds därefter i\r\ncivildepartementet. Regeringen återkommer till\r\nriksdagen med förslag i denna fråga, och då får vi\r\nanledning att på nytt ta upp invandrar- och\r\nflyktingungdomarnas situation.</pre><pre>Anf. 234 ULRICA MESSING (s):</pre><pre>Herr talman! Jag tackar skolministern för svaret på\r\nmin fråga om regeringens åtgärder mot\r\nfrämlingsfientlighet bland ungdomar. Jag tycker att\r\ndet är positivt att regeringen och ungdomsministern\r\nhar tagit initiativ till olika sittningar med ungdoms-\r\noch vuxenorganisationer för att försöka hitta en\r\ngemensam linje och motarbeta negativa attityder.\r\nJag är också medveten om de diskussioner i detta\r\nämne som tidigare har förts här i kammaren, men\r\njag tycker att ämnet är viktigt, och man kan nog\r\ndebattera de här frågorna ganska många gånger.\r\nJag är nämligen övertygad om att alla behövs i\r\narbetet.</pre><pre>Men det är litet sorgligt att det hittills har tagits\r\nganska få initiativ tillsammans med de politiska\r\nungdomsförbunden. Jag undrar om\r\nungdomsförbunden med politisk anknytning\r\nkanske har spelat ut sin roll som opinionsbildare\r\neller aktiverare eller om det faktiskt under ganska\r\nmånga år har förts en kamp för att försöka\r\navpolitisera samhället och sprida misstänksamhet\r\nmot politiska förtroendeuppdrag och den\r\npolitikerroll som finns.</pre><pre>Årets skolval pekar enligt min uppfattning ganska\r\ntydligt på att många elever och ungdomar framför\r\nallt röstar emot något, emot det etablerade och\r\nemot det som är befintligt och för något nytt och\r\ninte lika stelt och kanske rumsrent.</pre><pre>Min personliga uppfattning är att det visst är\r\npositivt att rektorer och lärare arbetar mycket med\r\ndessa frågor ute på skolorna och att man också på\r\ndet sättet försöker ta diskussionen var den än dyker\r\nupp, i klassrum eller utanför, för att på så sätt\r\nförsöka agera som förebilder i samhället. Men jag\r\nmenar att det inte riktigt räcker. Jag är övertygad\r\nom att vi som vuxna och som politiska företrädare\r\ntillsammans kan genomföra många många\r\nåtgärder.</pre><pre>Anf. 235 Statsrådet BEATRICE ASK (m):</pre><pre>Herr talman! Jag har inte anledning att ha\r\nsynpunkter på de politiska ungdomsförbundens roll\r\noch uppgifter i det här sammanhanget. Jag har viss\r\nerfarenhet på området, och det är självklart att jag\r\nuppfattar att ungdomsförbunden gör ganska\r\nkraftfulla insatser. Men det är ett svårt klimat att\r\narbeta i när det gäller att skapa intresse kring\r\npolitik. Den största insats som både statsråd och\r\nriksdagsledamöter kan göra är att vara aktiva och\r\ndelta i den debatt som måste föras. När det handlar\r\nom invandrar- och främlingsfientlighet är det\r\nattityder som skall förändras. Jag kan tyvärr inte\r\nlägga fram en proposition för riksdagen och säga att\r\nvi skall sluta med främlingsfientlighet i alla hörn\r\noch kanter av Sveriges skolor. Det fungerar inte så.</pre><pre>Däremot tror jag att det är oerhört väsentligt att det\r\när hög kvalitet på undervisningen i historia,\r\nreligionskunskap, samhällskunskap och mycket\r\nannat, samt att man ställer ordentliga krav på\r\narbetsklimatet i skolan. Där kan vi med läroplan\r\noch mycket annat vidta åtgärder.</pre><pre>Jag vill tala om arbetsklimatet i skolan, därför att\r\njag är helt övertygad om att en del av det som\r\nuppfattas som främlingsfientlighet och tendenser\r\ntill rasism ute på skolorna handlar om ett\r\nociviliserat uppträdande, om brist på hyfs och\r\nordning och att man har låtit det gå för långt. Råa\r\nkommentarer eller bisarra skämt övergår lätt till\r\nnågot som enskilda individer uppfattar som mycket\r\nbesvärande och kan av andra tolkas på ett sådant\r\nsätt att det skapar grund för dessa attityder. Därför\r\när det viktigt att ställa sådana här krav.</pre><pre>Jag ser därför att det är skolans uppgift att framför\r\nallt ge grundkunskaperna och sätta ramar för den\r\nfostrande roll som skolan har. Sedan får vi med liv\r\noch lust delta i den här debatten, som är oerhört\r\ncentral. Det är först när vi får varje enskild\r\nmedborgare att ta sitt medborgerliga ansvar i ett\r\ndemokratiskt samhälle som vi blir av med de här\r\nbekymren.</pre><pre>Anf. 236 ULRICA MESSING (s):</pre><pre>Herr talman! Skolministern och jag är helt överens\r\nom att vi alla måste hjälpas åt att föra den här\r\ndiskussionen var den än förekommer. Jag tror inte\r\natt vi här i parlamentet kommer att vinna några\r\nstora segrar då det gäller att motarbeta rasism och\r\nflyktingfientlighet.</pre><pre>Jag vill därför fråga om skolministern kan tänka sig\r\natt en del skolor är inriktade på olika teman, t.ex.\r\natt en skola under en kortare tid arbetar projektlikt\r\nmed flykting- och främlingsfientlighet.</pre><pre>Anf. 237 Statsrådet BEATRICE ASK (m):</pre><pre>Herr talman! Det är fullt möjligt för skolor att ta\r\nsådana initiativ inom de ramar som finns i läroplan\r\noch annat. Det görs också på många håll.</pre><pre>Överläggningen var härmed avslutad.</pre><pre>45 § Svar på fråga  1991/92:252 om\r\nsocialavgifterna och ideella föreningar</pre><pre>Anf. 238 Statsrådet BO KÖNBERG (fp):</pre><pre>Herr talman! Kent Carlsson har frågat mig vad\r\nregeringen avser att göra för att skapa rättvisa och\r\nlika villkor för alla typer av ideella föreningar.</pre><pre>Enligt en bestämmelse i lagen (1981:691) om\r\nsocialavgifter har arbetsgivarna generellt befriats\r\nfrån skyldigheten att betala avgifter på belopp\r\nunder 1 000 kr.</pre><pre>När det gäller ersättningar från ideella föreningar\r\ntill idrottsutövare var enligt tidigare gällande praxis\r\nersättningar som sammanlagt under ett år\r\nundersteg ett halvt basbelopp undantagna från det\r\nunderlag som ligger till grund för beräkningen av\r\nden sjukpenning- och pensionsgrundande\r\ninkomsten, och de var också undantagna från\r\nunderlaget för arbetsgivaravgifter. Denna praxis\r\nhar efter skattereformen lagfästs.</pre><pre>Rent principiellt kan jag ha förståelse för\r\nuppfattningen att alla ideella föreningar bör\r\nbehandlas på ett likvärdigt sätt. När det gäller\r\nidrottsrörelsen har det ansetts att mindre\r\nersättningar ofta har karaktär av rena\r\nkostnadsersättningar.</pre><pre>I sammanhanget kan nämnas att det ur\r\narbetstagarens synpunkt torde vara angeläget att\r\nalla inkomster, utöver schablonbeloppet på 1 000\r\nkr., och då även de som utges i samband med\r\nföreningsuppdrag fullt ut grundar rätt till\r\nsocialförsäkringsförmåner.</pre><pre>Varje lösning som bygger på undantag från en\r\nhuvudregel skapar i regel problem. Ytterligare\r\nundantag måste därför noga prövas, och detta\r\ngäller än mer i de fall frågan inrymmer en\r\navvägning mellan olika intressen.</pre><pre></pre><pre>Anf. 239 KENT CARLSSON (s):</pre><pre>Herr talman! Jag får tacka statsrådet Könberg för\r\ndet här svaret. Jag blev inte så mycket klokare av\r\ndet. Jag har inte förstått om regeringen vill göra\r\nnågonting eller om den inte avser att göra\r\nnågonting alls. Jag hade förväntat mig att få reda\r\npå att regeringen avser att skapa rättvisa, antingen\r\ngenom att utvidga denna möjlighet till andra\r\nföreningar eller genom att föreslå ett borttagande\r\nav idrottsrörelsens möjligheter att betala ut\r\narvoden och ersättningar upp till ett halvt\r\nbasbelopp utan att behöva betala avgifter.</pre><pre>Jag måste fråga biträdande socialministern om det\r\nhär svaret skall tolkas så att regeringen inte tänker\r\ngöra någonting alls, dvs. låta det vara som det är i\r\ndag. Jag vill då fråga var rättvisan i ett sådant\r\nresonemang finns.</pre><pre>Jag har haft mycket kontakter med\r\nreumatikerföreningen i Stockholms län, som för att\r\nkunna bedriva sin verksamhet försöker skaffa\r\nlotteriintäkter. De kan inte själva stå i\r\nlotterikioskerna och måste av medicinska skäl\r\nanlita andra personer. Det blir en ganska dyr\r\nhistoria för dem. Jag har svårt att se på vilket sätt\r\nde skulle bedriva en sämre verksamhet än\r\nidrottsrörelsen. Det gäller också andra föreningar,\r\nbåde i Stockholm och i andra delar av landet, som\r\ntrots att de bedriver en kombinerad\r\nidrottsverksamhet och annan verksamhet, t.ex.\r\nfritidsverksamhet av olika slag, inte heller omfattas\r\nav denna möjlighet.</pre><pre>Jag tycker att den här frågan är så viktig för hela det\r\nideella föreningslivet att det vore tacksamt om vi\r\nkunde få ett klarläggande om regeringen tänker\r\ngöra någonting eller inte.</pre><pre>Anf. 240 Statsrådet BO KÖNBERG (fp):</pre><pre>Herr talman! Jag är ledsen att Kent Carlsson inte\r\när nöjd med mitt svar. Det jag försökte redovisa i\r\nsvaret var att det sedan länge har funnits en praxis\r\nvad gäller idrottsrörelsen och dessa regler. Jag har\r\nantytt skälet till att man har haft denna praxis. Jag\r\nhar konstaterat att riksdagen relativt nyligen, dvs. i\r\nsamband med skattereformen, har beslutat sig för\r\natt lagfästa tidigare praxis. Jag har anfört två skäl\r\ntill detta. Det ena handlar om att det inte alltid är\r\nönskvärt för den enskilde att han slipper få ett\r\nsocialförsäkrings- och pensionsskydd för de\r\ninkomster han har. Det andra är att man skall vara\r\nrestriktiv med att plussa på med ytterligare\r\nundantag.</pre><pre>Vad gäller själva tolkningen av detta, har det inte\r\nett dugg att göra med att någon driver en sämre\r\nverksamhet, som Kent Carlsson nyss antydde, utan\r\ndet har att göra med de utgångspunkter som jag här\r\nhar angett.</pre><pre>Vad sedan gäller reformplanerna på området bör\r\nmitt svar tolkas så att regeringen inte har några\r\nomedelbara planer på att föreslå en ändring.</pre><pre>Anf. 241 KENT CARLSSON (s):</pre><pre>Herr talman! I skattereformen, som beslutades här\r\ni riksdagen, sades det att man skulle följa upp\r\neffekterna av den för folkrörelserna. Man skulle\r\nt.ex. granska hur idrotts- och handikapprörelsen\r\nhade drabbats. Det visar sig att bägge parter har\r\ndrabbats av merkostnader genom skattereformen.\r\nDet vore intressant att få reda på hur regeringen ser\r\npå den uppföljning som riksdagen har beställt.</pre><pre>Jag måste få återkomma till rättvisan för\r\nföreningarna. Jag skall alltså tolka svaret så att\r\nregeringen inte tänker göra några förändringar av\r\nnuvarande regler, och det innebär att\r\nidrottsföreningarna även fortsättningsvis får\r\navgiftsbefrielse upp till ett halvt basbelopp och att\r\nandra ideella föreningar, inkl.\r\nhandikapporganisationerna, får betala. Jag har\r\nmycket svårt att förstå de olika värderingar som\r\nman på det sättet gör av de olika föreningarnas\r\nverksamhet.</pre><pre>Anf. 242 Statsrådet BO KÖNBERG (fp):</pre><pre>Herr talman! Jag tycker inte att Kent Carlsson skall\r\ntolka in något annat än det jag säger. Jag sade att\r\nregeringen inte hade några omedelbara planer på\r\natt föreslå ändringar på den här punkten. Vad gäller\r\nde uttalanden som gjordes om att man skulle följa\r\nupp skattereformen, skall det naturligtvis göras i\r\nenlighet med vad som har sagts. Det kan dock\r\nmöjligen erinras om att skattereformen har\r\ngenomförts fullt ut fr.o.m. den 1 januari i år.</pre><pre>Anf. 243 KENT CARLSSON (s):</pre><pre>Herr talman! Även om ministern är en vältalare\r\nvar det svårt att uttolka exakt vad regeringen hade\r\nför avsikt att göra eller inte göra. Jag måste återigen\r\nfråga om det skall tolkas så att regeringen inte\r\ntänker göra någonting under överskådlig framtid i\r\nden här frågan.</pre><pre>Anf. 244 Statsrådet BO KÖNBERG (fp):</pre><pre>Herr talman! Mitt svar på den punkten är,\r\nförhoppningsvis för sista gången, att det inte\r\nföreligger några omedelbara planer. Skälet till att\r\njag säger det är att jag, då jag redovisar vad som är\r\npå gång inom regeringskansliet, så tydligt som\r\nmöjligt bör markera för dem som frågar och för\r\nriksdagen i dess helhet om det ligger några\r\nomedelbara ändringar på skrivbordet. I det här\r\nfallet gör det inte det.</pre><pre>Anf. 245 KENT CARLSSON (s):</pre><pre>Herr talman! Jag konstaterar bara att den orättvisa\r\nsom trots allt finns mellan idrottsföreningar och\r\nandra ideella organisationer kommer att bestå, och\r\ndet är mycket synd.</pre><pre>Överläggningen var härmed avslutad.</pre><pre>46 § Svar på fråga  1991/92:256 om\r\npensionstillskott</pre><pre>Anf. 246 Statsrådet BO KÖNBERG (fp):</pre><pre>Herr talman! Barbro Sandberg har frågat mig om\r\njag avser att ta initiativ till att även de som inte\r\nbegärde undantagande men inte heller betalat sina\r\navgifter skall få rätt till pensionstillskott.</pre><pre>När ATP infördes år 1960 gavs möjligheten att\r\nställa sig utanför ATP-försäkringen för inkomster\r\nav annat förvärvsarbete än anställning. Denna\r\nmöjlighet avskaffades dock fr.o.m. år 1982 för alla\r\nsom är födda senare än år 1923.</pre><pre>Det fanns enligt pensionsberedningen år 1988 ca\r\n23 500 personer som inte betalat sina ATP-avgifter\r\nför inkomster av annat förvärvsarbete än\r\nanställning trots att de inte begärt något\r\nundantagande från ATP-försäkringen.</pre><pre>Av denna grupp pensionärer finns ett mindre antal\r\nsom inte har pensionstillskott och inte heller\r\nomfattas av de förbättringar som riksdagen\r\nbeslutade om för de s.k.\r\nundantagandepensionärerna år 1990, dvs. i fjol.</pre><pre>Dessa pensionärers situation prövas inom ramen\r\nför den kartläggning av pensionärernas\r\nlevnadsvillkor som pågår och den KBT-översyn\r\nsom sker och som senare under 1992 kommer att\r\nberedas inom socialdepartementet.</pre><pre>Anf. 247 BARBRO SANDBERG (fp):</pre><pre>Herr talman! Jag tackar statsrådet för svaret. Jag\r\nkan konstatera att det är positivt till skillnad från\r\ndet svar som jag fick av förutvarande\r\nsocialministern Ingela Thalén, som inte ville vidta\r\nnågra åtgärder. Hon ansåg att hade man begärt\r\nundantagande var det inte mer med det.</pre><pre>Jag hade självklart en baktanke med min fråga. Jag\r\nhoppades att jag skulle få ett positivt svar denna\r\ngång. Det tycker jag att jag trots allt har fått.</pre><pre>Jag är övertygad om att Bo Könberg delar min\r\nuppfattning att även dessa gamla skall få sin\r\nexistens tryggad så att de slipper ekonomiska\r\nbekymmer och får möjlighet att njuta litet av livet\r\npå sin ålders höst. Det är inte humant när\r\nmänniskor som har arbetat hela sitt liv skall tvingas\r\natt arbeta även efter uppnådd pensionsålder för att\r\növer huvud taget kunna existera. Det finns exempel\r\npå människor som är över 80 år och har bara 2 500\r\nkr. i månaden i pension. Det kan de inte existera\r\npå.</pre><pre>Vi vet även att dessa människor är mycket stolta.\r\nDe har varit med om att bygga upp den välfärd som\r\nvi har i dag. De går inte till socialförvaltningen för\r\natt få socialbidrag, utan de sätter en ära i att klara\r\nsig själva. Därför fortsätter de att arbeta tills de\r\nstupar.</pre><pre>Enligt de uppgifter som jag har lär det röra sig om\r\nganska få personer. Att de skall få sitt\r\npensionstillskott och sitt KBT låter positivt. Trots\r\nallt har de arbetat, men de har inte haft möjlighet\r\natt betala den avgift som de har blivit påförda. Jag\r\nhoppas att denna kartläggning inte skall ta alltför\r\nlång tid utan att de skall hinna få sitt\r\npensionstillskott och sitt KBT.</pre><pre>Anf. 248 Statsrådet BO KÖNBERG (fp):</pre><pre>Herr talman! För att ta det sista först vill jag säga\r\natt vi hoppas kunna klara själva kartläggningen till\r\nmitten av våren. Det är inte fråga om någon\r\nlånghalning eller dragande i långbänk i den delen.\r\nDäremot vill jag ändå markera, som jag har sagt i\r\nmitt svar, att frågan skall ses över och att vi kommer\r\natt återkomma till den. Det innebär inget definitivt\r\nlöfte om någon ändring på denna punkt. Jag kan\r\nändå nämna att pensionsberedningen när den tog\r\nupp undantagandepensionärerna gjorde en\r\nbedömning av vad det skulle kosta att göra denna\r\nändring för dem som inte har betalt sin avgift. Det\r\nhandlar om kostnadsökningar på ca 60 milj.kr. Det\r\nrör sig alltså inte om helt obetydliga belopp.</pre><pre>Anf. 249 BARBRO SANDBERG (fp):</pre><pre>Herr talman! Jag tycker inte att det skall vara så\r\nsärskilt svårt att konstatera varför man inte har\r\nbetalt. Det kan vara människor som har haft en\r\nrörelse, som inte har givit ett sådant överskott att\r\nde har haft möjlighet att betala och som är mycket\r\ngamla. Självklart tycker jag att de som av andra\r\norsaker har underlåtit att betala sina avgifter får stå\r\nsitt kast. Jag hoppas ändå att just dessa mycket\r\ngamla människor skall få sitt pensionstillskott så att\r\nde slipper gå till socialförvaltningen.</pre><pre>Anf. 250 Statsrådet BO KÖNBERG (fp):</pre><pre>Herr talman! Jag är inte fullt säker på att det går\r\natt utskilja dessa grupper från varandra. Jag tror att\r\ndet i denna grupp finns även personer som hade\r\nkunnat betala sin avgift. Barbro Sandberg har som\r\nvanligt en mycket människovänlig utgångspunkt,\r\nnär hon utgår från att det i samtliga fall skulle röra\r\nsig om människor som inte har haft denna\r\nmöjlighet. Problemet med denna grupp är att det\r\nfinns människor av båda typerna.</pre><pre>Anf. 251 BARBRO SANDBERG (fp):</pre><pre>Herr talman! I den utredning som gjordes om\r\nundantagandepensionärerna framkom att vissa av\r\ndem hade en mycket god ekonomi. Förvisso finns\r\ndet människor som har ordnat detta på egen hand.\r\nJag hoppas att man när man gör denna kartläggning\r\nskall få fram just dem som inte har en god ekonomi.\r\nDe kan inte vara så många. Där skulle man kunna\r\nåstadkomma en förbättring.</pre><pre>Anf. 252 Statsrådet BO KÖNBERG (fp):</pre><pre>Herr talman! Den kartläggning som vi vidtar syftar\r\ntill att undersöka vilka pensionärer i Sverige som\r\nhar det sämst och vilka orsakerna härtill är. Vi skall\r\nha det såsom underlag för förbättringar. När\r\nundantagandepensionärerna är avklarade, är det\r\ngivet att den nu nämnda gruppen kommer att finnas\r\nmed i denna genomgång.</pre><pre>Överläggningen var härmed avslutad.</pre><pre>47 § Svar på fråga  1991/92:262 om den\r\npsykiatriska vården</pre><pre>Anf. 253 Statsrådet BO KÖNBERG (fp):</pre><pre>Herr talman! Göte Jonsson har frågat mig vilka\r\nplaner regeringen har för att skapa flexibla,\r\nindividanpassade lösningar inom den psykiatriska\r\nvården.</pre><pre>Den pågående psykiatriutredningen (S 1989:01)\r\nhar under sitt kartläggningsarbete visat på\r\nbetydande brister vad gäller ansvarsförhållanden\r\noch organisation av service, stöd och vård till\r\npsykiskt störda personer. Utredningen har också\r\nnyligen i ett delbetänkande Stöd och samordning\r\nkring psykiskt störda -- ett kunskapsunderlag, SOU\r\n1991:88, redovisat en stödform som på ett bredare\r\nsätt söker hantera de nya förutsättningar satsningen\r\npå öppna vårdformer inom psykiatrin givit. Denna\r\nstödform har utvecklats och etablerats i länder som\r\nlegat före oss i denna utveckling. Jag vill dock\r\npoängtera att psykiatriutredningen ännu inte tagit\r\nställning till om och i vilken form en eventuell sådan\r\nstödfunktion bör införas i Sverige. Utredningen\r\nförväntas komma med sitt slutbetänkande vad\r\ngäller de vuxna psykiskt störda före utgången av\r\njuni månad 1992.</pre><pre>Mitt svar till Göte Jonsson blir därmed att\r\nregeringen i första hand avvaktar\r\npsykiatriutredningens förslag. Efter\r\nremissbehandling av utredningens slutbetänkande\r\navser jag att föreslå regeringen att till riksdagen\r\nlägga fram en proposition om den psykiatriska\r\nvården.</pre><pre>Jag vill också erinra om att det särskilda\r\nstimulansbidraget om 400 milj.kr för budgetåret\r\n1991/92 för att påskynda utvecklingen av\r\ngruppboende inom kommunerna och landstingen,\r\nsom beslutades i samband med s.k. ÄDEL-\r\nreformen, även kan användas till gruppboende för\r\npsykiskt störda personer. Motsvarande bidrag avses\r\nutgå under de följande fyra budgetåren, varför\r\nsammanlagt 2 000 milj.kr. kommer att avsätts för\r\ndetta ändamål.</pre><pre>Anf. 254 GÖTE JONSSON (m):</pre><pre>Herr talman! Jag tackar statsrådet för svaret på\r\nmin fråga. Orsaken till att jag ställde den är det\r\nfaktum att väldigt många människor inom\r\npsykiatrin har det mycket svårt i dag. De skickas\r\nhem från s.k. institutioner eller från avdelningar vid\r\npsykiatriska kliniker. I väldigt många sammanhang\r\nskickas de hem till ingenting. Det är tyvärr ett\r\nfaktum. Vi har sett många larmrapporter om detta,\r\ninte minst under den gångna sommaren och hösten.</pre><pre>Jag är bekymrad över att vi i samband med en\r\nförändring av psykiatrin och även när det gäller\r\nomvårdnadsfrågorna i övrigt för närvarande\r\navhänder oss nödvändiga vårdresurser inom ramen\r\nför enskilda sjukhem och inom ramen för sjukhem\r\noch omsorgshem i olika boendeformer. Jag skulle\r\ndärför önska att statsrådet tog initiativ i en vidare\r\nmening och inte enbart hänvisar till\r\npsykiatriutredningen. 1992 kommer att bli ett\r\nstragegiskt mycket viktigt år när det gäller\r\nomdaningen på dessa områden, bl.a. beroende på\r\nförändringarna inom ramen för ÄDEL-reformen i\r\noch med att vi får ett ändrat huvudmannaskap\r\nbeträffande väsentliga delar av just dessa\r\nboendeformer.</pre><pre>Det vore bra om statsrådet tog initiativ till att\r\nomedelbart se över möjligheterna att agera i detta\r\nskede. Vi får rapporter om t.ex. att avtal med\r\nenskilda sjukhem upphör i samband med ÄDEL-\r\nreformens förändringar. Detta är saker som sker\r\njust inom ramen för den osäkerhet som råder i dag.\r\nDet finns en stor risk för att patienterna och de\r\nsvagaste grupperna drabbas i en sådan här\r\nförändringsprocess. Därför ser jag det som väldigt\r\nangeläget att vi skyndar långsammare när det gäller\r\navinstitutionaliseringen. Vi har i dag ingen\r\nberedskap inom ramen för de öppna vårdformerna.</pre><pre>Anf. 255 Statsrådet BO KÖNBERG (fp):</pre><pre>Herr talman! Göte Jonsson tar upp utomordentligt\r\nangelägna frågor. I ett läge där vi har tillsatt en\r\nstatlig utredning, som just skall se över\r\nförhållandena och lämna underlag för vad vi skall\r\ngöra, är det en rimlig hanteringsordning att\r\nutredningen får arbeta klart, om den inte har en\r\nmycket lång tidsplan framför sig. Nu har\r\nutredningen inte det. Vi har efter valet gjort vissa\r\npersonförändringar i kommitténs ledning med\r\nanledning av valutslaget. Vi ville ha en ledning, som\r\nvar hämtad från samma håll som den regeringen\r\nsom framgick ur valutslaget. Ändå har man\r\nförsäkrat mig att man kommer att bli klar till\r\nsommaren med dessa uppgifter.</pre><pre>När det gäller förändringarna i samband med\r\nÄDEL-reformen, som ju träder i kraft den 1\r\njanuari 1992, har socialstyrelsen ett permanent\r\nuppföljningsuppdrag och kommer att följa\r\nutvecklingen. Sedan är det naturligtvis en uppgift\r\nför alla som arbetar i kommuner och landsting att\r\nse till att denna grupp människor får en så god\r\nomvårdnad och vård som möjligt.</pre><pre>Anf. 256 GÖTE JONSSON (m):</pre><pre>Herr talman! Jag är medveten om dessa\r\nfrågeställningar i samband med ÄDEL-reformens\r\nförändringar. Problemet, som jag ser det, är att vi\r\nfortfarande har signaler från detta hus och från den\r\ntidigare regeringen om att vi måste påskynda\r\navinstitutionaliseringen. Vi moderater har under\r\nhela 1980-talet varnat för effekterna av en för snabb\r\navinstitutionalisering. Tyvärr har vi fått rätt. Vi ser\r\nnu effekterna av att det har gått för snabbt och att vi\r\ninte har haft resurser att möta behoven av öppnare\r\nboendeformer. Därför borde statsrådet och\r\nregeringen se på förutsättningarna för de beslut\r\nsom i detta hus har fattats beträffande\r\navinstitutionaliseringen och studerna de följder\r\nsom vi får genom detta förhållande. Jag är inte\r\nsäker på att det är klokt att gå så långt som\r\nnuvarande beslut ger möjlighet till. Vi måste i\r\nstället göra en avstämning också när det gäller\r\nsjälva principen för avinstitutionaliseringen.</pre><pre>Anf. 257 Statsrådet BO KÖNBERG (fp):</pre><pre>Herr talman! Om jag något går in på den större\r\nfråga som finns invävd i detta, nämligen frågan om\r\nden allmänna utvecklingen av psykiatrin i\r\nboendeformerna, vill jag gärna understryka att den\r\nutveckling som har skett och sker i riktning bort\r\nfrån de stora institutionerna är en i allt önskad\r\nutveckling. Det som då har brustit har att göra med\r\natt det inte har skett i den takten att man har kunnat\r\nskapa nya former. Jag tror att var och en som har\r\nhaft möjlighet att komma i kontakt med äldre\r\npsykiatriska institutioner uppfattar de nya\r\nformerna såsom helt överlägsna.</pre><pre>Huvudpunkten är det som Göte Jonsson tog upp i\r\nsin fråga, nämligen: Har man klarat av att\r\nåstadkomma nya former? Svaret är att det har skett\r\npå ett sätt som inte har varit tillfredställande. Jag\r\nvill dock markera att själva utvecklingen som sådan\r\ngår åt rätt håll.</pre><pre>Anf. 258 GÖTE JONSSON (m):</pre><pre>Herr talman! Jag delar statsrådets uppfattning när\r\ndet gäller de stora institutionerna. Men tyvärr\r\navvecklas i dag också mindre s.k. institutioner och\r\nsjukhem inom psykiatrin, där man faktiskt lever\r\nunder väldigt familjära former. Man flyttar\r\npatienterna mot deras vilja in i nya boendeformer,\r\ns.k. gruppboende, som kanske egentligen ändå inte\r\nger någon kvalitetsförbättring när det gäller den\r\ntotala livsmiljön för patienterna. Vi har sett otaliga\r\nexempel på detta. Därför anser jag att man också\r\nmåste se till grunderna för hur besluten har fattats.</pre><pre>När det gäller de stora institutionerna delar jag helt\r\nstatsrådets uppfattning. Vi skall givetvis inte gå\r\ntillbaka till den formen av institutionsboende.</pre><pre>Till sist vill jag fråga: När tror statsrådet att det\r\nkommer ett förslag från psykiatriutredningen på\r\ndenna punkt? Jag är mycket bekymrad och oroad\r\növer vad som kommer att hända under 1992.</pre><pre>Anf. 259 Statsrådet BO KÖNBERG (fp):</pre><pre>Herr talman! Med den tidsplan som finns för\r\npsykiatriutredningen är min bedömning att\r\nriksdagen bör kunna fatta beslut under vårterminen\r\n1993.</pre><pre>Överläggningen var härmed avslutad.</pre><pre>48 § Svar på fråga  1991/92:270 om\r\nfamiljebidragen till värnpliktiga</pre><pre>Anf. 260 Försvarsminister ANDERS BJÖRCK\r\n(m):</pre><pre>Herr talman! Gudrun Schyman har frågat mig om\r\nregeringen kommer att presentera ett förslag som\r\nundanröjer diskrimineringen av homosexuella\r\nsamboende vid bidragsgivning inom totalförsvaret.</pre><pre>Samtidigt med att lagen (1991:1488) om\r\nhandläggning av vissa ersättningar till den som\r\ntjänstgör inom totalförsvaret utfärdades beslutade\r\nregeringen en förordning med bestämmelser om\r\nfamiljebidrag. Både lagen och\r\nfamiljebidragsförordningen (1991:1492) träder i\r\nkraft den 1 januari 1992.</pre><pre>I familjebidragsförordningen sägs att\r\nbestämmelserna om maka i förordningen också\r\ngäller för make och för person som den\r\ntjänstepliktige lever tillsammans med under\r\näktenskapsliknande förhållanden. I förordningen\r\ngörs alltså ingen skillnad mellan homosexuella\r\nsambor och heterosexuella sambor.</pre><pre>Då Gudrun Schyman, som framställt frågan,\r\nanmält att hon var förhindrad att närvara vid\r\nsammanträdet, medgav andre vice talmannen att\r\nJan Jennehag i stället fick delta i överläggningen.</pre><pre>Anf. 261 JAN JENNEHAG (v):</pre><pre>Herr talman! Jag tackar försvarsministern för\r\nsvaret. Det är glädjande att höra att\r\nförsvarsministern uppenbarligen anser att\r\näktenskapsliknande förhållanden också skall\r\ninkludera homosexuella sambor. Frågan är bara om\r\nden gängse uppfattningen att äktenskapsliknande\r\nförhållanden bara skall gälla heterosexuella\r\nförhållanden är undanröjd i och med detta\r\nuttalande i en frågedebatt.</pre><pre>Det hade varit välgörande att i formuleringen i\r\nförordningen få detta klargjort, så att det inte hade\r\nrått något tvivel inför framtiden. Då är min\r\nföljdfråga till försvarsministern: Är\r\nförsvarsministern beredd att göra texten i\r\nförordningen tydligare än den är i dag, så att det\r\nklart framgår att också homosexuella sambor\r\ninkluderas i familjebidragsförordningen?</pre><pre>Anf. 262 Försvarsminister ANDERS BJÖRCK\r\n(m):</pre><pre>Herr talman! Jag har redogjort för innebörden i de\r\nbestämmelser som kommer att träda kraft vid\r\nårsskiftet. Sedan ankommer det på\r\nriksförsäkringsverket att utfärda anvisningar om\r\nhur bestämmelserna skall tolkas. På den punkten\r\nfinns det anledning att vänta och se hur\r\nriksförsäkringsverket agerar.</pre><pre>Anf. 263 JAN JENNEHAG (v):</pre><pre>Herr talman! Jag tycker att regeringens uttalanden\r\ni fall av den här typen bör vara så tydliga att beröda\r\nmyndigheter inte skall behöva tveka om saken, och\r\natt regeringen inte heller skall vänta och se hur\r\nmyndigheten kommer att tolka det som regeringen\r\nhar uttalat. Det vore bra om frågan redan från\r\nbörjan hade varit tydlig.</pre><pre>Läget är nu som det är, texten är skriven och\r\nförordningen träder i kraft den 1 januari.\r\nAnvisningarna kommer, och i det stycket får vi se\r\nvad myndigheten kommer att göra. Jag utgår ifrån\r\natt om man särskiljer homosexuella sambor,\r\nkommer regeringen att agera.</pre><pre>Anf. 264 Försvarsminister ANDERS BJÖRCK\r\n(m):</pre><pre>Herr talman! Ännu har varken lagen eller\r\nfamiljebidragsförordningen trätt i kraft.\r\nIkraftträdandet sker vid årsskiftet. Det finns därför\r\nanledning att något avvakta hur det hela kommer\r\natt fungera.</pre><pre>Det är inte alldeles enkelt att utfärda anvisningar\r\npå det här området. Det måste röra sig om vissa\r\nformer av relationer som kan beskrivas som\r\nvaraktiga och av viss karaktär. Detta är en mycket\r\ngrannlaga uppgift, herr talman. Det är därför\r\nrimligt att berörd fackmyndighet får göra en\r\nbedömning.</pre><pre>Anf. 265 JAN JENNEHAG (v):</pre><pre>Herr talman! När det gäller relationers varaktighet\r\noch karaktär, menar jag att det i det här fallet inte\r\när fråga om huruvida det är ett heterosexuellt\r\nförhållande eller ett homosexuellt förhållande. Det\r\när det som är knäckfrågan.</pre><pre>Jag tycker att försvarsministern har missat tillfället\r\natt vara mycket tydlig. Det som kan bli\r\nmyndigheternas reaktion lämnar fortfarande\r\nutrymme för att äktenskapsliknande förhållanden\r\nbara skall gälla heterosexuella förhållanden.</pre><pre>Anf. 266 Försvarsminister ANDERS BJÖRCK\r\n(m):</pre><pre>Herr talman! Som jag sade är detta inte alldeles\r\nenkelt. Det kan knappast vara\r\nförsvarsdepartementets uppgift att göra tolkningar\r\npå ett område som ju rör en hel del andra\r\ndepartement än just försvarsdepartementet.</pre><pre>Jag har ändå upplyst om att lagstiftningen och den\r\nförordning som nu skall träda i kraft inte gör någon\r\nskillnad mellan homosexuella förhållanden och\r\nheterosexuella förhållanden. Det ankommer på\r\nvederbörande fackmyndighet att utfärda\r\nanvisningar. Jag tycker att det är en rimligt\r\nhandläggningsordning. Vi får hoppas att detta löses\r\npå ett tillfredsställande sätt, i annat fall finns det\r\nsjälvfallet anledning att återkomma i frågan.</pre><pre>Anf. 267 JAN JENNEHAG (v):</pre><pre>Herr talman! Jag noterar med tillfredsställelse den\r\navslutande meningen om att det kan finnas\r\nanledning att återkomma, om homosexuella\r\nsambor och heterosexuella sambor inte jämställs i\r\nfamiljebidragsförordningen.</pre><pre>Överläggningen var härmed avslutad.</pre><pre>49 § Svar på fråga  1991/92:237 om reglerna för\r\nfastighetstaxering</pre><pre>Anf. 268 Statsrådet BO LUNDGREN (m):</pre><pre>Herr talman! Rune Thorén har frågat mig vad jag\r\nämnar vidta för åtgärd för att de regler som avsetts\r\ngälla bostadshus med tomtmark på\r\njordbruksfastighet också skall tillämpas vid\r\nfastighetstaxeringen.</pre><pre>Först vill jag göra ett klarläggande.</pre><pre>Rune Thorén anger i sin fråga att hus och tomtmark\r\npå jordbruksfastighet enligt reglerna vid\r\nfastighetstaxeringen skall brytas ut och taxeras på\r\nlikvärdigt sätt som övriga villafastigheter. Detta är\r\ndock en sanning med modifikation. Småhuset med\r\ntillhörande tomtmark skall ofta ingå i\r\nlantbruksenheten. Detta gäller om huset ligger i\r\nanslutning till lantbruksenhet som omfattar minst 5\r\nhektar produktiv mark och huset behövs som\r\nbostad i lantbruket. Det är således först efter en\r\nprövning av om dessa förutsättningar är för handen\r\nsom ett småhus eventuellt bryts ut från\r\nlantbruksenheten för att värderas som egen\r\ntaxeringsenhet.</pre><pre>Rune Thorén redovisar i ett exempel två bostadshus\r\nsom i storleks- och standardhänseende är ungefär\r\nlikvärdiga men som åsatts olika taxeringsvärden.\r\nDet ena huset är en vanlig villa, det andra är beläget\r\npå en jordbruksfastighet. Bostadshuset på\r\njordbruksfastigheten uppges ha ett 120 000 kr.\r\nhögre taxeringsvärde. Jag förmodar att värdet på\r\ndet sistnämnda huset endast är en preliminär\r\nberäkning, eftersom lantbrukstaxeringen sker först\r\nnästa år.</pre><pre>Taxeringsvärdet på jordbruksfastigheten har varit\r\noförändrat sedan föregående allmänna\r\nfastighetstaxering som skedde år 1981, dvs. för\r\nsnart tolv år sedan, såvida inte särskild\r\nfastighetstaxering skett. Justeringar har däremot\r\nskett för hyreshusen och småhusen år 1988 resp. år\r\n1990. När nu även lantbruken taxeras nästa år har\r\nsåledes samtliga fastighetskategorier värderats\r\nenligt det nya systemet.</pre><pre>Den skillnad i taxeringsvärde som kan förväntas för\r\nhusen i Rune Thoréns exempel torde främst beror\r\npå att värderingen görs vid olika tidpunkter i den\r\nuppdelade fastighetstaxeringen. För de vanliga\r\nsmåhusen ligger prisnivån år 1988 till grund för\r\ntaxeringsvärdena, och för småhus på\r\nlantbruksenheter är det prisnivån år 1990 som är\r\navgörande. Principiellt är det i övrigt ingen skillnad\r\ni värderingen mellan småhus inom resp. utanför\r\nlantbruksenheter.</pre><pre>Som jag har nämnt i annat sammanhang kommer\r\nbostadsbeskattningen att tas upp i samband med att\r\nvissa utredningsförslag läggs fram under nästa år.\r\nDet kan då finnas anledning att också beröra\r\neffekterna av de olika värderingstidpunkterna vid\r\nfastighetstaxeringen.</pre><pre>Anf. 269 RUNE THORÉN (c):</pre><pre>Herr talman! Jag tackar för svaret. Anledningen\r\ntill min fråga är att det finns en oro och att man\r\nupplever det som att det fastställs olika\r\ntaxeringsvärden.</pre><pre>Jag har nu fått statsrådets svar. Jag noterar särskilt\r\natt statsrådet poängterar att det inte skall vara\r\nnågon skillnad mellan värdering av småhus, och att\r\nstatsrådet är beredd att, i samband med de\r\nutredningsförslag som kommer att läggas fram,\r\nberöra effekterna av de olika\r\nvärderingstidpunkterna vid fastighetstaxeringen.</pre><pre>Jag har på den här korta tiden inte hunnit att se om\r\ndet finns flera orsaker eller om det är på det sättet\r\nsom statsrådet påpekade. Är det så, är jag fullt nöjd\r\nmed svaret.</pre><pre>Anf. 270 Statsrådet BO LUNDGREN (m):</pre><pre>Herr talman! Enligt de bedömningar som vi har\r\nkunnat göra är det dessa faktorer som har skapat\r\nproblemet. Vi tänker, som sagt, följa frågan.</pre><pre>Överläggningen var härmed avslutad.</pre><pre>50 § Svar på fråga  1991/92:257 om kostnaderna\r\nför drift och underhåll av slott m.m.</pre><pre>Anf. 271 Statsrådet BO LUNDGREN (m):</pre><pre>Herr talman! Gustaf von Essen har frågat mig om\r\nregeringen avser att återinföra avdragsrätten för\r\nkostnader för drift och underhåll av kulturhistoriskt\r\nvärdefulla herrgårdar och slott.</pre><pre>I regeringens proposition Skattepolitik för tillväxt\r\n(prop. 1991/92:60) lämnas förslag på skatteområdet\r\nför att stimulera små- och nyföretagandet.\r\nFörslaget innebär viktiga förbättringar för ägare till\r\njordbruksfastigheter med herrgårdsbyggnader.</pre><pre>Regeringen har i propositionen aviserat ytterligare\r\nförändringar för att främja företagandet. I\r\nsamband med det arbetet kommer även de problem\r\nsom Gustaf von Essen tagit upp att behandlas. Det\r\när angeläget att dessa frågor får en lösning. En väg\r\när att återinföra avdragsrätten för kostnader för\r\ndrift och underhåll. Även andra lösningar kan\r\nfinnas för att förbättra villkoren för dessa\r\nbyggnader.</pre><pre>Anf. 272 GUSTAF VON ESSEN (m):</pre><pre>Herr talman! Jag vill varmt tacka statsrådet Bo\r\nLundgren för svaret, som jag tycker är mycket\r\npositivt och hoppingivande.</pre><pre>Underhåll och drift av herrgårdar och slott kostar\r\nofta pengar, inte bara 150 -- 500 000 kr., en kostnad\r\nsom numera skall betalas med beskattade pengar.\r\nPå sikt är detta naturligtvis en orimlighet, såväl\r\nekonomiskt för dessa ägare/brukare som långsiktigt\r\nför den kulturhistoriska utvecklingen.</pre><pre>Det synsätt som nu råder är felaktigt. Man\r\nbetraktar dessa huvudbyggnader enbart som en\r\nprivatbostad. Så är ju inte fallet, utan dessa\r\nbyggnader är någonting mera än bara en\r\nprivatbostad. Därför borde man ta hänsyn till detta\r\nnär man utformar skattereglerna. I det här fallet\r\nhar man olyckligt hamnat mellan två stolar i\r\nsamband med den stora skattereformen.</pre><pre>Svaret ger mig en anledning att tolka statsrådet så,\r\natt man i fortsättningen kan förvänta sig att dessa\r\nbyggnader skall betraktas som näringsfastigheter,\r\noch inte som privatbostäder.</pre><pre></pre><pre>Anf. 273 Statsrådet BO LUNDGREN (m):</pre><pre>Herr talman! Det finns i och för sig ingen anledning\r\natt övertolka det som jag säger. Det sätt på vilket\r\nman betraktar fastigheterna kan diskuteras. Det\r\nviktiga är ju att de kulturminnesmärken som finns\r\nkan bevaras och skötas på ett rimligt sätt. Det är\r\ndärför som frågan om drift och underhåll måste\r\nhanteras. Själv ser jag många fördelar med att följa\r\nden väg som har anvisats bl.a. av den utredning som\r\nhar lagt fram sitt förslag. Det finns en del praktiska\r\noch tekniska problem i det sammanhanget. Som\r\nGustav von Essen säkert är medveten om bereds\r\nfrågan för närvarande i regeringkansliet. Jag\r\nhoppas att så snart som möjligt kunna få fram en\r\nlösning av problemet.</pre><pre>Anf. 274 GUSTAF VON ESSEN (m):</pre><pre>Herr talman! Jag har ingenting mer att tillägga. Jag\r\ntycker att svaret var mycket positivt. De personer\r\nsom är ägare/brukare av sådana kulturfastigheter\r\nsom vi nu talar om har stora förväntningar på att\r\ndet så småningom skall bli en förbättring.</pre><pre>Överläggningen var härmed avslutad.</pre><pre>51 § Svar på fråga  1991/92:266 om avskaffande\r\nav den s.k. flyttskatten</pre><pre>Anf. 275 Statsrådet BO LUNDGREN (m):</pre><pre>Herr talman! Oskar Lindkvist har frågat mig när\r\nriksdagen kommer att föreläggas ett förslag om\r\n''flyttskattens'' avskaffande.</pre><pre>Jag har i olika sammanhang sagt att det är\r\nregeringens ambition att undanröja\r\nreavinsbeskattningen vid bostadsbyten, den s.k.\r\nflyttskatten. Frågan om när en sådan lagstiftning\r\nskulle kunna träda i kraft diskuterades för en tid\r\nsedan i pressen. Med anledning av de spekulationer\r\nsom då förekom framhöll jag i ett uttalande i slutet\r\nav oktober att frågan är tekniskt komplicerad och\r\natt ett underlag för regeringens ställningstagande\r\ninte kan föreligga förrän tidigast under våren 1992.\r\nJag framhöll vidare att ett beslut i frågan givetvis\r\nmåste ses mot bakgrund av den statsfinansiella\r\nsituationen som för närvarande gör det nödvändigt\r\natt prioritera direkt tillväxtbefrämjande\r\nskattesänkningar. Jag påpekade avslutningsvis att\r\ndet inte är möjligt att slopa ''flyttskatten'' för\r\ninkomståret 1992.</pre><pre>Jag har i dag inte anledning att göra någon annan\r\nbedömning, och det är därför heller inte möjligt att\r\nbesvara frågan om när riksdagen kommer att\r\nförläggas ett förslag i ämnet.</pre><pre>Anf. 276 OSKAR LINDKVIST (s):</pre><pre>Herr talman! Jag tackar statsrådet Bo Lundgren\r\nför svaret på min fråga. Orsaken till att jag ställde\r\nfrågan var att moderaterna och Bo Lundgren på\r\nvårkanten 1991 mycket energiskt drev frågan om\r\natt lösa problemet med flyttskatten.</pre><pre>Enligt riksdagsprotokollet poängterade då Bo\r\nLundgren att flyttskatten var destruktiv, att den\r\ndrabbade barnfamiljer, att den drabbade\r\nmänniskor som måste byta bostad i samband med\r\nbyte av arbete och att flyttskatten var en orättvisa\r\nsom måste elimineras. Valrörelsen kännetecknades\r\ni mycket stora drag av att moderaterna hade en\r\nframförhållning när det gällde att lösa problem i det\r\nsvenska samhället. En av uppgifterna var alltså att\r\nlösa frågan om flyttskatten.</pre><pre>Det som nu är kvar av dessa mycket stolta\r\ndeklarationer är ju att statsrådet Lundgren, om jag\r\nuppfattade svaret rätt, nu inte kan ge något besked,\r\nvare sig om det kommer något förslag om en\r\nflyttskatt eller -- om tanken att lösa frågan finns\r\nkvar -- när ett sådant förslag skall föreläggas\r\nriksdagen. Det enda vi får veta är att det inte heller\r\nkommer något förslag under 1992. Det är då\r\nsjälvklart att parterna på bostadsmarknaden,\r\nframför allt de som är beroende av ett besked,\r\nundrar vad moderaternas löfte om att lösa frågan\r\nom flyttskatten var värt.</pre><pre>Anf. 277 Statsrådet BO LUNDGREN (m):</pre><pre>Herr talman! När jag läste den fråga som Oskar\r\nLindkvist ställde till mig blev jag glad. Jag märkte\r\natt Oskar Lindkvist agerade på ett sätt som vore\r\nhan moderat -- det var kanske ett olycksfall i\r\narbetet. Det gläder mig att Oskar Lindkvist enligt\r\nfrågan tydligen anser att man bör slopa flyttskatten.</pre><pre>Det fanns tidigare en uppskovsmöjlighet som\r\nundanröjdes av den socialdemokratiska regeringen\r\nmed hjälp av den majoritet i riksdagen som man\r\nskapade för detta åtagande. Då uppstod de\r\nproblem som vi pekade på i valrörelsen. Vi har\r\nambitionen att göra en förändring, men man skall\r\ninte införa det gamla uppskovsförfarandet,\r\neftersom reavinstskattesystemet nu mera är något\r\nannorlunda. Det finns två olika regler som kan\r\nanvändas i sammanhanget. Det gäller då att man\r\nser till att få fram ett förslag som är tekniskt\r\ngångbart, som fungerar tillfredsställande och som\r\nger åsyftat resultat och att man självfallet, eftersom\r\nsocialdemokraterna dessutom ställde till med ett\r\nmycket stort budgetunderskott, ser till att väga\r\ndetta mot det utrymme som kan finnas vid den\r\nprioritering som måste göras med besvärliga\r\nstatsfinanser som följd. Det som jag har sagt är att\r\njag inte ser några möjligheter att genomföra en\r\nsådan förändring under inkomståret 1992.</pre><pre>Anf. 278 OSKAR LINDKVIST (s):</pre><pre>Herr talman! Det är på det sättet, statsrådet Bo\r\nLundgren, att jag i dag står här som företrädare för\r\ndem som har trott att moderaterna skulle lösa en\r\nfråga, i detta fall frågan om flyttskatten. Det är ju\r\ningen hemlighet att det gavs vissa förväntningar om\r\natt moderaterna skulle ha ett förslag som också\r\nretroaktivt skulle gälla för 1991. Det är inte heller\r\nnågon hemlighet att socialdemokraterna och\r\nmoderaterna hade olika meningar i denna fråga. Vi\r\nsåg nämligen mycket stora svårigheter när det\r\ngällde att lösa frågan om flyttsskatten. Men\r\neftersom ni drev frågan och trodde att ni hade en\r\nlösning fanns det vissa förväntningar om att det\r\nskulle vara just Bo Lundgren i egenskap av statsråd\r\nsom skulle genomföra denna uppgift. Och jag talar\r\npå uppdrag av de väljare som trodde att ni skulle\r\nlösa frågan om flyttskatten.</pre><pre>Anf. 279 Statsrådet BO LUNDGREN (m):</pre><pre>Herr talman! Det är klart att det är trevligt om\r\nOskar Lindkvist påtar sig rollen att företräda de\r\nväljare som vill driva en annan skattepolitik än den\r\nsom han själv stod för i valrörelsen. Oskar\r\nLindkvist röstade nämligen här i riksdagen för att\r\nman skulle ta bort den uppskovsmöjlighet som\r\ngjorde att vi inte hade någon flyttskatt. Det var ju\r\nOskar Lindkvist som såg till att öka\r\nbostadsbeskattningen totalt. Och effekterna av\r\ndetta har vi sett på hyresnivåer och annat. Det är\r\nOskar Lindkvist som har drivit en bostadspolitik\r\nsom har lett till kraftigt stegrade byggkostnader och\r\ndärmed kapitalslöseri i Sverige. Denne Oskar\r\nLindkvist har nu ändrat uppfattning helt, och det\r\ngläder mig.</pre><pre>Jag kan till Oskar Lindkvist säga att de\r\nförväntningar människor har på att jag som\r\nansvarig ansvara för skattefrågor i regeringskansliet\r\nskall lösa detta problem kommer jag också att\r\nkunna motsvara.</pre><pre>Anf. 280 OSKAR LINDKVIST (s):</pre><pre>Herr talman! Det är ett litet arv från Bo Lundgrens\r\ntid i moderata ungdomsförbundet att han går in i en\r\ndebatt med diverse beskyllningar mot sin\r\nmotståndare och det parti som motståndaren\r\nföreträder.</pre><pre>Vi har inte fört en dålig bostadspolitik. Vi har fört\r\nen bra bostadspolitik. Men vi har inte haft någon\r\nlösning på frågan om flyttskatten. Men ni hade en\r\nlösning av denna fråga. Därför anser jag att det är\r\nriktigare att man kräver av er att ni nu löser denna\r\nfråga.</pre><pre>Svaret säger ju ingenting. Det finns inte ett enda\r\nord, en enda mening eller ett enda stycke som ger\r\nförväntningar om att ni tänker infria de löften som\r\nni gav i valrörelsen. Ni lurar massor av människor\r\nsom har avstått från att lösa sin bostadsfråga, just\r\ndärför att ni har lovat att göra det.</pre><pre>Anf. 281 Statsrådet BO LUNDGREN (m):</pre><pre>Herr talman! Det är viktigt att komma ihåg att vi\r\ntidigare hade ett system med uppskovsrätt. Detta\r\nsystem avskaffades av Oskar Lindkvist och andra\r\nsocialdemokrater. Det fanns i det dåvarande\r\nsystemet en möjlighet som avskaffades. Med det\r\nnya system som nu finns gäller det att plocka fram\r\nen tekniskt hållbar lösning. Det kommer vi också\r\natt göra. Min ambition är att slopa flyttskatten. Om\r\nOskar Lindkvist har samma ambition tycker jag att\r\ndet är bra. Då får vi en bred majoritet för ett sådant\r\nförslag också i riksdagens kammare.\r\nSocialdemokraternas tidigare historik på detta\r\nområde är inte särskilt lysande.</pre><pre>Det är naturligtvis rimligt att man i detta\r\nsammanhang också ser på den bostadspolitik som\r\nni har fört och konstaterar att den har kostat\r\nsvenska folket väldigt mycket i form av regleringar\r\noch annat som har höjt byggkostnaderna mer än\r\nnödvändigt. Man betalar ju även\r\nbostadssubventionerna, som har ökat\r\nexplosionsartat, genom skattsedeln.</pre><pre>Anf. 282 OSKAR LINDKVIST (s):</pre><pre>Herr talman! Vi kommer inte längre i denna\r\ndebatt. Slutsatsen är att det som Bo Lundgren sade\r\nden 19 mars 1991 i riksdagen var att allt det som var\r\nförknippat med flyttskatten skulle bort. Systemet\r\nskulle ändras, och det skulle läggas fram förslag.\r\nDet var litet tekniskt komplicerat, men\r\nmoderaternas uppfattning var ändå att denna fråga\r\nskulle lösas.</pre><pre>Nu sitter moderaterna i regeringen. Nu är det\r\nmassor av människor som trodde att ni skulle lösa\r\ndenna fråga. Vi har tvivlat på att ni skulle ha\r\nmöjlighet att göra det, och vi fick rätt.</pre><pre>Jag ställde denna fråga därför att man faktiskt skall\r\nhålla sina löften till dem som man har gett\r\nförväntningar i valrörelsen. Och ni är alltså skyldiga\r\nmassor av människor ett besked. Och beskedet i\r\ndag är alltså helt negativt rakt igenom.</pre><pre>Anf. 283 Statsrådet BO LUNDGREN (m):</pre><pre>Herr talman! Det besked som jag ger nu och som\r\njag har gett tidigare och som utgår från mina\r\nuttalanden såväl i mars i riksdagen som i andra\r\nsammanhang är att ambitionen är att flyttskatten\r\nskall slopas. Det som socialdemokraterna har\r\ngenomfört innebar däremot att man fick en\r\nflyttskatt som gällde tvärs igenom.</pre><pre>Överläggningen var härmed avslutad.</pre><pre>52 § Svar på fråga  1991/92:267 om\r\nbostadsfinansieringen</pre><pre>Anf. 284 Statsrådet BO LUNDGREN (m):</pre><pre>Herr talman! Oskar Lindkvist har frågat mig om\r\nregeringen avser att förelägga riksdagen förslag om\r\natt de av riksdagen i december beslutade reglerna\r\nom bostadsfinansieringen skall gälla både år 1992\r\noch år 1993.</pre><pre>Bakgrunden till frågan är Oskar Lindkvists farhåga\r\natt riksdagen i december 1992, liksom i december\r\n1991, kommer att fatta beslut som skall träda i kraft\r\nca 14 dagar efter beslutet.</pre><pre>Jag kan hålla med om att den tidsram som\r\nregeringen har satt för att utarbeta ett nytt system\r\när snäv. Det är dock nödvändigt att snabbt ta\r\nställning till den omläggning av\r\nbostadsfinansieringen som måste genomföras\r\nunder 1990-talet för att även bostadssektorn skall\r\nkunna bidra till en ekonomisk utveckling som ger\r\ntillväxt, full sysselsättning och stabila priser. Den\r\nhittillsvarande bostadsfinansieringen har\r\nmotverkat sparande, spätt på\r\nbyggkostnadsutvecklingen och avskärmat\r\nhushållen från effekterna av nödvändiga\r\nekonomisk-politiska åtgärder.</pre><pre>Arbetet med omläggningen kommer mot denna\r\nbakgrund att bedrivas mycket skyndsamt, och jag\r\nräknar med att huvudlinjerna i ett nytt\r\nfinansieringssystem skall kunna presenteras redan\r\nom några månader.</pre><pre>Anf. 285 OSKAR LINDKVIST (s):</pre><pre>Herr talman! Jag tackar för svaret på min fråga. Nu\r\när vi inne på en av de mest centrala frågor när det\r\ngäller bostadsfinansieringen.</pre><pre>Den 13 december 1990 fattade riksdagen ett beslut\r\nom räntelån. Det skulle träda i kraft den 1 januari\r\n1992. Man hade alltså drygt ett år på sig att\r\nprojektera för en ny bostadsfinansiering. Och det\r\nhade pågått en lång debatt dessförinnan. Parterna\r\npå marknaden, inkl. arkitekter, projektörer,\r\nbyggare och naturligtvis även jobbare, var inställda\r\npå att finansieringsfrågan var ordnad.</pre><pre>Nu har den nya regeringen både i sin\r\nregeringsförklaring och i en proposition sagt att\r\nräntebidragen skall finnas även i fortsättningen.\r\nMen problemet är att det gäller för 1992. Helt\r\nplötsligt har vi alltså fått ett läge som innebär att vi i\r\nstället för att ha en långsiktig finansieringsplanering\r\nhar en ettårig planering framför oss. Och det värsta\r\när att inte ens Bo Lundgren i sitt svar kan ge besked\r\nom vad regeringen skall göra för 1993. Det är alltså\r\nvad som gäller nu, och det går rykten om att det\r\nskall tillsättas en utredningsman, men det står\r\ningenting om detta i svaret. Om så skall ske skall\r\ndet ju också göras en utredning, och förslaget skall\r\ngå ut på remiss. Jag räknar med att man kan få en\r\ndebatt om detta i riksdagen tidigast hösten 1992.\r\nDet är alltså vad parterna på arbetsmarknaden har\r\natt rätta sig efter. Och jag måste säga, Bo\r\nLundgren, att det kanske är svårt att regera, vad vet\r\njag, men så illa som den regering som har tillträtt\r\nefter valet den 15 september har hanterat\r\nbostadsmarknaden har icke någonsin någon\r\nregering gjort tidigare.</pre><pre>Anf. 286 Statsrådet BO LUNDGREN (m):</pre><pre>Herr talman! Oskar Lindkvist är uppenbarligen\r\nlitet grälsjuk så här på kvällskvisten, och det kan väl\r\nlätt bli så när man så att säga har förlorat makten\r\noch hela härligheten.</pre><pre>Det som är viktigt för den nya regeringen är att\r\nförsöka lösa alla de problem på olika områden som\r\nsocialdemokraterna har orsakat genom sin\r\nreglerings- och planeringsekonomi, exempelvis på\r\nbostadsområdet. Den kraftiga regleringen och den\r\nkontinuerliga och växande subventioneringen har\r\nbl.a. lett till att marknaden inte fungerar\r\ntillfredsställande. Det har lett till kraftiga\r\nhyreshöjningar, därför att socialdemokraterna inte\r\nhar kunnat fullfölja sin politik. Det har lett till att\r\nbyggkostnaderna stiger kraftigt. Under åren 1987--\r\n1989 steg byggkostnaderna med 40 %.\r\nKonsumentprisindex ökade under samma tid med\r\n18 %. Byggkostnaderna steg alltså med mer än\r\ndubbelt så mycket.</pre><pre>Det är nödvändigt att bryta denna utveckling.\r\nRäntelånesystemet är i dag inte hållbart. Den\r\ndebatten har förts tidigare, och det finns inte någon\r\nanledning att upprepa den. Då måste regeringen se\r\ntill att snabbt få fram ett alternativt system. Det är\r\nockså mot denna bakgrund som vi kommer att\r\npresentera riktlinjerna inom några månader. Det är\r\ndet besked som Oskar Lindkvist för närvarande\r\nkan få.</pre><pre>Anf. 287 OSKAR LINDKVIST (s):</pre><pre>Herr talman! Jag måste fråga Bo Lundgren om det\r\när sant eller inte att regeringen kommer att tillsätta\r\nen utredningsman med uppdrag att lämna fram ett\r\nförslag om en ny bostadsfinansiering. Det är\r\nnämligen sagt att det är regeringens avsikt, men det\r\nstår alltså ingenting i svaret om det. Det kan vara\r\nbra att få veta om regeringen verkligen har denna\r\ntanke.</pre><pre>Sedan skulle jag, som gammal och erfaren\r\nbostadspolitiker, önska att vi får ett\r\nbostadsfinansieringssystem som har en mer\r\nlångsiktig framförhållning. Det går inte att driva en\r\nbostadspolitik med en ettårig försörjning\r\nfinansiellt. Därför är också bostadsbyggandet på\r\nväg nedåt mycket kraftigt, en hög arbetslöshet är i\r\nvardande, och vi kommer under 1992 att få en\r\nbostadsmarknad som kanske kommer att halveras.\r\nAnsvaret för detta ligger naturligtvis på regeringen.</pre><pre>Anf. 288 Statsrådet BO LUNDGREN (m):</pre><pre>Herr talman! En erfaren bostadspolitiker är ju\r\nOskar Lindkvist. Man kan nog säga att han i ganska\r\nstor utsträckning är en av dem som står bakom den\r\ntotalt misslyckade bostadspolitik som har bedrivits\r\ni Sverige och som har lett till de problem som jag\r\nangav i mitt förra inlägg.</pre><pre>Det är alldeles riktigt att vi måste ha en långsiktig\r\nbostadspolitik. Men den måste också bygga på ett\r\nriktigt underlag. Bostadspolitiken måste också vara\r\nav ett sådant slag att man löser de problem som\r\nOskar Lindkvist och hans partikolleger har skapat.\r\nEn sådan politik kommer vi att föra. Vi kommer att\r\nredovisa riktlinjerna inom några månader.</pre><pre>Anf. 289 OSKAR LINDKVIST (s):</pre><pre>Herr talman! Bo Lundgren envisas med att tala om\r\nden misslyckade socialdemokratiska\r\nbostadspolitiken. Jag tycker att vi har en mycket fin\r\nbostadsmarknad i Sverige. Vi har kvalitativt sett\r\noch även kostnadsmässigt kanske de bästa\r\nbostäderna i världen. Vi har ett stort\r\nbostadsbyggande i Sverige, vi har haft en hög\r\nsysselsättning, och vi har ett enormt\r\nbostadskunnande både på företagarhåll och när det\r\ngäller sysselsättningen. Det tror jag att de allra\r\nflesta är mycket stolta över. Och jag är mycket stolt\r\növer den socialdemokratiska bostadspolitiken.</pre><pre>Det sätt på vilket Bo Lundgren betygsätter\r\nbostadspolitiken har jag hört tusen gånger, och det\r\nblir inte bättre för det. Det är bara en massa\r\nsvepskäl.</pre><pre>Svaret från Bo Lundgren innebär bara att det kan\r\nkomma någonting före 1992, men det finns inget\r\nlångsiktigt, och det finns inga förväntningar om att\r\nni är intresserade av en långsiktig\r\nbostadsfinansiering. Det är hela sanningen.</pre><pre>Anf. 290 Statsrådet BO LUNDGREN (m):</pre><pre>Herr talman! Tvärtom sade jag att det är viktigt att\r\nvi nu presenterar något som är långsiktigt hållbart.\r\nDet var uppenbarligen inte Oskar Lindkvists\r\nbostadspolitik. Låt mig ge mig ett exempel.</pre><pre>En politik som har lett till att byggkostnaderna --\r\nsom vi alla måste betala, direkt genom hyran eller\r\nindirekt genom skattsedeln -- steg med 40 % under\r\nåren 1987--1989, medan konsumentprisindex steg\r\nmed 18 %, är Oskar Lindkvist ansvarig för. Och det\r\när det som jag och regeringen i dess helhet måste\r\nrätta till. Det kommer vi också att göra.</pre><pre>Anf. 291 OSKAR LINDKVIST (s):</pre><pre>Herr talman! Det är riktigt att bostadskostnaderna\r\nsteg under en socialdemokratisk ledning. Om de\r\nförslag som moderaterna i motioner har framfört i\r\nriksdagen hade fått påverka kostnadsutvecklingen\r\npå bostadsmarknaden skulle kostnaderna ha stigit\r\nännu mer. Inte bara kostnaderna skulle ha stigit\r\nmer, utan framför allt skulle det ha blivit mycket\r\ndyrare för konsumenterna att bo i de moderata\r\nlägenheterna. Och vad människor kommer att få\r\nuppleva under 1992 är helt enkelt att allting\r\nkommer att bli dyrare. Och detta kommer att ske\r\nsamtidigt med ett kraftigt minskat bostadsbyggande\r\noch en mycket kraftigt ökad arbetslöshet. Det är Bo\r\nLundgrens bostadspolitik. Men ännu finns det inga\r\nantydningar om att det skall komma någonting\r\nannat än ett förslag våren 1992 om en ny\r\nbostadsfinasiering. Men vad sker 1993 och 1994? Ni\r\nkommer kanske att sitta kvar hela\r\nmandatperioden.</pre><pre>Anf. 292 Statsrådet BO LUNDGREN (m):</pre><pre>Herr talman! Om man får tro det tidigare\r\nstatsrådet Odd Engström kommer vi att sitta kvar\r\nännu längre, och det vore till fördel för Sverige.</pre><pre>Noteras bör emellertid att bostadskostnaderna,\r\nsom jag inte talade om, är beroende av\r\nbyggkostnaderna, finansieringskostnader i form av\r\nränta på det upplånade kapitalet och olika\r\ndriftskostnader. Det är de tre stora\r\nkomponenterna.</pre><pre>När det gäller byggkostnaderna påvisade jag att de\r\nsteg väsentligt snabbare än konsumentprisindex.\r\nDet beror på regleringssystemet och den\r\nsubventionspolitik som socialdemokraterna har\r\nfört, och detta måste betalas av alla.</pre><pre>När det gäller kapitalkostnadsdelen har\r\nsocialdemokraternas politik lett till en hög inflation\r\noch ett ränteläge som är alltför högt. Därmed stiger\r\näven kapitalkostnaderna.</pre><pre>Genom att föra en ekonomisk politik som kan hålla\r\nbostadskostnaderna och ränteläget nere och som\r\nockså håller nere underhållskostnaderna och som\r\nen följd av detta driftskostnaderna kommer vi\r\ngivetvis att ha lägre bostadskostnader. Det Oskar\r\nLindkvist har åstadkommit är alltså högre\r\nbostadskostnader totalt sett, oavsett om de betalas\r\ngenom skattsedeln eller direkt i hyran, än vad som\r\nvore nödvändigt. Ni har kostat medborgarna\r\nmycket pengar.</pre><pre>Anf. 293 OSKAR LINDKVIST (s):</pre><pre>Herr talman! Den här sången har jag hört sjungas\r\nförr. Men faktum är att den svenska\r\nbostadsmarknaden står i särklass vid alla\r\njämförelser. Det sociala inslaget på\r\nbostadsmarknaden i Sverige ligger före\r\nförhållandena i alla andra jämförbara länder. Det\r\nskulle ha varit avsevärt sämre om moderaterna i\r\nhögre grad hade fått påverka bostadspolitiken.</pre><pre>Ni talar om det negativa i den socialdemokratiska\r\nbostadspolitiken, och ni tror att ni är beredda och\r\nhar förmågan att skapa en bättre bostadspolitik. Ni\r\när i färd med att göra det. Ni är i färd med att dra\r\nner bostadsbyggandet. Ni är i färd med att skapa\r\nden största arbetslösheten inom byggsektorn sedan\r\nandra världskrigets slut, t.o.m. en större\r\narbetslöshet sammanlagt än vad den borgerliga\r\nregeringen lämnade efter sig 1982 när den fick\r\nlämna regeringsmakten. Detta är ungefär vad som\r\nsker nu under en borgerlig ledning.</pre><pre>Anf. 294 Statsrådet BO LUNDGREN (m):</pre><pre>Herr talman! Den byggnedgång som vi har i dag\r\npåbörjades som en följd av den ekonomiska kris\r\nsom den socialdemokratiska ekonomiska politiken\r\nhar lett in landet i. Det är ett utflöde av detta. Det\r\när någonting som vi naturligtvis får hantera. Vi gör\r\ndet bl.a. genom stora infrastruktursatsningar och\r\narbetsmarknadsstöd i övriga sammanhang. Det är\r\nviktigt att göra det.</pre><pre>Hade vi kunnat begränsa exempelvis\r\nbyggkostnaderna och andra kostnader som är\r\nnedplöjda i de bostäder som vi har i Sverige i dag,\r\nhade vi haft resurser för att mer kunna satsa på de\r\nsvaga grupperna. Genom det slöseri som er\r\nbostadspolitik innebar har vi haft sämre\r\nmöjligheter att vidta andra åtgärder.</pre><pre>Anf. 295 OSKAR LINDKVIST (s):</pre><pre>Herr talman! Nu är faktiskt statsrådet Bo\r\nLundgren ute på hal is. Bara för ett år sedan byggde\r\nvi över 60 000 lägenheter. Vi har haft ett ganska\r\nomfattande bostadsbyggande även under 1991. Det\r\nstora raset på bostadsbyggandet kommer som\r\ninledningen till det första hela arbetsåret för den\r\nborgerliga regeringen. Det är parat med en mycket\r\nstor arbetslöshet. Folk kommer mycket snart att få\r\ntillfälle att göra jämförelser mellan en\r\nsocialdemokratisk och en borgerlig bostadspolitik.\r\nNär vi nu talar om vad det kostar och att det har\r\nkostat mycket pengar är det faktiskt så, att på fråga\r\nefter fråga där det har varit en social markering i\r\nbostadspolitiken har socialdemokraterna tagit\r\nansvar för det sociala inslaget. Våra\r\nhuvudmotståndare har varit moderata\r\nsamlingspartiet.</pre><pre>Anf. 296 Statsrådet BO LUNDGREN (m):</pre><pre>Herr talman! Byggutvecklingen i Sverige är\r\nuppenbarlgt beroende av den allmänekonomiska\r\nutvecklingen och var resurserna totalt sett finns. Vi\r\när inne i ett år då den socialdemokratiska\r\nekonomiska politiken har skapat en negativ\r\ntillväxt; våra samlade resurser minskar. Detta är\r\nden avgörande orsaken till våra problem på\r\narbetsmarknaden.</pre><pre>Sedan finns det mycket annat som berör\r\nbostadspolitiken och som vi har tagit upp i tidigare\r\nrepliker, så jag avstår från ytterligare\r\nkommentarer.</pre><pre>Anf. 297 OSKAR LINDKVIST (s):</pre><pre>Herr talman! Då kan jag avslutningsvis konstatera\r\natt vi alltså har helt olika meningar om vad som har\r\nskett när det gäller bostadspolitiken. Vi har säkert\r\nockså delade meningar om vad som kommer att ske\r\ninom bostadspolitiken i framtiden. Nu har vi ett år\r\nframför oss av räntebidrag i stället för räntelån. Nu\r\nvet vi inte vad som kommer ske under 1993. Vi vet\r\ninte heller vad som skall ske 1994. Och då utgår jag\r\nfrån den dåliga lösningen att den nuvarande\r\nregeringen skall sitta kvar hela mandatperioden.\r\nJag delar alltså inte Odd Engströms uppfattning att\r\ndet skulle vara välgörande för oss att ha en\r\nborgerlig regering som leder den svenska politiken.\r\nDessutom får vi nästan varenda dag siffror om\r\narbetslöshetsutvecklingen. Hela byggbranschen är\r\ni gungning. Jag tycker faktiskt att Bo Lundgren\r\nskulle erkänna att det är svagt att inte kunna tala\r\nom hur man skall ha det med bostadsfinansieringen\r\nde närmaste tre åren.</pre><pre>Överläggningen var härmed avslutad.</pre><pre></pre><pre>53 § Svar på fråga  1991/92:273 om befrielse från\r\nfordonsskatt för elbilar</pre><pre>Anf. 298 Statsrådet BO LUNDGREN (m):</pre><pre>Herr talman! Rune Thorén har frågat mig om\r\nregeringen avser att låta ägare till elbilar slippa\r\nbetala fordonsskatt under viss tid.</pre><pre>Under senare år har flera skattelättnader införts för\r\neldrivna fordon. Sedan 1982 gäller således att\r\nförsäljningsskatten för eldrivna fordon beräknas på\r\nfordonets vikt utan batterier. 1986 slopades\r\nkilometerskatten helt för eldrivna fordon. Det\r\nmiljöklassystem för nya fordon som riksdagen\r\nfattat beslut om skall träda i kraft den 1 juli 1992\r\ninnebär att försäljningsskatten för batteridrivna\r\nfordon alltid skall beräknas efter reglerna för\r\nmiljöklass 1, dvs. den mest förmånliga klassen.</pre><pre>Jag vill också erinra om att kraftfulla satsningar för\r\nnärvarande görs för att understödja utvecklandet\r\nav ny miljöanpassad fordonsteknik. Enligt min\r\nmening är detta mer betydelsefullt än ytterligare\r\neventuella särregler på skatteområdet för\r\neldfordonen. Jag är därför inte nu beredd att\r\nföreslå ändrade skatteregler.</pre><pre>Anf. 299 RUNE THORÉN (c):</pre><pre>Herr talman! Jag ber att få tacka för svaret,\r\ndäremot kanske inte för innehållet, även om jag\r\ntycker att statsrådet betonar ordet ''nu'' i sitt svar.\r\nJag skulle välvilligt kunna tolka det som så att ett\r\nförslag ändå kan komma.</pre><pre>När folk skall välja elbil -- jag tänker i första hand\r\ninte så mycket på privatpersoner utan på små\r\nfirmor, serviceföretag i våra storstäder, budbilar\r\noch bilar för mindre varutransporter -- är det\r\nprisskillnaden som avgör. Ju mer man kan få ner\r\npriset på bilen inkl. fordonsskatten, desto mer\r\ngångbar blir den. Jag skulle misstänka att den tyska\r\nregeringen resonerade på det sättet när man tog\r\nbort -- såvitt jag förstår tänker man i alla fall göra\r\nså -- fordonsskatten för de första fem åren.\r\nTyskarna har precis som vi en bekymmersam\r\nsituation inte minst i sina storstäder när det gäller\r\nluftföroreningarna.</pre><pre>Jag funderade om jag skulle ställa den här frågan\r\ntill miljöministern eller till skatteministern. Jag\r\ntänkte börja med skatteministern, för jag tycker att\r\ndetta framför allt för våra storstäder kan ha en\r\neffekt. Man är tvungen att ha sådana här morötter\r\noch vidta sådana här åtgärder om det skall ge något\r\nresultat.</pre><pre>Anf. 300 Statsrådet BO LUNDGREN (m):</pre><pre>Herr talman! Varje rimlig åtgärd som vi kan vidta\r\nför att förbättra miljön i olika avseenden är\r\nnaturligtvis någonting som är värt att göra. När det\r\ngäller trafiksituationen vet vi alla att den är\r\nproblematiskt. Vi har stora avgasproblem och\r\nannat, bortsett från trafikträngseln som också finns\r\ndär. Därför har jag redovisat ett antal beslut som\r\nriksdagen har fattat för att förbättra situationen\r\nkonkurrensmässigt just för eldrivna fordon. Man\r\nfår se detta i relation till det skatteuttag som görs\r\ntotalt. Det har inte funnits några särregler alls,\r\nsåvitt jag vet, i Tyskland. Nu genomförs en\r\nförändring på fordonskattesidan, en förändring\r\nsom, såvitt jag kan bedöma, är blygsammare än den\r\nförändring som vi genomför i Sverige i förhållande\r\ntill den totala kostnaden för att driva fordonet.</pre><pre>Jag tycker att det är viktigt att göra sådana här\r\nsatsningar, och jag tycker att det är allt viktigare att\r\ngöra dem genom en utveckling som innebär att vi\r\nfår en miljöanpassad fordonsteknik.</pre><pre>Anf. 301 RUNE THORÉN (c):</pre><pre>Herr talman! Jag tror att statsrådet och jag kan\r\nvara överens om att man bör göra både och. Jag vill\r\ninte förlänga debatten mer i kväll, och jag fortsätter\r\natt tolka ordet ''nu'' i statsrådets svar välvilligt. Jag\r\nräknar med att regeringen kommer att vidta\r\nåtgärder även på det här området.</pre><pre>Överläggningen var härmed avslutad.</pre><pre>54 § Svar på fråga  1991/92:219 om hoten från\r\nsvavelutsläppen från Kolahalvön</pre><pre>Anf. 302 Miljöminister OLOF JOHANSSON\r\n(c):</pre><pre>Herr talman! Hugo Bergdahl har frågat mig vilka\r\nåtgärder regeringen avser vidta för att avvärja\r\nhoten mot miljön i Sverige med anledning av de\r\nomfattande svavelutsläppen på Kolahalvön.</pre><pre>I anslutning till Ronnebykonferensen 1990 bildades\r\nen gemensam arbetsgrupp för Finland, Norge och\r\nSverige med uppgift att klarlägga förutsättningarna\r\nför nordisk medverkan i ett projekt som syftar till\r\natt så långt som möjligt minska utsläppen av svavel,\r\ntungmetaller m.m. från de sovjetiska\r\nnickelsmältverken på Kolahalvön. Arbetsgruppen\r\nhar haft till särskild uppgift att titta på möjliga\r\nfinansieringslösningar.</pre><pre>Sverige har deltagit aktivt i den nordiska\r\narbetsgruppen, eftersom vi liksom de andra\r\nnordiska länderna har ett starkt miljöpolitiskt\r\nintresse av att projektet kommer till stånd.\r\nArbetsgruppen har dels utarbetat vissa principer\r\nför finansieringen av projektet, dels ett utkast till\r\nprotokoll, vilket är tänkt att undertecknas av de\r\nfyra berörda regeringarna. Dessa förslag\r\növerlämnades till sovjetiska vederbörande i\r\nMoskva i november 1990.</pre><pre>Ombyggnaden av de två aktuella smältverken har\r\nursprungligen beräknats kosta ca 2,5 miljarder\r\nfinska mark. De norska och finländska\r\nregeringarna har preliminärt ställt i utsikt särskilda\r\nbiståndsmedel för att underlätta genomförandet av\r\nprojektet.</pre><pre>För svenskt vidkommande har\r\nExportkreditnämnden beslutat om en utfästelse för\r\nAB Svensk Exportkredits särskilda miljöram,\r\nvilken på svensk sida är tänkt att utnyttjas för\r\nprojektet. Vår andel i projektet förutses bli mindre\r\nän de finländska och norska insatserna.</pre><pre>Projektet har försenats i olika omgångar. Trots\r\nupprepade kontakter från nordisk sida föreligger\r\nännu inte några substantiella sovjetiska reaktioner\r\npå de nordiska föreslagen rörande finansiering och\r\nregeringsprotokoll. Genomförandet av projektet\r\nunderlättas inte av de nu rådande oklarheterna\r\nrörande ansvarsfördelningen i Moskva mellan\r\ncentralmakten och Ryssland.</pre><pre>Den ekonomiska situationen i Ryssland och den\r\nryska/sovjetiska kreditvärdigheten har som bekant\r\nkraftigt försämrats under senare tid. Detta kan\r\ngivetvis påverka möjligheterna att i slutändan\r\nordna finansieringen av projektet. Vi avser\r\nemellertid självklart att fortsätta arbeta aktivt,\r\nbåde i det nordiska samarbetet och i våra bilaterala\r\nkontakter, för att projektet skall komma till stånd i\r\nsyfte att lösa de mycket allvarliga miljöproblem\r\nsom förorsakas av utsläppen på Kolahalvön.</pre><pre>Anf. 303 HUGO BERGDAHL (fp):</pre><pre>Herr talman! Jag tackar miljöministern för svaret\r\npå min fråga. Jag behöver inte upprepa den\r\nbeskrivning som jag har gjort som bakgrund till min\r\nfråga, där jag i inledningen redovisar hur\r\nsituationen är inom Nordkalottenområdet när det\r\ngäller miljöpåverkan från industrin på den\r\nsovjetiska sidan.</pre><pre>Jag tycker att miljöministerns svar i vissa delar var\r\nmycket intressant och positivt. Där beskrivs vilka\r\ninsatser som har gjorts hittills och vilka problemen\r\när. Jag vill ändock betona att det är en mycket svår\r\nsituation och att vi bör vara pådrivande i denna\r\nfråga. Det är inte bara Finland och Norge som\r\ndrabbas, utan situationen berör enligt min\r\nuppfattning också stora delar av nordöstra Sverige.\r\nJag har förståelse för den politiska villervalla som\r\nfinns i den fjärde nation som är involverad.</pre><pre>Jag vill mot denna bakgrund och för att\r\nmiljöministern skall kunna beskriva vad vi gör på\r\ndet här området fråga: Vilka kunskaper har vi i dag\r\nhär i Sverige om den påverkan som de omfattande\r\nsvavelutsläppen från Kolahalvön har på det svenska\r\nskogsbeståndet och hela den känsliga miljön i våra\r\nvida vildmarker i norr? Det gäller inte bara\r\nskogarna utan också sjöar, vattendrag, bärmarker,\r\nfiskevatten och annat. Jag skulle gärna vilja ha svar\r\nfrån miljöministern på min fråga.</pre><pre>Anf. 304 Miljöminister OLOF JOHANSSON\r\n(c):</pre><pre>Herr talman! Det finns kartläggningar som visar att\r\ndet just i de delar av Sverige som Hugo Bergdahl\r\nnämnde finns det en tendens till ökad påverkan.\r\nUtsläppen kommer med stor sannolikhet just från\r\nKolahalvön, från de stora industrikomplexen som\r\nfinns där. Däremot är det alltid svårt att exakt\r\nisolera dem till just det området. En rimlig hypotes\r\när dock att mycket av de påkänningar som vi har i\r\nnordöstra och norra Sverige har sitt ursprung just i\r\nKolahalvöns elände. För det är naturligtvis en stor\r\nskandal, en katastrof kan man säga, på Kolahalvön.</pre><pre>Jag vill gärna säga att jag tycker att det är bra att\r\nden tidigare regeringen tog upp diskussioner om\r\ndessa frågor med Finland och Norge. Men det\r\nräcker alltså inte, och det är det som är problemet.\r\nVi måste alltså mer tydligt kräva saker av\r\nRyssland -- jag tror att det i framtiden kommer att\r\nvara så att det är Ryska rådsrepubliken som det\r\nhandlar om mer än om Sovjetunionen.</pre><pre>Anf. 305 HUGO BERGDAHL (fp):</pre><pre>Herr talman! Jag håller med miljöministern om att\r\ndetta inte endast är en katastrof för de tre nordiska\r\nländer som är berörda av utvecklingen. Det är\r\nt.o.m. en stor skandal att vi, som enligt mitt sätt att\r\nse sköter vår miljö på ett hyggligt sätt genom att\r\ngöra insatser som kostar mycket pengar, har en\r\ngranne som sköter sig så illa som har skett här.</pre><pre>I Finland har skogforskningsinstitutet i Rovaniemi\r\ngjort stora insatser för att bilda sig en uppfattning\r\nom vad som har hänt och kommer att hända i\r\nframtiden om man inte gör insatser i fråga om det\r\nryska näringslivet i detta område. I Norge har den\r\ns.k. tusensjöarsundersökningen gjort grundliga\r\nutredningar och värderingar av hur miljön har\r\npåverkats av dessa utsläpp. Med detta vill jag\r\nkonstatera att problemen är stora när det gäller att\r\nfrån svensk sida bevaka utvecklingen.</pre><pre>Anf. 306 Miljöminister OLOF JOHANSSON\r\n(c):</pre><pre>Herr talman! Jag bara konstaterar att\r\nskadeverkningarna är utom allt tvivel, som jag sade\r\ni mitt tidigare inlägg.</pre><pre>Anf. 307 HUGO BERGDAHL (fp):</pre><pre>Herr talman! Jag vill till sist konstatera att jag har\r\ninte bara miljöministern här, utan även den\r\nnordiske samarbetsministern. Detta är en ypperlig\r\nfråga för statsrådet att ta upp i Nordiska rådet. Jag\r\nhoppas att vi tillsammans kan lösa dessa problem.\r\nJag uppskattar de insatser som statsrådet har\r\nredovisat här, som det tydligen skall arbetas vidare\r\nmed.</pre><pre>Anf. 308 Miljöminister OLOF JOHANSSON\r\n(c):</pre><pre>Herr talman! Jag vill gärna bekräfta att jag avser\r\natt ta upp detta i Nordiska ministerrådet, när\r\nmiljöministrarna träffas. Det är lämpligt att göra\r\ndetta i slutet av januari, då vi har nästa möte.</pre><pre>Anf. 309 HUGO BERGDAHL (fp):</pre><pre>Herr talman! Jag vill tacka så mycket för den\r\nsenaste redovisningen.</pre><pre>Överläggningen var härmed avslutad.</pre><pre>55 § Svar på fråga  1991/92:268 om\r\nekokommunprojektet</pre><pre>Anf. 310 Miljöminister OLOF JOHANSSON\r\n(c):</pre><pre>Herr talman! Annika Åhnberg har frågat mig om\r\nregeringen avser vidta åtgärder för att säkra\r\nekokommunprojektets möjligheter att utvecklas.</pre><pre>Jag stöder fullt ut ekokommunprojektets allmänna\r\nsynsätt på kretsloppstänkande. Utvecklingen av\r\nsamhället mot resursflöden i slutna kretslopp, där\r\nresurser återanvänds i stället för att engångsartiklar\r\nkastas på soptippen utgör en förutsättning för hälsa\r\noch välstånd.</pre><pre>Regeringen har uppmärksammat denna för\r\nframtiden centrala fråga i regeringsförklaringen,\r\nmed orden ''inriktningen (på miljöpolitiken) skall\r\nvara att avfall kan återföras till naturens kretslopp,\r\nåtervinnas eller återanvändas''.</pre><pre>Miljövårdsberedningen följer\r\nekokommunprojektets arbete, och beredningen\r\nbedriver sedan våren 1991 ett projekt med\r\narbetsnamnet ''grön stad''. Med ''grön stad'' avses\r\nen stad eller kommun som låter\r\nkretsloppstänkande och helhetssyn genomsyra alla\r\nkommunala aktiviteter och beslut redan på\r\nplaneringsstadiet. Syftet med projektet är bl.a. att\r\nsöka efter goda förebilder och sprida information i\r\nsamhället om dessa. Projektet skall också, genom\r\natt följa ett antal kommuner, identifiera hinder som\r\nkräver statliga åtgärder och ingripanden. Detta\r\narbete fortsätter.</pre><pre>Vad beträffar regeringens finansiella stöd till det\r\ns.k. ekokommunprojektet utgick i mitten av 1980-\r\ntalet bidrag till ekokommunprojektet i Övertorneå\r\nfrån dåvarande miljö- och energidepartementet.\r\nDärefter har den statliga delen av projektets\r\nfinansiering skett via glesbygdsdelegationen.</pre><pre>I en skrivelse från elva s.k. ekokommuner som\r\ninkom till miljödepartementet för ca två veckor\r\nsedan nämns att de deltagande kommunerna för\r\nnärvarande färdigställer handlingsprogram som\r\nvisar hur förändringsarbetet skall bedrivas under\r\nden närmaste treårsperioden. Även frågan om\r\nfinansiering behandlas i skrivelsen.</pre><pre>Ekokommunprojektets arbete är viktigt, och en av\r\nde centrala frågorna handlar om hur gällande\r\nlagstiftning och myndighetsorganisation kan\r\nutformas för att främja ett kretsloppstänkande i\r\nkommunerna.</pre><pre>Arbetet med upprättande av ett handlingsprogram\r\nmåste dock färdigställas, och skrivelsen från\r\nkommunerna är under beredning inom\r\nregeringskansliet. Därför är jag för närvarande ej\r\nberedd att ge besked i frågan.</pre><pre>Anf. 311 ANNIKA ÅHNBERG (v):</pre><pre>Herr talman! Jag tackar för svaret på min fråga.\r\nDet är naturligtvis mycket glädjande att\r\nmiljöministern i ord är beredd att ge sitt stöd till\r\nekokommunprojektet. Men det vore självfallet\r\nännu mer glädjande om detta stöd övergick från att\r\nvara ett stöd i ord till att också bli ett stöd i\r\nhandling.</pre><pre>Mot bakgrund av att regeringen i sin\r\nregeringsförklaring utpekade miljön som ett av fyra\r\nprioriterade områden tycker jag att det så här i\r\nslutet av året finns anledning att ställa frågan vad\r\ndet blev av den prioriteringen. På en lång rad andra\r\nområden har regeringen visat betydligt större\r\nhandlingskraft och kommit till riksdagen med\r\npropositioner, som visserligen har varit dåligt\r\nunderbyggda och ganska hafsiga. Man har krävt\r\nriksdagens beslut i en lång rad frågor. När det gäller\r\nmiljön har det inte blivit något mer än de stolta\r\ndeklarationerna i regeringsförklaringen. Det är hög\r\ntid att man börjar fundera över hur det i praktiken\r\nskall gå till att förverkliga de ambitionerna. Då är\r\ndetta med kretsloppstänkande, som regeringen\r\nockså har talat om, mycket viktigt.\r\nEkokommunprojektet handlar precis om det.</pre><pre>När man studerar vilka hinder som finns för att ett\r\nsamhälle skall fungera inom de ekologiska ramarna\r\nvisar det sig att sådant arbete ofta måste bedrivas\r\növer olika sektorsgränser. Det handlar om\r\nkommunal nivå, länsstyrelser, om att bryta gränser\r\nmellan t.ex. miljöarbete, planeringsarbete, trafik\r\noch energi, osv. Allt detta gör att det blir svårt att\r\nhitta finansieringsmöjligheter inom de givna\r\nramarna. Dessa projekt håller sig inte i de\r\nstrukturer som vi har skapat för vår\r\nsamhällsplanering och vårt politiska arbete. Just\r\ndärför är det så viktigt att man får de ekonomiska\r\nresurserna att gå vidare med detta projekt.\r\nEkokommunerna i Sverige har sagt att det för det\r\nfortsatta arbetet under tre år behövs i\r\nstorleksordningen 20 milj.kr. Det är, mot bakgrund\r\nav vilka problem det handlar om och hur viktiga\r\ndessa åtgärder är, inte något oöverstigligt belopp,\r\nsärskilt inte för en regering som tycker att detta är\r\nmycket viktigt.</pre><pre>Anf. 312 Miljöminister OLOF JOHANSSON\r\n(c):</pre><pre>Herr talman! Jag märker att Annika Åhnberg inte\r\ndeltar i budgetförhandlingarna. Bortsett från det\r\nvill jag gärna tacka för den vänlighet som ligger i\r\nAnnika Åhnbergs uttryckssätt. Jag som\r\nmiljöminister, i den regering som jag representerar,\r\nskall, på grundval av den regeringsförklaring som\r\nfinns, efter ett par månader klara av att införa\r\nkretsloppstänkande i Sverige. Jag tror att Annika\r\nÅhnberg och jag är överens om att det kommer att\r\nta ett antal decennier. Men det är viktigt att man är\r\nkonsekvent i tänkande och handlande.</pre><pre>Jag tycker i och för sig att ekokommunprojektet är\r\nen fråga som inte bara angår\r\nmiljövårdsberedningen. Där fortsätter arbetet med\r\ndessa frågor. När jag fick denna skrivelse under\r\nögonen konstaterade jag att de berörda elva\r\nkommunerna som står bakom den har legat i otakt\r\nmed händelseutvecklingen något. Det hade varit\r\nbra om skrivelsen hade kommit tidigare och hunnit\r\nberedas, så att den hade kommit in i\r\nbudgetprocessen. Så var inte fallet. Jag är\r\nnaturligtvis beredd att se vad vi kan göra också i\r\ndenna situation.</pre><pre>Jag tackar ännu en gång Annika Åhnberg för\r\nhennes förtröstan och förtroende för mig som\r\nmiljöminister att kunna uträtta allting omedelbart.</pre><pre>Anf. 313 ANNIKA ÅHNBERG (v):</pre><pre>Herr talman! Jag beklagar naturligtvis djupt att jag\r\ninte deltar i arbetet med budgetprocessen. Jag\r\nskulle inget högre önska. Men miljöministern gör\r\ndet, och just därför tycker jag att det är viktigt att\r\nställa denna fråga i budgetsammanhang. Nu\r\nantyder miljöministern i sitt senaste inlägg att det\r\när för sent att hantera ekokommunprojektet i den\r\nnu pågående budgetprocessen. Det inger mig stora\r\nfarhågor. När allt kommer omkring kanske de\r\nvackra orden i regeringsförklaringen över huvud\r\ntaget inte motsvaras av någon ambition att\r\ngenomföra dem i handling. Det är beklagligt. Jag\r\nhar svårt att se hur man skall kunna förverkliga\r\ndetta i så fall.</pre><pre>Jag har inte ens tänkt tanken att regeringen skulle\r\nkunna göra detta på några månader. Men man\r\nmåste börja med att ta de första stegen. Att se till\r\natt ekokommunprojektet har goda möjligheter att\r\növerleva och arbeta vidare är en av de mycket bra\r\nförutsättningar som vi via regering och riksdag kan\r\nskapa för att komma någonvart i detta arbete.\r\nStödet i riksdagen är stort. Under förra\r\nmandatperioden ställde sig alla partier bakom ett\r\nfortsatt stöd.</pre><pre>Anf. 314 Miljöminister OLOF JOHANSSON\r\n(c):</pre><pre>Herr talman! Jag känner mycket väl till\r\nbakgrunden, vad riksdagen har sagt i bl.a.\r\nbostadsutskottets betänkande 1990/91:BoU12. Det\r\nkrävs för en mer långsiktig utveckling av detta\r\narbete ett handlingsprogram för dessa kommuner,\r\nså många som möjligt. Det är utifrån det som vi\r\nskall handla.</pre><pre>Anf. 315 ANNIKA ÅHNBERG (v):</pre><pre>Herr talman! Jag tolkar det som att regeringen,\r\neftersom den tydligen inte har haft tid eller\r\nprioriterat frågan om ett ekonomiskt stöd till\r\nekokommunprojektet i budgetarbetet, kommer att\r\nvälkomna att det från riksdagen framförs motioner\r\nsom ställer dessa krav. Jag utgår också från att\r\nregeringen hoppas att riksdagen skall ställa sig\r\nbakom ett beviljande av ekonomiska resurser för\r\ndetta oerhört angelägna projekt.</pre><pre>Överläggningen var härmed avslutad.</pre><pre>56 § Svar på fråga  1991/92:269 om högsvavliga\r\nrestoljor</pre><pre>Anf. 316 Miljöminister OLOF JOHANSSON\r\n(c):</pre><pre>Herr talman! Bengt Hurtig har frågat mig om\r\nregeringen har någon plan för hur man skall förfara\r\nmed högsvavliga restoljor från svenska\r\nraffinaderier ifall de, på grund av förhöjda krav\r\ninom EG, inte längre skulle kunna säljas till EG-\r\nländer.</pre><pre>Sverige har relativt långtgående restriktioner\r\nbeträffande svavelhalten i oljor. I Sverige infördes\r\nockså den 1 januari 1991 en skatt på svavel i olja.\r\nSyftet med dessa åtgärder är givetvis att minska\r\nsvavelnedfallet och därmed minska försurningen av\r\nmark och vatten.</pre><pre>Inom EG är kraven på svavelinnehållet i olja än så\r\nlänge inte lika långtgående som i Sverige. Det är\r\ndock min förhoppning att stränga krav skall komma\r\nockså i EG-länderna, eftersom svavelutsläppen i\r\ndessa länder drabbar även Sverige och därmed\r\nbidrar till försurningen i vårt område, precis som\r\nvåra utsläpp bidrar till försurningen i områden\r\nutanför vårt land.</pre><pre>Skärpta krav på svavel i oljor kommer givetvis att\r\nställa alla raffinaderier, som säljer till de länder som\r\ninför sådana krav, i en ny situation. Det är inte\r\nregeringens sak att planera för hur raffinaderierna\r\nskall hantera en sådan förändrad\r\nmarknadssituation. Raffinaderierna är givetvis\r\nsjälva bäst skickade att hitta de adekvata\r\nlösningarna. En möjlighet kan vara att investera i\r\navsvavlingsanläggningar.</pre><pre>Även andra alternativ kan vara möjliga. Oljorna\r\nkan t.ex. användas i anläggningar med långt driven\r\nrökgasrening. En annan teknik är att genom\r\nförgasning av bränsle, t.ex. restoljor, avskilja\r\nsvavel och andra föroreningar. De renade gaserna\r\nkan sedan användas såväl för energiproduktion\r\nsom i industriella processer.</pre><pre>Anf. 317 BENGT HURTIG (v):</pre><pre>Herr talman! Jag får tacka för svaret. Även jag kan\r\nkänna en viss uppskattning av den sista meningen i\r\nsvaret, där miljöministern säger att de renade\r\ngaserna kan användas såväl för energiproduktion\r\nsom i industriella processer.</pre><pre>Ett problem som inte nämns i svaret är\r\nkoldioxidutsläppen. Där är debatten ganska het.\r\nKrav reses och beslut fattas inom EG-området om\r\njust avgifter för koldioxidutsläpp. Om vi skulle låta\r\nde renade gaserna från restoljor ersätta t.ex.\r\nkärnkraftsenergi kommer vi i själva verket att öka\r\nkoldioxidutsläppen i landet betydligt. Det vore\r\nrimligt att försöka använda de förgasade oljorna till\r\natt ersätta det industriella kol som vi använder i\r\nolika industriprocesser. Det industriella kolet har\r\nhittills varit befriat från olika skatter, därför att man\r\nhar velat hålla marknadsförutsättningarna öppna.</pre><pre>Forskare runt om i världen varnar nu för de ökade\r\nkoldioxidutsläppen och vill ha större restriktivitet.\r\nRegeringen har överblick och borde kunna sätta\r\nupp de spelregler som är nödvändiga för att på sikt\r\nockså minska koldioxidutsläppen. Därför håller jag\r\ninte med miljöministern när han säger att det är\r\nraffinaderierna själva som skall hitta de adekvata\r\nlösningarna. Regeringen borde ha möjlighet att ta\r\ninitiativ.</pre><pre>Anf. 318 Miljöminister OLOF JOHANSSON\r\n(c):</pre><pre>Herr talman! Jag utgår från att vi är överens om det\r\nbeslut som vi har fattat i detta avseende i riksdagen.\r\nVi har i Sverige beslutat om en avgift som\r\negentligen är en skatt på just koldioxid. Jag har\r\nunder de senaste månaderna haft anledning att\r\nträffa en del av mina kolleger i andra länder och\r\nrepresentanter för internationella organisationer.\r\nJag noterar att det finns en viss avundsjuka över att\r\nvi har kunnat ta det steget. På andra håll är det\r\nbetydligt trögare. Skall man internationellt få\r\nnågon effekt krävs det att många ställer upp. Det\r\när också därför som energiöverenskommelsen har\r\ntillkommit. En klimatstrategi utgör en del i denna\r\noch finns med bland de beslut som riksdagen\r\nfattade i juni och som vi åtminstone i huvudsak var\r\növerens om, i varje fall de fördragslutande\r\npartierna.</pre><pre>Detta är en bra början, men det utgör inte något\r\nslut, utan just en början. Jag är övertygad om att vi\r\näven i framtiden måste göra mer för att komma till\r\nrätta med koldioxidproblematiken både med\r\nmorötter, dvs. stimulanser, och med piskan, dvs.\r\nskatter och avgifter. Men det viktiga är att\r\nförebygga problemen genom hushållning, sparande\r\noch effektivisering. Det är en av grundpelarna i den\r\nträffade energiöverenskommelsen och det av\r\nriksdagen därefter fattade energibeslutet.</pre><pre>Anf. 319 BENGT HURTIG (v):</pre><pre>Herr talman! Som jag har förstått det hela har just\r\ndet industriella kolet, som står för bortåt en tiondel\r\nav koldioxidutsläppen i Sverige, undantagits från\r\nbeskattning just därför att industrin inte skulle\r\ndrabbas. Det har naturligtvis minskat intresset för\r\natt man inom industrin skulle söka andra lösningar\r\nav energiproblemen.</pre><pre>Anf. 320 Miljöminister OLOF JOHANSSON\r\n(c):</pre><pre>Herr talman! Det jag talade om i min kommentar\r\nvar energiråvarorna. Jag skall villigt erkänna att jag\r\nåtminstone inte under senare tid har fördjupat mig\r\ni ämnet industrikol. Det ligger, som frågeställaren\r\nockså anger, litet grand på ett annat bord. Men\r\nfinns här en substitutionsmöjlighet är det självfallet\r\nen intressant fråga att ytterligare fördjupa sig i.</pre><pre>Anf. 321 BENGT HURTIG (v):</pre><pre>Herr talman! Detta är ytterligare en positiv signal,\r\noch den har jag noterat. Vi kommer att följa denna\r\nutveckling.</pre><pre>Överläggningen var härmed avslutad.</pre><pre>57 § Svar på fråga  1991/92:271 om Blaikfjällets\r\nnaturreservat</pre><pre>Anf. 322 Miljöminister OLOF JOHANSSON\r\n(c):</pre><pre>Herr talman! John Andersson har frågat statsrådet\r\nThurdin om frågorna om ersättningsanspråken\r\nm.m. för Blaikfjällets naturreservat föranleder\r\nregeringen att vidta några åtgärder. Arbetet i\r\nregeringen är så fördelat att jag skall besvara\r\nfrågan.</pre><pre>Genom beslut den 25 februari 1991 beslutade\r\nlänsstyrelsen att utvidga Blaikfjällets naturreservat\r\nså att även enskild mark på Blaikfjället ingår i\r\nnaturreservatet. Beslutet har överklagats till\r\nregeringen av ett 50-tal markägare. Detta ärende\r\nbereds för närvarande i regeringskansliet.</pre><pre>Innan frågan om inrättandet av Blaikfjällets\r\nnaturreservat avgjorts blir ersättningsfrågan inte\r\naktuell. Om beslut fattas att inrätta Blaikfjällets\r\nnaturreservat åligger det därefter, enligt 29 §\r\nnaturvårdsförordningen, länsstyrelsen att på\r\nstatens vägnar söka träffa uppgörelse med\r\nmarkägare och andra sakägare som gör anspråk på\r\nersättning. Om överenskommelse inte kan träffas\r\när sakägare hänvisade till att inom ett år från det\r\nbeslutet vinner laga kraft enligt 33 §\r\nnaturvårdslagen väcka talan mot staten.</pre><pre>Hur stora ersättningar som kan komma att\r\nutbetalas blir sålunda föremål för förhandlingar hos\r\nlänsstyrelsen i Västerbottens län när väl frågan om\r\ninrättandet av reservatet har avgjorts. Varken jag\r\neller regeringen har, som John Andersson säkert\r\nförstår, någon möjlighet att ingripa i länsstyrelsens\r\nhandläggning av frågor om ersättning enligt\r\nnaturvårdslagen för Blaikfjällets naturreservat.</pre><pre>Mitt svar på John Anderssons fråga blir därför att\r\nsituationen inte föranleder några åtgärder från\r\nregeringens sida, förutom att bereda det till\r\nregeringen överklagade ärendet.</pre><pre></pre><pre>Anf. 323 JOHN ANDERSSON (v):</pre><pre>Herr talman! Jag får tacka miljöministern för\r\nsvaret på min fråga.</pre><pre>Jag är medveten om att miljöministern har ärvt den\r\nhär frågan från den förra regeringen. Jag vill erinra\r\nom vad som sades i regeringsförklaringen,\r\nnämligen att hela Sverige skall leva. Jag vill också\r\npåpeka att det nyligen har tillsatts en utredning med\r\nsyfte att förstärka äganderätten. Dessa två saker är\r\nganska intressanta i det här sammanhanget.</pre><pre>Det handlar här om 120 enskilda skogsägare och\r\n3 700 hektar produktiv skogsmark. Några av dessa\r\nmänniskor har flyttat åter till dessa trakter och köpt\r\nen skogsfastighet med avsikten att bl.a.\r\nskogsbruket skall bidra till att de skall kunna bo\r\ndär.</pre><pre>Nu finns ett interimistiskt beslut om ett reservat.\r\nSom framgår av min fråga och som även framgår av\r\nsvaret blir det inte aktuellt med någon ersättning\r\nförrän överklagandet har avgjorts, och det kan ta\r\nmånga år. Man förhalar frågan, och ingen\r\nersättning utgår.</pre><pre>Det är rimligt utifrån alla utgångspunkter att kräva\r\natt man endera snabbt avgör frågan och betalar ut\r\nersättning för intrånget eller löser in fastigheterna,\r\neller också upphäver beslutet. Det sistnämnda är\r\nfullt möjligt när Olof Johansson skall bereda\r\närendet.</pre><pre>Anf. 324 Miljöminister OLOF JOHANSSON\r\n(c):</pre><pre>Herr talman! Jag har också förstått alternativen på\r\ndet sätt som John Andersson beskriver dem.</pre><pre>Jag tycker det är viktigt med dessa snabba\r\nfrågedebatter, men detta är ett mycket stort\r\närende. Jag har valt att besvara frågan formellt. Jag\r\nhar försökt att sätta mig in i den så långt möjligt.\r\nDet första man då träffar på är de mycket starka\r\nkänslor som har satts i svallning på grund av\r\ntidigare fattade beslut, något som denna regering\r\nhar ärvt.</pre><pre>Det finns anledning att ta den tidigare hanteringen\r\nav detta ärende på fullaste allvar utan att därför\r\nställa till nya problem och skapa nya osäkerheter.\r\nDet ligger inte i mitt svar nu. Men det är viktigt att\r\nfördjupa sig i detta ärende, och jag delar John\r\nAnderssons uppfattning att det är viktigt att sådana\r\nhär ärenden behandlas med största möjliga\r\nskyndsamhet så att man inte hamnar i den\r\nsituationen att enskilda drabbas på grund av intrång\r\noch helt enkelt inte kan bruka sin mark. Denna\r\nfrågeställning är en s.k. gammal skivbekant från\r\ndiskussionen om fjällnära skogar, och jag vet att det\r\när en känslig fråga.</pre><pre>Vi skall helt enkelt försöka göra bästa möjliga av\r\nden situation regeringen har tagit över och se vad vi\r\nkan göra. Sedan finns det naturligtvis ekonomiska\r\nrestriktioner även på detta område, det vet vi inte\r\nminst i budgetsammanhang. Det gäller därför att\r\näven väga in detta i de kommande besluten.</pre><pre>Anf. 325 JOHN ANDERSSON (v):</pre><pre>Herr talman! Jag tror att vi är ganska överens om\r\ndessa saker. Det som gjort mig upprörd och\r\nföranlett mig att ställa denna fråga är hanteringen.\r\nOm det nu är ett intresse för hela Sverige att lägga\r\ndessa 120 enskilda skogsägares mark till den mark\r\nfrån domänverket och skogsbolaget som man\r\nbeslutat om skall ingå i reservatet, bör man också\r\nse till att de hålls skadeslösa. Det är inte de som\r\nskall se till att Sverige har kvar dessa myrar som är\r\nintressanta, eller vad det nu kan handla om.</pre><pre>Vore jag nu fräck nog att ge miljöministern ett råd\r\nskulle det bli: Gör ett besök hos de berörda och\r\ninhämta kunskap och information på ort och ställe.\r\nDet tror jag skulle vara mycket nyttigt.</pre><pre>Anf. 326 Miljöminister OLOF JOHANSSON\r\n(c):</pre><pre>Herr talman! Det uppfattar jag inte som en\r\nfräckhet, utan det är faktiskt en av de saker man\r\növerväger i en sådan här situation.</pre><pre>Jag vill helt kort tacka för att John Andersson så\r\nstarkt ställer upp för regeringsförklaringen\r\nåtminstone i två avseenden: hela Sverige skall leva\r\noch förstärkning av äganderätten. Jag skall även ta\r\nmed mig det rådet.</pre><pre>Överläggningen var härmed avslutad.</pre><pre>58 § Svar på fråga  1991/92:156 om den statliga\r\nprospekteringen</pre><pre>Anf. 327 Näringsminister PER\r\nWESTERBERG (m):</pre><pre>Herr talman! Georg Andersson har frågat mig om\r\nhela regeringen står bakom det som sägs i\r\nproposition 1991/92:38 om avveckling av statens\r\nengagemang i prospekteringsverksamheten eller\r\nom denna fråga fortfarande är föremål för\r\növerläggningar i regeringen.</pre><pre>Georg Andersson hänvisar i sin fråga till vad\r\narbetsmarknadsministern i riksdagens frågestund\r\nden 14 november i år har sagt om beredningsläget.</pre><pre>Som svar på Georg Anderssons fråga vill jag erinra\r\nom att regeringen, beträffande den statliga\r\nprospekteringsverksamheten, i den ekonomisk-\r\npolitiska propositionen (prop. 1991/92:38)\r\nredovisar att verksamheten skall avvecklas, liksom\r\nnämnden för statens gruvegendom (NSG). Av\r\nredovisningen framgår även, att regeringen i\r\nbudgetpropositionen 1992 avser att ta upp frågorna\r\nom formerna för denna avveckling.\r\nBudgetpropositionen är för närvarande under\r\nberedning i regeringskansliet. Förslagen i\r\nbudgetpropositionen avses omfatta bl.a.\r\ninriktningen på NSGs sista verksamhetsår samt\r\nhanteringen av den statliga gruvegendomen.</pre><pre>När det gäller Sveriges Geologiska AB -- SGAB --\r\navser jag att ta upp en diskussion med\r\nbolagsledningen om möjligheterna att, som en\r\nframtida inriktning, bedriva bl.a.\r\nprospekteringsverksamhet på kommersiella\r\ngrunder.</pre><pre>Anf. 328 GEORG ANDERSSON (s):</pre><pre>Herr talman! Tack för svaret. Tyvärr var det av den\r\nart som jag förväntade mig, dvs. jag har tolkat\r\npropositionen rätt enligt vad näringsministern nu\r\nsäger. Svaret är på denna punkt entydigt.\r\nRegeringen vidhåller att den statliga\r\nprospekteringsverksamheten skall avveckas, och så\r\nockså NSG.</pre><pre>Det som föranledde min fråga var att\r\narbetsmarknadsministern gav intryck av att frågan\r\ni denna del fortfarande var föremål för beredning i\r\nregeringskansliet. Men det svaret var\r\nuppenbarligen vilseledande.</pre><pre>Som näringsministern känner till pågår en intensiv\r\ndebatt i den här frågan, och kanske framför allt i\r\nVästerbottens län som i hög grad är berört. Det rör\r\nmånga enskilda människors sysselsättning, och i\r\nMalå kommun handlar det om 90 anställda. Man\r\nkan utan överdrift säga att det är ett dråpslag mot\r\nden orten. Det rimmar illa med de paroller som ofta\r\nupprepas från regeringshåll om att hela Sverige\r\nskall leva. Därtill kommer, vilket kanske är ännu\r\nviktigare att gruvnäringen alltjämt och även i\r\nframtiden bedöms kunna spela en viktig roll för\r\nsvenskt näringsliv.</pre><pre>Min fråga är: När nu regeringen har bestämt att\r\nstaten skall upphöra med denna verksamhet, har då\r\nregeringen försäkrat sig om att privata företag är\r\nberedda att bedriva prospekteringsverksamhet i\r\nfortsättningen i form av fältundersökningar och\r\nliknande för att garantera att de naturrikedomar\r\nsom ligger under marken tas till vara?</pre><pre>Anf. 329 Näringsminister PER\r\nWESTERBERG (m):</pre><pre>Herr talman! Jag har själv fört diskussioner med\r\nberörda företag. Det kommer även i framtiden att\r\nbedrivas privat prospektering. Regeringen har även\r\nför avsikt att kommande år i budgetpropositionen\r\nta upp frågan om hur verksamheten på kommersiell\r\ngrund skall kunna drivas vidare.</pre><pre>Anf. 330 GEORG ANDERSSON (s):</pre><pre>Herr talman! När statsrådet säger att det kommer\r\natt bedrivas prospekteringsverksamhet även i\r\nframtiden är det mycket viktigt att ta reda på vilken\r\ntyp av prospekteringsverksamhet det blir fråga om.\r\nÄr det undersökningar i direkt anslutning till de\r\nfyndigheter som nu bearbetas, eller har de\r\nkaraktären av fältprospektering, något som staten i\r\nså hög grad nu är ansvarig för? Enligt många\r\nbedömare kommer den verksamheten att upphöra\r\nnär statens engagemang avvecklas.</pre><pre>Om staten lämnar denna verksamhet kommer vi att\r\nbefinna oss i det unika läget att det i Sverige till\r\nskillnad från i flertalet andra länder inte kommer\r\natt finnas något statligt engagemang i\r\nprospekteringsverksamheten.</pre><pre>Anf. 331 Näringsminister PER\r\nWESTERBERG (m):</pre><pre>Herr talman! Svaret är ja. Vi kommer inte att ha\r\nnågot statligt engagemang i\r\nprospekteringsverksamheten. Den kommer att\r\nbedrivas på kommersiell och privat grund.</pre><pre>Anf. 332 GEORG ANDERSSON (s):</pre><pre>Herr talman! Det är inte ett svar på frågan i vilken\r\nutsträckning denna prospektering kommer att\r\nbedrivas. Vad man från olika intressenter säger --\r\nfackliga organisationer som är involverade i denna\r\nverksamhet, kommuner och länsstyrelser -- är, att\r\nregeringens förslag kommer att innebära att nära\r\nnog all fältprospektering upphör, eftersom\r\ngruvföretagens verksamhet är koncentrerad till\r\nnär- och djupprospektering i anslutning till\r\nbefintliga gruvor. Därmed avhänder vi oss\r\nmöjligheten att utveckla verksamheten utöver den\r\nnu bedrivna gruvdriften.</pre><pre>Överläggningen var härmed avslutad.</pre><pre>59 § Svar på fråga  1991/92:242 om Uddeholm\r\nTooling</pre><pre>Anf. 333 Näringsminister PER\r\nWESTERBERG (m):</pre><pre>Herr talman! Bo Finnkvist har frågat mig om vilka\r\nåtgärder jag avser att vidta för att få stålföretaget\r\nBöhler att leva upp till avsiktsförklaringen om\r\naffärsmässighet och ersättningsjobb.</pre><pre>Bakgrunden till frågan är fattade beslut om\r\nplanerade produktionsinskränkningar vid\r\nUddeholm Tooling AB i Hagfors.</pre><pre>I samband med förvärvet av Uddeholms AB\r\nredovisade Böhler och dess ägare, Voest-Alpine\r\nStahl AG, samt Trustor AB avsikter rörande den\r\nframtida verksamheten vid Uddeholmskoncernen.\r\nAvsikterna angavs i tillståndsansökningen, och den\r\ndåvarande regeringen fäste vikt vid dessa i sitt\r\nbeslut.</pre><pre>Enligt vad jag erfarit pågår MBL-förhandlingar,\r\noch de fackliga organisationerna avser att tillsätta\r\nen löntagarkonsult. Utan att föregripa resultatet av\r\ndessa förhandlingar utgår jag från att den nya\r\nägaren står fast vid vad som redovisats i\r\nförvärvsärendet.</pre><pre>Vad gäller affärsmässigheten är det regeringens\r\npolitik att de enskilda företagen skall ta ansvar för\r\noch besluta om företagens utveckling. Det\r\nankommer också på ägarna att fatta beslut som\r\nenligt normala företagsekonomiska principer\r\ntryggar denna. Staten skall inte styra utvecklingen i\r\nenskilda företag eller branscher. Uppgiften för\r\nstaten är att ange de ramar och regler som behövs\r\nför att få till stånd en effektiv marknadsekonomi.</pre><pre>Givetvis utgår jag i detta sammanhang ifrån att\r\nutlandsägda företag tar ansvar för utvecklingen och\r\nsysselsättningen i samma utsträckning som andra\r\nföretag vid genomförande av såväl nyinvesteringar\r\nsom struktureringar och neddragningar.</pre><pre>Anf. 334 BO FINNKVIST (s):</pre><pre>Herr talman! Jag tackar näringsministern för\r\nsvaret. Jag tycker att det finns en del öppningar i\r\ndet. Jag skall återkomma till det när jag har\r\nkommenterat frågan om affärsmässighet.</pre><pre>Jag anser att man har lovat en sak och gjort en helt\r\nannan i denna affär. Tvärtemot vad man lovade\r\nlåter man lönsamhetsproblem i Österrike och\r\nTyskland gå ut över Sverige. Det kan hända att\r\norderingången i Hagfors nu är bättre än i våras, när\r\nden här affären godkändes.</pre><pre>Bara cirka ett halvår efter det att affären godkänts\r\nav den svenska regeringen fattas beslut om att\r\nnästan halvera Hagfors järnverk. Jag tycker nog att\r\nmisstanken om att dessa planer fanns redan innan\r\naffären godkändes är befogad. Det handlar om ett\r\nstatligt österrikiskt bolag, och den österrikiska\r\nregeringen var inblandad i affären. Jag tycker att\r\nden svenska regeringen har att ta en ny kontakt\r\nmed regeringen i Österrike för att följa upp frågan.</pre><pre>Givetvis kan man avvakta hur löntagarkonsulten\r\nser på saken. Om man redan efter ett halvår frångår\r\ngjorda utfästelser, bör frågan tas upp om det är\r\nmöjligt att riva upp affären. Annars blir det stora\r\nkostnader för den svenska staten för att\r\nkompensera det stora sysselsättningsbortfall som\r\ndet handlar om, på en ort som redan förut är hårt\r\nsargad. Det handlar om drygt 400 jobb enbart i\r\nsamband med den här affären.</pre><pre>Jag hoppas att statsrådets öppning står kvar även\r\nsedan ytterligare uppgifter i frågan har kommit\r\nfram.</pre><pre>Anf. 335 Näringsminister PER\r\nWESTERBERG (m):</pre><pre>Herr talman! Jag kan bara notera att vi avvaktar\r\nresultatet av förhandlingarna. Vi förutsätter\r\nsjälvfallet att ingångna avtal skall hållas.</pre><pre>Anf. 336 BO FINNKVIST (s):</pre><pre>Herr talman! Jag uppfattar då läget så att det även\r\nfortsättningsvis finns ett intresse för affären. Under\r\nsådana förhållanden finns det möjligheter för oss på\r\norten att återkomma i olika former och diskutera\r\nfrågan.</pre><pre>Jag har varit med om många sådana här affärer\r\ninnan jag kom till riksdagen, och jag har aldrig\r\nupplevt att man redan efter ett halvår vidtagit så\r\nstora förändringar i driften som de som nu har\r\naviserats, utan att detta har nämnts vid\r\növertagandetillfället.</pre><pre>Överläggningen var härmed avslutad.</pre><pre>60 § Svar på fråga  1991/92:250 om ASSI</pre><pre>Anf. 337 Näringsminister PER\r\nWESTERBERG (m):</pre><pre>Herr talman! Leif Marklund har frågat mig om jag\r\npåverkat beslutet om att avveckla en\r\npappersmaskin vid ASSIs pappersbruk i Karlsborg\r\ngenom att skapa en osäkerhet i ägarfrågan.</pre><pre>Jag har vid olika tillfällen och senast på fråga i\r\nriksdagen den 3 december i år sagt att jag anser att\r\ndet ankommer på ledningen och styrelsen för AB\r\nStatens Skogsindustrier (ASSI) att besluta om den\r\nframtida utvecklingen av pappersbruket i\r\nKarlsborg. ASSIs styrelse har den 10 oktober i år\r\nfattat beslut om avveckling av en pappersmaskin\r\nvid pappersbruket i Karlsborg.</pre><pre>En avveckling av Förvaltningsaktiebolaget Fortia\r\när däremot en ägarfråga. Regeringen har i\r\nproposition om privatisering av statligt ägda\r\nföretag, m.m. (prop. 1991/92:69) som förelades\r\nriksdagen den 11 november i år föreslagit att Fortia\r\nskall avvecklas. Skälet till detta förslag är att\r\nregeringen anser att Fortia inte har någon uppgift\r\natt fylla i samband med den föreslagna\r\nägarspridningen. Fortia kvarstår givetvis som ägare\r\nav ASSI till dess riksdagen tagit ställning till\r\nförslaget. Jag har också i propositionen\r\nunderstrukit vikten av att staten agerat som aktiv\r\nägare i företagen. Till dess staten har avvecklat sitt\r\nägande bör ägandet vara professionellt.</pre><pre>Jag anser mot bakgrund av vad jag nu har sagt att\r\ndet inte finns något samband mellan ASSIs\r\nstyrelsebeslut om att avveckla en pappersmaskin\r\nvid pappersbruket i Karlsborg och regeringens\r\nförslag att avveckla Fortia. Någon osäkerhet i\r\nägarfrågan rörande Fortia kan inte anses ha\r\nförekommit som påverkat styrelsebeslutet i ASSI.</pre><pre>Anf. 338 LEIF MARKLUND (s):</pre><pre>Herr talman! Jag tackar statsrådet för svaret. Jag\r\nnoterar att statsrådet inte dementerar att frågan om\r\navveckling av Fortia var känd vid det tillfälle då\r\nstyrelsen hade att fatta beslut.</pre><pre>Jag kan också notera att statsrådet understryker att\r\ndet med ett statligt ägande föreligger ett statligt\r\nansvar i frågan. Jag kan definitivt inte få de här\r\nsvaren att gå ihop.</pre><pre>Det som har föranlett frågan är att det måste\r\nföreligga en ganska stor osäkerhet om vem som\r\negentligen bär ansvaret för ASSIs framtid. Vad som\r\nför närvarande händer i Karlsborg är att man är på\r\nväg att ställa ut 315 människor i kylan, samtidigt\r\nsom AMS kräver 300 milj.kr. En investering om\r\n420 milj.kr. skulle enligt fackföreningens\r\nberäkningar kunna sätta ASSI i rörelse. Jag måste\r\npåpeka att det inte kan vara i linje med regeringens\r\nfulla ansvar att låta denna avveckling ske.</pre><pre>Anf. 339 Näringsminister PER\r\nWESTERBERG (m):</pre><pre>Herr talman! Det råder ingen som helst oklarhet\r\nom ägaransvaret, ägarfrågan och beslutsansvaret.\r\nSåväl föregående regering som sittande regering\r\noch såväl Fortias ledning som departementets\r\nnuvarande ledning har den entydiga uppfattningen\r\natt det är ASSIs styrelse och ledning som har både\r\nanalysansvar och beslutsansvar. Vi följer de regler\r\nsom finns i aktiebolagslagen.</pre><pre>Anf. 340 LEIF MARKLUND (s):</pre><pre>Herr talman! Det måste under alla förhållanden\r\nvara så, att om ASSIs styrelse inte har någon\r\nledning att gå till, om Fortia skall avvecklas och om\r\ndepartementet helt tar avstånd från att man har\r\nansvar i ett statligt ägande, har styrelsen ingen att\r\nvända sig till när det gäller kapitalanskaffningen.\r\nJag måste ställa en följdfråga till statsrådet: Har\r\nFortia handlingsfrihet att bevilja pengar i dag?</pre><pre>Anf. 341 Näringsminister PER\r\nWESTERBERG (m):</pre><pre>Herr talman! Det är ASSIs ledning och styrelse\r\nsom har både besluts- och analysansvar. Den har\r\nenligt det riksdagsbeslut av den 18 december som vi\r\nkan förutse full frihet att gå till\r\nriskkapitalmarknaden, om den kan göra troligt att\r\ndet gäller lönsamma investeringar. Det ansvaret\r\nföljer gällande svensk lagstiftning, och denna äger\r\ntillämpning på såväl statliga som privata företag.\r\nASSI utgör inget undantag. Styrelsen har det fulla\r\nansvaret, och det kvarstår.</pre><pre>Anf. 342 LEIF MARKLUND (s):</pre><pre>Herr talman! Då kvarstår en mycket viktig fråga.\r\nPappers avdelning i Kalix har gått ut tillsammans\r\nmed Pappersindustriarbetareförbundet och krävt\r\natt få göra en oberoende utredning om ASSIs\r\nframtid, något som näringsministern har vägrat\r\ntillåta. Det måste vara något sjukligt i bakgrunden\r\nnär man inte tillåter en utredning. Den ansvarige\r\nför ett industridepartement i ett land som Sverige\r\nborde rent anständighetsmässigt tillåta en sådan\r\nutredning.</pre><pre>Anf. 343 Näringsminister PER\r\nWESTERBERG (m):</pre><pre>Herr talman! Jag tror inte att det råder brist på\r\nutredningsmaterial i frågan om ASSI skall göra nya\r\ninvesteringar i pappersbruket i Karlsborg eller ej.\r\nDet har funnits rikliga möjligheter att göra det, och\r\ndet har tagits fram omfattande beslutsmaterial. Det\r\nhar även funnits möjligheter, inte minst för Leif\r\nMarklunds egna partikamrater i Fortias styrelse och\r\nledning, att ta fram eventuella kompletteringar, om\r\nde så hade önskat. Man har haft full beslutsfrihet i\r\nbåde styrelse och ledning för Fortia, enligt gällande\r\nlag och gällande riksdagsbeslut. Något annat gäller\r\ninte och kommer inte heller att gälla.</pre><pre>Anf. 344 LEIF MARKLUND (s):</pre><pre>Herr talman! Jag skulle bara vilja rekommendera\r\natt statsrådet far till Kalix. Jag har faktiskt också\r\nerfarit att det är ett brev på väg med en inbjudan\r\ndit. Jag rekommenderar att han tar den inbjudan på\r\nallvar. En oansvarighet som inte liknar något annat\r\när på väg mot sin fullbordan.</pre><pre>LO-ekonomerna har räknat på detta, och jag har\r\nfrån dem fått uppgiften att med den investering på\r\n420 milj.kr. som facket har aktualiserat skulle man\r\nredan 1992 kunna få en vinst på 16 milj.kr. Enligt\r\nASSIs beräkning skulle ett visst underskott kunna\r\ntäckas år 1992, men sedan skulle verksamheten\r\nkanske gå bra.</pre><pre>Här föreligger ett alltför dåligt utredningsmaterial.\r\nDet utredningsmaterial som statsrådet nämner har\r\nvi hört talas om tidigare i frågesvar i denna\r\nkammare, men jag är inte till freds med det. Denna\r\nfråga måste få en närmare belysning.</pre><pre>Anf. 345 Näringsminister PER\r\nWESTERBERG (m):</pre><pre>Herr talman! Uppenbarligen finns det ytterligare\r\nutredningsmaterial hos\r\nPappersindustriarbetareförbundet. Jag vill\r\nframhålla att jag är helt övertygad om att ASSI är\r\nfullt villigt att avyttra ASSIs Karlsborgsanläggning.\r\nDen som anser sig kunna räkna fram att man kan\r\ntjäna pengar på en investering har full möjlighet att\r\ngenomföra ett sådant projekt. Ännu har ingen\r\nanmält sig för att göra detta.</pre><pre>Anf. 346 LEIF MARKLUND (s):</pre><pre>Herr talman! Jag är mycket rädd för att\r\nnäringsministern med sin negativa inställning till\r\nstatligt ägande och över huvud taget sin oerhörda\r\navsky mot statliga företag kommer att förhindra\r\nden lösning som borde gå att genomföra och som\r\nvi socialdemokrater pekat på, nämligen att bilda ett\r\nnytt skogsblock. Men den lösningen får tydligen\r\nabsolut inte nämnas i den sittande regeringen.</pre><pre>Jag vill, herr talman, avslutningsvis konstatera att\r\njag absolut inte är nöjd med svaret och att jag\r\nabsolut inte kan stanna vid detta i denna fråga.</pre><pre>Anf. 347 Näringsminister PER\r\nWESTERBERG (m):</pre><pre>Herr talman! Jag noterar bara att min företrädare\r\ni ämbetet och även hans statssekreterare har uttalat\r\nlikartade synpunkter när det gäller Fortias ledning\r\noch synen på ett nytt statligt skogsblock. Jag har\r\nsvårt att se att det kan tillföra någon lönsamhet till\r\nASSI, Karlsborg. Det är fråga om att räkna fram\r\nen investering som skall ge lönsamhet, inte om en\r\nverksamhet som bygger på ett ökat industristöd, en\r\nverksamhet som inget företag i längden har\r\nmöjlighet att bedriva.</pre><pre>Anf. 348 LEIF MARKLUND (s):</pre><pre>Herr talman! Jag skulle vilja rekommendera\r\nstatsrådet att tillåta den aktuella prövningen i\r\nstället för att låta ett egoistiskt eget tänkande,\r\ngrundat på hat mot statliga företag, vara styrande.\r\nLåt frågan prövas -- det är faktiskt ganska viktigt\r\nför Norrlands inland. Hela skogssektorn är\r\navhängig av ASSIs pappersbruk i Kalixtrakten.</pre><pre>Anf. 349 Näringsminister PER\r\nWESTERBERG (m):</pre><pre>Herr talman! Det är i en välvilja mot de statliga\r\nföretagen och deras förmåga att utvecklas som jag\r\nanser att de inte av regionala eller andra skäl skall\r\ntvingas att göra investeringar som de icke anser\r\nvara kommersiellt riktiga utan som kan allvarligt\r\nskada levnadsvillkor och förmåga att utvecklas i\r\nframtiden. De skall arbeta på strikt kommersiella\r\ngrunder. Det är styrelse och ledning som skall fatta\r\nde beslut som är erforderliga. Vi har dessutom givit\r\nuttryck för att vi är beredda att avyttra\r\nanläggningen, om man kan finna någon som är\r\nberedd att göra investeringarna och som tror att de\r\nkan bli lönsamma. Ingen med en sådan tilltro har\r\nkommit fram.</pre><pre>Anf. 350 LEIF MARKLUND (s):</pre><pre>Herr talman! Jag kan bara konstatera att förutom\r\natt statsrådet icke har något som helst förslag till\r\nlösning för ASSI Karlsborg inte heller tillåter\r\nförslag till lösning. Man har inte heller någon som\r\nhelst känsla för regionalpolitik i den sittande\r\nregeringen. Detta skrämmer mig.</pre><pre>Överläggningen var härmed avslutad.</pre><pre></pre><pre>61 § Meddelande om muntliga frågor till\r\nstatsråd den 12 december</pre><pre>Anf. 351 ANDRE VICE TALMANNEN</pre><pre>Vid frågestunden torsdagen den 12 december kl.\r\n14.30 kommer följande statsråd att närvara:</pre><pre>Statsminister Carl Bildt (m), jordbruksminister\r\nKarl Erik Olsson (c), finansminister Anne Wibble\r\n(fp), statsrådet Bo Könberg (fp) och\r\nkommunikationsminister Mats Odell (kds).</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>62 § Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1991/92:KU5 Riksdagsledamöternas arvoden m.m.</pre><pre>1991/92:KU8 Kyrkliga frågor</pre><pre>1991/92:KU11 Vissa sekretessfrågor m.m.</pre><pre>1991/92:KU13 Vilande beslut om\r\ngrundlagsändring, 11 kap. 15 § regeringsformen</pre><pre>1991/92:KU14 Justitieombudsmännens redovisning\r\nav sin verksamhet till 1991/92 års riksmöte m.m.</pre><pre>1991/92:KU17 Samhällsinformation m.m.</pre><pre>1991/92:KU18 Kommunalt partistöd</pre><pre>1991/92:KU20 Riksdagens förvaltningskontors\r\nverksamhet</pre><pre>Lagutskottets betänkande</pre><pre>1991/92:LU15 Prisinformation</pre><pre>Utrikesutskottets betänkanden</pre><pre>1991/92:UU11 Effektiviteten i förvaltningen av\r\nsvenskt utvecklingsbistånd</pre><pre>1991/92:UU12 Tilläggsbudget I till statsbudgeten\r\nför budgetåret 1991/92, bil. 2</pre><pre>1991/92:UU17 Visst stöd till Baltikum, Central-\r\noch Östeuropa</pre><pre>63 § Anmälan om interpellationer</pre><pre>den 6 december</pre><pre>1991/92:71 av Åke Selberg (s) till\r\njordbruksministern om jordbrukspolitiken:</pre><pre>Det livsmedelspolitiska beslut som fattades under\r\nden socialdemokratiska regeringen har nu börjat\r\nverka. Böndernas uppslutning kring\r\nomställningsprogrammet har varit stor, och även\r\nkonsumenterna har börjat se fördelarna genom att\r\nde höjningar av livsmedelspriserna som hittills varit\r\nregel har avstannat.</pre><pre>Den socialdemokratiska regeringen genomförde en\r\nanpassning av gränsskyddet till den nya prisnivån\r\noch lade förslag om en sänkning av momsen på\r\nlivsmedel, allt i syfte att sänka livsmedelspriserna.</pre><pre>Men genom olika uttalanden från både\r\njordbruksministern och böndernas egna\r\nföreträdare i LRF skapas nu osäkerhet om den\r\nsvenska livsmedelspolitiken. Införande av\r\narealbidrag har diskuterats och LRF har krävt att\r\nomställningen skall avbrytas och att vi skall gå\r\ntillbaka till det gamla systemet med regleringar och\r\nbidrag. Krav har rests på att gränsskyddet skall\r\nåterställas till den tidigare nivån och\r\njordbruksministern har antytt att detta skulle\r\nkunna vara tänkbart.</pre><pre>Arbetsgruppen för översyn av stödet till jordbruket\r\ni norra Sverige har lagt ett första förslag till hur ett\r\neffektivt stöd till Norrlands jordbruk skall\r\nutformas.</pre><pre>Mot bakgrund av ovanstående vill jag fråga\r\njordbruksministern:</pre><pre>1.  Kommer omställningen av jordbruket att\r\nfullföljas i enlighet med riksdagens beslut?</pre><pre>2.  Kommer den nuvarande nivån på gränsskyddet\r\natt bibehållas i avvaktan på GATT-avtalet?</pre><pre>3.  Avser jordbruksministern att lägga en\r\nproposition om stöd till jordbruket i norra Sverige i\r\nenlighet med arbetsgruppens förslag?</pre><pre>1991/92:72 av Maj Britt Theorin (s) till\r\nutrikesministern om regeringens freds- och\r\nnedrustningspolitik:</pre><pre>I den allmänpolitiska debatten i riksdagen den 17\r\noktober ställde jag en serie frågor till\r\nutrikesministern, direkt efter hennes inlägg,\r\neftersom freds- och nedrustningspolitiken inte med\r\nett ord berördes i regeringsdeklarationen.</pre><pre>Hur skulle detta tolkas? Att regeringen inte har\r\nnågon sådan politik? Att man inte är enig mellan de\r\nfyra borgerliga partierna? Skulle Sverige efter 30\r\nårs aktivt freds- och nedrustningsarbete bli passivt?\r\nVar detta i så fall hela regeringens politik eller\r\nenbart moderaternas? Utrikesministern valde,\r\ntrots närvaro i kammaren, att inte svara på mina\r\nfrågor.</pre><pre>Min oro var berättigad. Nu börjar konturerna\r\nklarna. I ett våldsamt angrepp på såväl\r\nsocialdemokratisk som borgerliga regeringars\r\nutrikes- och nedrustningspolitik i en bok fylld av\r\nokunnighet från utrikesministerns politiske\r\nsakkunnige, underkänns totalt svensk utrikes- och\r\nnedrustningspolitik från 1979 till 1986. Sverige\r\nägnade sig i FN åt ''demonstrations-politik på\r\nbarnkammarnivå''. Palmekommissionens rapport\r\n''Gemensam säkerhet'' får betyget ''en studie på\r\nkindergarten-nivå''.</pre><pre>Tankarna om gemensam säkerhet välkomnades\r\ninte då i kärnvapenanhängarnas och\r\navskräckningsteoretikernas högborg. Tankarna har\r\nsakta men säkert vunnit i acceptans överallt.\r\nNATO-kommunikén från stats- och\r\nregeringschefernas möte i Rom i november 1991\r\nsäger i avsnittet om ett brett grepp om\r\nsäkerhetspolitiken att ''alliansen förbinder sig att\r\nskapa ömsesidig förståelse och förtroende mellan\r\nalla Europas stater och att öka möjligheterna till ett\r\nsant kompanjonskap mellan alla Europas länder i\r\narbetet med gemensamma säkerhetsproblem''.</pre><pre>Det som benämts kindergartennivå är sedan några\r\nveckor NATOs högnivåpolitik.</pre><pre>''Som en följd av Sveriges inträde i Europa kommer\r\nnationen att få känna konsekvenserna av sitt\r\nhandlande. . . Sverige måste därför lämna sin\r\nförtunnade värld av FN-stadga och resolutioner,\r\nutan kontakt med europeiska realiteter och närma\r\nsig det nya Europa. Att kunna kommunicera med\r\nandra européer, att tala samma strategiska språk,\r\nblir en grundläggande förutsättning för detta\r\nnärmande.'' Orden är utrikesministerns politiske\r\nsakkunniges. En det kalla krigets företrädare med\r\npersonliga relationer till Ronald Reagans mest\r\nhögaktade medarbetare.</pre><pre>Bocken har verkligen satts till trädgårdsmästare.\r\nSamme sakkunnige utreder nu inte bara\r\nnedrustningspolitiken utan skall se över hela\r\nsäkerhetspolitiken. Han är moderaternas politiske\r\nsakkunnige, men har han hela regeringens\r\nförtroende?</pre><pre>Svensk freds- och nedrustningspolitik har hitintills\r\nunder snart 30 år varit förankrad i riksdagen genom\r\nnedrustningsdelegationen, i vilken oppositionen\r\nhela tiden informerats om regeringens politik och\r\nhaft möjlighet att påverka den.</pre><pre>Tanken bakom var självklar. Säkerhets-, freds- och\r\nnedrustningspolitiken är alltför viktig för Sverige\r\nför att tillåtas vara en majoritetens maktpolitik.</pre><pre>Nedrustningspolitiken liksom hela utrikespolitiken\r\nbör vara brett förankrad i riksdagen. Så har också\r\nvarit fallet. Enighet har rått om svensk\r\nnedrustningspolitik mellan socialdemokraterna,\r\ncentern och folkpartiet. Undantaget har varit\r\nmoderaterna som irriterats över den svenska\r\naktiviteten och lyhört hävdat NATOs uppfattning.</pre><pre>Moderaterna har isolerat krävt att stödet till\r\nfolkrörelserna för arbete om fred och nedrustning\r\nskall mer än halveras. I en bred uppgörelse i\r\nriksdagen mellan s, c och fp har beslut tagits om att\r\n1 \" av försvarsanslagen skall gå till sådant arbete;\r\nhittills 26 milj.kr. Gäller inte denna uppgörelse\r\nlängre?</pre><pre>Freds- och nedrustningspolitik är inte statisk. I takt\r\nmed de positiva förändringarna mot kraftig såväl\r\nensidig som förhandlad nedrustning har självklart\r\nsvensk nedrustningspolitik analyserats och\r\nförändrats. Men då fortfarande de allra flesta\r\nkärnvapen och även konventionella vapen finns\r\nkvar, har huvuddragen funnits kvar.</pre><pre>Kraven om fullständigt stopp för alla\r\nkärnvapenprov, stopp och förstörelse av alla\r\nkemiska vapen, marin kärnvapennedrustning, icke-\r\nspridningsavtalet, begränsning och kontroll av\r\ninternationell vapenhandel för att nämna några\r\nfrågor. De kräver internationella avtal och kontroll\r\noch måste följaktligen föras fram och förhandlas\r\ninom FNs ram. Och svenskt agerande har alltid\r\nvilat på FN-stadgans grund.</pre><pre>I valet i höstas fick moderaterna drygt 20 %. Skall\r\ndessa 20 % maktfullkomligt nu förändra hela vår\r\nutrikes-, freds- och nedrustningspolitik? Var finns\r\nfolkpartiets, centerns och kds uppfattning? Stödjer\r\nde den totala kursändring som moderaterna nu\r\nförbereder?</pre><pre>Jag vill till utrikesministern ställa följande frågor:</pre><pre>1.  Kommer utrikesministern att se till att ''Sverige\r\nlämnar den förtunnade värld av FN-stadga och\r\nresolutioner''?</pre><pre>2.  På vilket sätt tänker utrikesministern fastställa\r\nförutskickade förändringar i säkerhets-, freds- och\r\nnedrustningspolitiken i regeringen och i riksdagen?</pre><pre>3.  Kommer utrikesministern maktfullkomligt att\r\nföreslå att freds- och nedrustningsfrågorna inte\r\nlängre brett förankras parlamentariskt genom\r\nnedrustningsdelegationen?</pre><pre>4.  Har den moderata nedskärningen av stödet till\r\nfredsorganisationer nu stöd i hela regeringen?</pre><pre>1991/92:73 av Pierre Schori (s) till utrikesministern\r\nom nedrustningspolitiken:</pre><pre>Plötsligt blåser det isvindar i utrikespolitiken igen.\r\nMen de kommer inte från stormakterna, de\r\nkommer från Sveriges utrikesdepartement.</pre><pre>Vi hör att FN har varit antivästligt, att Olof Palme\r\nbedrev skräckpropaganda om kärnvapnens risker,\r\natt Alva Myrdal och Inga Thorsson varit\r\nantiamerikanska, att SIPRI varit en del av den\r\nsocialdemokratiska ''apparaten''. Om andra\r\nvästländer följt Sveriges exempel hade Moskva\r\nvunnit det andra kalla kriget, Sverige borde lämna\r\nsin förtunnade värld av FN-stadga. Etc. Etc.</pre><pre>Dessa kalla krigspustar kommer inte från UDs\r\nprofessionella diplomater, som är erkända världen\r\növer för sin kompetens men som med dessa signaler\r\ndöms ut. De kommer från en av utrikesministern\r\nhandplockad person som enligt uppgift skall se över\r\noch lägga om svensk nedrustningspolitik.</pre><pre>Jag vill fråga utrikesministern:</pre><pre>Representerar dessa uttalanden av hennes\r\nsakkunnige:</pre><pre>1)  regeringens uppfattning,</pre><pre>2)  utrikesministerns uppfattning, eller</pre><pre>3)  bara den politiskt sakkunniges egen?</pre><pre>1991/92:74 av Per Stenmarck (m) till miljöministern\r\nom stranderosionen i Skåne:</pre><pre>Kunskapen om de erosionsskador som drabbar\r\nkuster och stränder och i vissa fall hela länder är\r\ntämligen ny. För mindre än tjugo är sedan\r\npresenterades uppgifter om tilltagande kustskador\r\ni ett globalt perspektiv. Vid den kommande Rio-\r\nkonferensen är detta en av de frågor som kommer\r\natt diskuteras.</pre><pre>Det finns förmodligen flera sammanhängande\r\norsaker till de skador som uppstår:</pre><pre>Viktigast är troligen den pågående\r\nklimatförändringen. Som en konsekvens av denna\r\nhar det globala vindcirkulationsmönstret ändrat\r\nkaraktär. Kraftiga stormar med ökad våghöjd har\r\ndärmed förorsakat ökad erosion. Sannolikt är detta\r\nden främsta anledningen till de skador som har\r\ndrabbat de skånska stränderna under de senaste\r\nåren.</pre><pre>Växthuseffekten beräknas medföra en sådan\r\nhöjning av den globala medeltemperaturen, att\r\ndetta i sin tur kommer att ge upphov till en höjning\r\nav havsytan. Inom ett tidsperspektiv av 40 till 50 år\r\nberäknar experter att en höjning av vattenytan på\r\n25 till 50 cm är fullt möjlig.</pre><pre>För Sveriges sydkust skulle detta innebära, som\r\nföljd av den ökade erosionen att kustlinjen retirerar\r\ntill 50 meter. Därmed kommer inte mycket att\r\nåterstå av dessa sandstränder.</pre><pre>Delar av södra Sverige drabbas dessutom av en\r\nkontinuerlig landsänkning. Kombinationen av att\r\nhavsvatten stiger samtidigt som landmassan\r\nsjunker, accentuerar problemen i just dessa\r\nområden.</pre><pre>Kunnandet på detta område är begränsat.\r\nForskningsbidragen har varit utomordentligt\r\nblygsamma. De kunskaper som i dag finns i Sverige\r\nbygger på samarbete mellan svenska och\r\namerikanska forskare och där det är\r\nforskningsverksamheten i USA som stått för\r\nkostnaderna för detta samarbete.</pre><pre>Från svensk sida har i detta arbete deltagit forskare\r\nfrån institutionen för teknisk vattenresurslära vid\r\nLunds universitet. Dessa forskare har utvecklat\r\nmetoder för att beräkna kustlinjeförändringar, med\r\nhänsyn tagen också till olika konstruktioner vid\r\nkusten såsom pirar, friliggande vågbrytare och\r\nandra aktiviteter.</pre><pre>De kvalificerade metoder som nu finns, skulle\r\nkunna bidra till en förutsägelse om framtida\r\nkustlinjeförändringar, även sådana till följd av\r\nmänskliga aktiviteter, som t.ex. i förekommande\r\nfall sandsugningsverksamhet. Detta skulle kunna\r\nligga till grund för framtida ställningstaganden\r\nbaserade på vetenskaplig kunskap.</pre><pre>För kommuner som Ystad, Trelleborg, Skurup,\r\nVellinge, Lomma och Landskrona är\r\nstranderosionen ett stort problem. Dessa\r\nkommuner har i vissa fall lagt ner mycket arbete på\r\natt finna en lösning. Hårdast drabbad är Ystad där\r\nstora områden är skadade. Stränderna har minskat,\r\ni vissa fall kraftigt och på kort tid.</pre><pre>Om man studerar förändringen av kustlinjen på\r\näldre kartor, så kan man finna att erosion\r\nförekommit åtminstone sedan 1820. Kartor över\r\nLöderups strandbad, öster om Ystad, där erosionen\r\nvarit som allra kraftigast, visar en\r\nstrandförskjutning, som i vissa fall är mer än 150\r\nmeter.</pre><pre>Samtidigt kan man också finna att\r\nerosionsproblemen ökar. Strandlinjen förskjuts\r\nmed accelererande hastighet. Det har gjort att\r\nproblemen har ökat och blivit alltmer\r\nkomplicerade.</pre><pre>En realistisk bedömning är att samtliga skadade\r\nstränder i Skåne inte går att rädda. Men det måste\r\nfinnas områden som, för djurliv och rekreation, är\r\nvärda att göra extra insatser för.</pre><pre>Den mark som det här rör sig om är dessutom\r\nnormalt sett allemansrättsligt tillgänglig. Detta är\r\nav stor betydelse i ett landskap som Skåne, där det\r\nråder brist på sådana områden.</pre><pre>Tillsammans med forskare i Lund har fyra\r\nkommuner i Skåne utarbetat en plan för hur den\r\nallt snabbare kusterosionen skall kunna stoppas.\r\nHittills har staten varit ointresserad av att hitta en\r\nlösning. Motiveringen är att staten inte har ansvar\r\nför skador som uppstår genom en naturlig process.\r\nDärför läggs ansvaret över på kommunerna och\r\nenskilda markägare.</pre><pre>Genom sin myndighet, Sveriges Geologiska\r\nUndersökning (SGU), har staten tagit in\r\nmångmiljonbelopp för att ge tillstånd till, och ta\r\nbetalt för, sandsugning utanför den skånska\r\nsydkusten. Staten borde därför också ha ett\r\nmoraliskt ansvar för att också söka lösa de problem\r\nsom har uppkommit.</pre><pre>1.  Är regeringen beredd att ta sådan initiativ att en\r\nökad forskning på detta område blir möjligt?</pre><pre>2.  På vilket sätt kan staten i övrigt medverka till att\r\nrädda erosinsskadade stränder?</pre><pre>64 § Kammaren åtskildes kl. 19.47.</pre><pre>Förhandlingarna leddes</pre><pre>av  tredje vice talmannen från sammanträdets\r\nbörjan t.o.m. 17 § anf. 63 (delvis) och</pre><pre>av  andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}