{"dokumentstatus":{"dokument":{"hangar_id":"2387751","dok_id":"GF0974","rm":"1991/92","beteckning":"74","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"74","slutnummer":"0","datum":"1992-03-11 00:00:00","systemdatum":"2005-10-27 13:55:54","publicerad":"1992-03-11 00:00:00","titel":"Riksdagens snabbprotokoll 1991/92:74 Onsdagen den 11 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{DBB8ADFC-9C3F-47F4-A0B8-EABB6B72D2DE}","dokument_url_text":"http://data.riksdagen.se/dokument/GF0974/text","dokument_url_html":"http://data.riksdagen.se/dokument/GF0974","dokumentstatus_url_xml":"http://data.riksdagen.se/dokumentstatus/GF0974","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:74</div>\r\n<div class=\"sidhuvud_datum\">Onsdagen den 11 mars</div>\r\n<div class=\"sidhuvud_klockslag\">Kl. 9.00--17.56</div>\r\n<hr class=\"sidhuvud_linje\">\r\n<pre>1 § Hänvisning av ärenden till utskott</pre><pre>Föredrogs och hänvisades Proposition 1991/92:96\r\ntill jordbruksutskottet</pre><pre>Motionerna 1991/92:A6 till\r\narbetsmarknadsutskottet 1991/92:Ju8 och Ju9 till\r\njustitieutskottet 1991/92:L15 till lagutskottet</pre><pre>2 §  Den ekonomiska politiken och\r\nbudgetregleringen</pre><pre>Föredrogs</pre><pre>finansutskottets betänkande</pre><pre>1991/92:FiU20 Den ekonomiska politiken och\r\nbudgetregleringen (prop. 1991/92:100 delvis).</pre><pre>Anf. 1  HANS GUSTAFSSON (s):</pre><pre>Fru talman! Årets finansdebatt sker i en besvärlig\r\nsituation. En djup och envis lågkonjunktur drar\r\nfram i industriländerna. I dess spår följer en\r\nbegränsad och ibland t.o.m. negativ tillväxt, men\r\nframför allt en hög och ytterst påfrestande\r\narbetslöshet, som också här hos oss är på väg att nå\r\nen omfattning som hittills varit oss främmande. Det\r\när en påfrestning, naturligtvis i första hand för dem\r\nsom drabbas av arbetslösheten, men också för\r\nsamhället i sin helhet.</pre><pre>En av våra främsta företagsledare, som har för vana\r\natt uttrycka sig litet korthugget, sade: Jag har svårt\r\natt se att det kan bli bättre om det är färre som\r\narbetar i landet. Det är nog ett korrekt påpekande.\r\nDärför är det klokt att se till att så många som\r\nmöjligt är i arbete. Det är bra för individerna och\r\ndet är bra för samhället. Även vid en sviktande\r\nefterfrågan finns det mycket som behöver utföras i\r\nett modernt samhälle. Jag skall strax återkomma till\r\ndetta, men först några mer allmänna synpunkter.</pre><pre>Den som föjer de vanliga informationskanalerna\r\nkan lätt få intrycket att vi egentligen är osams om\r\nallting, men så är det inte. På flera väsentliga\r\nområden föreligger en betydande samstämmighet.\r\nDet gäller t.ex. beskrivningen av den\r\ninternationella ekonomiska utvecklingen,\r\nEuropapolitiken, behovet av en stram\r\nfinanspolitik, att inflationen hålls nere och att vi för\r\nen tillväxtfrämjande politik.</pre><pre>Det är framför allt på två viktiga områden som vi\r\nföreträder en politik som är annorlunda än den som\r\nframgår av regeringens förslag. Det ena har att göra\r\nmed sysselsättningen och det andra med hur vi\r\nfördelar de resurser som vi förfogar över.</pre><pre>Det skall inte bestridas att regeringen gör\r\nbetydande ekonomiska insatser genom\r\narbetsmarknadspolitiken. Men det hjälper föga om\r\ndet samtidigt förs en politik som hela tiden leder till\r\nökad arbetslöshet. Regeringen säger sig vilja satsa\r\npå en tilväxtskapande politik men agerar på ett sätt\r\nsom i stället leder till stagnation, för att inte säga\r\ntillbakagång och som i onödan ökar arbetslösheten\r\noch driver upp kostnaderna för kontantunderstöd\r\noch andra åtgärder.</pre><pre>Att i ett läge där en besvärlig lågkonjunktur hotar\r\nsysselsättningen minska efterfrågan på arbetskraft\r\när oacceptabelt. Det finns vare sig i dag eller för de\r\nnärmaste åren skäl för en sådan politik.\r\nKostnadsutvecklingen är under kontroll och det\r\nfinns inget hot mot denna, under förutsättning att\r\nregeringen avstår från att föra en löntagarfientlig\r\npolitik som skapar en svårartad avtalsrörelse.</pre><pre>Till det mest orimliga hör regeringens bostads- och\r\nbyggpolitik. Nu går 17 % av byggjobbarna\r\narbetslösa. En viss arbetslöshet hade antagligen\r\nvarit ofrånkomlig som en följd av lågkonjunkturen\r\noch en något överdimensionerad byggsektor. Men\r\natt förstärka dessa tendenser genom en valhänt\r\nbostadspolitik och en slapp byggpolitik är med\r\nförlov sagt ovanligt lättsinnigt. Först avskaffas\r\nbostadsdepartementet, och det må vara, men sedan\r\nsplittras dessa viktiga frågor upp på minst fem olika\r\ndepartement, och ingen har längre ett\r\nsammanhållet ansvar och en samlad överblick.</pre><pre>Sedan säger regeringen att vi skall riva upp gällande\r\nbostadsfinansieringsregler, men vi vet inte vad som\r\nskall sättas i stället. Det skall utredas. Men\r\nbyggandet är en ovanligt långsiktig verksamhet. De\r\nsom bygger måste veta hur den långsiktiga\r\nfinansieringen ser ut.</pre><pre>Ovanpå detta har regeringen vidtagit åtgärder, t.ex.\r\nen kraftig reducering av investeringsbidraget, som\r\nökar boendekostnaderna betydligt. Samtidigt kan\r\nman i massmedia se att den av regeringen utsedda\r\nutredningsmannen tänker föreslå sådana\r\nförändingar i bostadsfinansieringssystemet att\r\nhyran för en trerumslägenhet efter några år skulle\r\nuppgå till 10.000 kr. per månad, dvs. nästan hela\r\nbruttoinkomsten för en normal löntagare. Det är\r\nnästan så att man tar sig för pannan och undrar om\r\nman har hamnat på en absurd teater i stället för i\r\npolitiken.</pre><pre>Ibland hör man att Sverige är färdigbyggt. Det är\r\ndet inte och det kommer det aldrig att vara. Inget\r\nsamhälle som vill utvecklas kan avstå från att bygga\r\noch investera. Alla utredningar ger vid handen att\r\nmed en rimlig bostadskostnadsutveckling behöver\r\nvi långsiktigt bygga 35 000--40 000 lägenheter.\r\nBostadskommittén kom fram till 38.000. Men det är\r\nklart att om en trerumslägenhet skall kosta 10 000\r\nkr. i månaden, kan byggjobbarna lämna in både\r\nhammare och såg.</pre><pre>Vi vet att det finns stora uppdämda behov av\r\nåtgärder i vårt nuvarande bostadsbestånd och vi vet\r\natt det kommunala underhållsberget bara växer.\r\nDet är en orimlig politik att betala ut miljarder i\r\nkontantunderstöd när det finns nyttigt arbete att\r\nutföra. Det är nu det skall byggas, när kostnaderna\r\när låga, inte när kostnaderna stiger igen.</pre><pre>Det sägs ibland att om vi vidtar åtgärder nu skulle\r\ndet inte finnas några resurser när konjunkturen går\r\nuppåt igen. Med byggsektorn är det precis tvärtom.\r\nOm byggsektorn eroderas till halva sin kapacitet,\r\nvilket har bedömts som inte osannolikt, kommer\r\ndet omedelbart att leda till att vi vid den första\r\nuppgången i konjunkturerna får en ny överhettning\r\npå byggmarknaden och en kraftig ökning av\r\nbyggkostnaderna.</pre><pre>Byggsektorn intar en nyckelroll. Den sysselsätter\r\n600 000 människor. Den har utomordentligt stora\r\nmultiplikatoreffekter. Den svarar för nära 20 % av\r\nbruttonationalprodukten och, vilket kanske inte så\r\nmånga vet, 20 % av hela verkstadsindustrins\r\nproduktion går till byggsektorn. Jag skulle nästan\r\nvåga säga att det inte går att få fart på Sverige om\r\nvi inte har fart i byggsektorn. Be därför regeringen,\r\nPer-Ola Eriksson, att göra någonting och att göra\r\ndet nu. Det vore bra för byggsektorn, för\r\nbyggindustrin och för Sverige. Det kommer att\r\nhjälpa till att få fart på hjulen.</pre><pre>Den andra frågan där vi socialdemokrater\r\nföreträder en annan uppfattning än regeringen\r\ngäller fördelningspolitiken. Allt oftare hör man\r\nföreträdare för den borgerliga sfären försvara sina\r\nåtgärder med att de tyvärr är nödvändiga på grund\r\nav det statsfinansiella läget. Jag hörde\r\nutbildningsministern säga att det var nödvändigt att\r\ndra in 350 miljoner från vuxenundervisningen, trots\r\natt han tyckte att det var en mycket värdefull\r\nverksamhet. Så hörde jag en företrädare för\r\nModeraterna säga att det var nödvändigt att företa\r\nmycket allvarliga försämringar av äldreomsorgen i\r\nMalmö på grund av det statsfinansiella läget och det\r\nkommunalekonomiska läget, sedan man sänkt\r\nkommunalskatten. Så förklarades införandet av\r\nkarensdagar, indragning av pengar från\r\nkommunerna och det ena efter det andra.</pre><pre>Det är naturligtvis så att det ekonomiska läget är\r\nbesvärligt både för staten och för kommunerna, och\r\ndetta kan tvinga oss till åtgärder och inskränkningar\r\nsom vi alla helst skulle vilja undvika.</pre><pre>Men man kan inte hävda, som utbildningsministern\r\noch andra gör, att det ekonomiska läget är så\r\nansträngt att det krävs välfärdsförluster av dem som\r\nhar största behovet av välfärden, samtidigt som\r\nstora överföringar sker till grupper som är i ett\r\nbättre läge. Det är inte rimligt att ge\r\nskattesänkningar i storleksordningen 9 miljarder\r\ntill huvudsakligen kapitalägare, aktieägare och\r\negenföretagare och att göra inskränkningar för\r\nlöntagare, äldre och barnfamiljer.</pre><pre>Om det är så -- och det är det naturligtvis -- att våra\r\nresurser är begränsade, är det särskilt viktigt att\r\nfördelningen av resurserna sker från sociala\r\nutgångspunkter och inte från doktrinära.</pre><pre>Hur länge, Stefan Attefall, kan kds och en så socialt\r\nengagerad person i er riksdagsgrupp som Jerzy\r\nEinhorn acceptera en sådan politik? Att vinna\r\nnågra taburetter men förlora sin själ kan inte vara\r\nbra så länge. Jag vill inte uttrycka mig lika brutalt\r\nsom Lars Ahlin gjorde när han mottog Ivar Lo\r\nJohansson-priset, men nog borde ni ha litet\r\nproblem med samvetet. Det ni medverkar till kan\r\nvarken vara särskilt socialt eller kristet. Jag trodde\r\natt det gällde att bära varandras bördor och inte att\r\nskjuta över dem på andra.</pre><pre>Det är dessutom så enligt finansplanen att ni skall\r\nfortsätta att sänka skatten med uppemot 10\r\nmiljarder per år. För att klara detta skall ni fortsätta\r\natt dra in pengar från kommunerna. Det kommer\r\natt slå hårt mot de viktiga välfärdsinsatser som\r\nkommuner och landsting svarar för.</pre><pre>Visst skall vi fortsätta att effektivisera, förnya och\r\nförbättra den offentliga sektorn allt vad vi kan. Men\r\ndet räcker knappast för att dels klara ökande\r\nanspråk på kommuner och landsting, dels ge ett\r\nutrymme för kraftiga indragningar, vilket\r\nregeringen föreslår. Att flytta utgifterna från den\r\noffentliga sektorn till den privata sektorn löser inga\r\nproblem, utan det skapar problem med bristande\r\nsolidaritet i samhället.</pre><pre>Jag har uppfattat motiven för era skattesänkningar\r\nså att om kapitalägarna får sänkta skatter skulle det\r\nbli bättre fart på tillväxten. De som får dessa\r\nskattesänkningar skulle bli mer benägna att arbeta\r\noch ta större risker, som om de redan tagna inte\r\nskulle räcka. Löntagarna skall arbeta mera, bli mer\r\nkreativa genom att deras levnadsvillkor försämras.\r\nDet är en slutsats som är obegriplig för alla dem\r\nsom inte är invigda.</pre><pre>Det finns inte heller något som talar för att den\r\navsedda effekten kommer att uppnås. Det ger i vart\r\nfall inte så stor effekt som om pengarna hade fått\r\nvara kvar och förvandlats till efterfrågan hos dem\r\nsom dessutom behöver dem för nödvändiga\r\nutgifter. Även i detta avseende går doktrinära\r\nföreställningar före ett rationellt handlande.</pre><pre>Jag tror att den borgerliga fyrpartiregeringen snart\r\nkommer att upptäcka att dess nästan religiösa tro\r\npå att marknadskrafterna förmår lösa också viktiga\r\nsamhällsproblem är ogrundad. Det går nog bäst om\r\nvi enligt svensk beprövad tradition använder\r\nmarknaden till det som marknaden är bra på och\r\nsamhället till det som samhället är bra på.\r\nMarknadskrafterna i sig leder inte till ett humant\r\noch solidariskt samhälle. Ett sådant kan inte heller\r\nuppnås genom en sorts ickepolitik.</pre><pre>Att ha en regering som har som sin främsta uppgift\r\natt verka för att politikerna skall lägga sig i så litet\r\nsom möjligt och för att marknaden skall ta över så\r\nmycket som möjligt kommer inte att förverkliga ett\r\nhumant och ett gott samhälle. Det har vi, trots den\r\nkorta tid som regeringen arbetat, redan sett prov\r\npå. Vi betackar oss för en fortsättning.</pre><pre>Fru talman! Slutligen ber jag att få yrka bifall till\r\nreservationerna 1, 3--6, 8 och 9.</pre><pre>Anf. 2  BO G JENEVALL (nyd):</pre><pre>Fru talman! Vi har gjort, och gör, det möjligt för\r\nregeringen att föra sin politik.</pre><pre>Jag är övertygad om att regeringen är medveten om\r\ndet. Vi försöker att ta det stora ansvar som det\r\ninnebär när man i många och viktiga frågor är den\r\nsom fäller avgörandet.</pre><pre>Det flesta viktiga frågor är tyvärr blockskiljande,\r\noch det innebär låsningar. Det ger oss naturligtvis\r\nutomordentliga möjligheter att påverka besluten.\r\nJag skulle ändå vilja se en mer pragmatisk hållning\r\ni arbetet i riksdagen.</pre><pre>Hans Gustafsson var något inne på det. Hans\r\nGustafsson är väl en av de största pragmatiker som\r\nvi har, en av de fina gamla gråsossarna.</pre><pre>Jag tycker att vi skall arbeta på ett annat sätt i\r\nutskotten. Utskotten är, som alla vet, forum där\r\nman klubbar igenom beslut, men det är väldigt\r\nsvårt att över huvud taget få i gång en diskussion.\r\nDiskussioner förs i stället utanför utskotten, i\r\nkorridorer, i förmöten osv.</pre><pre>Det vore nyttigt att komma från de låsningar som\r\nblockpolitiken ger. Det finns nämligen både nyttiga\r\noch bra förslag hos alla -- oavsett blocktillhörighet.\r\nLåt oss släppa litet på prestigen. Låt oss inte\r\nsnubbla på retoriken. Låt oss försöka ta fram\r\nförnuftiga förslag.</pre><pre>Det är allmänt bekant att vi stödjer regeringen till\r\nväsentlig del. Vi vill avancera snabbare. Vi vill vara\r\nlitet tuffare i vissa sammanhang, och vi vet att det\r\när svårt att skrapa på de olika anslagen. Alla\r\nsärintressen kommer genast fram när man trampar\r\nin på deras mark.</pre><pre>Regeringen genomför emellertid en\r\nsystemförändring, vilken vi också står bakom. Vad\r\nsom har komplicerat bilden är att regeringen med\r\nbesk medicin försöker genomföra ett slags politik\r\nsamtidigt som vi har den kanske värsta\r\nlågkonjunkturen någonsin -- i varje fall i\r\nmannaminne. Det måste leda till att man får tänka\r\nlitet annorlunda och fatta litet annorlunda beslut.</pre><pre>Våra arbetslösa är ju en resurs -- inte något annat --\r\noch den resursen måste vi få utnyttja. Jag vet inte\r\nhur vi betraktar den egentligen, men den slösas ofta\r\nbort. När vi betalar för människor, vilket vi\r\nnaturligtvis skall göra, skall vi också se till att något\r\nblir uträttat.</pre><pre>Man kan jämföra med företagsvärlden som vi, som\r\nkommer därifrån, kanske känner till mera. I varje\r\nsunt arbetande företag finns alltid ett antal s.k.\r\negna arbeten liggande på lager, färdiga för att sättas\r\ni gång. I de flesta verksamheter förekommer det\r\nsvängningar i konjunkturen eller anhopningar av\r\narbetsuppgifter. Det innebär ledig personal\r\nemellanåt. Den personalen sätter man inte på\r\nbänken eller -- ännu värre -- skickar hem och\r\nbetalar för, utan man ser till att den får utföra\r\nnödvändiga underhållsarbeten. Det finns alltid\r\nsådana möjligheter.</pre><pre>Med den insyn jag hittills haft tycker jag att staten\r\nrent allmänt och historiskt har väldigt dåliga\r\nförberedelser för dåliga tider. Det är ändå så att vi\r\nhar en cykel, och vi har hög- och lågkonjunkturer.\r\nDet kan vara olika intervall på dem, men de\r\nkommer alltid. Man vet att det kommer en\r\nlågkonjunktur efter en högkonjunktur. Varför har\r\nman inte förberett sig och gjort de nödvändiga\r\nförberedelserna för att så att säga kunna trycka på\r\nknappen, när de dåliga tiderna faller in? Nu börjar\r\nman i stället utreda vad man skall göra för något.\r\nVad blir då resultatet? Ja, det har vi sett gång på\r\ngång. När man är färdig med förberedelsearbetet\r\noch arbetet med de satsningar som skall göras på\r\nt.ex. infrastrukturen kommer i gång, har\r\nkonjunkturen börjat vända uppåt. Det innebär att\r\nman i stället spär på inflationen.</pre><pre>Jag skulle verkligen vilja föreslå, oavsett vilken\r\nregeringen som sitter, att den gör dessa\r\nförberedelser. Det är litet sent påtänkt nu, men\r\ndesto snabbare måste vi agera. Det finns saker, det\r\när jag helt övertygad om, som man med litet mindre\r\nbyråkrati kan komma i gång med.</pre><pre>Alla investeringar som vi gör i infrastukturen är\r\nlönsamma på sikt. De kan lånefinansieras och\r\nbehöver alltså inte gå över budgeten. Vi kan\r\nanvända företagens kreativitet. Vi kan låta\r\nföretagen vara med i finansieringsupplägget. Vi\r\nkan erbjuda dem möjligheter på olika sätt, vara\r\nlitet okonventionella i detta sammanhang.</pre><pre>Låt oss använda de arbetslösa som en resurs. Då får\r\nvi göra vissa undantag och fatta vissa dispensbeslut.\r\nVi har väckt motioner i denna riktning. Jag har talat\r\nom dem flera gånger under de senaste veckorna\r\nmed arbetsmarknadsministern. Det var glädjande\r\natt i torsdags höra att i varje fall ett av de förslag\r\nsom vi har väckt faktiskt lett till ett beslut i\r\nregeringen. Det är ju roligt.</pre><pre>Vi vet att regeringen månar om företagens\r\nmöjligheter långsiktigt. Det är bra, och det ställer\r\nvi helhjärtat upp på. Men de måste också få chans\r\natt överleva fram tills det blir resultat av den förda\r\npolitiken. Den är rätt och riktig, och den måste vi\r\ngenomföra, men det tar tid innan de positiva\r\neffekterna uppstår.</pre><pre>Sedan har vi det här problemet med bankerna. Gud\r\nvet var det kommer att sluta någonstans. Jag vet\r\ninte vad finansministern kan ha för informationer,\r\nmen de informationer vi får från olika håll är\r\nskrämmande. Det verkar som att vi än så länge bara\r\nhar sett toppen på ett isberg vad gäller bankernas\r\nförluster. Vart skall det i så fall barka i väg för dem\r\nsom skall använda bankerna som en källa för att få\r\nsitt drift- och riskkapital?</pre><pre>Vi har ställt ett förslag, som är väl bekant för\r\nregeringen och förmodligen också för kammaren,\r\nom att använda en del av löntagarfondernas kapital\r\ntill att inrätta en investeringsbank. Den skulle ha\r\njust den effekt som jag efterlyser, nämligen en\r\nsnabbinsats. Detta kapital består visserligen nästan\r\nhelt av börsaktier, men det har t.ex en likviditetsdel\r\npå ca 3,5 miljarder, vilket skulle kunna innebära en\r\nomedelbar insats. Dessutom är det en fördel att ha\r\ndet i form av en bank, för en bank kan låna upp fyra\r\nfem gånger sitt eget kapital och skulle kunna bli en\r\nbetydande resurs.</pre><pre>Jag är övertygad om att detta skulle få väldigt\r\npositiva effekter på marknaden. Det är positiva\r\nsignaler som marknaden behöver. Marknaden\r\nfungerar som vi människor, den måste få positiva\r\nsignaler. Som sagt är jag övertygad om att det skulle\r\nbli en våldsamt positiv signal till marknaden om\r\nman tillät en sådan här bank. Det skulle också vara\r\nett slags blåslampa bakom de redan etablerade\r\nbankerna, som över en natt skulle få en annan syn\r\npå sina kunder och inte skulle vara så negativt\r\ninställda. De är naturligtvis i princip inte negativt\r\ninställda till att låna ut pengar till sina kunder, men\r\nnu har vi sett den hemska pendeleffekten.\r\nBankerna har lånat ut pengar till fel ställen och\r\ngjort stora förluster. En stor del av deras\r\nkreditmöjligheter har därmed låsts.</pre><pre>Jag vill verkligen be att finansministern tänker en\r\ngång extra och försöker diskutera detta med sina\r\nregeringskolleger. Vi ställer gärna upp på dessa\r\ndiskussioner. Vi har funderat mycket på detta, och\r\nvi har diskuterat med marknadens folk. Vi har\r\nmycket att komma med därvidlag.</pre><pre>Den nya stora organisationen för småföretagarna\r\när nu helt plötsligt inne på att eventuellt starta en\r\negen bank. Det hörde vi i nyheterna bara för ett par\r\ndagar sedan. Det är allvarliga funderingar. Jag\r\nhörde dessutom på nyheterna för bara en liten\r\nstund sedan att Volvo funderar på att starta en\r\nintresseförening för sina löntagares pengar. Det är\r\nytterligar en bank som i så fall är på väg att uppstå.\r\nDär rör det sig om 17 miljarder.</pre><pre>Sedan något positivt: Hong Kong-börsen går upp.\r\nHong Kongs största bank har visat ett lysande\r\nresultat. Låt oss ta detta som ett tecken på att\r\nkonjunkturen är på väg att förbättras.</pre><pre>Litet om budgetperioderna. Vi har budgetperioder\r\nsom skär halvårsvis, medan Europa, som vi snart\r\nskall in i, har sina budgetperioder kalendersårsvis.\r\nDet har även våra nordiska grannar. Det har pågått\r\ndiskussioner om sådant länge, såvitt jag förstår, och\r\njag tycker att det vore förnuftigt att införa detta i\r\nSverige så fort som möjligt inför vår anpassning till\r\nEG.</pre><pre>Vi återkommer ofta också till fattigpensionärernas\r\nsituation, inte minst pensionärernas\r\nförmögenhetssituation och förmögenhetsskatt. Det\r\när ganska fantastiskt -- det har jag sagt förut i\r\nriksdagen -- att se vem som betalar mest\r\nförmögenhetsskatt. Merparten av\r\nförmögenhetsskatten kommer från våra\r\npensionärer. Jag tycker att det är en tankeställare,\r\nnär vi samtidigt har en grupp pensionärer som\r\nt.o.m. lever under existensminimum. Det är en\r\nskamfläck som vi snabbt gemesamt borde göra\r\nnågonting åt.</pre><pre>Sedan några ord till Hans Gustafsson. Han är en\r\nklok man som jag beundrar, och mycket av det han\r\nsade skulle kunna passa in i dagens politik, även om\r\ndet har socialdemokratisk färg. Däremot tycker jag\r\nkanske att socialdemokraterna låst sig litet grand i\r\nbyggfrågan. Vi har fått en för stor byggsektor. Det\r\när smärtsamt att dra ner på den, men det måste vi\r\ngöra. Det är ingenting att göra åt det. Men det stora\r\nproblemet inom byggsektorn och orsaken till att vi\r\nhar fått så hemska priser är att det saknas\r\nkonkurrens inom byggområdet. Det är någonting\r\nsom verkligen måste åtgärdas. Jag håller med Hans\r\nGustafsson om att vi naturligtvis skall använda\r\nbyggsektorns resurser till att göra det som skall\r\ngöras nu. Sätt fart på ROT-programmet, och sätt\r\nfart på reparationer av skolor och annat. Låt\r\nföretagen vara med och privatfinansiera detta.</pre><pre>Vi är uppenbarligen överens om att det är\r\nnödvändigt att bygga ålderdomshem. Låt de stora\r\nbyggföretagen bygga, bekosta och hyra ut\r\nålderdomshem. Då kommer vi snart att få\r\ntillräckligt med ålderdomshem, och vi kommer att\r\nfå dem till priser som jag tror är lägre än om man\r\ngjorde på ett annorlunda sätt.</pre><pre>Vi har nu väldigt bra förutsättningar för att få hit\r\nutländska investerare. Vi har en bra struktur,\r\nvälutbildad personal osv., men vi behöver vidta mer\r\naktiva åtgärder för att få hit dessa investerare. De\r\nvet inte hur bra det är här, om vi inte talar om det\r\nför dem på ett kraftfullt sätt. Låt oss lägga litet\r\npengar på detta, och låt oss skicka rätt sorts\r\nmänniskor ut i världen för att tala om vilka\r\nmöjligheter det finns här i landet, inte minst med\r\nhänsyn till att vi nu skall gå in i EG.</pre><pre>I utskottsbetänkandet står det en del underligheter\r\nangående turismen. Det förefaller inte som att man\r\nkan få folk att förstå att om skatterna sänks på\r\nvärldens största näring, blir det en effekt. Det blir\r\nnaturligtvis en ökad försäljning, dvs. det kommer\r\nhit fler människor, vilket i stället leder till större\r\nskatteintäkter. I utskottet har man kommit fram till\r\nmotsatsen.</pre><pre>När det gäller kommunerna håller jag inte med\r\nHans Gustafsson. Det finns en betydande\r\nrationaliseringspotential i kommunerna och väldigt\r\nmycket att göra. Det är smärtsamt för kommunerna\r\nnu när det skall till ett nytänkande. Utskottet skall\r\npå torsdag och fredag diskutera med kommunerna,\r\noch då skall vi ta upp dessa frågor. I detta\r\nsammanhang efterlyser jag kommuninnevånarna\r\noch deras idéer i diskussionen.</pre><pre>Fru talman! Jag ser att min taletid håller på att ta\r\nslut. Jag vill därför yrka bifall till reservation 2\r\nunder mom. 1, reservation 7 under mom. 10 och i\r\növrigt till utskottets hemställan.</pre><pre>Anf. 3  LARS-OVE HAGBERG (v):</pre><pre>Fru talman! Är regeringspartierna överens om att\r\nbekämpa arbetslösheten? Den frågan måste ställas,\r\nför om så är fallet, varför gör ni ingenting? Ni\r\nkritiserade ju den socialdemokratiska regeringen\r\nföre valet för bristande ågärder, vilket var fullt\r\nriktigt. Socialdemokraterna var mycket\r\nnonchalanta. De hade bl.a. anpassat politiken och\r\nbegränsat antalet beredskapsarbeten. Inom\r\nparentes kan man säga att SAP efter valet ju har i\r\nopposition nyktrat till litet grand. Om man hade\r\ngjort det tidigare, hade det kanske inte blivit något\r\nregeringsskifte.</pre><pre>Nu varnar alla -- även de som tidigare varit väldigt\r\nextrema -- för en hög permanent arbetslöhet i det\r\nhär landet. I morse kunde vi t.o.m. höra förre\r\nmoderatledaren varna för ungdomsarbetslösheten i\r\nStockholm. Han kritiserade regeringen för att den\r\nskjuter upp det tredje gymnasieåret. Orsaken till\r\ndessa varningar är att man ser att arbetslösheten\r\nbörjar komma i nivå med EG-ländernas.</pre><pre>Det finns nu ca 200 000 arbetslösa, och vi är på väg\r\nmot 5--6 % arbetslöshet, säger en del. Den här\r\nökningen överraskar tydligen regeringen i dess\r\nstrategi att först slå till med en rivstart och sedan\r\nlåta konjunkturen lösa resterande problem. Endera\r\nvar detta en medveten politik, eller också var det en\r\npolitik som är ett uttryck för de rikas arrogans. Vi\r\nfår se hur det blir i förlängningen av denna politik.</pre><pre>När de med kapital och förmögenheter har fått sina\r\nskattesänkningar och vanligt folk har fått sina\r\nsnytingar med försämringar, uppstår frågan: När\r\nkommer resultatet av den här geniala politiken?</pre><pre>Vilken kraft i samhället skall få fart på hjulen?\r\nKommer de anställda att jubla av skaparkraft och\r\narbetsglädje, när de känner försämringarna in på\r\nbara ryggen och när de ser att kapitalet får\r\nskattelättnader? Finns det inom regeringspartierna\r\noch inom regeringen någon som kan ge ett exempel\r\npå att man i något land har ökat klyftorna och\r\nsamtidigt bekämpat arbetslösheten?</pre><pre>Det finns naturligtvis bara en väg att gå för den här\r\nregeringen, och då ser man förstås inga andra\r\nalternativ. Regeringens fixering vid\r\ninflationsbekämpningen verkar bli dess egen\r\nbumerang. Berthold Brecht sade: ''Man kallade på\r\narbetskraft men det kom människor''. De\r\narbetslösa är människor.</pre><pre>Man kan fråga sig vilket syftet är med denna\r\nstrategi, som bl.a. går ut på att krympa\r\nkommunernas verksamhet. Vad är det egentliga\r\nsyftet? Det kan ju inte vara någon konkurrens om\r\nde reala resurserna, dvs. de arbetande\r\nmänniskorna, eftersom industrin samtidigt minskar\r\nsin personal och prognoserna pekar på att\r\npersonalen i värsta fall under en treårsperiod\r\nminskas med 200 000 anställda.</pre><pre>Vad finns det då för motsättning i det här\r\nsamhället? Barnskötare, förskollärare,\r\nundersköterskor, sjuksköterskor, komvuxlärare\r\noch andra gör sina insatser i kommunerna för den\r\ntotala infrastrukturen och för att få samhället att\r\nfungera. Jag kan inte förstå det, men kanske någon\r\nfrån regeringen kan förklara vad det kan vara för\r\nvits med att låta dessa människor gå arbetslösa,\r\nsamtidigt som övriga arbetstagare går arbetslösa.</pre><pre>I min kommun är detta fullständigt obegripligt. Det\r\nkan ju inte bli kvar en enda anställd inom\r\nindustrierna, varken inom SSAB eller någon\r\nannan, om Borlänge kommun samtidigt ger 300\r\nanställda sparken.</pre><pre>Det är rent parodiskt när finansministern -- jag tror\r\natt det var här i kammaren -- uppmanar\r\nkommunerna att bygga, eftersom priserna hade\r\npressats, samtidigt som regeringen vill håva in 7,5\r\nmiljarder från kommunerna. Vad blir det då av\r\ndessa tillfällen till upprustningar i en kärv\r\nekonomisk tid för kommunerna? Skandalen var\r\nfullständig när regeringen avskaffade\r\nstimulansbidraget till skolupprustningar.</pre><pre>Nej, det kan inte vara rimligt att ge ytterligare 20\r\n000--40 000 sparken under nästa år, samtidigt som\r\nman skall dra in 7,5 miljarder. Den indragningen\r\nborde inte ske. I stället borde man se till att folk har\r\narbete. Det existerar ingen konkurrens om de reala\r\nresurserna.</pre><pre>Det stora problemet är egentligen den låga\r\nekonomiska aktiviteten på hemmamarknaden.\r\nRegeringens politik innebär en direkt åtstramining,\r\nliksom även sparandet, kapitalbeskattningen och\r\nsparstimulanserna. I det här sammanhanget har\r\ncentern ett stort problem. Att införa\r\ntvångssparandet under en högkonjunktur skulle ju\r\nvara en väldigt god konjunkturpolitik, dvs.\r\ntvångssparandet skulle utgöra en stimulans under\r\nlågkonjunktur. Nu är centern med på att gynna\r\nsparande i en tid då man egentligen skall vara\r\nmåttlig med sparandet. Samtidigt har sparandet\r\nnaturligtvis en baksida, om man vänder på slanten,\r\noch det är detta systemskifte, dvs. att dagens\r\noffentliga utgifter skall gå via försäkringar och\r\nannat för den som har råd att spara genom\r\nsjukförsäkringar, pensionsförsäkringar o.d. Detta\r\när ett systemskifte, men resultatet blir arbetslöshet.\r\nAtt skjuta upp barnbidragshöjningen, öka\r\navgifterna till A-kassan och ta bort\r\nfackföreningsavdraget är åtstramande i denna\r\nkonjunktur när allt fler blir arbetslösa.</pre><pre>Vi i vänsterpartiet anser att åtgärder såsom att\r\nåterställa sjukförsäkringen och ta bort momsen på\r\nkollektivtrafik och turism kan vara\r\nsysselsättningsbefrämjande. Jag instämmer helt i\r\ndet som Hans Gustafsson sade om byggandet. Man\r\nbör sätta fart på ROT-programmet för skolor, VA-\r\nnät och äldreomsorgen. Som jag ser det finns det\r\negentligen inga hinder, bara politiska hinder.\r\nDessutom bör man införa räntelånesystemet.</pre><pre>Om jag har förstått innebörden av regeringens enda\r\nväg syftar den till tillväxt. Med arbetslösheten i\r\nryggen vill jag då fråga: Får alla del av den här\r\ntillväxten med den fördelning som den har? Eller\r\nblir det som i övriga industriländer som har prövat\r\ndenna väg, att det är några som får stå utanför? De\r\nfår nådegåvor i form av socialbidrag eller ersättning\r\nfrån A-kassa. Får dessa människor egentligen vara\r\nmed? Det är kanske ett av de stora frågetecknen\r\nnär det gäller regeringens politik.</pre><pre>Regeringens plan innehåller också en särskild\r\nbilaga om miljöpolitik. I fråga om tillväxten och\r\ndess effekter finns det dock inga direkt tydliga\r\ningrepp i den ekonomiska politiken från\r\nregeringens sida, något som skulle så att säga\r\ntillfredsställa de ekologiska värdena och\r\nmiljömålen.</pre><pre>Man har gjort detta till en bilaga, vilket väl är\r\nganska typiskt i dag. Man sätter nämligen tillväxten\r\ni centrum. Jag kan i regeringens politik inte se att\r\nman gör några ingrepp när det gäller produktionen,\r\nprodukterna, avfallshanteringen,\r\nkommunikationerna eller samhället i övrigt som\r\ninnebär ett ingripande i dagens tillväxtnormer, som\r\nju skapar den miljöförstöring som finns i nästan alla\r\nled.</pre><pre>Om jag skall hårdra det hela tycker jag att\r\nregeringens politik andas att man gärna vill ha\r\nmiljöåtgärder och miljöpolitik, men först en rejäl\r\nmiljöförstöring.</pre><pre>Är tillväxt möjlig för alla på en marknad? Jag var\r\nnyss inne på detta. Den marknad som vi nu har, och\r\nsom omhuldas i hela världen, med mycket stor\r\narbetslöshet och mycket stora klyftor i fråga om\r\nförmögenheter och inkomster förstärks i det här\r\nlandet. Och inom produktionen, bland dem som\r\nbestämmer vad som skall produceras, ökar makten\r\noch koncentreras till några få grupper. Inflytandet\r\nför de anställda begränsas alltmer, och regeringens\r\nåtgärder på alla plan tyder på att de anställdas\r\ninflytande skall begränsas. Det är de som har\r\nmakten som skall bestämma vilka av de anställda\r\nsom eventuellt skall få inflytande. Det är bland de\r\nmänniskor som skall köpa produkterna på denna\r\nmarknad som de stora inkomstklyftorna finns.</pre><pre>Som jag tidigare har sagt till finansministern och\r\nfolkpartiet i en debatt så rimmar detta oerhört illa\r\nmed de gamla socialliberala tankarna. Det fanns\r\nmånga ideologer inom liberalismen som ansåg att\r\nen marknad ändå förutsatte en någorlunda jämn\r\ninkomst- och förmögenhetsfördelning i samhället.\r\nVi är på väg åt rakt motsatt håll.</pre><pre>Vi från vänsterpartiet försöker precisera vad som\r\nkan känneteckna en marknad med social grund. Vi\r\nmenar att jämlika inkomster och förmögenheter\r\noch ett demokratiskt arbetsliv är en förutsättning\r\nför en marknad i balans.</pre><pre>En annan fråga när det gäller tillväxten som måste\r\nvara central är att industrin skall ta fart.\r\nInvesteringar, och då helst nyinvesteringar, krävs ju\r\noch, enligt vänsterpartiets och många andras\r\nuppfattning, med en kunskapsintensiv inriktning.</pre><pre>Kan detta ske, och kommer det att ske i Sverige,\r\neller kommer vi att bli ett låglöneland som skall\r\ngarantera företagen höga vinster? Något svar från\r\nregeringen får vi inte. Regeringen säger att\r\npolitiken skall syfta till investeringar framöver. Det\r\nvore mycket bra med ett svar på hur den\r\nkunskapsintensiva industrin skall komma till\r\nSverige. På vilka grunder skall den investera i\r\nSverige? Skall det ske genom att man ser till att\r\nägarna gynnas, att löner och kostnader är låga, eller\r\nkräver investeringar i modern teknik en oerhört\r\nbred kunskap i arbetslivet och ett mycket\r\ndemokratiskt inflytande och en mycket\r\ndemokratisk arbetsorganisation? Vi anser att\r\nSverige kan ha ett trumfkort i världen när det gäller\r\natt över huvud taget överleva som industrination.\r\nVi menar att detta är ett absolut måste om vi skall\r\nhävda oss på den internationella marknaden,\r\noavsett om vi är med i EG eller inte.</pre><pre>Vänsterpartiets alternativ till den förda politiken är\r\natt vi anser att man framför allt måste hålla\r\nsysselsättningen uppe. I vårt budgetförslag utgår vi\r\nfrån att skattekvoten är på samma nivå som den var\r\nföre den borgerliga regeringens skattesänkningar.\r\nEnligt vårt budgetalternativ ökar inte\r\nbudgetunderskottet, trots att vi vill satsa på jobb,\r\nen effektivare arbetsmarknadspolitik och ökad\r\nutbildning.</pre><pre>Vi anvisar också en helt annan skattepolitik. Vi vill\r\ninte ha skattesänkningar på kapitalinkomster. Vi\r\ntror inte att det sätter fart på ekonomin.</pre><pre>Vi avvisar också regeringens försämringar för de\r\narbetande, t.ex. när det gäller karensdagar,\r\ntandvårdsförsäkring, arbetslöshetsförsäkring och\r\nvuxenutbildning. Vi motsätter oss också\r\navskaffandet av delpensionen och indragningar\r\nfrån kommunerna. Det är omöjligt att begripa att\r\nregeringen tafsar på delpensionen i detta läge.</pre><pre>Vårt förslag syftar till att arbetslösheten skall\r\nbekämpas. Vi föreslår att beredskapsarbetena ökar\r\nkraftigt och att det skall finnas en ungdomsgaranti\r\nför ungdomar under 25 år. Vi föreslår vidare en\r\nkraftig förstärkning av regionalpolitiken och fler\r\nutbildningsplatser. Vi säger också nej till\r\nbesparingar inom komvux. Vi anser i stället att\r\nkomvux bör få ökade anslag.</pre><pre>Insatserna för nya jobb bör ske genom ROT-\r\nprogram, genom borttagande av turistmomsen,\r\ngenom att det inte sker indragningar från\r\nkommunerna, genom infrastruktursatsningar som\r\nmåste ske omedelbart och genom trafiksatsningar.</pre><pre>Vi vill ha en rättvis fördelning till hushållen genom\r\natt föräldraförsäkringen förlängs och genom att\r\npensionsstillskottet till låginkomstpensionärerna\r\nhöjs. Vi vill också genomföra en\r\nbarnbidragshöjning. Vi vill slopa momsen på\r\nfjärrvärme och kollektivtrafik. Vi vill ta från de\r\nrika, bl.a. genom att slopa grundavdraget för\r\nhöginkomstagarna. Vi anser att marginalskatten\r\nför inkomster över 250 000 kr. skall höjas och att\r\nkapital- coh förmögenhetsskatterna skall skärpas.</pre><pre>Vad vi från vänsterpartiet saknar hos regeringen är\r\nen plan för om och hur den skall bekämpa\r\narbetslösheten. Är inflationsbekämpningen\r\növerordnad alla andra åtgärder?</pre><pre>Flera ekonomer har påpekat, inte minst LO-\r\nekonomen Dan Andersson, att en ökning av\r\narbetslösheten har ytterst marginell effekt på\r\ninflationsbekämpningen.</pre><pre>Regeringen vill väl inte bara göra någon insats för\r\nungdomarna? Regeringen är skyldig att redovisa\r\nhur arbetslösheten skall minska. Om det fanns\r\nnågon moral och etik i politiken, borde regeringen,\r\nom den inte kan vidta kraftfulla åtgärder eller\r\nhalvera arbetslösheten, fundera över om den inte\r\nskall utlysa nyval i detta läge. I valrörelsen var\r\nnämligen flera av de nuvarande regeringspartierna\r\nmycket aktiva när det gällde att kritisera den\r\nsittande regeringen för en tilltagande arbetslöshet.</pre><pre>Jag yrkar bifall till den meningsyttring som jag har\r\nfogat till betänkandet.</pre><pre>Anf. 4  PER-OLA ERIKSSON (c):</pre><pre>Herr talman! Det blåser snålblåst över Sverige.\r\nObalansen i ekonomin och lågkonjunkturen sätter\r\ndjupa spår. Till denna mandatsperiods viktigaste\r\nuppgift hör därför att stabilisera\r\nsamhällsekonomin. Nu behövs det en konsekvent\r\nekonomisk politik med långsiktiga mål, som\r\ninnehåller god miljö, regional balans och rättvis\r\nfördelning. Om jag förstod Hans Gustafsson rätt\r\nnär han höll sitt lågmälda anförande tidigare,\r\ninstämmer han i inriktningen och dessa mål.</pre><pre>Den ekonomiska stagnationen måste brytas. De\r\noffentliga utgifternas andel av BNP måste minska\r\noch prioriteras för vård, utbildning och omsorg.\r\nInvesteringarna skall prioritera infrastruktur,\r\nutbildning, forskning och miljöförbättringar. De\r\nskatte- och avgiftsfinanserierade systemen måste\r\nreformeras och sparandet stimuleras.</pre><pre>Nu måste Sverige återupprättas som en\r\nframgångsrik tillväxt- och företagarnation med en\r\nstark och växande ekonomi. Det måste bli lönsamt\r\natt investera och driva företag. Vi måste säkra en\r\nvaraktigt låg inflationstakt. Vi måste skapa\r\nförutsättningar för en långsiktigt lägre räntenivå.\r\nHöga räntor hämmar investeringar och driver upp\r\nkostnaderna för företagare, jordbrukare,\r\nhyresgäster och villaägare.</pre><pre>Det råder, fru talman, bred enighet i\r\nfinansutskottet om att den ekonomiska politiken\r\nmåste ha denna inriktning. Regeringen får således\r\nstöd för sin politik av finansutskottet, som inte på\r\nen enda punkt avvikit från den av regeringen\r\nföreslagna politiken.</pre><pre>Det behövs alltså djärva grepp. Opinionsmässigt\r\nkan vissa åtgärder förefalla lockande. Men de\r\nskulle inte långsiktigt medverka till att den svenska\r\nekonomin återfår sin fulla kraft. Kortsiktiga\r\nåtgärder, motiverade av de problem som\r\nlågkonjunkturen skapar, måste ligga i linje med en\r\nlångsiktig strategi för den ekonomiska\r\nutvecklingen.</pre><pre>Den konkurrensutsatta sektorn har en nyckelroll i\r\nfråga om den här strategin. Därför kan den\r\noffentliga sektorn inte fortsätta att växa. Sverige\r\nskall vara en ledande industrination med en\r\nbetydande export. Företagen måste få svängrum\r\nför att kunna möta den internationella\r\nkonkurrensen. Det är genom företagandet som vi\r\nskapar tillväxt, utveckling och välfärd. Landets alla\r\nindustriarbetare har nytta av konkurrenskraftiga\r\nföretag.</pre><pre>Viktiga åtgärder har redan vidtagits för att\r\nstimulera företagssektorn och ekonomin. En del\r\ntillväxthämmnade skatter t.ex. har reducerats eller\r\nslopats. Turistmomsen har sänkts. Den allmänna\r\nlöneavgiften har slopats. Lagar och regler skall\r\nförenklas och småföretagsanpassas.\r\nRiskkapitalmarknaden för småföretag skall vidgas.\r\nÅtgärder för att stimulera konkurrensen är på väg.\r\nDet, Hans Gustafsson, är den rätta vägen när det\r\ngäller att skapa nya jobb.</pre><pre>Genom en långsiktig ekonomisk politik kan vi få\r\nresurser för välfärdsutvecklingen. Men vi måste\r\nockså göra omprioriteringar för att värna de sämst\r\nställda grupperna. Det är solidaritet. Trots en hård\r\nbudgetprövning har det skapats utrymme för en\r\nförstärkning av stödet till handikappade. Anslagen\r\ntill infrastruktur, utbildning och miljö höjs.\r\nRegionalpolitiken förstärks och utvecklas.\r\nInsatserna också för de fattiga länderna förstärks.\r\nÅtgärder för att hjälpa Baltikum samt Öst- och\r\nCentraleuropa prioriteras.</pre><pre>Fru talman! Arbetslösheten får aldrig bli ett medel\r\ni den ekonomiska politiken. Den principen slås fast\r\nbåde i regeringsdeklarationen och i finansplanen.\r\nDet är en princip som vi i centern under mycket\r\nlång tid har hävdat, bl.a. manifesterad i den s.k.\r\nkrisuppgörelsen i början av 1930-talet.</pre><pre>Arbetslösheten måste således bekämpas. På kort\r\nsikt sker det genom arbetsmarknadspolitiska\r\nåtgärder. Därför ökar nu anslagen till just sådana\r\nåtgärder. Dessutom skapas nya platser vid\r\nuniversitet och högskolor.</pre><pre>Samhället måste med alla medel underlätta\r\nsituationen för dem som blivit arbetslösa och bidra\r\ntill att tiden kan utnyttjas på ett meningsfullt sätt,\r\nt.ex. genom utbildning.</pre><pre>Nya åtgärder föreslås inom\r\narbetsmarknadsområdet. Ungdomspraktikplatser\r\nskall inrättas. Emellertid möter förslaget kritik från\r\norganisationer som står Socialdemokraterna nära.\r\nTyvärr föredrar man att ungdomar lär sig att leva på\r\nbidrag i stället för att värna möjligheterna till\r\narbetslivserfarenhet och de därigenom ökade\r\nchanserna på arbetsmarknaden. Har Hans\r\nGustafsson och Allan Larsson samma negativa\r\ninställning som LO till förslaget om praktikplatser?</pre><pre>Mycket tyder på att vi går mot ett\r\nsysselsättningsläge som är allvarligare än det läge\r\nsom rådde när finansplanen fastställdes. Därför är\r\ndet viktigt att åtgärder vidtas för att få fart på\r\ninvesteringarna i t.ex. infrastruktur. Arbetet med\r\nupprustningen av både vägnätet och järnvägsnätet\r\nmåste påskyndas. Men kommunerna kan också\r\nmedverka genom en tidigareläggning av\r\nupprustningen av skolor, vårdinrättningar osv. Det\r\när bara att sätta i gång med det arbetet. Det krävs\r\ninte alltid insatser från riksdagen och regeringen.\r\nInitiativkraft och uppfinningsrikedom måste också\r\nfinnas ute i kommunerna.</pre><pre>Vi står nu på tröskeln till en period med\r\nprivatisering av statliga företag, som syftar till ett\r\nbreddat ägande och till att livskraftiga företag\r\nskapas. De pengar som försäljningen av statliga\r\nföretag ger skall användas främst till investeringar i\r\ninfrastrukturen. Det ger nya jobb runt om i landet.</pre><pre>I vissa regioner är den statliga företagssektorn mer\r\nomfattande. Många kan därför känna sig osäkra på\r\nvad privatiseringen innebär. För att privatiseringen\r\nskall få ett brett folkligt stöd är det viktigt att en stor\r\ndel av det kapital som frigörs vid försäljning av\r\nstatliga företag verkligen investeras i infrastruktur i\r\nutsatta regioner. På det sättet kan försäljningen få\r\nmycket positiva effekter för den regionala\r\nutvecklingen och när det gäller bekämpningen av\r\narbetslösheten.</pre><pre>Finanspolitiken måste vara stram. Den måste bidra\r\ntill att inflationen långsiktigt förblir på en låg nivå\r\nliksom till att budgetunderskottet kan bemästras.\r\nSkattehöjningar är inte ett alternativ, då de\r\nförsämrar förutsättningarna för tillväxten. Därför\r\nmåste finanspolitiken bygga på att de offentliga\r\nutgifterna begränsas.</pre><pre>Utgiftsminskningar är nödvändiga också när det\r\ngäller att skapa utrymme för fortsatta\r\nskattesänkningar. Regeringens preliminära\r\nbedömning på den här punkten är att det behövs\r\nskattesänkningar om i storleksordningen\r\n10 miljarder kronor per år fram till mitten av 1990-\r\ntalet. Finansutskottet ställer sig bakom denna\r\npreliminära bedömning men vill betona att\r\nskattesänkningarnas omfattning måste avvägas mot\r\nden aktuella ekonomiska situationen från år till år.</pre><pre>De fortsatta skattesänkningarna måste, förutom att\r\nde skall vara tillväxtfrämjande, vara\r\nfördelningspolitiskt acceptabla. Även om\r\nskattesänkningar är viktiga måste de vägas mot\r\nbehovet av resurser för social trygghet. Vi behöver\r\nt.ex. resurser för vård av barn, gamla och sjuka.</pre><pre>Inom ramen för det kommande\r\nskattesänkningsutrymmet bör, som vi i centern har\r\nföreslagit, en reducering av byggmomsen prövas.\r\nDet skulle bidra till att byggandet stimuleras och till\r\natt byggandet blir billigare. Även av\r\narbetsmarknadspolitiska skäl finns det motiv för en\r\nsådan åtgärd.</pre><pre>Vi behöver också tydliga besked när det gäller\r\nlånefinansieringen för bostadsbyggandet, och här\r\nkommer förslag inom kort. Det behövs ett system\r\nsom gör det möjligt för människorna att bo i\r\nbostäder som har en rimlig standard.</pre><pre>I finansplanen lyfts miljöfrågornas betydelse fram.\r\nDet är bra att miljöpolitiken lyfts fram som ett\r\nprioriterat område och att sambandet mellan\r\nekonomi och ekologi markeras. Nu sätts det ett pris\r\npå miljön. De kostnader som har orsakat\r\nmiljöskador blir således synliga.</pre><pre>Miljöhänsynen måste prägla samhällets utveckling\r\ni hela dess vidd. Som medel för att driva\r\nutvecklingen mot ett ekologiskt bärkraftigt\r\nsamhälle skall ekonomiska styrmedel användas i\r\nstörre utsträckning inom den marknadsekonomiska\r\nramen.</pre><pre>Av någon underlig anledning yrkar\r\nSocialdemokraterna avslag beträffande riktlinjerna\r\nför de ekonomiska styrmedlen i miljöpolitiken. I\r\nden socialdemokratiska reservationen i detta\r\nsammanhang sägs bl.a.: ''Nya styrmedel kan införas\r\nnär så bedöms lämpligt.''</pre><pre>Därför vill jag fråga: När är det enligt\r\nSocialdemokraterna lämpligt att sätta in styrmedel?\r\nHur dålig skall miljön behöva bli innan\r\nSocialdemokraterna accepterar ekonomiska\r\nstyrmedel i miljöpolitiken som har den inriktning\r\nsom regeringen har föreslagit?</pre><pre>Jag tolkar faktiskt Socialdemokraternas yrkande\r\nom avslag beträffande regeringens ambitiösa\r\nmiljölinje som ett uttryck för den betongpolitik som\r\nså ofta präglat Socialdemokraterna. Detta beklagar\r\njag.</pre><pre>Socialdemokraterna gör en mycket kortsiktig\r\nbedömning av den ekonomiska situationen. I går\r\nskrev Allan Larsson i en debattartikel att\r\nhuvudproblemet i svensk ekonomi för närvarande\r\när den svaga efterfrågan.</pre><pre>Svag efterfrågan brukar vara karakteristiskt för en\r\nlågkonjunktur. Visst är våra problem delvis\r\nkonjunkturbetonade. Men till stor del är de\r\nfortfarande strukturellt betingade. Vi brottas\r\nfaktiskt med arvet efter socialdemokratin. Det\r\ngäller i mångt och mycket de transfereringssystem\r\nsom är automatiskt verkande och som automatiskt\r\nleder till högre kostnader i ekonomin.</pre><pre>\r\nDen tredje vägens politik från 1980-talet var ingen\r\nframkomlig väg för att komma till rätta med de\r\nstrukturella problemen. Den blev om något en\r\nåtervändsgränd. Ändå menar Socialdemokraterna\r\natt den fortfarande är ett alternativ för att föra\r\nSverige ur den ekonomiska krisen.</pre><pre>Jag vill påstå att Socialdemokraternas\r\nbudgetalternativ rymmer många brister. De\r\nåtgärder som föreslås är delvis gamla bekanta. Man\r\nvill möta framtiden med gårdagens lösningar. Det\r\när en repris på den politik som väljarna röstade bort\r\ni fjol, och den håller inte i dag.</pre><pre>Bl.a. föreslår Socialdemokraterna ökade offentliga\r\nutgifter och att fler kontor och lägenheter skall\r\nbyggas för att i princip ''läggas på lager'' för\r\nframtida behov. Men vem skall bo i de lägenheterna\r\nnär vi i dag har betydande överskott? Vem skall\r\nhyra kontoren, och vem skall betala?</pre><pre>Höjda skatter är Socialdemokraternas alternativ\r\nför att finansiera offentliga utgifter. Men förutom\r\nhöjda skatter föreslår de att 5 miljarder av\r\nStadshypoteks kapital skall konfiskeras! Denna\r\ndelsocialisering av Stadshypotek är en\r\nengångsåtgärd och förstärker bara statsbudgeten\r\nvid ett enda tillfälle, men skulle, om den vinner\r\nriksdagens gehör, skada finansieringen av\r\nbostadsbyggandet.</pre><pre>Det finns anledning att fråga: Vilka företag och\r\ninstitutioner står härnäst på listan för att\r\nsocialiseras? Vilka framtida skattehöjningar ämnar\r\nSocialdemokraterna avisera?</pre><pre>I Socialdemokraternas motion om den ekonomiska\r\npolitiken framgår att de anser att en reformering av\r\nden offentliga sektorn är nödvändig, men först\r\nlängre fram. Alltså än en gång: vänta och se.</pre><pre>Vidare avser man att på sikt sänka skattetrycket i\r\nsvensk ekonomi. Satsningen inom bostadssektorn\r\nmotiverar man med att på sikt finns behov av fler\r\noch bättre bostäder och lokaler.</pre><pre>Jag kan, fru talman många gånger känna respekt\r\nför s-politiken, men på den här punkten framstår\r\nden som en förkortning för strutspolitik. Man\r\nstoppar huvudet i sanden i stället för att ta itu med\r\nexisterande problem nu. Varför denna väntan,\r\nHans Gustafsson? Det är nu som åtgärderna\r\nbehövs. Väntar vi längre, finns det inget som talar\r\nför att omställningen skulle bli mindre smärtsam,\r\nutan snarare tvärtom.</pre><pre>Den omställning av samhällsekonomin som\r\npåbörjats måste fullföljas med den inriktning som\r\nfinansutskottet nu har tillstyrkt. Lillemor Thalin\r\nkommenterade detta arbete i Handelsbankens\r\nsenaste konjunkturrapport med att ''den knaggliga\r\nvägen är den enda som just nu verkar farbar''. Och\r\nknaggligt kan det kanske verka. Resultaten av\r\nstrukturförändringarna kommer vi att kunna erfara\r\ntill fullo om något år. Det är en nödvändig\r\ninvestering för framtiden -- för att ge trygga\r\narbeten, för att skapa regional balans, för att skapa\r\nrättvisa och få resurser till välfärd.</pre><pre>Med de orden, fru talman, ber jag att få yrka bifall\r\ntill finansutskottets hemställan och avslag på\r\nsamtliga reservationer och den särskilda\r\nmeningsyttringen.</pre><pre>Anf. 5  HANS GUSTAFSSON (s) replik:</pre><pre>Fru talman! Jag lyssnade med intresse till Per-Ola\r\nEriksson. I den första delen av hans anförande hade\r\njag svårt att finna underlag för en replikväxling,\r\neftersom det han sade förefaller vara hämtat från\r\nnågot färdigtryckt program. Men i slutet av\r\nanförandet blev Per-Ola Eriksson mera personlig.\r\nDå blir han alltid betydligt intressantare, och han\r\nställde flera spännande frågor. Han frågade: Varför\r\nskall man vänta? Det är ju nu det behöver göras!\r\nOch så hade jag stått och hållit ett tal för Per-Ola\r\nEriksson i 14 minuter, där jag hade försökt fråga:\r\nVarför sätter ni inte i gång?</pre><pre>Det är ju ni som inte blir färdiga med någonting.\r\nHär har en kommunikationsminister lovat att vi\r\nskall göra investeringar i infrastruktur för 8\r\nmiljarder. Nästa gång kommer man ner till 4\r\nmiljarder -- och det har inte blivit någonting än.\r\nVarför sätter ni inte i gång byggandet -- och\r\nbostadsbyggandet -- Per-Ola Eriksson? Ni vill väl\r\ninte att det skall vara oppositionen som beslutar om\r\ndet? Det räcker väl att vi ber er dag efter dag att\r\ngöra någonting. Jag vände mig till Per-Ola Eriksson\r\npersonligt och sade: Be regeringen sätta i gång, och\r\ngör det nu! Vi har inte råd att låta folk gå\r\narbetslösa, när det finns vettiga saker att göra.</pre><pre>Vem skall bo i bostäderna? frågar Per-Ola\r\nEriksson. Om han hade lyssnat på sin partiledare,\r\nså hade Per-Ola Eriksson inte behövt ställa frågan.\r\nOlof Johansson stod i den här kammaren och\r\nskällde som en bandhund för att vi inte byggde\r\ntillräckligt många lägenheter. Och Olof Johansson\r\nsade att ställer man upp, med en meters lucka, alla\r\ndem som vill ha en lägenhet, så räcker kön från\r\nStockholm till Uppsala. Han gick alltså an som\r\nattan för att vi inte byggde tillräckligt med bostäder.</pre><pre>Nu, säger Per-Ola Eriksson, är det för mycket\r\nbostäder. Hur är det i centerpartiet? Att ni inte vet\r\nvad ni vill kan jag förstå. Men ni vet inte om\r\nvarandra heller.</pre><pre>Och vem är det som har sagt att det inte skall\r\nrationaliseras och förnyas i den offentliga sektorn\r\nnu, Per-Ola Eriksson? Aldrig har vi sagt det. Vi har\r\nhållit på i tio år med att förnya både den statliga\r\noffentliga sektorn och den kommunala sektorn.\r\nDet arbetet måste få fortsätta.</pre><pre>Det är alldeles riktigt att det finns en hel del kvar\r\natt göra på den här punkten. Men dessa\r\nrationaliseringar räcker inte för att dels klara\r\nförändringar när det gäller antalet äldre i landet,\r\noch andra krav som ställs på den offentliga sektorn,\r\ndels ge pengar till att sänka skatterna -- och till att\r\nregeringen skall kunna sänka statsskatter genom\r\nkommunala pengar. Det kommer inte att gå. Det\r\nkommer att innebära att man raserar välfärden.\r\nOch det är ytterligt beklämmande att höra de\r\nreportage som nu kommer, bl.a. från Malmö\r\nkommun, om hur man försämrar äldreomsorgen\r\noch sänker skatterna i stället för att ta ansvar för\r\nmedborgarna.</pre><pre>Jag skall återkomma till den andra frågan.</pre><pre>Anf. 6  PER-OLA ERIKSSON (c) replik:</pre><pre>Fru talman! Jag tycker att Socialdemokraterna står\r\noch väntar och inte har insett att vi behöver gripa\r\ntag i de strukturella problemen i den svenska\r\nekonomin.</pre><pre>Jag skulle vilja efterlysa mer av engagemang från\r\nSocialdemokraternas sida, att man deltar i arbetet\r\nmed att reformera samhällsekonomin och se över\r\nde system som ibland automatiskt bidrar till att\r\nskapa de ekonomiska problemen -- de automatiskt\r\nverkande utgiftssystemen.</pre><pre>Socialdemokraterna gör det alldeles för enkelt för\r\nsig. Visserligen är Hans Gustafsson gammal\r\nbostadsminister. Men att fixera den ekonomiska\r\npolitiken vid bostadsbyggandet och hävda att\r\nbostadsbyggandet skall vara ett medel för att få fart\r\npå Sverige -- det är i dag fel väg.</pre><pre>Jag vet inte om Hans Gustafsson tror på SCB. Men\r\nenligt SCB:s uppgifter står ca 40 000 lägenheter\r\ntomma i dag. Det är dubbelt så många som enligt\r\ntidigare beräkningar. Mot den bakgrunden finns\r\ndet ingen anledning att satsa pengarna på just\r\nbostadsbyggandet. Regionalt kan det förstås finnas\r\nett behov, men totalt sett för hela landet finns det\r\ninte något sådant behov.</pre><pre>Under slutet av 80-talet medverkade\r\nSocialdemokraterna till att bygga dyra\r\nkontorslokaler, som i dag gapar tomma i\r\nstorstäderna -- och inte bara där. Denna byggandets\r\nväg, som Socialdemokraterna anvisade tidigare,\r\nhåller inte på 1990-talet.</pre><pre>Jag delar Hans Gustafssons uppfattning om\r\nbehovet av att snabbt komma till skott för att få fart\r\npå investeringar i vägar och järnvägar. Där behövs\r\ndet åtgärder. Varje dag som går utan att vi vidtar\r\nåtgärder på den punkten är en förlorad dag.</pre><pre>Därför utgår jag från att ansvarig minister i\r\nregeringen medverkar till att snabbt få fram\r\nresurser på det här området. Det finns också\r\nanledning att med tillförsikt se framtiden an. Jag\r\ntror att Hans Gustafsson om någon vecka kommer\r\natt få svar på dessa frågor. Genom att satsa pengar\r\ntill investeringar i vägar, järnvägar och bättre\r\nkommunikationer får vi också jobb över hela\r\nlandet.</pre><pre>Anf. 7  HANS GUSTAFSSON (s) replik:</pre><pre>Fru talman! Per-Ola Eriksson säger att han har\r\nintrycket att Socialdemokraterna står och väntar,\r\noch det är sant. Vi väntar på regeringen och\r\ncenterpartiet. Sätt fart!</pre><pre>Sedan tar Per-Ola Eriksson upp byggandet och\r\nsäger: Vi skall inte bygga lägenheter, men det vill\r\nsocialdemokraterna, fastän vi har 40 000 tomma\r\nlägenheter. Det var inte det jag sade, Per-Ola\r\nEriksson. Jag sade att det finns ett stort uppdämt\r\nbehov att upprusta de lägenheter som byggdes i\r\nmiljonprogrammet för 30 år sedan. Det finns, som\r\nPer-Ola Eriksson också vet, ett kommunalt\r\n''underhållsberg'' i form av skolor, byggnader,\r\nledningar osv. Sätt i gång med att göra något åt det!</pre><pre>Man kan inte, Per-Ola Eriksson, ha en exakt balans\r\ni bostadsbyggandet vid varje tillfälle. När vi har\r\növerskott eller brist på bostäder rör det sig om en\r\nhalv procent av det totala bostadsbeståndet. Det\r\ngår inte att styra detta vare sig med\r\nmarknadskrafter eller samhällskrafter, utan\r\nbyggandet måste vara långsiktigt. Det ger trygghet\r\nför dem som behöver bostäder och trygghet för\r\njobbarna. Det är det billigaste sättet.</pre><pre>Man har räknat ut att Sverige med nuvarande\r\ninvandring behöver bygga i storleksordningen\r\n35 000--40 000 bostäder om året. Det är väl ingen\r\nmänniska som vill plädera för att vi skall bygga det\r\nsom inte behövs. Det finns tillräckligt mycket av det\r\nsom behövs. Det går sannolikt inte att få ordentlig\r\nfart på Sverige -- Per-Ola Eriksson ställde en fråga\r\nom detta -- om vi inte får fart på byggsektorn.</pre><pre>Till sist säger Per-Ola Eriksson att vi skall delta i\r\narbetet med att rekonstruera ekonomin. Jag vet\r\ninte vad som menas med detta. Sannningen är att\r\nvi Socialdemokrater lägger fram ett budgetförslag\r\nsom innebär 4 miljarder mer än det som regeringen\r\nlagt fram. Vi har låtit räkna på det, och ingen har\r\nkunnat finna att det är något fel i uträkningen.</pre><pre>Vi har sett till att Sverige har återvunnit sin\r\nkonkurrenskraft. Inflationen är i dag av fullgod\r\n''europaklass''. Lönekostnadsutvecklingen är tack\r\nvare Rehnbergskommissionen, som ni var emot,\r\nhälften av den i Västtyskland.</pre><pre>Sedan säger Per-Ola Eriksson: Ni har byggt kontor\r\ni Stockholm och på andra håll som nu står tomma.\r\nDet är ju marknadskrafterna, Per-Ola Eriksson,\r\nsom har bestämt det! Det finns inte ett beslut i\r\nSverige som säger att man skall bygga kontor och\r\ningen annan reglering än byggnadsplanlagen.</pre><pre>I den spekulationsekonomi som förekommit på\r\nmarknaden har det oupphörligt byggts kontor. Vi\r\nförsökte att stoppa det genom att införa\r\ninvesteringsavgifter. De borgerliga partierna var\r\nemot det. Ni talade om socialisering och elände,\r\nutom centern som ställde sig bakom detta.</pre><pre>Anf. 8  PER-OLA ERIKSSON (c) replik:</pre><pre>Fru talman! Jag anser att Hans Gustafsson just nu\r\nminns litet dåligt. Det var vi från centern som under\r\nflera år krävde att Socialdemokraterna skulle vidta\r\nåtgärder för att stoppa expansionen på byggsektorn\r\ni Stockholmsområdet och storstadsområdena. Det\r\nvar hit ni drog arbetskraften från övriga delar av\r\nlandet, inte minst från Bergslagen, Dalarna och\r\nGävleborg, men även från mitt hemlän Norrbotten.</pre><pre>Under 80-talet skedde en överexpansion som\r\ninnebar att vi fick en kostnadsexplosion i hela den\r\nsvenska ekonomin. Det var genom ert byggande i\r\nstorstadsområdena som kostnaderna drevs upp i\r\nandra sektorer. Det var det som gjorde att vi fick en\r\nför stor kostym inom byggmarknaden.</pre><pre>Nu vet jag att Socialdemokraterna av och till\r\nerkänner att detta var en fel väg och att en stor del\r\nav den överkapacitet som finns inom byggandet\r\nberor på åtgärderna som vidtogs under andra\r\nhälften av 80-talet. Vi ställde krav på en\r\ninvesteringsavgift. Det mötte ett kompakt\r\nmotstånd från Socialdemokraterna under många\r\når. Till slut fick vi en sådan, men det var mycket\r\nsent. Jag vill säga att det var alltför sent.</pre><pre>Fru talman! Jag vill till sist beröra något som Hans\r\nGustafsson nämnde i sitt inledningsanförande,\r\nnämligen fördelningspolitiken. Det är viktigt att\r\nekonomin struktureras med de fördelningspolitiska\r\naspekterna som riktmärke. Jag vågar hävda att\r\ndetta sker. Vad det nu handlar om är att få\r\ninvesteringar i näringslivet för att få tillväxt och\r\nresurser till handikappade, till sjukvården och\r\nåldringsvården och även för att trygga pensionerna.</pre><pre>Vi som är friska och inte behöver så mycket vård\r\nkan i det läget avstå en del av våra resurser för att\r\nfå pengar över till dem som verkligen behöver vård.\r\nDetta är riktig fördelningspolitik och också\r\nsolidarisk politik. Det tycker jag att\r\nsocialdemokraterna bör ta till sig.</pre><pre>Om vi skall få ett välstånd i detta land måste vi ha\r\ntillväxt i ekonomin. En tillväxt i ekonomin får vi\r\ngenom lönsamma investeringar inom näringslivet\r\noch företag som kan konkurrera på den\r\ninternationella marknaden. Då krävs en\r\nreformering av skatte- och avgiftssystemet. Där har\r\nvi börjat ett ordentligt saneringsarbete som var\r\nnödvändigt efter socialdemokraternas nio år vid\r\nden politiska makten.</pre><pre>Talmannen anmälde att Hans Gustafsson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 9  LARS-OVE HAGBERG (v):</pre><pre>Fru talman! Av detta replikskifte framstod det som\r\natt de enda som enligt regeringen inte behöver vara\r\nsolidariska ur fördelningssynpunkt är kapital- och\r\nförmögenhetsägarna. Jag kan inte dra någon annan\r\nslutsats. De har fått storkovan, och andra har fått\r\npiskan på ryggen.</pre><pre>Per-Ola Eriksson sade att det var viktigt med\r\nlångsiktiga mål för miljö- och regionalpolitik. Men\r\njag saknade arbete åt alla. Var finns det i\r\nregeringens politik?</pre><pre>I mitt inledningsanförande tog jag upp\r\ntvångssparandet och konjunkturpolitiken. Hur är\r\ndet nu, Per-Ola Eriksson? Centerns partiledare\r\nsäger att det är god konjunkturpolitik att strama åt\r\nekonomin i högkonjunktur och stimulera i\r\nlågkonjunktur. Vad regeringen nu gör och Per-Ola\r\nEriksson försvarar innebär jättelika\r\nsparstimulanser som knappast leder till att vi får en\r\nsund efterfrågan på den svenska arbetsmarknaden.\r\nDet leder i sin förlängning till arbetslöshet. Det\r\nborde i det läget vara rimligt om centern har någon\r\nmening om detta.</pre><pre>I utskottsbetänkandet kritiserar\r\nutskottsmajoriteten vänsterpartiet för att vårt\r\nförslag till anslag för höja pensionstillskottet för de\r\nsämst ställda pensionärerna inte skulle ge några\r\ntillväxtmöjligheter. Per-Ola Eriksson har år efter år\r\nsagt att fattigpensionärerna skulle få minst\r\n90 000 kr. framöver. Alla har väl haft den\r\nföreställningen att centerpartiet skulle se till att\r\nfattigpensionärerna skulle få det bättre.</pre><pre>När vänsterpartiet så kommer med ett ynka litet\r\nförslag om att i tre etapper öka pensionstillskottet\r\ntill ett helt basbelopp är det plötsligt inte alls\r\nförenligt med den politiken. Får ni slakta allt i er\r\negen politik, Per-Ola Eriksson? Är det målet en låg\r\ninflation som tydligen får råda över hela politiken?</pre><pre>Nu skröt Per-Ola Eriksson över att regeringens\r\npolitik kommer de handikappade till del. Jag har på\r\narbetsförmedlingen upptäckt att just de\r\nhandikappade har det som allra svårast i detta läge\r\nom man inte skapar arbete. Far inte de\r\nhandikappade oerhört illa framöver med denna\r\nstora arbetslöshet, Per-Ola Eriksson?</pre><pre>Samma sak är det med kommunerna. Hur kan\r\ncentern och Per-Ola Eriksson försvara en politik\r\nsom i grunden raserar en stor del av många\r\nkommuners möjligheter att ha en välfärd och en\r\nrättvis fördelning? Jag är förundrad.</pre><pre>Anf. 10  PER-OLA ERIKSSON (c) replik:</pre><pre>Fru talman! Jag vet inte om Lars-Ove Hagberg\r\nnickade till en stund under mitt\r\ninledningsanförande då jag talade om full\r\nsysselsättning. Om han nu gjorde det skall jag be att\r\nfå upprepa vad jag sade: Arbetslöshet får inte vara\r\nett medel i den ekonomiska politiken. Den\r\nprincipen slås fast både i regeringsdeklarationen\r\noch finansplanen. Det är en princip och ett mål som\r\nvi arbetar för i regeringen och i denna kammare.</pre><pre>En del i att skapa arbete åt alla i alla delar av landet\r\när att öka ansträngningarna för att få fart på\r\ninvesteringarna i de mindre och medelstora\r\nföretagen. Det är genom en bättre näringspolitik --\r\ninte genom den storskaliga statligt baserade\r\nföretagspolitiken som Lars-Ove Hagberg med\r\nförkärlek bekänner sig till -- och satsningen på\r\nmindre och medelstora företag med nya produkter\r\nmed konkurrenskraft som vi kan tävla med andra\r\nföretag på världsmarknaden.</pre><pre>Det handlar också om att vi satsar mer på\r\nregionalpolitiken. Resurserna till regionalpolitiken\r\nräknas upp med 13 %, vill jag minnas. Dessutom\r\nsänks arbetsgivaravgifterna i en större del av\r\nNorrlands inland. Detta sker i syfte att skapa arbete\r\nåt människor i regionalt utsatta områden.</pre><pre>Reduceringen av vissa skatter och avgifter för\r\nföretagen sker med fördelningspolitiska motiv.\r\nEnbart genom att få konkurrenskraftiga företag\r\nkan vi få jobb till löntagarna och trygga\r\narbetstillfällen som kan skapa förutsättningar för\r\nandra åtgärder i samhället. Vi får resurser till\r\nutbildning, till att klara barnomsorgen, sjukvården\r\noch mycket annat.</pre><pre>Slutligen till frågan om pensionerna. En\r\narbetsgrupp arbetar för närvarande med ett förslag\r\ntill att reformera pensionssystemet. I detta arbete\r\nkommer också hela grundpensionssystemet att\r\nbeaktas. Jag är övertygad om att Lars-Ove Hagberg\r\nkommer att bli mycket tillfreds när resultatet av\r\narbetet presenteras.</pre><pre>Anf. 11  LARS-OVE HAGBERG (v) replik:</pre><pre>Fru talman! Om jag nickade till så slog Per-Ola\r\nEriksson dövörat till. Jag frågade hur det var med\r\nkonjunkturpolitiken. Hur var det med partiledaren\r\nOlof Johanssons uttalanden? Det är egentligen en\r\nskam att man inte kan gå fattigpensionärerna till\r\nmötes i en sådan liten grad i detta läge när de har\r\ndrabbats negativt av skatteomläggningen och har\r\nen mycket pressad situation.</pre><pre>Sedan till frågan om principer. Principer i all ära,\r\nmen drar man i det här pressade\r\narbetsmarknadsläget där kommunerna har mycket\r\nstora uppgifter förutom de ordinarie in dessa\r\npengar, kommer de områden som Per-Ola Eriksson\r\nville värna om att drabbas. De reala resurser i form\r\nom människor som vill in på dessa områden hindras\r\nav den politik som regeringen nu företräder.</pre><pre>Min förkärlek för stora företag är mycket\r\nbegränsad. Jag ser till den privatisering som skall\r\nske framöver och det riskkapital som finns i\r\nSverige. Om man skall sälja ut statliga företag,\r\nmåste man låsa in en del riskkapital för friska nya\r\ninvesteringar i infrastruktur i statens regi. Dessa\r\nsaker ställs emot varandra. Det Per-Ola Eriksson\r\nsäger är att man skall sälja ut de statliga företagen,\r\noch då försvinner pengarna till de friska nya\r\nframtidsinvesteringarna i infrastruktur från\r\nsmåspararna och de andra som skall spara. Vi\r\nmåste ha plats för båda dessa saker. Detta är en\r\nganska bakvänd politik.</pre><pre>Som jag ser det har regionalpolitiken för\r\nnärvarande igen större framgång.\r\nRegionalpolitiken består i dag i stort sett bara av\r\nstöd. I dag bestäms regionalpolitiken, Per-Ola\r\nEriksson, av var de stora företagen vill lokalisera\r\nsig.</pre><pre>Anf. 12  LARS TOBISSON (m):</pre><pre>Fru talman! Allan Larssons beramade vändpunkt\r\ninfann sig inte ens under förra årets sista kvartal. I\r\njämförelse med den förhållandevis måttliga\r\nnedgång som inträffade utomlands blev 1991 från\r\nsvensk synpunkt riktigt uselt. Totalt krympte vår\r\nekonomi med drygt 1 %. Industriproduktionen\r\nminskade med 5,5 %, och näringslivets\r\ninvesteringar sjönk nästan 15 %. Mot den\r\nbakgrunden är det inte underligt att arbetslösheten\r\nsteg kontinuerligt under året. Därmed utfärdades\r\ndet slutliga underbetyget till den tredje vägens\r\npolitik.</pre><pre>Även om vi nu har en ny borgerlig regering, är den\r\ngällande statsbudgeten tillkommen under\r\nsocialdemokratiskt styre och kommer faktiskt att\r\nfortsätta att vara så fram till den 1 juli i sommar.\r\nÄven det budgetförslag som vi i vår behandlar här\r\ni riksdagen bär i stora delar prägeln av att ha\r\nförberetts före valet. Dessa institutionellt inbyggda\r\nförseningar gör det inte särskilt lätt att snabbt ge en\r\ni övrigt trögmanövrerad skuta ny kurs och bättre\r\nfart. Med de givna förutsättningarna får arbetet\r\nmed att omstrukturera Sveriges ekonomi sägas ha\r\nkommit i gång på ett bra sätt. Nu gäller det för\r\nregering och riksdag att fullfölja med kraft och\r\nkonsekvens.</pre><pre>Utifrån får vi inte mycket draghjälp. Den väntade\r\nuppgången i USA och Storbritannien dröjer\r\nsamtidigt som en avmattning satt in i Japan och\r\nTyskland. Tillväxten i OECD-länderna väntas ändå\r\nbli 1,5 % i år och 2,5 % nästa år. Men det räcker\r\ninte för att redan 1992 lyfta utvecklingen av den av\r\nstrukturella svagheter plågade svenska ekonomin\r\növer nollstrecket. Till industrikrisen kommer nu en\r\nbyggkris som förvärrar problemen inom det\r\nfinansiella systemet och som driver upp\r\narbetslösheten ytterligare.</pre><pre>Svårigheterna är av en sådan art att de inte kan\r\navhjälpas med några enkla grepp. Den borgerliga\r\nregeringspolitiken syftar till att återupprätta\r\nSverige som tillväxt- och välfärdsnation. Det\r\nförutsätter att konkurrenskraften förbättras genom\r\natt prisutvecklingen och kostnadsnivån pressas ned.\r\nDärtill måste utvecklingskraften i ekonomin\r\nfrigöras. Det är dessutom viktigt att även\r\nkortsiktiga åtgärder ligger i linje med den\r\nlångsiktiga strategin.</pre><pre>Mottagandet av årets finansplan har på det hela\r\ntaget blivit gott. Räntenivån justeras nedåt, och på\r\naktiebörsen har hittills i år en viss uppgång\r\nnoterats. Dessa försiktiga utslag av tillförsikt inför\r\nframtiden kan säkert också hänföras till att\r\nbudgetförslaget med den där föreslagna\r\nbesparingsramen helt och fullt har godkänts av\r\nfinansutskottets majoritet.</pre><pre>I den aktuella bild av ekonomin som onekligen\r\ndomineras av kristecken kan dessutom nu vissa\r\nljuspunkter urskiljas. Sålunda ger utrikeshandeln\r\nett bättre utfall än väntat. Även om detta till stor\r\ndel är en följd av den låga aktiviteten i ekonomin,\r\nmedför det sjunkande underskottet i bytesbalansen\r\natt upplåningsbehovet utomlands avtar. Inflationen\r\nligger nu snarast under europeisk genomsnittsnivå,\r\nvilket betyder att medborgarna även med mycket\r\nbegränsade löneökningar får förbättrade\r\ndisponibla inkomster. Med tanke på alla rapporter\r\nom utbrett elände och stigande nöd i det svenska\r\nsamhället finns det anledning att besinna att den\r\nprivata konsumtionen fortfarande växer -- om än\r\nlångsamt -- och att hushållen dessutom finner det\r\nmöjligt att öka sitt sparande. Den sistnämnda\r\nförändringen bidrar naturligtvis till att underlätta\r\nfinansieringen av budgetunderskottet, eftersom det\r\ni allt väsentligt kan ske på hemmaplan och i egen\r\nvaluta.</pre><pre>Liksom regeringen säger sig Socialdemokraterna i\r\nsin partimotion och i reservationen till\r\nfinansutskottets betänkande på lång sikt vilja\r\nminska de offentliga utgifternas andel av\r\nbruttonationalprodukten och sänka skattetrycket.\r\nMen dessförinnan skall den inhemska efterfrågan\r\nstimuleras genom att de offentliga utgifterna tillåts\r\nöka. Konsekvensen i det resonemanget blir ju inte\r\nprecis klarare av att man sedan med hjälp av\r\nskattehöjningar påstår sig få fram ett\r\nbudgetunderskott som är mindre än vad som\r\nredovisas i finansplanen.</pre><pre>Fru talman! I den här andan höll Hans Gustafsson\r\nen plädering för mer byggande. Jag måste fråga\r\nHans Gustafsson vad det är som skall byggas. Är\r\ndet kontor? De står tomma runt om i landet. Är det\r\nvaruhus? Jag tror att de håller på att utrymmas på\r\nåtskilliga håll också. Är det industrilokaler? Ja, det\r\nkan hända, eftersom de ofta är skräddarsydda. Men\r\ndet finns också gott om tomma sådana. Är det\r\nkommunalhus? Jag tror inte det heller. Den\r\nexpansionen har vi bakom oss. Man kan alltid tala\r\nom att offentliga lokaler behöver underhållas, men\r\ndå kommer frågan vem som betalar i dessa tider.</pre><pre>Naturligtvis skall vi satsa på infrastrukturen, men\r\ndet är inte som på 30-talet när man skickade ut folk\r\nmed spadar och spett. Det gick åt mycket\r\narbetskraft. Nu är det stora, tunga och\r\nkomplicerade maskiner. De skall sysselsättas. Det\r\när bra. Vi arbetar på det. Men det kan kanske inte\r\nbli så mycket bot mot arbetslösheten.</pre><pre>När det gäller bostäderna har vi den högsta\r\nboendekonsumtionen i världen. Det gäller både yta\r\noch standard. Det har drivits fram med\r\nsubventioner i socialdemokratisk politik under\r\nmånga år. Beslutet att dämpa den här\r\növerkonsumtionen togs redan i skattereformen som\r\nSocialdemokraterna ju stod bakom. Man fortsatte\r\nändå att driva på bostadsbyggandet långt över de\r\n35 000--40 000 lägenheter om året som Hans\r\nGustafsson anger som en norm mitt i\r\növerhettningen i slutet på 80-talet. Vem skall nu\r\nbygga bostäder när vi snabbt går mot ett växande\r\nlägenhetsöverskott? Vem tar på sig detta? Vem\r\nbygger över huvud taget en fastighet när man vet\r\natt värdet när den står färdig är betydligt lägre än\r\nproduktionskostnaden?</pre><pre>Socialdemokraterna håller fast vid sitt\r\nräntelånesystem. Jag vill påstå att det är de absolut\r\nsämsta förutsättningar som nu råder, med låg\r\ninflation och mycket hög nominell ränta, för att gå\r\nin på räntelånesystem. Det borgar för mycket stora\r\nstatsutgifter för de realräntebidrag som sedan\r\nskulle följa.</pre><pre>Det är intressant att notera att när vi nu arbetar\r\nmed utformningen av ett nytt\r\nbostadsfinansieringssystem finns det inte någon på\r\nmarknaden, inte ens hyresgästernas organisationer,\r\nsom vill ha det räntelånesystem som Hans\r\nGustafsson ser som lösningen.</pre><pre>Nej, Hans Gustafsson, den paroll som uttalades av\r\nfinansutskottets vice ordförande om att det inte blir\r\nfart på Sverige utan fart på byggsektorn, vill jag\r\nvända på. Utan fart på Sverige blir det ingen fart på\r\nbyggsektorn. Det är i den ändan vi måste börja.\r\nDet förvånar mig att så mycket utrymme ägnas åt\r\nbyggfrågorna, när det ändå är i industrin som\r\nfriställningarna sedan länge pågår. Det är där vi\r\nbehöver få i gång verksamheten.</pre><pre>Fru talman! Det framgår tydligt av det arbete vi\r\nhaft med finansplanen i finansutskottet att\r\nSocialdemokraterna är ovana att uppträda som\r\noppositionsparti. Redovisningen av det egna\r\nbudgetalternativets ekonomiska effekter är mycket\r\nofullständig. Man avvisar besparingar som ingår i\r\nregeringens budgetförslag, t.ex. gentemot\r\nkommunerna, men låter inte detta påverka sitt eget\r\nbudgetsaldo. Dessutom upprepas illusionsnumret\r\natt dra in fem miljarder kronor från Stadshypotek,\r\nvilket -- utöver den utmanande konfiskation\r\nåtgärden var redan när den fördes fram förra\r\nvåren -- nu framstår som ett attentat mot detta\r\nutsatta kreditinstituts överlevnadsmöjligheter. Vi\r\nhar just berört svårigheterna inte minst när det\r\ngäller bostadsfinansieringen, men också övrig\r\nfastighetsfinansiering, som Stadshypotek numera\r\nägnar sig åt.</pre><pre>I verkligheten är det socialdemokratiska\r\nbudgetalternativet -- trots höjda skatter på\r\nsparande och företagande -- avsevärt svagare än det\r\nbudgetförslag som en majoritet i finansutskottet\r\nställt sig bakom. Skulle deras expansiva, men\r\nsamtidigt investeringsfientliga, politik vinna gehör\r\nkommer valutaoron med åtföljande räntehöjningar\r\nsom ett brev på posten.</pre><pre>I stället gäller det nu att beslutsamt gå vidare på den\r\nav regeringen inslagna vägen. De långsiktiga målen\r\nfår inte äventyras genom socialdemokratiskt\r\ninspirerade avsteg som ger felaktiga signaler. Inom\r\ndenna ram skall sedan allt göras för att lindra\r\neffekterna av konkurser och friställningar. Men alla\r\nberörda -- bl.a. bankfolk, byggföretag och\r\nbypolitiker -- måste lära sig att det inte i längden går\r\natt upprätthålla, och än mindre förbättra, den\r\nlevnadsstandard vi vant oss vid i Sverige om vi inte\r\nfår i gång den ekonomiska tillväxten. Detta är och\r\nmåste förbli det allt överskuggande målet.</pre><pre>Den viktigaste politiska uppgiften de närmaste åren\r\nblir att förbereda inträdet i den europeiska\r\ngemenskapen genom skattesänkningar och andra\r\nåtgärder som stärker Sveriges konkurrensförmåga i\r\nvid mening. Uppmuntrande tecken har redan\r\nbörjat framträda utomlands på att den borgerliga\r\nregeringens kursomläggning väckt intresse för\r\ninvesteringar i vårt land. Eftersom utflödet av\r\nsvenskt placeringskapital till andra länder samtidigt\r\nhar avtagit och bytesbalansen som nämnts\r\nförbättrats, ser utvecklingen av basbalansen, basic\r\nbalance med en teknisk term, inte alls lika\r\nskrämmande ut som under de socialdemokratiska\r\nregeringsåren. Det är i stort sett som det skall vara,\r\ni balans. Inom kort lämnar regeringen en\r\nredovisning för vilka ytterligare åtgärder på\r\nskattesidan som krävs för den ofrånkomliga\r\nanpassningen till förhållandena i vår omvärld. Först\r\npå listan står bl.a. omläggning av\r\nenergibeskattningen och avskaffande av\r\nkilometerskatten.</pre><pre>Den nödvändiga övergången från en höginflations-\r\ntill en låginflationsekonomi har i Sverige fördjupat\r\nden recession som i mildare form drabbat även\r\nomvärlden. Det finns naturligtvis alltid en risk att\r\nen sådan deflationsprocess urartar i regelrätt\r\ndepression. Det främsta hotet just nu kommer från\r\npåfrestningarna på det finansiella systemet. Förra\r\nårets kreditförluster på uppemot 50 miljarder\r\nkronor väcker farhågor för att vi är på väg in i en\r\nnorsk situation, men utan detta lands\r\noljeinkomster, vilka där gjort det möjligt för staten\r\natt nödtorftigt hålla de finansiella företagen under\r\narmarna.</pre><pre>Liksom i vårt grannland härrör problemen här\r\nhemma i stor utsträckning från fastighetssidan. En\r\nviktig uppgift blir därför att försöka skapa ett golv\r\nmot vilket värdefallet kan bottna.\r\nHändelseutvecklingen visar det orimliga i\r\npåståendet att skatten på fastigheter alltid kan\r\nhöjas, eftersom dessa inte kan försvinna\r\nutomlands. Men fastighetskapitalet kan\r\nuppenbarligen försvinna, och även den verksamhet\r\nsom fastigheterna är avsedda för.</pre><pre>Det är naturligtvis alldeles orimligt att vi ännu\r\nunder 1992 har en tillfällig förhöjning av\r\nfatighetsskatten på kommersiella lokaler i syfte\r\natt -- som det hette när den beslutades -- dämpa den\r\nspekulativa värdestegringen. Det är ett\r\nutomordentligt exempel på hur svårt det är att\r\nbedriva aktiv konjukturpolitik med skattevapnet\r\nsom instrument. Även om denna extra pålaga\r\nupphör vid nästa årsskifte, blir det i längden\r\nomöjligt att som nu ta ut en hög fastighetsskatt på\r\nlokaler som står outhyrda och därför inte ger några\r\nintäkter. Jag utgår ifrån att regeringen återkommer\r\ntill dessa frågor senast i\r\nkompletteringspropositionen.</pre><pre>Fru talman! Samtidigt som jag än en gång\r\nunderstryker vikten av att det besparingsprogram\r\nsom återfinns i regeringens budgetproposition\r\npasserar riksdagsbehandlingen ograverat, yrkar jag\r\nbifall till hemställan i finansutskottets betänkande\r\nnr 20 i dess helhet.</pre><pre>Anf. 13  HANS GUSTAFSSON (s) replik:</pre><pre>Fru talman! Lars Tobisson sade att den kraftigt\r\nökande arbetslösheten som man kunnat konstatera\r\nunder senare tid är det verkliga och slutliga beviset\r\npå ett misslyckande för den tredje vägens politik.\r\nDå måste jag fråga Lars Tobisson hur det är i\r\nDanmark, Finland, Tyskland, Holland, Belgien,\r\nFrankrike och England som har en dubbelt så hög,\r\noch ibland tre gånger så hög, arbetslöshet som vi.\r\nBeror det på att de också fört tredje vägens politik\r\neller har de det så dåligt för att vi för tredje vägens\r\npolitik? Det skulle vara intressant att få höra hur\r\ndet hänger ihop. Sanningen är den att den tredje\r\nvägens politik har lett fram till att vi har den lägsta\r\narbetslösheten, inte den högsta som Lars Tobisson\r\nförsökte göra gällande.</pre><pre>Sedan säger Lars Tobisson att han med\r\ntillfredsställelse har konstaterat att även\r\nSocialdemokraterna så småningom vill minska den\r\noffentliga sektorns utgifter. Det är alldeles riktigt,\r\nmen vi vill inte göra som Lars Tobisson tycker att\r\nman skall göra och först sänka skatterna och sedan\r\nse efter hur man skall få ner utgifterna. Vi vill börja\r\ni den andra ändan och sträva efter att effektivisera,\r\nrationalisera och förbättra den offentliga sektorn\r\nför att därigenom möjligen skapa ett utrymme för\r\natt sänka skatterna. Det är skillnaden.</pre><pre>Sedan återkom Lars Tobisson till frågan om vem\r\nsom skall bygga och vem som skall betala. Bostäder\r\när investeringar som det tar 75--100 år att förbruka.\r\nMan kan inte ha ett bostadsbyggande som avgörs\r\ni sexmånadersintervaller. Man måste ha ett ganska\r\nlångsiktigt perspektiv på den verksamheten och\r\nförsöka att skaffa sig en långsiktig uppfattning. Då\r\nuppstår problemet att vi ibland kommer att ha\r\ntomma lägenheter och ibland en överefterfrågan på\r\nlägenheter.</pre><pre>Lars Tobisson frågade, om jag uppfattade honom\r\nrätt: Vem skall då betala? Att bygga innebär\r\nkostnader i samhället för hus, fabriker och andra\r\nanläggningar som skall förräntas, värmas upp och\r\nunderhållas. Vem som betalar den kostnaden är en\r\nfördelningspolitisk fråga. Samhällskostnaden är\r\nprecis lika stor, om vi låter den som sist efterfrågar\r\nhuset betala hela kostnaden eller om vi fördelar\r\nden.</pre><pre>Enda sättet att bli av med denna samhällskostnad\r\när att sluta bygga, sluta att underhålla\r\nfastigheterna, sluta att förränta dem. Så fort vi\r\ninvesterar i framtiden får vi denna kostnad, och det\r\när en fördelningspolitisk fråga hur denna kostnad\r\nskall betalas.</pre><pre>Det är orimligt, Lars Tobisson, att den som i dag\r\ngår ut på marknaden och efterfrågar en bostad skall\r\nförränta ett belopp som är 10--20 gånger större än\r\ndet som vi behöver förränta som byggde hus på 60-\r\ntalet. Därför behövs ett system för att omfördela\r\nkostnaderna, om vi skall kunna upprätthålla ett\r\nbyggande.</pre><pre>Anf. 14  LARS TOBISSON (m) replik:</pre><pre>Fru talman! Hans Gustafsson började med att\r\nreferera till Danmark och Storbritannien och talade\r\nom hög arbetslöshet där. Danmark är, tycker jag,\r\nett bra exempel. Låt mig påminna om hur det gick\r\ntill när den borgerliga regeringen fick ta över.\r\nEkonomin var så misskött av Socialdemokraterna\r\natt Anker Jörgensen t.o.m. fick ge upp, och han\r\ngjorde det utan strid, utan att begära nyval. Han\r\nlämnade över och sade: Försök att klara av det här!</pre><pre>Det har tagit lång tid, men man beskriver nu\r\nDanmark som det verkligt lyckade exemplet på\r\nrestaurering av en usel ekonomi. Så dålig är inte\r\nSveriges ekonomi. Så skuldsatta utomlands är vi\r\ninte. Men jag tycker att det är väl värt att studera\r\nDanmark som ett exempel på hur lång tid det kan\r\nta att råda bot på en hög arbetslöshet, skapad\r\ngenom en felaktig socialdemokratisk politik.</pre><pre>Sedan säger Hans Gustafsson att han vill visst\r\nminska de offentliga utgifterna men inte som\r\nmoderaterna först sänka skatterna. Nej, vad\r\nSocialdemokraterna vill göra är att först öka\r\nutgifterna som en förberedelse för att sänka dem.\r\nJag kan inte få det att gå ihop. Hur kan\r\nSocialdemokraterna tro att skatterna kan höjas\r\nmed nära tio miljarder 1993? Går det att beskatta\r\nSverige ur krisen? Hur kan man tro att vi råder bot\r\npå Sveriges problem genom att höja subventioner,\r\nbidrag och andra offentliga utgifter med minst lika\r\nmycket?</pre><pre>Om det vore höjda skatter och ökade offentliga\r\nutgifter som satte fart på tillväxten och\r\nsysselsättningen, skulle vi inte ha några problem i\r\nvårt land, utan då skulle ekonomin blomstra. Men\r\nså är det som bekant inte. Tvärtom är detta slags\r\npolitik orsaken till våra problem, och därför är det\r\nså nödvändigt att sänka skatter och att skapa\r\nutrymme för det genom att minska de offentliga\r\nutgifterna och avreglera.</pre><pre>Sedan kommer Hans Gustafsson tillbaka till det\r\nsom är favoritämnet för dagen: bygga, framför allt\r\nbygga bostäder. Jag upprepar att vi har med\r\nsubventioner, inspirerade av socialdemokraterna,\r\ndrivit fram en överkonsumtion av boende som ni\r\nsocialdemokrater ingrep mot genom utformningen\r\nav skattereformen. Den gjorde det relativt sett\r\ndyrare att bo, och människor har börjat anpassa sig\r\ntill detta genom att inte efterfråga större, dyrare\r\nbostäder i den utsträckning som skedde tidigare.</pre><pre>Vi skall ha klart för oss att det inte räcker med att\r\nsysselsätta ledig arbetskraft genom att bygga.\r\nSedan skall fastigheterna hållas i gång, som sagt, i\r\nhundra år. Driften skall betalas, och vi kan inte\r\nhålla en högre boendestandard i vårt land än vad\r\nmänniskor är beredda att själva betala och göra det\r\nmed sina egna inkomster.</pre><pre>Anf. 15  HANS GUSTAFSSON (s) replik:</pre><pre>Fru talman! På min fråga hur tredje vägens politik\r\ni Sverige kunde skapa en två tre gånger så stor\r\narbetslöshet i England, i Danmark och på andra\r\nhåll svarade Lars Tobisson att det var så förfärligt\r\nuselt i Danmark, därför att man hade haft en\r\nsocialdemokratisk regering, och att det har tagit så\r\nväldig tid att reparera skadorna.</pre><pre>Jag vet att det tar lång tid. Jag vet hur det var när vi\r\növertog en usel ekonomi efter er 1982. Det tog\r\nåtta--nio år att reparera, och det gjorde vi samtidigt\r\nsom vi sett till att arbetslösheten har hållit sig på en\r\nunikt låg nivå.</pre><pre>Att ta arbetslösheten i Sverige, som har den högsta\r\nsysselsättningen i världen, som ett uttryck för ett\r\nmisslyckande av tredje vägens ekonomiska politik,\r\nnär alla avancerade industriländer runt omkring oss\r\nhar två eller tre gånger så hög arbetslöshet, är med\r\nförlov sagt ett ovanligt illa valt argument från Lars\r\nTobissons sida.</pre><pre>Låt mig sedan fortsätta med det som Lars Tobisson\r\ntog upp senast, huruvida det var byggandet som\r\nskulle få fart på Sverige eller om det var industrin\r\nsom borde sätta fart på byggandet. Det är den\r\ngamla diskussionen om hönan och ägget, så att\r\nsäga.</pre><pre>Situationen är den, Lars Tobisson, att i Sverige är\r\n80 % av byggandet på något sätt samhällsanknutet.\r\n40 % är kommuner och staten, 40 % är\r\nbostadsbyggandet och 20 % är det övriga. Därför är\r\nbyggandet så oerhört beroende av den hållning som\r\nvi intar, medan näringslivet inte befinner sig i det\r\nläget utan har andra utgångspunkter. Därför är det\r\nbåde vår skyldighet och vår möjlighet att skapa\r\nförutsättningar för byggandet.</pre><pre>Det behöver byggas, och byggnader behöver\r\nunderhållas. Det finns ett ''underhållsberg'' på den\r\nkommunala sidan när det gäller bostäderna. Det\r\ngår inte att försvara att låta 17--20 % gå arbetslösa\r\noch betala ut miljarder i arbetslöshetsunderstöd,\r\nnär det finns nyttiga ting att göra.</pre><pre>Min tid är ute, så jag skall be att få återkomma vid\r\nsenare tillfälle.</pre><pre>Anf. 16  LARS TOBISSON (m) replik:</pre><pre>Fru talman! Det är häpnadsväckande att höra Hans\r\nGustafsson säga att han vet att det tar tid att\r\nreparera misstag i ekonomin, för det tog nio år för\r\nSocialdemokraterna att göra det efter den\r\nborgerliga regeringsperioden. Menar verkligen\r\nHans Gustafsson att den ekonomi som ni\r\növerlämnade till oss efter senaste valet -- och som\r\nmänniskor uppenbarligen hade insett inte höll -- var\r\nnågonting som var reparerat och satt i stånd igen?</pre><pre>Det är ju fullkomligt omöjligt att föreställa sig att\r\ndet kan vara uppfattningen, när vi har en negativ\r\ntillväxt i landet sedan åtskillig tid tillbaka och under\r\növerblickbar tid. Kom ihåg att arbetslösheten hade\r\nbörjat stiga långt före regeringsskiftet i höstas. Vi\r\nhade förutsagt att det skulle ske.</pre><pre>Vi vet att arbetslöshet kommer sent i det\r\nekonomiska förloppet. Vi såg redan i slutet av 80-\r\ntalet att den politik som Socialdemokraterna förde\r\nmåste leda till ökad arbetslöshet, större än vad vi\r\nhar upplevt tidigare i modern tid, och vi har blivit\r\nsannspådda. Arbetslösheten fortsätter att växa\r\näven sedan nu politiken lagts om, och tyvärr\r\nkommer det att dröja innan den tillväxt som\r\nkommer förmår att absorbera den strukturella\r\narbetslöshet som uppkommit.</pre><pre>Vi skall göra allt för att lindra svårigheterna för\r\ndem som drabbas, men vi kommer inte att återfalla\r\ni en politik som stimulerar efterfrågan, för att få till\r\nstånd konstlade jobb. Det är utbudssidan som skall\r\nfrigöras, och det sker genom förbättrad\r\nkonkurrenskraft, genom att vi satsar på\r\nutvecklingskraften. Det är den vägen, genom en\r\nexpansion av naturliga jobb, som vi kan råda bot på\r\narbetslösheten.</pre><pre>Sedan måste jag återkomma till hur ni hanterar er\r\noppositionspolitik.</pre><pre>Ni tvingades mot slutet av er regeringstid till en\r\nomläggning: sänkta marginalskatter, sänkt\r\nkompensation i sjukförsäkringen, kommunalt\r\nskattestopp, inställd förtida avveckling av\r\nkärnkraften, närmande till EG, anknytning av\r\nkronan till ecun. Allt detta var bra, men det var\r\nborgerlig politik. Finansministern fick avvisa\r\npropåer från LO om att stimulera ekonomin från\r\nefterfrågesidan.</pre><pre>Men nu när ni Socialdemokrater är i opposition är\r\ndet dags igen. Då kan ni inte hålla er. Ni är\r\nmedvetna om att den politik regeringen för är den\r\nenda vägen. Men det måste framstå som om ni har\r\nnågot eget att komma med och att ni snabbt kan\r\nråda bot på de problem ni själva har skapat. Därför\r\nblir det denna politik som är så full av motsägelser.</pre><pre>Jag vill citera ur det pressmaterial ni har skickat ut:\r\n''Politiken skall inriktas på att successivt sänka de\r\noffentliga utgifternas andel av BNP. Det kräver ett\r\nfortsatt arbete med att effektivisera de offentliga\r\nverksamheterna och de offentliga utgiftssystemen.\r\nEn sådan politik skapar möjligheter att på sikt\r\nsänka skattetrycket.''</pre><pre>Jättebra! Men så kommer det: ''Mot den\r\nbakgrunden bör en ökning av de offentliga\r\nutgifterna med 1 % 1993 vara en väl avvägd nivå.''</pre><pre>Det här säger väl allt om hur Socialdemokraternas\r\npolitik håller ihop.</pre><pre>Talmannen anmälde att Hans Gustafsson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 17  LARS-OVE HAGBERG (v) replik:</pre><pre>Fru talman! Jag blev nyfiken när Lars Tobisson i sitt\r\nsvar till Hans Gustafsson sade att det inte är\r\nbyggandet som är intressant utan industrin. Det är\r\ndär arbetena förloras. Lars Tobisson talade om att\r\npressa prisnivåerna och kostnaderna och från\r\nnågonstans frigöra utvecklingskraften.</pre><pre>Då blev jag nyfiken. På vilket sätt frigörs denna\r\nutvecklingskraft och vad består den av? Är det en\r\nutvecklingskraft som å ena sidan kräver ännu lägre\r\nlöner och ännu högre vinster? Eller är det en\r\nutvecklingskraft som å andra sidan kräver en\r\noerhört vidare kompetens i samhället -- inte bara av\r\nnågra få utan av många? Eller är det en\r\nutvecklingskraft som anser att arbetslivet skall vara\r\norganiserat inom denna industri?</pre><pre>Det här handlar ju ändå om att vi har en\r\nstrukturkris i dag, som bl.a. beror på den tredje\r\nvägens politik och inlåsningseffekt. Nya impulser\r\noch idéer kommer fram. Vad skall de baseras på?\r\nVad är drivkraften till dessa nya investeringar\r\nframöver, Lars Tobisson?</pre><pre>Vad hör jag då från regeringen? Det är ju Lars\r\nTobissons egna turboministrar. En skall till varje\r\npris sänka skatterna -- dvs. skatteministern.</pre><pre>Man funderar ibland om det över huvud taget finns\r\nnågra begränsningar. Per-Ola Eriksson sade nyss\r\natt regeringens avvägning av att sänka skatterna\r\nskulle göras med en viss finess med beaktande av\r\nhur omgivningen såg ut. Men när man får höra\r\ndessa ministrar är allt rakt fram. Skatterna skall\r\nsänkas. Lars Tobisson säger själv att det gäller en\r\nanpassning till EG. Då blir man fundersam och\r\nundrar om det ändå inte handlar om sänkta\r\narbetsgivaravgifter och den interna devalveringen,\r\nsom Moderaterna för fram. Är detta\r\nutvecklingskraften? Det här borde vi diskutera\r\neftersom det är det verkligt viktiga. Det vore\r\noerhört bra att få svar på vad denna\r\nutvecklingskraft är.</pre><pre>En annan fråga som verkligen är intressant gäller\r\nutförsäljningen av statliga företag. De är inte på\r\nnågot sätt misskötta på marknaden. Här är det\r\nfråga om ideologiska skäl. Vad innebär detta för\r\nsignaler? Skall man satsa i statliga företag som\r\nredan fungerar, i stället för att ta igen den förlorade\r\ntiden i industrin? I stället kör en av ministrarna\r\nstenhårt på linjen om utförsäljning. Det måste i det\r\nhär läget utgöra en felaktig signal som inte kan\r\ngynna Sverige som industrination -- oavsett om\r\nSverige är med i EG eller står utanför.</pre><pre>Anf. 18  LARS LEIJONBORG (fp):</pre><pre>Fru talman! Styrkan i regeringens politik är, som\r\nhar påpekats, överensstämmelsen mellan de\r\nlångsiktiga målen och de kortsiktiga åtgärderna.\r\nDet finns en påtaglig brygga mellan de långa och de\r\nkorta perspektiven. Det gäller aktörernas tilltro till\r\nden ekonomiska politiken. Investerare och\r\nplacerare har många gånger blivit besvikna och\r\nlurade av den ekonomiska politiken. De har trott\r\npå försäkringar om en stram finanspolitik som\r\nskulle hålla kostnadsutvecklingen under kontroll --\r\nmen de har blivit lurade. De har trott på\r\nförsäkringar om att kronan inte skall devalveras --\r\nmen de har blivit lurade.</pre><pre>Det här har lett till en utbredd misstro mot svensk\r\nekonomisk politik. Det betalar vi nu ständigt för\r\ngenom en högre ränta i Sverige, som innehåller en\r\ninte obetydlig riskpremie.</pre><pre>Om man för en ekonomisk politik som bygger på\r\nresonemanget att visserligen behövs sänkta skatter,\r\nde skall sänkas så småningom, men först skall de\r\nhöjas, och visst behövs det bättre kontroll över de\r\noffentliga utgifterna, de skall sänkas, men först höjs\r\nde, minskar tilltron och därmed ökar också risken\r\nför räntechocker.</pre><pre>I det här perspektivet, när jag hör Hans Gustafsson\r\noch andra Socialdemokrater, kommer jag närmast\r\natt tänka på Döbeln vid Jutas som bad om en\r\nmedicin ''som gör mig för i morgon sjufalt värre,\r\nmen hjälper mig i dag på mina ben''. Den\r\nmedicinen behöver vi inte. Styrkan är att vi nu har\r\nkraft att ta steg mot de nödvändiga långsiktiga\r\nmålen.</pre><pre>Hans Gustafsson började med att säga att Sverige\r\nhar stora problem. Sverige är nu inne i en\r\nkonjunkturnedgång. Jag noterade att i en av sina\r\nsenaste repliker sade han att socialdemokraterna\r\nbehövde åtta nio år för att reparera svensk ekonomi\r\nefter de borgerliga regeringsåren. Han frammanar\r\nbilden att 1990--1991 var problemen lösta i svensk\r\nekonomi. Sanningen är ju den motsatta. I själva\r\nverket har det under lång tid funnits grundläggande\r\nproblem i svensk ekonomi. Mot slutet av 1980-talet\r\noch början av 1990-talet blev de alltmer påtagliga.</pre><pre>Sverige har under lång tid haft en sämre växtkraft i\r\nekonomin än andra länder. Den upphörde helt de\r\nsenaste åren. Sverige har haft stora\r\nbytesbalansunderskott, även under de år\r\nvärldskonjunkturen var lysande och nästan allt som\r\ntillverkades gick att sälja till hyggliga priser. Även\r\ndå, med undantag för något enda år, hade Sverige\r\nunderskott i bytesbalansen. Hela tiden led landet\r\nunder förväntningar om devalvering. Marknaderna\r\nfruktade risken att svenska politiker skulle fatta\r\nbeslut om devalvering. Ett tecken på dessa problem\r\nvar att Sverige nästan oavbrutet hade en högre\r\ninflation än andra länder.</pre><pre>Det är därför viktigt att komma ihåg att Sveriges\r\nproblem inte är lågkonjunkturen.\r\nLågkonjunkturen är ett av problemen. Men\r\nlågkonjunkturen förstärks av de mera djupgående\r\nproblemen.</pre><pre>Det finns en och annan ljusglimt i svensk ekonomi\r\nsom har påpekats här. Men jag menar att den\r\nojämförligt viktigaste ljuspunkten är att Sverige har\r\nen regering med en trovärdig ekonomisk strategi\r\noch med styrkan att genomföra denna strategi. Den\r\npolitiken bygger inte på några besvärjelser om\r\nimaginära vändpunkter, utan den bygger på\r\nhandfasta förändringar i svensk ekonomi i\r\nmarknadsekonomisk riktning.</pre><pre>Nu fullföljer vi först och främst de\r\nstrukturförändringar som vi tvingade den\r\nsocialdemokratiska regeringen att initiera redan\r\nunder förra valperioden. Lars Tobisson räknade\r\nnyss upp dem. Vi fullföljer den EG-ansökan som\r\nIngvar Carlsson lämnade in. Vi fullföljer\r\nintentionerna i skattereformen genom att fortsätta\r\natt sänka skattesatser som är tillväxthämmande.\r\nVidare reformerar vi sjukersättningen. Vi följer\r\nupp ecu-anslutningen med en nödvändig\r\nhårdvalutapolitik.</pre><pre>\r\nTill dessa strukturförändringar kommer också\r\nsådana som man inte tillräckligt tog itu med på den\r\nsocialdemokratiska tiden. Jag tänker först och\r\nfrämst på förnyelsen av den offentliga sektorn. På\r\ndet området skall vi nu genomföra en omfattande\r\navmonopolisering och avreglering, som kommer att\r\nöka effektiviteten. Vi har också med större kraft\r\ntagit itu med besparingsarbetet inom den offentliga\r\nsektorn för att öka möjligheterna att få kontroll\r\növer de offentliga utgifternas utveckling.</pre><pre>Jag tycker inte att socialdemokratisk ekonomisk\r\noppositionspolitik för närvarande är särskilt\r\ntrovärdig. Det märks ganska tydligt när man läser\r\nt.ex. Socialdemokraternas reservationer att den\r\noenighet som var så uppenbar under den\r\nsocialdemokratiska regeringstiden fortfarande\r\nfinns kvar. Mitt i reservation 1 finns en mening som\r\nlyder: ''Möjligheterna att använda finanspolitiken\r\nför att utjämna konjunktursvängningar är starkt\r\nbegränsade av vår ofullständiga kunskap om den\r\nframtida ekonomiska utvecklingen och\r\nfördröjningar i politikens verkningar.''</pre><pre>Det är ett mycket intressant och riktigt påpekande,\r\nmen det ter sig då litet egendomligt att praktiskt\r\ntaget hela Socialdemokraternas politiska agitation\r\nnu är av konjunkturpolitiskt slag;\r\nSocialdemokraterna hävdar att regeringen för en\r\nfelaktig konjunkturpolitik. Man funderar på vilken\r\nkonjunkturbedömning Socialdemokraterna\r\negentligen gör, eftersom den uppenbarligen spelar\r\nen sådan central roll i hela deras uppläggning. Vi\r\nhörde ju ständigt under förra året Allan Larsson\r\nsäga att vändpunkten var nära, för att inte säga\r\npasserad, men nu verkar vändpunkten så att säga\r\nhelt och hållet ha försvunnit. Det är nämligen\r\nuppenbart att en hel del av de åtgärder\r\nSocialdemokraterna vill sätta in kommer att få\r\ngenomslag först i en tid då många tror att\r\nkonjunkturen har vänt uppåt.</pre><pre>Att döma av en del inlägg i debatten vidtar den\r\nborgerliga regeringen inga åtgärder för att hålla\r\narbetslösheten nere. I själva verket har regeringen\r\nju lagt fram omfattande sysselsättningspaket. Jag\r\nvill påpeka att nästan 1 miljard kronor av statliga\r\npengar under innvarande budgetår satsas på\r\nombyggnader av skolor. Det var ett av de första\r\nbeslut vi fattade efter valet. Trots att vi har en del\r\nprincipiella invändningar av skolpolitisk natur mot\r\nden uppläggningen, i och med att vi nyss har\r\nkommunaliserat skolan, bestämde vi oss för att av\r\nsysselsättningspolitiska skäl godkänna den\r\nproposition Göran Persson lade fram före valet och\r\nsom innebar att 900 milj.kr. satsas på\r\nallergisanering och annat i skolor. Den här\r\nregeringen gör alltså en hel del.</pre><pre>Den bristande trovärdigheten i\r\nSocialdemokraternas agitation beror enligt min\r\nmening också på de ganska tvivelaktiga\r\nbokföringsknep de ägnar sig åt. Jag är personligen\r\ninte en lika dogmatisk motståndare som en del\r\nandra till att ändra ägarförhållandena i\r\nStadshypotek på det sätt som Socialdemokraterna\r\nförespråkar. Däremot tycker jag att det är närmast\r\nbarnsligt att så att säga blåsa upp den åtgärden till\r\nnågonting viktigt i budgetpolitiken, eftersom en\r\nsådan engångsåtgärd inte på något sätt kan göra en\r\nannan budgetpolitik trovärdig.</pre><pre>Av Socialdemokraternas försörjningsbalans\r\nframgår att både den privata och den offentliga\r\nkonsumtionen skall öka. Det låter ju jättebra.\r\nDetta skall ske genom en uppskrivning av BNP-\r\nprognosen. Tänk om det vore så enkelt! Varför\r\nhade vi nästan två år före valet 1991 med praktiskt\r\ntaget ingen tillväxt om man bara kan bestämma sig\r\nför att helt enkelt höja BNP och på sätt öka både\r\nden privata och den offentliga konsumtionen?\r\nSocialdemokraterna vill åstadkomma detta genom\r\natt med lånade pengar sätt i gång offentliga\r\narbeten, men det är ju den vägen som har bidragit\r\ntill att vi har så stora problem här i landet.</pre><pre>Om det är så att bostadsbyggande och byggande\r\növer huvud taget sätter fart på ekonomin, varför\r\nhade vi då inte lysande tillväxtsiffror i slutet av 80-\r\ntalet? Då talades det om överhettning i\r\nbyggbranschen, men utvecklingen av BNP var ändå\r\nutomordentligt blygsam. Detta faktum illustrerar\r\ndet som bl.a. Lars Tobisson har tagit upp här i\r\ndebatten, nämligen att byggbranschen inte kan dra\r\nupp Sverige ur den nuvarande ekonomiska\r\nsvackan.</pre><pre>Jag tycker också att Socialdemokraterna är ute på\r\nganska lösan sand när de talar om\r\nfördelningspolitik. Jag brukar tänka på den\r\nvalaffisch Socialdemokraterna hade inför valet\r\n1985 med killen i cabrioleten med en dalmatiner i\r\nbaksätet och med budskapet ''Vi har klarat svensk\r\nekonomi''. Efter detta följde en inflations- och\r\nspekulationsvåg i svensk ekonomi, som åstadkom\r\nenorma omfördelningar av förmögenheter. Det\r\nviktigaste steget i den riktningen hade\r\nSocialdemokraterna tagit redan på dagen för sitt\r\nmakttillträde efter valet 1982. Efter att ha vunnit\r\nvalet på devisen ''Folkets väl går före storfinansens''\r\nbörjade de med en jättedevalvering som överförde\r\ntiotals miljarder just från folket till storfinansen.\r\nÄven det är en fördelningspolitisk förändring av en\r\nhelt annan klass än vad som finns med i några\r\nförslag som vi har kommit med.</pre><pre>Låt oss alltså, även om det innebär en del\r\npåfrestningar, sätta in alla våra åtgärder i ett\r\nlångsiktigt mönster, nämligen att försvara den låga\r\ninflationen och successivt förbättra vår\r\nkonkurrenskraft. Hans Gustafsson sade här något i\r\nstil med att Socialdemokraterna inte prioriterar ned\r\ninflationsbekämpningen, men jag har nu läst ett\r\nantal av era dokument och Allan Larssons artikel i\r\nDagens Nyheter, och det är odiskutabelt att det\r\nmycket bestämda intryck man får är att ni anser att\r\ninflationsrisken är borta. Jag tror att det är ett\r\nalldeles för kortsiktigt och farligt resonemang. Jag\r\nnoterade också att Stig Malm föreslog olika\r\nåtgärder därför att han fruktade att priserna skulle\r\n''sticka iväg''. Jag tror att vi skall vara medvetna om\r\natt kampen mot inflationen vinner man aldrig en\r\ngång för alla, utan den måste hela tiden vara en\r\ncentral del av ens ekonomiska strategi.</pre><pre>Herr talman! Det finns en del ekonomer som\r\nbrukar påpeka att lågkonjunkturer har sin\r\nbetydelse i ett lands ekonomiska utveckling, och\r\nden vi just nu är inne i utgör väl ett bra exempel på\r\ndet. Nu avslöjas mycket av det sjuka i 80-talets\r\nspekulationsekonomi. De inslag av pratbubblor\r\noch luftbubblor som fanns i 80-talets\r\nframgångsmyter ersätts av en renässans för äldre,\r\nrobustare sanningar. Det finns sällan några\r\ngenvägar till framgång. Det är arbete, kreativitet\r\noch känsla för kvalitet som skapar uthållig\r\nlönsamhet snarare än roulettspel om förväntade\r\nvärden, med allt högre insatser och större risker.</pre><pre>Men lågkonjunkturer är alltid ett gissel. Många\r\nfamiljer har i dag en medlem eller en nära anhörig\r\nsom går arbetslös. I andra familjer förgiftas\r\nstämningen av oro för att det lilla familjeföretaget\r\nskall gå i konkurs. Lågkonjunkturer har ett högt\r\nmänskligt pris. De har också en märkvärdig\r\nförmåga att prägla hela samhällsklimatet. Det är\r\ninte bara de ekonomiska barometrarna som pekar\r\npå baisse när ekonomin går neråt. Debatt- och\r\nkulturklimat får ett omisskännligt drag av\r\ndomedag, fördelningskonflikter skärps, och\r\npessimismen breder ut sig. Alla dessa symtom\r\nfördjupas i vårt fall av de strukturella problemen.</pre><pre>Lars Tobisson nämnde John Maynard Keynes, som\r\nju har gått till historien som en ekonom som\r\nintresserade sig mycket för hur man skall dämpa\r\nkonjunktursvängningar. Som framgick av det citat\r\nfrån den socialdemokratiska reservationen som jag\r\nanförde är möjligheterna att göra detta med de\r\ninstrument som vi nu har begränsade. Men det\r\nhindrar inte att det är en riktig tanke att det alltid\r\när ett samhällsorganisatoriskt misslyckande att\r\nmänniskor som vill arbeta inte får göra det.</pre><pre>Vi skall ha kvar våra höga ambitioner när det gäller\r\natt hävda den fulla sysselsättningen. Vi skall\r\nåstadkomma det genom mer av internationell\r\nsamverkan, bl.a. för att undvika att\r\nkonjunkturavmattningar blir onödigt utdragna på\r\ngrund av att regeringar bedriver något slags\r\nekonomisk krigföring. Vi skall också åstadkomma\r\ndet genom att satsa på ett mera företags- och\r\ninvesteringsvänligt klimat, bl.a. genom att fullfölja\r\ninflationsbekämpningen. Vi skall se till att vi har en\r\nväl fungerande arbetsmarknadspolitik, bl.a. genom\r\natt vid sidan av AMS verksamhet släppa fram\r\nprivata arbetsförmedlingar. Vi skall naturligtvis ha\r\nen effektiv och rättssäker offentlig sektor och en\r\nvälfärdssektor som medverkar till att öka både\r\nrättvisan och friheten i samhället.</pre><pre>Låt mig avsluta med att säga att regeringen och de\r\nborgerliga partierna naturligtvis hade behövt stöd\r\nav Socialdemokraterna också för de obekväma\r\nåtgärder som vi nu vidtar. Det hade ytterligare\r\nnågot stärkt förtroendet för den ekonomiska\r\npolitiken. Jag skulle ändå vilja vädja till er att,\r\nframför allt av ett annat skäl, ta er en funderare\r\növer er uppläggning av politiken, nämligen med\r\ntanke på förtroendet för politiken över huvud\r\ntaget.</pre><pre>Jag tror att ni bidrar till en skepsis och en misstro\r\nmot det politiska och demokratiska systemet\r\ngenom att så snart som ni hamnar i opposition\r\nhoppa av från den ansvarsfulla uppläggningen och\r\nägna er åt mer opportunistisk politik. Det vore bra\r\nbåde för ekonomin och för politiken om den\r\nförnyelse av socialdemokratisk politik som man\r\nibland har sett vissa tecken på fullföljdes också i\r\nopposition.</pre><pre>Jag yrkar bifall till finansutskottets hemställan.</pre><pre>Anf. 19  HANS GUSTAFSSON (s) replik:</pre><pre>Herr talman! Jag kan gärna instämma med Lars\r\nLeijonborg i att det vore bra om vi alla tog ett ännu\r\nstörre ansvar för att upprätthålla och stärka\r\npolitikernas anseende, men man skall inte kasta\r\nsten om man själv sitter i glashus. Jag tror att det är\r\nstörre sannolikhet för att en granskning av de\r\nborgerliga partiernas uppträdande före valet i\r\nhöstas och de åtgärder som sedan har vidtagits\r\nskulle medverka till att minska förtroendet för\r\npolitikerna och politiken.</pre><pre>Vi behöver inte åberopa Bengt Westerbergs\r\nuppträdande mot Ny demokrati och de\r\nförhandlingar med Ny demokrati som ni i dag sitter\r\ni, utan kan i stället peka på många andra frågor av\r\nfördelningspolitisk karaktär -- vårdnadsbidrag osv.\r\nJag tror att det vore ganska rimligt om Lars\r\nLeijonborg först ville försöka hålla rent i eget hus.\r\nNär man anklagar andra för dålig moral har man\r\nofta svårt med sin egen.</pre><pre>Lars Leijonborg ville också ge intrycket att jag\r\nskulle göra gällande att alla problem från 1990--\r\n1991 är borta. I så fall har jag blivit alldeles\r\nmissförstådd. Jag har aldrig velat göra gällande att\r\nalla problem är borta. Det finns problem i varje\r\nlands ekonomi, Lars Leijonborg. Även de länder\r\nsom har en bra tillväxt har problem med att hantera\r\nsin ekonomi. Det har vi i Sverige, och jag är rädd\r\nför att vi kommer att fortsätta att ha det. Något\r\nidealläge, där man kan sitta med armarna i kors och\r\nsäga att allting är bra, existerar inte vare sig hos oss\r\neller på något annat håll.</pre><pre>Lars Leijonborg sade vidare, om jag uppfattade\r\nhonom rätt, att det besvärliga inte är\r\nlågkonjunkturen utan de andra problem som vi har\r\ni vår ekonomi. Det viktigaste och det mest positiva\r\när, som jag ser det, att vi har lyckats komma till\r\nrätta med en kostnadsutveckling som var ytterligt\r\nskadlig och oacceptabel för oss. Svensk industri\r\nåtervinner konkurrenskraft varenda dag. Vi har en\r\nlönekostnadsutveckling som är hälften av den\r\ntyska, och vi har en inflation av god europeisk\r\nmodell.</pre><pre>Även Lars Leijonborg måste väl medge att det är\r\nresultat också av den socialdemokratiska\r\nregeringens politik. Inte var det ni som ställde upp\r\nbakom Rehnbergkommissionen för att försöka\r\nåstadkomma en långsiktig nedväxling av\r\nkostnadstrycket, utan det var vi och Centerpartiet\r\nsom fick ta det ansvaret.</pre><pre>Anf. 20  LARS LEIJONBORG (fp) replik:</pre><pre>Herr talman! För att börja med det sista tror jag,\r\noch jag har en känsla av att de flesta ekonomer\r\ninstämmer i den bedömningen, att det faktum att\r\nvi har haft en ganska låg lönekostnadsutveckling på\r\nsenare tid beror dels på den ekonomiska\r\navmattningen, dels på skattereformen, vilken som\r\nbekant folkpartiet i hög grad låg bakom, dels\r\nmöjligen marginellt också på\r\nRehnbergkommissionen. Men denna har ju inte\r\nriksdagen att göra med. Det var ju den\r\nsocialdemokratiska regeringen som tillsatte den. Vi\r\nhar i och för sig inte haft några invändningar på den\r\npunkten, men man överdriver kraftigt\r\nRehnbergkommissionens effekt för att uppnå den\r\nlugnare lönekostnadsutvecklingen.</pre><pre>Man kan säkerligen hitta exempel på att alla partier\r\nföre ett val har sagt saker som de inte borde ha sagt.\r\nJag hävdar dock att det finns en betydande\r\ngradskillnad på detta område. Jag kan försäkra att\r\nvi i Folkpartiets ledning har mycket omfattande\r\ndiskussioner om huruvida det budskap som vi skall\r\ngå ut med också är etiskt försvarbart, om huruvida\r\nvi kan stå för det och även om vad som sker om vi\r\nskulle hamna i en situation där vi har att genomföra\r\ndet.</pre><pre>Den bild som Socialdemokraterna nu ger av det\r\nekonomiska läget är att bekymren praktiskt taget\r\nhelt beror på konjunkturen, men då har man glömt\r\nallt vad man har sagt tidigare när man har erkänt att\r\nvi har haft och har omfattande strukturproblem.</pre><pre>Låt mig säga några ord om den socialdemokratiska\r\npolitiken i opposition, t.ex. när det gäller att\r\nminska offentliga utgifter. Den budget som Allan\r\nLarsson lade fram i januari 1991, den enda han fick\r\nlägga fram, slutade med ett underskott på praktiskt\r\ntaget 0 kr. Det visar sig nu att det kommer att bli\r\növer 50 miljarder i underskott för det budgetår som\r\nden budgeten avsåg. Det är tiderna prognosmiss.\r\nJag tycker att även Socialdemokraterna skulle\r\nkänna ett ansvar för att i det läget begränsa\r\noffentliga utgifter, men sanningen är att vi har fått\r\nmycket litet stöd på den punkten.</pre><pre>Anf. 21  HANS GUSTAFSSON (s) replik:</pre><pre>Herr talman! Lars Leijonborg ifrågasatte vår vilja\r\natt medverka till att hålla inflationen nere på en låg\r\nnivå med hänsyn till att vi föreslår en del åtgärder i\r\nden konjunktursituation som nu föreligger. Men\r\ndet är inte något motsatsförhållande häremellan.\r\nVi konstaterar att det i dag inte finns någon\r\nkapacitetsbrist vare sig när det gäller arbetskraft\r\neller produktionsresurser som skulle göra att vi inte\r\nkan expandera på de områden där vi med\r\nsamhällets medverkan kan åstadkomma en sådan\r\nexpansion, t.ex. inom byggandet.</pre><pre>Att byggandet inte kan ersätta en expansion i\r\nnäringslivet är väl självklart, men om man inte kan\r\nuppnå det allra bästa, är det väl ingenting som\r\nhindrar att man eftersträvar att uppnå det näst\r\nbästa.</pre><pre>Lars Leijonborg säger vidare att man får mycket\r\nlitet hjälp när det gäller att spara på de offentliga\r\nutgifterna och att hålla budgetunderskottet i\r\nschack. Jag vet inte på vilken grund Lars\r\nLeijonborg drar den slutsatsen. I den redovisning\r\nsom vi har överlämnat både till\r\nfinansdepartementet och till finansutskottet har vi\r\nett lägre budgetunderskott både för det kommande\r\nbudgetåret och för helår än vad regeringen har\r\nredovisat. Även när vi bortser från de 5 miljarder\r\ntill Stadshypotek som Lars Leijonborg tog upp har\r\nvi ett bättre saldo än vad regeringen har.</pre><pre>Kan det tolkas så att vi skulle vara ovilliga att vara\r\nmed om att stärka de offentliga finanserna?</pre><pre>Vad vi är emot är det sätt att dra in pengar på som\r\nni har rekommenderat. Ni har föreslagit slopande\r\nav förmögenhetsskatten på arbetande kapital,\r\nsänkning av uttaget av inkomst- och\r\nförmögenhetsskatt, successivt slopande av\r\nförmögenhetsskatten, sänkning av arvs- och\r\ngåvoskatten, sänkning av skattesatsen på\r\nkapitalinkomster, sänkning av reavinstskatten på\r\naktier och på bostadsrätter o.s.v. Jag kunde\r\nfortsätta att läsa ur finansutskottets lista.</pre><pre>Det är de 9 miljarderna jag talar om. Dessa skall\r\nman ensidigt överföra till kapitalägarna i det här\r\nlandet. Och så skall man ta pengarna från dem som\r\nredan i dag har en nog så besvärlig situation genom\r\natt införa karensdagar, sexdubbla ersättningen till\r\narbetslöshetskassan, dra in på\r\nvuxenundervisningen, ta bort deltidspensionen etc.</pre><pre>Lars Leijonborg har uppfattat saken korrekt: Den\r\npolitiken ställer vi inte upp på.</pre><pre>Anf. 22  LARS LEIJONBORG (fp) replik:</pre><pre>Herr talman! Vi är långsiktigt överens om att\r\nskatterna skall sänkas och att utgifterna skall\r\nsänkas. Då föreslår vi för vår del ett antal\r\nutgiftssänkningar: införande av karensdagar,\r\nförändringar i arbetslöshetsförsäkringen,\r\nförändringar i finansieringen av\r\narbetslöshetsersättningen m.m. Praktiskt taget allt\r\ndetta säger socialdemokraterna nej till. I stället\r\nföreslår de högre skatter.</pre><pre>Vi får alltså inte på någon av punkterna stöd för de\r\nlångsiktiga förslag som båda sidor ändå säger sig\r\nvilja åstadkomma. Detta, tycker jag, har ett\r\nomisskännligt drag av opportunism.\r\nSocialdemokraterna i opposition är inte beredda att\r\nfullfölja de åtgärder som de talade om i\r\nregeringsställning. Sanningen är också den att\r\nnågra av de skattesänkningar som Hans Gustafsson\r\nnu talade om var sådana som socialdemokraterna\r\nockså hade långtgående funderingar om att föreslå.</pre><pre>Jag vill påminna om det jag sade i mitt tidigare\r\ninlägg om den fördelningspolitik ni förde med hög\r\ninflation och devalvering på 80-talet. Denna är\r\nverkligen ingenting att önska tillbaka. Den politik\r\nvi bedriver lägger grunden för en tillväxt och ger oss\r\ndärmed förutsättningar att också slå vakt om en bra\r\nfördelningspolitik framöver.</pre><pre>Förste vice talmannen meddelade att Hans\r\nGustafsson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 23  STEFAN ATTEFALL (kds):</pre><pre>Herr talman! I regeringens arbete -- alltifrån den\r\nförsta propositionen till dags dato -- har de\r\nlångsiktigt nödvändiga åtgärderna varit grunden för\r\npolitiken. För att trygga och utveckla välfärden,\r\nskapa utrymme för offensiva miljösatsningar och\r\nkonkreta insatser för världens fattiga har en rad\r\nbeslut fattats och förslag presenterats i syfte att\r\nåstadkomma en uthållig och varaktig tillväxt i\r\nekonomin. Många av förslagen och besluten har\r\nden karaktären att de verksamt bidrar till att\r\nförbättra ekonomins funktionssätt. Syftet har varit\r\natt komma åt de många och stora automatiska\r\nutgiftsökningar som finns inbyggda i systemen --\r\nsystem vilkas träffsäkerhet ibland varit begränsad\r\noch vilkas fördelningseffekter i praktiken inte blivit\r\nde avsedda.</pre><pre>Socialdemokraterna håller i sin ekonomiska motion\r\nmed regeringen om att strukturomvandlingen av\r\nekonomin inte bör bromsas upp, och att den\r\nekonomiska politiken måste bidra till att hålla nere\r\nkostnadsutvecklingen och förbättra\r\nkonkurrenskraften. Regeringen, liksom\r\nSocialdemokraterna, ser detta som centralt om\r\nsysselsättning och välfärd skall kunna bibehållas.\r\nSocialdemokraterna framhåller också att det är\r\nnödvändigt att de offentliga utgifternas andel av\r\nBNP successivt sänks och att penning- och\r\nvalutapolitiken inriktas på att värna kronans värde.</pre><pre>Men längre fram i den socialdemokratiska\r\nmotionen kan man läsa att lägre skattetryck skall\r\nåstadkommas genom höjda skatter. Mindre\r\noffentlig sektor skall åstadkommas genom att\r\nkommuner lockas dra på sig långsiktiga\r\ndriftkostnader. Mindre offentliga utgifter skall\r\nåstadkommas genom införande av räntelån som\r\nbygger upp en framtida kostnadsbomb för staten.\r\nLåg inflation skall åstadkommas genom en\r\npåspädning av den inhemska efterfrågan. På\r\npapperet klarar Socialdemokraterna sitt eget\r\nbudgetsaldo genom att nypa fem engångsmiljarder\r\nfrån Stadshypotekskassan.</pre><pre>Det görs alltså knappast några försök av\r\nSocialdemokraterna att koppla ihop den långsiktiga\r\nstrukturpolitiken med förslagen till\r\nstabiliseringspolitiska åtgärder. För ett lands\r\nregering måste det centrala vara att koppla ihop de\r\nkortsiktiga åtgärderna med de långsiktiga. Annars\r\nblir det som för barnet som kissar i byxorna -- först\r\ntillfälligt varmt och skönt, sedan kallt och hemskt.</pre><pre>Herr talman! Vi kristdemokrater är övertygade om\r\natt socialdemokraternas recept att möta Sveriges\r\nekonomiska problem med mer skatter, ökad\r\noffentlig sektor och mer av detaljregleringar inte\r\nfrämjar Sveriges utveckling vare sig på kort eller på\r\nlång sikt. Alla i finansutskottet är också så insatta i\r\nden ekonomiska politiken att de vet att beslut som\r\nriksdagen fattar i vår får genomslag långt fram i\r\ntiden, liksom att dagens verklighet till stor del beror\r\npå tidigare beslut.</pre><pre>Låt oss se tillbaka på 80-talet. Den inhemska\r\nförbrukningen hölls tillbaka under första halvan av\r\nårtiondet, för att de resurser som skapades denna\r\ntid skulle användas för sparande och förbättrad\r\nbytesbalans. Men sedan 1985 har Sverige förbrukat\r\nmer resurser än vad landet har producerat. Vi har\r\nlevt över våra tillgångar. Och det var den privata\r\nkonsumtionen som stimulerades kraftigast.</pre><pre>Att viljan fanns hos åtminstone några i den\r\nsocialdemokratiska regeringen att fortsätta på den\r\nsträvsamma vägen framgår inte minst av Kjell-Olof\r\nFeldts bok. Men det Socialdemokratiska partiet\r\nförmådde inte gå vidare, förmådde inte att under\r\nhögkonjunkturåren reformera den offentliga\r\nsektorn och angripa de långsiktigt svällande\r\nutgiftssystemen. Socialdemokraterna ville aldrig\r\ninse att höga skatter ibland faktiskt kan vara av\r\nondo. Och det är samma visa som nu upprepas. Ni\r\ntog, under Allan Larssons ledning, viktiga beslut de\r\nsista åren för att angripa de långsiktiga problemen.\r\nKronans koppling till ecun, ansökan om EG-\r\nmedlemskap och prioriteringen av\r\ninflationsbekämpningen är exempel på detta. Men\r\nnu i opposition hemfaller ni åt den gamla trallen:\r\nmer skatter, mer riktade bidrag, begränsad\r\nvalfrihet o.s.v. Och i praktiken nonchalerar ni det\r\nfaktum att en varaktigt låg inflation är det bästa, ja\r\ndet enda sättet, att klara en vettig\r\nfördelningspolitik och en hög sysselsättning på sikt.</pre><pre>Hans Gustafsson sade i sitt inlägg att han var\r\nförvånad över att kds och Jerzy Einhorn med tanke\r\npå det sociala engagemanget kan ställa upp på\r\nregeringens politik. Orsaken är att vi inser att det\r\nkrävs en stabil ekonomi och att vi inte kan leva över\r\nvåra tillgångar om vi skall klara de höga sociala\r\nambitioner som vårt parti har.</pre><pre>Om vi tar sjukvården som exempel kan vi\r\nkonstatera att vi fått till stånd en översyn av\r\nsjukvårdens finansiering och organisation för att se\r\nhur Sverige skall klara 90-talets stora behov och\r\nproblem. Det handlar då inte om att kasta in pengar\r\nunder ett år i sjukvårdssystemet -- det handlar om\r\natt se över hela systemet för att undersöka hur vi\r\nunder 90-talet skall klara de växande behoven. Hur\r\nskall vi organisera sjukvården, hur skall vi klara\r\nfinansieringen, hur skall vi använda pengarna på ett\r\nbra och effektivt sätt?</pre><pre>Vi vet att statens och kommunernas ekonomi är\r\nkommunicerande kärl; detta är ett direkt citat från\r\nAllan Larsson i höstas. Regeringen föreslår vissa\r\nneddragningar, som kommer att presenteras i\r\nkompletteringspropositionen längre fram.\r\nSocialdemokraterna ger då t.ex. genom Hans\r\nGustafssons inlägg sken av att de är emot detta. Ert\r\nbudgetförslag bygger på att ni accepterar\r\nindragningarna, men ni skriver i texten litet mer\r\nallmänt att ni kan tänka er andra former eller att\r\nni kan överväga att spara på ett annat sätt. Frågan\r\nmåste då gälla: Vad vill ni socialdemokrater? Vill\r\nni göra indragningar från kommunerna för att klara\r\nstatens dåliga ekonomi eller kan ni ordna\r\nfinansieringen av de 7,5 miljarderna på annat sätt?\r\nOch hur gör ni i så fall? Jag misstänker att\r\nStadshypoteks kassa är ganska tom efter det att ni\r\nhar tagit dessa första 5 miljarder.</pre><pre>Herr talman! Ny demokrati säger att partiet stöder\r\nregeringens politik i allt väsentligt. Man vill bara att\r\ndet skall gå snabbare med allting. Problemet är\r\nbara att några konkreta förslag om hur detta skall\r\ngå till inte står att finna i Ny demokratis motion.\r\nTvärtom skulle Ny demokratis politik undergräva\r\nstabiliteten i den svenska ekonomin på ett\r\nkatastrofalt sätt. Att exempelvis finansiera\r\nsänkningar av arbetsgivaravgifterna med\r\nengångspengar från arbetslivsfonderna är ett\r\nexempel på hur man inte bör göra för att gå\r\nsnabbare fram med något slags\r\nstrukturomvandling.</pre><pre>Dessutom är det litet märkligt att se hur Ny\r\ndemokrati sviker sina löften. För några månader\r\nsedan ville Ny demokrati inte spara pengar genom\r\natt skjuta på barnbidragshöjningen ett år. Nu vill de\r\nspara pengar på barnbidragen genom att göra dem\r\nbehovsprövade. I valrörelsen ville Ny demokrati ha\r\ntre karensdagar. Nu vill de inte ha någon. I\r\nvalrörelsen sade Ian Wachtmeister att tre\r\nkarensdagar var självklart -- ''det inser ju varenda\r\nmänniska'', sade han i TV. Nu är det lika självklart\r\natt i stället sänka ersättningsnivån under 14 dagar.</pre><pre>Problemet med Ny demokratis förslag är att det\r\ndrabbar de långtidssjuka, medan regeringens två\r\nkarensdagar drabbar oss korttidssjuka. Genom\r\nhögkostnadsskydd skyddas dessutom de som har\r\nmånga insjuknandetillfällen. Får Ny demokrati\r\nsom de vill skall alla få bara två tredjedelar av sin\r\nlön under de första 14 sjukdagarna. Det skulle slå\r\nhårt mot de svaga, och det tror jag faktiskt att man\r\nbegriper ute i verkligheten.</pre><pre>Herr talman! Vi befinner oss i ett bekymmersamt\r\nekonomiskt läge, mitt i det ''arbetslöshetens\r\nstålbad'' som förre finansministern Kjell-Olof Feldt\r\nvarnade för. Den stora arbetslösheten är oroande,\r\ninte minst risken för att allt fler blir\r\nlångtidsarbetslösa. Jag tror att vi alla är medvetna\r\nom de risker som långvarig arbetslöshet medför på\r\ndet mänskliga planet. Det finns all anledning att ta\r\ndetta på allvar. Satsningar på aktiva\r\nutbildningsinsatser, åtgärder genom AMS,\r\nungdomspraktikplatser, förbättrade villkor för\r\nsmåföretag och investeringar i infrastruktur är\r\nviktiga ingredienser i regeringens politik för att\r\nlindra just detta stålbad som den nya regeringen fått\r\nta över. Framför allt är det trots allt så att en politik\r\nsom skapar goda förutsättningar för industri och\r\nnyföretagande är den politik som kan skapa\r\nlångsiktigt trygga arbetstillfällen och återge Sverige\r\nen position som en ledande industrination.</pre><pre>Herr talman! En sund och stabil ekonomi är\r\nlivsviktigt för att vi skall kunna förverkliga de höga\r\nsociala och miljömässiga ambitioner som vi\r\nkristdemokrater har. Vi tror att en förutsättning för\r\nen fungerande marknadsekonomi är en gemensam\r\netik, ett personligt ansvarstagande och ett\r\nförhållningssätt präglat av hederlighet och\r\nrättssäkerhet.</pre><pre>Vi är också medvetna om att det tar tid att räta upp\r\nen misskött ekonomi. Ibland kan också de åtgärder\r\nman tvingas vidta upplevas som smärtsamma. Men\r\nnär konjunkturen vänder uppåt och Sverige har\r\nrustats att möta de nya utmaningar som 90-talet\r\nbjuder på kommer nog alla att uppleva att det i sina\r\nhuvuddrag var en riktig politik som regeringen\r\nvågade föra.</pre><pre>Jag vill med detta yrka bifall till hemställan i\r\nfinansutskottets betänkande nr 20.</pre><pre>Anf. 24  BO G JENEVALL (nyd) replik:</pre><pre>Herr talman! Det var litet överraskande att få kritik\r\nfrån den borgerliga sidan, av Stefan Attefall. Jag\r\ntrodde faktiskt att regeringspartierna var ganska\r\nglada för att vi ändrade ståndpunkt den 5\r\ndecember. Det gjorde vi inte bara för att ändra\r\nståndpunkt, utan därför att det ekonomiska läget\r\nvar mycket allvarligt. Allt var fokuserat på vad som\r\nskulle ske i finansutskottet den dagen. Hade vi\r\ntjuraktigt stått fast vid vår ståndpunkt hade det\r\nsannolikt fått mycket allvarliga konsekvenser för\r\nsvensk ekonomi.</pre><pre>Jag medger att våra övriga förslag ofta är\r\nannorlunda, litet kontroversiella, men vi vill\r\nförsöka föra fram någonting nytt i politiken. Vi\r\ntrodde kanske i vår enfald att förslag skulle\r\ndiskuteras, för och emot, och ventileras i utskotten,\r\nmen det förekommer över huvud taget ingen\r\ndiskussion alls i utskotten. Ställer man en fråga och\r\nbegär en diskussion får man ingen sådan. Förslag\r\nmåste tillföras, och förslag måste debatteras. De\r\nkan vara bättre eller mindre bra, men de tillför i alla\r\nfall någonting, och ofta kommer det något gott av\r\nnya vinklingar.</pre><pre>Kds hade inte samma press på sig som vi när båda\r\npartierna kom in i riksdagen. Vi var tvungna att ta\r\nfram en helt ny ekonomisk politik, från praktiskt\r\ntaget ingenting. Det finns vissa saker där som inte\r\nriktigt hänger ihop och vissa saker som kan verka\r\nnaiva, men det är alltså vår första ekonomiska\r\npolitik som vi lägger fram. Jag lovar att den blir\r\nbättre nästa gång, men vi kommer att fortsätta att\r\nlägga fram kontroversiella förslag och att försöka få\r\ndebatt om dem -- jag hoppas att Stefan Attefall\r\nockså deltar i de debatterna.</pre><pre>Anf. 25  STEFAN ATTEFALL (kds) replik:</pre><pre>Herr talman! Till Bo G Jenevall vill jag säga att jag\r\nsjälvfallet är tacksam för att Ny demokrati stödde\r\nregeringens politik i höstas -- det var viktigt för\r\ntilltron till den ekonomiska politiken. Det är inte\r\ndet jag kritiserar.</pre><pre>Vad jag vill peka på är bristen på konsekvens\r\nmellan valrörelsebudskapet, framför allt när det\r\ngäller karensdagarna, och det budskap Ny\r\ndemokrati nu går ut med. I valrörelsen var tre\r\nkarensdagar självklart -- observera att det var tre,\r\ninte två -- och i dag är det lika självklart att ta fram\r\nen ny modell, som slår hårdare mot de\r\nlångtidssjuka.</pre><pre>Jag har full förståelse för att det kan vara tufft att\r\nskriva ihop ekonomiska motioner på den korta tid\r\nsom står till buds då man är ny i riksdagen. Jag\r\nhjälpte själv Alf Svensson med de ekonomiska\r\nfrågorna då han satt i riksdagen under\r\ncentersamverkan. Vi fick börja i stort sett från noll\r\natt jobba med detta.</pre><pre>Ambitionen att ha konsekvens i budskapet och en\r\nlångsiktig linje kunde vara högre än den hittills har\r\nvarit i Ny demokrati. När det tar sig så konkreta\r\nuttryck som i karensdagsdebatten finns det\r\nanledning att påpeka detta.</pre><pre>Anf. 26  BO G JENEVALL (nyd) replik:</pre><pre>Herr talman! Jag skulle verkligen önska att det blev\r\nen debatt om de här frågorna och inte bara ett\r\nreplikskifte i kammaren. Jag tycker att Stefan\r\nAttefall och jag, och kanske några fler, skall sätta\r\noss ned och prata litet om karensdagarna.</pre><pre>Vi har inga låsningar, som andra har. Jag tror att de\r\nflesta partierna sitter bergfast i den politiska\r\nretoriken. Det gör inte vi, av två skäl. För det första\r\nhar vi ingen politisk retorik, eftersom vi är nya, och\r\nför det andra är vi mera pragmatiska och vill\r\nförsöka se saker och ting ur det perspektiv som\r\nråder för dagen. Vi försöker finna ett system som är\r\nså heltäckande som möjligt.</pre><pre>När man skall fatta beslut har man ofta ett annat\r\nbakgrundsmaterial än man hade under\r\nvalrörelsen -- vi lever i en föränderlig värld. Man\r\nborde också titta på resultatet av det\r\nsjukförsäkringssystem som vi har för närvarande.\r\nDet har naturligtvis -- visserligen på grund av\r\narbetslösheten -- haft positiva ekonomiska effekter.\r\nDet är mycket som skall värderas. Jag efterlyser\r\noch ser fram mot en saklig diskussion.</pre><pre>Anf. 27  STEFAN ATTEFALL (kds) replik:</pre><pre>Herr talman! Det vore klädsamt om Jenevalls mer\r\nökmjuka framtoning här kunde vidarebefordras till\r\nIan Wachtmeister. Han har ju den stilen att han\r\nsäger att man inte tänker i regeringen, inte beaktar\r\nvettiga förslag, att man inte använder huvudet i\r\nSveriges riksdag. När man ser på TV och läser\r\ntidningar får man uppfattningen att det är det\r\nbudskapet han vill framföra till folk.</pre><pre>Alla dessa tankar, exempelvis förslaget om\r\nkarensdagar, har analyserats ordentligt i\r\nregeringskretsen, och man har kommit fram till att\r\ntvå karensdagar är det bästa för att skydda dem som\r\nverkligen behöver samhällets stöd i form av en\r\nsjukförsäkring, utom de korttidssjuka, som får ta\r\nden här bördan. Det är det som är poängen. Den\r\nattityden borde, som sagt var, vidarebefordras även\r\ntill Ny demokratis partiledning.</pre><pre>Förste vice talmannen anmälde att Bo G Jenevall\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 28  HANS GUSTAFSSON (s) replik:</pre><pre>Herr talman! Stefan Attefall sade att det var svårt\r\natt finna några förslag till en politik i vår motion och\r\ni våra reservationer. Samtidigt konstaterade han att\r\ndet med vår politik bar utför. Det får väl vara någon\r\nrim och reson! Antingen finns det inga förslag, och\r\ndå kan man inte ha någon mening i frågan, om det\r\nskulle gå utför eller uppför med vår politik, eller\r\nockså finns det förslag och då kan man ha en\r\nmening om den saken.</pre><pre>Jag säger inte detta för att var kittslig mot Stefan\r\nAttefall, utan därför att det är symtomatiskt för den\r\nhållning som kds intar. Kds vill framstå som ett\r\netiskt och socialt parti men ställer sig samtidigt på\r\nregeringssidan, där man vill övergå till\r\nprivatiseringar, marknadsekonomi och en\r\norättfärdig fördelningspolitik. I längden går det\r\ninte att ha två motstridiga ståndpunkter. Det är en\r\ngammal kunskapsteoretisk sanning. Ni måste välja\r\noch ställa er antingen på den ena sidan eller på den\r\nandra.</pre><pre>Stefan Attefall talade som en marknadsekonom.\r\nDet behövs en stark ekonomi, sade han. Men det\r\nråder väl inga delade meningar om det. Vi strävar\r\noch kämpar väl alla och från alla partier, för att vi\r\nskall ha en bra tillväxt, för att vi skall ha en stabil\r\nekonomi. Har vi en stabil ekonomi är det\r\nnaturligtvis inte så svårt att fördela resurserna -- det\r\när när ekonomin är svag, när resurserna är små,\r\nsom det är svårt att göra fördelningen. Det är då\r\nsom ståndpunkterna sätts på prov, det är då som\r\nsolidariteten prövas, Stefan Attefall.</pre><pre>I det läget befinner vi oss nu. Vi har en dålig\r\ntillväxt, vi har inte så mycket att fördela som vi\r\nskulle önska. Då är det viktigt att vi fördelar det vi\r\nhar så rättvist och bra som möjligt.</pre><pre>Jag hade i många år följt vad Jerzy Einhorn skrev\r\noch lyssnat till kds budskap, och jag trodde därför\r\natt ni ville vara med och åstadkomma en solidarisk\r\nfördelning av knappa resurser. Men jag finner att ni\r\npå punkt efter punkt ställer upp på en politik som\r\ngår i en annan riktning -- jag läste tidigare upp\r\nnågra punkter, och jag skulle kunna fortsätta. Den\r\npolitiken går inte att förena med ert budskap,\r\nStefan Attefall.</pre><pre>Anf. 29  STEFAN ATTEFALL (kds) replik:</pre><pre>Herr talman! Hans Gustafsson säger att jag har sagt\r\natt det inte finns några förslag i den\r\nsocialdemokratiska motionen. Jag känner inte igen\r\ndet. Vad jag försökte säga var att det inte finns\r\nnågon koppling mellan långsiktiga och kortsiktiga\r\nåtgärder. Det är det som är det allvarliga. Det har\r\nockså flera andra talare här sagt.</pre><pre>Jag tror på marknadsekonomin, men jag tror inte\r\npå en ohämmad marknadsekonomi. Jag tror på en\r\nmarknadsekonomi med sociala och ekologiska\r\nramar. Men jag tror att man måste bygga på\r\nmarknadsekonomins unika och effektiva sätt att\r\nfördela resurser och skapa resurser, för att man\r\nskall kunna bygga upp ett bra välfärdssamhälle.</pre><pre>Hans Gustafsson sade att det är när resurserna är\r\nknappa som solidariteten sätts på prov. Det är\r\nriktigt. När ekonomin är dålig måste man göra två\r\nsaker: Man måste se till att man får till stånd en\r\nsund, långsiktig och uthållig utveckling, och det gör\r\nman genom att på olika vis sätta fart på ekonomin,\r\ngenom att inse vad sund, effektiv\r\nmarknadsekonomi kräver. Men man måste också se\r\ntill att besparingarna inte slår mot de verkligt svaga,\r\noch de svaga är för mig inte alla löntagare, alla\r\nbarnfamiljer eller alla människor i Sverige, utan det\r\när de handikappade, som får ökade resurser i årets\r\nbudget, det är de fattiga människorna i u-länderna,\r\nsom får mer i bistånd än vad de fick av\r\nSocialdemokraterna, det är de långtidssjuka, som\r\nskyddas, och det är de arbetslösa -- vi försöker sätta\r\nin enorma resurser för att ge dem en socialt vettig\r\nsituation medan de är arbetslösa men också för att\r\nge dem utbildning och för att genom andra insatser\r\nskapa jobb.</pre><pre>Det är detta det handlar om -- att prioritera och\r\nlägga fram förslag som gör att man inte slår mot\r\ndem som verkligen är utsatta. Vi vanliga människor\r\nfår då ta på oss karensdagen, utebliven avdragsrätt\r\nför fackföreningsavgiften, etc., för att klara de\r\nekonomiska problem som den här regeringen har\r\nfått ta över.</pre><pre>Ang. 30  HANS GUSTAFSSON (s) replik:</pre><pre>Herr talman! Om man har den uppfattning som\r\nStefan Attefall nu framfört förstår jag inte hur man\r\nt.ex. kan vara med om att avskaffa möjligheterna\r\nför folk att få delpension. Är det inte ganska rimligt\r\natt folk som har jobbat och slitit och har det\r\nbesvärligt får en rimlig chans att trappa ned sitt\r\nyrkesverksamma liv? Vore det inte rimligare än att\r\ndela ut 9 miljarder till höginkomsttagarna?</pre><pre>Är det ändå inte så att det bland de äldre är många\r\nsom lever väldigt knapert på grund av att de bara\r\nhar folkpension och pensionstillskott och som\r\nbehöver vårt stöd och vår hjälp? I stället flyttar man\r\növer pengarna till kapitalägarna. Det kan inte vara\r\nså att kds sociala ambitioner bara gäller\r\nhandikappade och dem som bor utanför Sveriges\r\ngränser. Era sociala ambitioner har ju åtminstone\r\ntidigare gått betydligt längre -- ni har varit med om\r\natt vilja ge en god omsorg åt människor i vårt\r\nsamhälle.</pre><pre>Jag hoppas att jag inte missförstått Stefan Attefall.\r\nHan sade att han tror på marknadsekonomin men\r\ninte helt och fullt, utan samhället måste ändå ha ett\r\nbetydande inflytande, om jag fattade honom rätt. I\r\nså fall måste jag konstatera att kds har hamnat i fel\r\nregering. Det är inte de åsikterna som omhuldas av\r\nregeringen.</pre><pre>Det är tvärtom så att den här regeringen vill föra en\r\nicke-politik. Dess högsta mål är att politikerna skall\r\nlägga sig i så litet som möjligt och att marknaden\r\nskall ha så mycket som möjligt att säga till om. Det\r\när målet för politiken enligt vad regeringen själv\r\nsäger: Politikerna lägger sig i för mycket -- de skall\r\nlägga sig i mindre -- men marknaden skall ha mer\r\natt säga till om!</pre><pre>Om Stefan Attefall inte delar den uppfattningen\r\nhar han bara bekräftat vad jag inledningsvis sade,\r\nnämligen att det inte kan gå länge för kds att vara\r\nkvar där ni är, om ni inte skall göra avkall på era\r\ngrundläggande principer.</pre><pre>Anf. 31  STEFAN ATTEFALL (kds) replik:</pre><pre>Herr talman! Läser man regeringsförklaringen ser\r\nman, tycker jag, att det där finns en klar grund för\r\nen marknadsekonomi med både sociala och\r\nekologiska ramar. Jag tror att de förslag som redan\r\nhar lagts fram och de som kommer att läggas fram --\r\ndet arbete som pågår -- visar att detta är en\r\nuppfattning som omfattas av hela regeringen.\r\nSedan kan det finnas litet olika tyngdpunkter i\r\nregeringen; det kan dras åt litet olika håll, eftersom\r\nregeringen består av fyra partier -- det skall gärna\r\nerkännas -- men det pågår en diskussion, och jag\r\ntycker nog att den regeringsförklaring vi har visar\r\natt detta är den uppfattning som man har samlats\r\nkring.</pre><pre>Hans Gustafsson är ju en skicklig debattör, och han\r\nkastar många påståenden omkring sig, t.ex. om 9\r\nmiljarder i skattesänkningar till kapitalägare.\r\nNågon gång skulle vi kanske ha en diskussion om\r\nexakt vad de här skattesänkningarna innehåller.</pre><pre>Ni har ju ställt upp på en del av de\r\nskattesänkningarna -- ni avvisar ju inte längre\r\ntanken på en sänkning av omsättningsskatten på\r\naktiehandel, har jag förstått. Det är ett ''bidrag till\r\nkapitalägarna'' enligt socialdemokratisk retorik\r\nsom ni nu tydligen har accepterat. Många av de\r\nandra skattesänkningarna är sådana som gör att vi\r\nkan få i gång småföretag och få bättre livskraft i\r\nsmåföretagen, som skapar just jobb.</pre><pre>En del gäller skatter som har inneburit att svenska\r\narbetstillfällen har flyttats utomlands eller inte har\r\nstartats i Sverige, därför att det har varit\r\nogynnsamt, utan har startats i andra länder. Under\r\nde nio år som ni hade makten försvann 250\r\nmiljarder kronor från Sverige till utlandet för\r\ninvesteringar där, därför att det var bättre\r\navkastning på pengarna där, därför att det var\r\nbättre förutsättningar att bedriva företagsamhet i\r\nexempelvis andra europeiska länder.</pre><pre>Den utveckling som skedde under 1980-talet är\r\ningen utveckling som vi kan vara nöjda med, utan\r\nvi måste skapa ett konkurrenskraftigt klimat för\r\nnäringslivet här också, om vi på sikt skall klara\r\nsysselsättning och välfärd. Den insikten präglar\r\nkds, och jag tycker att den realismen är väsentlig.</pre><pre>När man pratar om stora skattesänkningar skall\r\nman också komma ihåg att den största enskilda\r\nskattesänkningen var momssänkningen på mat,\r\npersontransporter och turism -- den var på 8\r\nmiljarder kronor.</pre><pre>Vi måste ha solidaritet också inom Sverige, sade\r\nHans Gustafsson. Enligt vad jag vet bor de\r\nhandikappade, de långtidssjuka, de arbetslösa i\r\nSverige -- de får stöd och de kommer att få stöd.\r\nDet pågår arbete på flera fronter för att förbättra\r\nvillkoren för just dem.</pre><pre>Problemet med socialdemokratin har varit att om\r\nde skall stödja t.ex. pensionärer ger de generella\r\nbidrag till alla pensionärer, även dem som har det\r\nrelativt bra ställt, i stället för att rikta insatserna\r\nmot just dem som har det svårt. Så tror jag att man\r\nmåste lyfta upp fördelningspolitiken och göra den\r\nmer träffsäker.</pre><pre>Men om vi inte får balans i ekonomin kommer vi\r\naldrig att klara en vettig fördelningspolitik. Som\r\nLars Leijonborg sade, de stora\r\nförmögenhetsomflyttningarna gjorde ni med\r\ndevalveringar och med den finanskarusell som\r\npågick de sista åren med er vid makten.</pre><pre>Anf. 32  Finansminister ANNE WIBBLE (fp):</pre><pre>Herr talman! Sverige har mycket stora möjligheter\r\ninför framtiden. Våra basindustrier är starka. Vi\r\nkan se hur företagen nu, när de relativa\r\nkostnaderna förbättras, åter får chansen att ta\r\norder utomlands. De svenska tjänsteföretagen är\r\nomvittnat mycket effektiva. Jag tror att IKEA och\r\nOptionsmäklarna kommer att följas ut i Europa av\r\nmånga andra svenska företag.</pre><pre>Sverige är en liten öppen ekonomi. Vårt välstånd är\r\nhistoriskt och i framtiden starkt beroende av att vi\r\ndeltar intensivt i det internationella samarbetet och\r\narbetsfördelningen och att vi klarar oss bra i den\r\ninternationella konkurrensen. Därmed blir det\r\negentligen fel att resonera om\r\ninternatonaliseringen som vissa gör i termer av krav\r\neller restriktioner. Öppna marknader är i själva\r\nverket förutsättningen för välstånd i Sverige.</pre><pre>I den utveckling som nu sker ligger inte några hot\r\nutan i stället möjligheter. Det gäller för Sverige att\r\nkunna delta aktivt i det ökande ekonomiska\r\nsamarbetet både åt väster och åt öster. För att detta\r\nskall vara möjligt måste det ske en omvandling av\r\nekonomin under de närmaste åren, inte minst vad\r\ngäller de offentliga utgifterna och skatterna. Om\r\ndenna omvandling inte skulle komma till stånd är\r\nde långsiktiga utsikterna till bevarat och höjt\r\nvälstånd väsentligt sämre.</pre><pre>I denna Sveriges framtid ligger således stora\r\nmöjligheter. Men det kräver att vi är beredda. Den\r\nsvenska ekonomiska politiken måste uthålligt hålla\r\nnere inflationen, vi måste se till att de\r\nkonkurrensutsatta delarna av ekonomin är i gott\r\nskick och har kapacitet så att de snabbt kan haka på\r\noch vinna marknader när den internationella\r\nkonjunkturen kommer i gång. Vi måste stärka\r\nindustri och konkurrensutsatta företag, inte i\r\nkortsiktig opinionskänslighet på nytt ge stimulanser\r\noch extra bidrag till de delar av ekonomin som är\r\nskyddade mot utländsk konkurrens -- t.ex.\r\nbyggande och kommuner.</pre><pre>Det är vi själva som har ansvaret för detta. Det är\r\nvi som avgör om Sverige om några år skall vara en\r\nframgångsrik tillväxtnation eller om vi skall\r\nfortsätta att sacka efter i välfärdsutvecklingen.</pre><pre>För 20 år sedan hade Sverige en välfärd -- om man\r\nmäter i bruttonationalprodukt per person -- som\r\nvar ca 10 % över genomsnittet för de\r\nindustrialiserade länderna. 1990 hade vi sjunkit ner\r\ntill ett läge där vår välfärd var ca 2 % under detta\r\ngenomsnitt.</pre><pre>Till mitten av 90-talet har regeringen satt upp målet\r\natt komma upp till en tillväxt på minst europeisk\r\ngenomsnittsnivå. Med vår tillgång på duktiga\r\nlöntagare och företagare, bra företag, goda råvaror\r\noch inte minst vår höga kunskapsnivå borde detta\r\nvara självklart. Annars fortsätter utslagningen av\r\njobb samtidigt som vi inte klarar finansieringen av\r\nviktiga välfärdsåtaganden.</pre><pre>Välståndet i Sverige bygger på en exportledd\r\ntillväxt. En sådan är framöver realistisk bara om\r\nföretagens utvecklingskraft förstärks. Det kräver\r\nen politik som ger varaktigt låg inflataion och\r\nvaraktigt hög produktivitetsökning. Dessa båda\r\ndelar är nödvändiga. I båda dessa avseenden är en\r\ngod grund lagd -- inflationen och\r\ninflationsförväntningarna är låga och\r\nproduktiviteten ökar bättre än tidigare. Men för att\r\ntilltron till och förtroendet för denna politik skall\r\nbestå krävs nu framför allt uthållighet i politiken.\r\nAvsteg från denna strategi skulle mycket snabbt\r\nriskera nya valutaproblem och nya räntehöjningar.</pre><pre>Höjda räntor är faktiskt det sista Sverige behöver\r\nnu. Vi har redan en svensk riskpremie därför att\r\nomvärlden inte riktigt litar på vår uthållighet.\r\nDärför har vi inte råd med några nya\r\nsocialdemokratiska experiment. Omvärldens\r\nbristande tilltro och den svenska riskpremien är\r\ngrundad på dålig erfarenhet av bristande\r\nuthållighet av tidigare regeringar.</pre><pre>I den socialdemokratiska reservationen i det\r\nbetänkande som är grund för dagens debatt\r\nförordar man t.ex. höjda skatter på arbete och\r\nföretagande, ökade offentliga utgifter för bidrag till\r\nhushåll och kommuner och subventioner till\r\nbyggande. Detta s.k. recept har prövats förr i\r\nSverige, och det har inte fungerat. Det har faktiskt\r\nockså prövats i andra länder där det har gått dåligt.\r\nJag kan nämna Frankrike som exempel.</pre><pre>När socialisterna fick makten i Frankrike i början\r\nav 1980-talet ville de just genom ökade offentliga\r\nutgifter stimulera den inhemska efterfrågan och\r\nminska arbetslösheten. Trots att Franrike är en\r\nmycket större ekonomi och är mindre beroende av\r\nutrikeshandel än Sverige blev resultatet dåligt.\r\nInflationen ökade, underskotten ökade både i\r\nutrikeshandeln och de offentliga finanserna -- och\r\narbetslösheten fortsatte också att öka. Redan 1983\r\ntvingades de franska socialisterna att slå till reträtt\r\noch lägga om politiken. Det är den typen av hopp\r\nfram och tillbaka som de svenska\r\nsocialdemokraterna nu tyvärr gör sig skyldiga till\r\noch som starkt medverkar till frågetecken om\r\nuthålligheten hos socialdemokraterna.</pre><pre>En utveckling som riskerar höjda räntor vore inte\r\nbara skadlig för landet. Det skulle också vara\r\nförödande för alla de människor som har stora lån\r\npå sina bostäder, t.ex. många barnfamiljer, liksom\r\nför alla de företagare som redan kämpar med\r\ndagens räntebetalningar. Sammantaget är det\r\nfaktiskt så att en permanent räntehöjning med 1\r\nprocentenhet ökar kostnaderna för företag,\r\nhushåll, stat och kommun med bortåt 5 miljarder\r\nkronor. Jag måste säga att jag är förvånad över att\r\nAllan Larsson -- som i regeringsställning efter\r\nvalutakriser medverkade till en omläggning av den\r\nekonomiska politiken i framsynt riktning -- så\r\nsnabbt har förvandlats till en orealistisk och\r\nkortsynt och opinionskänslig oppositionspolitiker.</pre><pre>Herr talman! Nedväxlingen i inflationstakten är\r\nnödvändig men skapar förvisso problem.\r\nSituationen på finans- och fastighetsmarknaden är,\r\nvilket flera har nämnt tidigare i dag, allvarlig. 1980-\r\ntalets inflationsbubbla har nu definitivt spruckit.\r\nNär man ser tillbaka kan man säga att\r\nSocialdemokraternas 80-tal var yuppins årtionde.\r\nSocialdemokraterna gick till val i mitten av detta\r\nårtionde med en affisch med en elegant ung man i\r\nen vit öppen sportbil med dalmatinerhund i\r\nbaksätet. Så såg den unga generationen vad\r\ndevalveringspolitik och inflation skapade, och så\r\nmenade uppenbarligen socialdemokratin att det\r\nskulle vara. Förvandlingen till en\r\nlåginflationsekonomi inför 90-talet är numera\r\nsmärtsam just på grund av de socialdemokratiska\r\nmisstagen, inte minst överhettningspolitiken mot\r\nslutet av 80-talet. Men det finns inte någon annan\r\nväg för att sanera ekonomin.</pre><pre>Från vissa håll hörs krav på stora ofinansierade\r\nsänkningar av arbetsgivaravgifterna. Inte heller\r\nsådana skulle ge det önskade resultatet. Däremot\r\nhar ju företagen själva just nu möjlighet att påverka\r\nsina kostnader genom att förra årets extra\r\nlöneökningar enligt det nu gällande avtalet skall\r\nräknas av mot årets löneökning. Företagen bör\r\nalltså uppträda ansvarsfullt och hållfast i\r\navstämningen av Rehnbergavtalet och de\r\nförhandlingar som följer därefter. Jag utgår från att\r\nAllan Larsson som fäster sådan vikt vid\r\nRehnbergavtalet instämmer i detta.</pre><pre>Jag vill också beröra några konkreta frågor som\r\nrests i debatten. Socialdemokraterna anklagar\r\nregeringen för hård finanspolitisk åtstramning. Det\r\nstår så i deras reservation. Detta är med förlov sagt\r\nnonsens. Förra året ökade hushållens disponibla\r\ninkomst med över 4 % trots att produktionen sjönk\r\nmed litet drygt 1 %. I år ökar hushållens disponibla\r\ninkomster med mer än 2 % trots att produktionen\r\ninte ökar alls. Även nästa år ökar\r\ndisponibelinkomst och privat konsumtion med\r\nmellan en halv och en procentenhet. Detta är ingen\r\nhårdhänt åtstramningspolitik utan det är en neutral\r\noch väl avstämd utomordentligt lämpad\r\nfinanspolitik. Det vore tacknämligt om Allan\r\nLarsson ändå kunde räkna innan han drar sina\r\nslutsatser.</pre><pre>\r\nSocialdemokraterna hävdar också att regeringens\r\npolitik slår hårt mot kommunerna. Jag vill erinra\r\nom att den kommunala konsumtionen har ökat\r\nrejält under hela 80-talet och även i början av 90-\r\ntalet, en bra bit över 1 %, som Socialdemokraterna\r\nsjälva förordar. Regeringens uppfattning är att\r\nökningen borde vara noll. Jag anser det fullständigt\r\nsjälvklart att en utveckling som inneburit att\r\nsysselsättningen under de senaste åren har minskat\r\ndramatiskt i industrin och den konkurrensutsatta\r\nsektorn och ökat i de skyddade sektorerna inte är\r\nhållbar på sikt. Denna utveckling måste brytas.</pre><pre>Jag skulle gärna vilja fråga Allan Larsson hur i all\r\nsin dar han kan använda samma pengar tre gånger.\r\nDet gäller just den aviserade indragningen av\r\npengar från kommunerna på 5--10 miljarder kronor\r\nunder nästa år. Ni har nämligen inte belastat\r\nbudgetförslaget med den här posten, vilket med\r\ngängse räkneregler borde innebära att ni accepterar\r\nindragningarna. Samtidigt står det att ni inte gör\r\ndet. Ni förespeglar byggverksamheten att pengarna\r\nskall användas till infrastruktur. Ni förespeglar de\r\nkommunalanställda att samma pengar skall\r\nanvändas till vård och omsorg. Det skulle vara\r\nintressant att höra hur samma pengar kan räcka till\r\ntre olika ändamål.</pre><pre>Det har också påståtts att regeringens ekonomiska\r\npolitik äventyrar den aktiva\r\narbetsmarknadspolitiken. Detta är helt fel. Vi\r\nsatsar betydande resurser på\r\ninfrastrukturinvesteringar, på\r\nombyggnadsverksamhet och på sedvanlig aktiv\r\narbetsmarknadspolitik enligt arbetslinjen. Jag är\r\nhelt övertygad om att detta är både riktigt och\r\nnödvändigt. Jag har framfört denna uppfattning ett\r\nantal gånger. Det skulle ha varit trevligt och kanske\r\nnågot mer sanningsenligt om det så småningom\r\nockså hade noterats av dem som hävdar motsatsen.</pre><pre>Faktum är att på just den aktiva\r\narbetsmarknadspolitikens område, på arbetslinjens\r\nområde, är den nuvarande regeringen betydligt\r\nmer kreativ än den tidigare. Vi har nu lämnat ett\r\nförslag till riksdagen om utbildningsplatser i företag\r\nför ungdomar. Detta ger flera ungdomar möjlighet\r\ntill meningsfull verksamhet för samma pengar. Det\r\när helt obegripligt, tycker jag, att\r\nSocialdemokraterna går emot detta. Allan Larsson\r\nhar ju varit chef för AMS. Han borde vara den\r\nförste att applådera en mer effektiv användning av\r\nden aktiva arbetsmarknadspolitikens möjligheter.</pre><pre>Tidigareläggning av tillväxtbefrämjande väg- och\r\njärnvägsinvesteringar har också nämnts. Som\r\nframgått kommer beslut om ytterligare\r\ntidigareläggning omgående. Det är bra att göra\r\ndessa investeringar nu, eftersom de ger jobb och\r\ndet blir billigare upphandling.</pre><pre>Samtidigt skall man vara medveten om att varje ny\r\nmiljard i infrastrukturinvesteringar ger högst 1 000\r\nnya jobb för bygg- och anläggingsarbetare. Man\r\nskulle kunna få större omedelbar effekt -- här skulle\r\njag vilja ställa en fråga till Allan Larsson -- om man\r\nockså kunde använda flerskift, helgarbete och\r\nliknande, utan det kraftiga tillägg för obekväm\r\narbetstid som finns i reglerna i dag. Jag tycker att\r\ndet är djupt beklagligt. Det går ut över de\r\narbetslösa som inte får något jobb att vissa fackliga\r\norganisationer tycks måna mer om OB-tilläggen än\r\nom jobben. Jag undrar om Allan Lrsson delar\r\ndenna uppfattning. Det skulle vara en signal så god\r\nsom någon om han i så fall kunde ge uttryck för\r\ndetta.</pre><pre>Herr talman! Det finns inga genvägar om Sverige\r\nskall lyckas återerövra en plats bland de länder som\r\nutvecklas snabbt, med stigande välfärd. Den\r\ninternationella konkurrensen skapar stora\r\nmöjligheter, men den sätter samtidigt gränser för\r\nvår handlingsfrihet. Regeringens politik är den\r\nenda framkomliga vägen. Det är mycket glädjande\r\natt riksdagsmajoriteten föreslår bifall till förslagen\r\ni finansplanen.</pre><pre>Anf. 33  LARS-OVE HAGBERG (v) replik:</pre><pre>Herr talman! När nu finansministern skall försvara\r\nregeringens politik, kanske jag får ställa frågan till\r\nfinansministern, eftersom den grå eminensen i\r\nfinansutskottet inte behagade svara på den.</pre><pre>Eftersom den centrala punkten för regeringen är att\r\nsätta fart på industrin -- man tycker att vi skall klara\r\noss internationellt, ha öppna gränser, m.m. --\r\nundrar jag vad utvecklingskrafter är för någonting.\r\nJag kan läsa mig till att det gäller kostnader.\r\nProduktiviteten har gått upp, säger\r\nfinansministern, och talar om kunskapen. Men hur\r\nblir det med inflytandet i organisationen för dem\r\nsom arbetar? Vad skall de ha för morot? Alla andra\r\nskall ha morötter, nämligen de som har\r\nförmögenheter och kapital. Det är min stora fråga.\r\nVad är utvecklingskrafter? Är det lägre kostnader i\r\nSverige?</pre><pre>I kommunerna är läget nästan barockt. I min\r\nhemkommun skryter ledningen med att man\r\nminskar antalet anställda med 300. Industrin\r\nminskar, arbetslösheten ökar. Då säger\r\nfinansministern att det inte är någon lösning att de\r\nanställda är kvar i kommunen trots att det är\r\nproblem med äldreomsorgen, barnomsorgen och\r\nservicen. Man måste spara överallt och dra in. Är\r\ndet en vettig politik att låta de människor som finns\r\ni kommunen gå arbetslösa?</pre><pre>Var finns de arbetsmarknadspolitiska insatserna för\r\njust dem som har utbildat sig och nu är över 24 år?\r\nVar skall de vara någonstans? Industrin tar inte\r\nemot dem, som jag har sett. Den tar bort personal.\r\nVar finns regeringens insatser för de människorna?</pre><pre>Jag ser att finansministern nu skall tala inför sina\r\negna kommunrepresentanter den 22 mars. Hon\r\nskall då tala om för dem att det finns överskott i\r\nkommunerna. Finanministern kanske kan övertyga\r\nsina egna, så att de talar om för alla andra som\r\nverkar i kommunerna med dessa knappa resurser,\r\natt det är rena hjärnspöken de har när de ser sig\r\ntvungna att pruta, avskeda människor och ha en\r\nbristande service. Det skall bli spännande att se vad\r\nfolkpartisterna kommer att säga efter den 22 mars.</pre><pre>Sedan är det frågan om sparandet. Är det verkligen\r\nen vettig politik att låsa in de här pengarna i dag,\r\nnär vi skulle behöva en efterfrågan i ekonomin?\r\nSkall man då ge dessa fantastiska sparstimulanser?</pre><pre>Anf. 34  Finansminister ANNE WIBBLE (fp):</pre><pre>Herr talman! Det finns inte så väldigt mycket som\r\nLars-Ove Hagberg och jag har gemensamma\r\nåsikter om. När jag lyssnade på hans anförande\r\nfann jag en punkt. Den handlade om betoningen av\r\nkunskaper. Det tror jag är en allmängiltig\r\nuppfattning. Det är bra att ha någon gemensam bas\r\ni arbetet.</pre><pre>Däremot känner jag en betydande skepsis inför\r\nmerparten av det övriga han sade. Han ställde en\r\nfråga, nämligen om vi inte egentligen borde\r\nuppmuntra människor att konsumera och se till att\r\nde inte sparar så mycket. Vi skall uppmuntra\r\nmänniskor att slösa bort sina pengar, för den\r\nhändelse de har några, för att det skall bli\r\nefterfrågan inom landet. Detta skulle vara en\r\npolitik som direkt strider mot de långsiktiga\r\nönskemålen om att människor skall ha egna\r\nsparmedel. Av lättförståeliga skäl delar jag inte\r\nLars-Ove Hagbergs uppfattning på den punkten.</pre><pre>Han frågade också vad utvecklingskraft är.\r\nUtvecklingskraft förstår jag är ett svårt begrepp för\r\nen vänsterpartist. Det handlar just om själva\r\nkärnan i en marknadsekonomi. Det handlar om vad\r\ndet är som driver och förmår enskilda människor,\r\nvare sig de är löntagare eller företagare, att pröva\r\nnågonting nytt, att anstränga sig för att hitta\r\nframkomliga vägar vid problem, att se möjligheter\r\ni stället för hot och att uppmärksamma alla små\r\nmöjligheter till en bättre organisation eller ett\r\nbättre utfört jobb. Det bygger väldigt mycket på\r\nmorötter och det bygger naturligtvis på att det finns\r\nett visst s.k. omvandlingstryck. Man skall känna en\r\nliten piska också. Det är en kombination av\r\nmorötter och piska. Med\r\nproduktivitetsdelegationens termer kallas det för\r\ndrivkrafter och omvandlingstryck. Men det strider\r\nhelt mot en sådan planerad ekonomi som\r\nvänsterpartiet brukar föredra. Jag förstår att det\r\nkänns främmande. Jag tänker faktiskt inte försöka\r\növertyga Lars-Ove Hagberg om\r\nmarknadsekonomins fördelar. Jag har försökt förut\r\nutan framgång.</pre><pre>Kommunernas ekonomi tror jag kommer att\r\ndiskuteras många fler gånger i kammaren.\r\nSjälvklart har inte ett stort antal kommuner\r\nmängder med pengar, som de inte vet vad de skall\r\ngöra med.</pre><pre>Så fungerar det inte i verkligheten. Det vet också\r\nLars-Ove Hagberg. Pengar som finns går alltid åt.\r\nFrågan är: Vad används de till? Det går kanske att\r\nanvända pengarna på ett bättre sätt, så att det blir\r\nbättre utbyte av pengarna. Kanske behövs det\r\nmindre med pengar.</pre><pre>Vi kommer att lägga fram ett förslag i\r\nkompletteringspropositionen. Det skall bli ett stort\r\nnöje att debattera med Lars-Ove Hagberg och\r\nandra om de möjligheter som skapas på basis av\r\nförslaget.</pre><pre>Anf. 35  LARS-OVE HAGBERG (v) replik:</pre><pre>Herr talman! Med anledning av vad som sist sades\r\när det väl ganska anmärkningsvärt att i det här\r\nkonjunkturläget när det gäller kommuner som har\r\ndet besvärligt kasta ut människor i arbetslöshet.\r\nDetta blir ju effekten av politiken med långsiktiga\r\nmål, trots att kommuner under en rad år har sparat\r\noch effektiviserat. Jag tycker att detta har varit helt\r\nriktigt. Skattebetalarna har rätt att få valuta för sina\r\npengar.</pre><pre>Nu kommer vi till frågan om industrin och själva\r\ndrivkraften. Vad är det som har tillkommit? Jag\r\nblev inte riktigt klok på vad det gällde.\r\nOmvandlingstrycket skulle finnas, och då kan vi\r\ninte ha alltför låga kostnader. Man skulle kunna\r\nhitta på allt möjligt. Vad är det som hindrar dagens\r\nföretagare att hitta på? Vad är det egentligen som\r\nni säger? Jag vet vad marknadsekonomins drivkraft\r\när. Det är ju vinsten för det enskilda företaget, den\r\negna verksamheten och den egna kretsen. Lika\r\nfrämmande som jag är för detta, lika främmande är\r\ntydligen finansministern och den borgerliga\r\nregeringen för tanken att alla företag har arbetare\r\nsom också behöver morot och inspiration. Även de\r\nmåste få del av vinsten. Detta blir ju inte resultatet,\r\nutan man får piskan på ryggen. Man ser ju att andra\r\nbehöver väldiga skattesänkningar, medan man själv\r\ndrabbas i varje läge.</pre><pre>Arbetsmiljö, arbetsorganisation och inflytande är\r\nju regeringens glömda frågor. Skall man kunna\r\nutnyttja den kunskap som vi alla är överens om\r\nskall finnas, borde den också kunna hamna i\r\nföretagen, hos människorna, inte bara hos några få.\r\nDet skulle vara vår konkurrenskraft. Hittills har\r\ningen regeringsrepresentant riktigt kunna svara på\r\nvad man egentligen vill gynna i industrin. I så fall\r\nblir det konkurrens med kommunerna. I det här\r\nläget och under den här strukturomvandlingen kan\r\ndet under överskådlig tid i alla fall inte vara\r\narbetskraften. Talar man om kunskap i ett nästa\r\nled, blir man ännu mer förvånad när regeringen\r\nlägger fram ett förslag som går ut på en minskning\r\nav komvux. Detta motverkar ju skapandet av det\r\nutbildningsnivå som skulle kunna finnas i våra\r\nföretag. Det där kan väl, finansministern, ändå inte\r\nvara någon tillväxtbefrämjande åtgärd.</pre><pre>Anf. 36  Finansminister ANNE WIBBLE (fp):</pre><pre>Herr talman! Några synpunkter! Vad är det som\r\ndriver människor i företagen, vare sig det gäller\r\nindustri eller kommun? Jag vill peka på två saker\r\nsom jag tror är främmande för Lars-Ove Hagberg,\r\nmen som är viktiga.</pre><pre>Den ena saken gäller en mjukisfaktor, typ\r\nuppskattning på jobbet. Man får vara med och\r\nbestämma på arbetet, man får utforma det efter sin\r\negen kompetens, och man får känna att man\r\nbehövs. Någon frågar om man inte är där när man\r\när sjuk, osv. Man måste märka att man är en del av\r\nen arbetsgemenskap. Det kan uttryckas på många\r\nolika sätt, men jag tror att det där är en mycket\r\nviktig drivkraft när det gäller intresset att ändra och\r\nförbättra förhållanden på jobbet.</pre><pre>Det andra gäller faktiskt helt vanliga ekonomiska\r\nsaker, typ marginalskatter. Man skall få något kvar\r\nom man råkar få högre lön. För företagen är det,\r\nsom Lars-Ove Hagberg påpekade, vinsten som är\r\nav intresse. Det är faktiskt så, att vinsten är av\r\nintresse för alla. Tyvärr är det i dag alltför många\r\narbetstagare som ser att företagens anställda råkar\r\nsämst ut när företagen går med förlust. Anställda\r\nförlorar jobben. Så drivkraften är faktiskt\r\nnågonting som är av intresse för alla vare sig man\r\när företagare, politiker eller anställd. Beträffande\r\nbåde de här sakerna -- uppskattning på jobbet, rätt\r\natt bestämma själv och de ekonomiska\r\nmorötterna -- har Lars-Ove Hagberg och jag helt\r\nolika åsikter. Jag tror inte att jag kan övertyga\r\nhonom utan vill bara framföra mina synpunkter.\r\nKankse har han kommit på bättre tankar om 30 år.</pre><pre>Anf. 37  ALLAN LARSSON (s):</pre><pre>Herr talman! jag vill börja med några ord om\r\nfinansutskottets borgerliga ledamöters insatser i\r\nden här debatten. Om det hade varit en\r\nbrottningsmatch skulle ni ha blivit diskvalificerade\r\npå grund av mattflykt.</pre><pre>Ni har inte haft mycket att säga om er egen politik.\r\nNi har talat om vår politik och ägnat er åt att klaga\r\noch kritisera, precis som när ni var i\r\noppositionställning, och ni har gett en grovt felaktig\r\nbild av vår politik.</pre><pre>Hur är det med er egen politik, hur förhåller det sig\r\nmed målen som inte finns uttryckta i finansplanen?\r\nVilka medel tänker ni använda? Var är alla de där\r\nfrågorna som behandlas i massmedia? Det gäller\r\nfrågor där ni är osams om tagen. Ni hade chansen\r\natt i denna viktiga debatt ge besked om vad som är\r\ner politik, men ni flydde och angrep oss.</pre><pre>Vi har inte så många gånger fått höra uttrycket den\r\nenda vägen. Det verkar som om beslutsamhetens\r\nfriska hy håller på att gå över i eftertankens kranka\r\nblekhet. I dag finns det en mycket bred insikt om\r\natt den enda vägen, regeringens ekonomiska\r\npolitik, är en återvändsgränd. Allt fler håller med\r\noss socialdemokrater i vår kritik av denna politik --\r\nsåväl löntagare och företagare som ekonomiska\r\nexperter och vanligt folk. Snart är det väl bara Carl\r\nBildt och Anne Wibble som är övertygade om att\r\nde ensamma av alla har funnit den enda vägen,\r\nlösningen på Sveriges ekonomiska problem. Om nu\r\nAnne Wibble och Carl Bildt själva vill vandra den\r\nenda vägen, skulle väl ingen vilja neka dem det\r\nnöjet. Men nu är Anne Wibble finansminister och\r\nCarl Bildt statsminister, och i denna kapacitet drar\r\nde hela Sveriges ekonomi in i en återvändsgränd,\r\nen återvändsgränd med en hotande depression och\r\nmassarbetslöshet.</pre><pre>Ni var stöddiga i höstas. Då var det rivstart och\r\nväldiga skattelättnader för förmöget folk, då var\r\ndet svångrem för arbetare och tjänstemän. Nu ser\r\nvi effekterna av er rivstart. Nu håller ni på att köra\r\nfast ordentligt. Nu tycks ni ha hoppat upp i den\r\nlångbänk som Thorbjörn Fälldin lämnade efter sig\r\nefter sin regeringstid.</pre><pre>Anne Wibble måste förstå att såväl rivstarten som\r\nlångbänken är till stor skada för Sverige -- rivstarten\r\ndärför att ni rusar i väg utan att inse vad ni ställer\r\ntill med, långbänken därför att den innebär\r\nhandlingsförlamning när det verkligen behövs\r\nhandlingskraft.</pre><pre>Jag skall visa vad långbänken och rivstarten innebär\r\npå fem för medborgarna viktiga områden,\r\nnämligen jobben, räntorna, matpriserna, hyrorna\r\noch välfärden.</pre><pre>Jag skall börja med jobben, med sysselsättningen.</pre><pre>Sverige befinner sig i den unika positionen att ha en\r\nregering, som med stor iver och övertygelse\r\nbekämpar en djup konjunkturnedgång med en\r\nenvis och hårdhänt åtstramning, inriktad på\r\nhushåll, byggande och kommuner. I stället för att\r\nåstadkomma en ny start fördjupar ni\r\nlågkonjunkturen. Pessimismen breder ut sig.\r\nSverige krymper.</pre><pre>Åtstramningen har redan träffat arbetsmarknaden\r\nmed stor kraft. Arbetslösheten ökar nu dramatiskt.\r\nOm inte politiken läggs om snabbt, kommer\r\narbetslösheten att inom något år uppgå till 5 %,\r\nkanske 6 %.</pre><pre>Mot detta har vi socialdemokrater protesterat ända\r\nsedan ni lade fram ''den enda vägens'' politik.</pre><pre>Nu växer kritiken från löntagarna som drabbas av\r\narbetslöshet, från tusentals företagare som drabbas\r\nav åtstramningen i form av försämrade\r\navsättningsmöjligheter.</pre><pre>Nu kommer kritiken också från era egna\r\nekonomer. Lars Calmfors säger i en intervju i\r\nsenaste numret av LO-Tidningen att den borgerliga\r\nregeringen är på väg att upprepa EG-ländernas\r\nmisstag från 80-talet. Synen hos de flesta\r\ninternationella ekonomer har vänt sedan 80-talet.</pre><pre>Men Anne Wibble står envist kvar på 80-talets\r\nskansar och redutter. Det är uppenbart att ni inte\r\nhade förstått vilka allvarliga följder som er politik\r\nskulle komma att få. Det har Hans Bergström i\r\nDagens Nyheter visat i en kritisk granskning av\r\nregeringens politik. Han skrev att partierna ''skall\r\ninte efter tio år i opposition komma så tomhänta\r\nsom nu de borgerliga i fråga om analys av\r\nbostadsfinansieringen och åtskilligt annat''.</pre><pre>Ni visste inte vad ni ställde till med. Ni satte\r\nbostadsbyggandet och hela byggbranschen i\r\ngungning. Ni skapade arbetslöshet, av oförstånd.\r\nAnne Wibble har ett stort personligt ansvar för\r\nbeslutet om att rasera bostadsfinansieringen och för\r\nden situation som vi har i våra kommuner.</pre><pre>Bengt Westerberg sade här i riksdagen för ett par\r\nveckor sedan att det inte behövs någon åtstramning\r\nnu, för arbetslösheten är så hög. Däremot behövs\r\ndet åtstramning 1993 och 1994, enligt Westerberg.</pre><pre>Det var ett märkligt resonemang. För det är ju så\r\natt åtstramningen redan biter hos hushållen, inom\r\nbyggsektorn och hos kommunerna, som nu varslar\r\nom uppsägningar som en följd av Anne Wibbles\r\nåtstramning. Upplands Väsby, Finspång, Uppsala\r\noch många andra kommuner har räknat in Anne\r\nWibbles åtgärder och ser nu vad man måste vidta\r\nför åtgärder.</pre><pre>Hur skall det då inte bli 1993? Då är ju\r\narbetslösheten ännu högre än den är i dag, enligt\r\nregeringens egna prognoser. Då skall\r\nåtstramningen bli ännu kraftigare, om vi skall tro\r\nBengt Westerberg. Det är inte alls så som Anne\r\nWibble försöker säga här, att regeringen hävdar\r\narbetslinjen när ni överger arbetslinjen. Ni låter\r\nstatsutgifterna öka dramatiskt när det gäller\r\nkontantstödet. Ni sätter in för få åtgärder på den\r\naktiva sidan. Ni underminerar undervisningen och\r\nutbildningen, de stora satsningar som behövs. Där\r\nskär ni ner.</pre><pre>Vad är det för märklig ekonomisk teori som ligger\r\nbakom denna politik? Hur hög måste\r\narbetslösheten bli, innan ni inser att ni måste\r\növerge ''den enda vägen''?</pre><pre>Nu måste Anne Wibble ge riksdagen och svenska\r\nfolket ett klart besked om jobben och\r\narbetslösheten. Kommer ni att överge den enda\r\nvägen, eller tänker ni uthålligt driva Sverige in i en\r\ndepression?</pre><pre>Den andra fråga som jag skall ta upp gäller\r\nräntorna. Tack vare stabiliseringsavtalet fick vi\r\nförra året ner kostnadstrycket och prisstegringarna.\r\nNu är inflationsförväntningarna låga. Sverige är ett\r\nav de få länder som uppfyller EG:s stränga krav på\r\nekonomisk stabilitet, de krav som Europa skall\r\nuppfylla mot slutet av 90-talet för att kunna ingå i\r\nen ekonomisk union.</pre><pre>Med denna prisstabilitet borde räntorna kunna\r\nsjunka rejält. Men det har inte skett. Räntorna är\r\nhöga, och det drabbar både företag och hushåll.\r\nDet finns inga ekonomiska skäl för så höga räntor.</pre><pre>Dagens Industris expert Olle Fahlén säger så här:\r\n''Det är tydligt att placerarna på valutamarknaden\r\ninte har något stort förtroende för regeringens\r\nekonomiska politik. Om de hade det skulle vi inte\r\nbehöva betala dem en så hög ränta.'' Så skrivs alltså\r\ni en näringslivstidning om regeringens ekonomiska\r\npolitik.</pre><pre>Kom ihåg också att räntemarginalen mot Europa\r\nvar lägre vid regeringsskiftet i höstas än vad den är\r\ni dag. Det är alltså ett politiskt pris som svenska\r\nfolket betalar för Anne Wibbles politik.</pre><pre>Min fråga blir därför: Hur länge skall svenska folket\r\ndigna under räntebördan? När skall ni överge den\r\nenda vägen? Att vara uthållig på fel väg kan leda in\r\ni en djup kris.</pre><pre>Den tredje frågan gäller matpriserna. Bondeägda\r\nArla stod för förra veckans fräckaste utmaning. Att\r\nhöja priserna med 7 % på filmjölk och andra varor,\r\ndär Arla har ett reellt monopol, är en utmaning mot\r\nbåde Sveriges löntagare-konsumenter och regering\r\noch riksdag.</pre><pre>Vad tänkte egentligen Bo Dockered och de andra\r\nbönderna på när de bestämde sig för denna\r\nprishöjarlinje? Insåg de själva att det var en\r\nutmaning? Har de inte förstått att Sverige definitivt\r\nhar växlat om från en inflationsekonomi till en\r\nekonomi som är inriktad på stabila priser.</pre><pre>Varje företag som nu försöker utnyttja en\r\nmonopolställning till att på nytt sätta fart på\r\ninflationen måste räkna med att drabbas av häftiga\r\nreaktioner från konsumenterna, massmedia och\r\nriksdagen.</pre><pre>Vad bondekooperationen gjorde var att rikta ett\r\nskott i vattenlinjen mot alla de insatser som gjorts\r\nunder de senaste åren för att göra slut på\r\ninflationen. Arlas beslut var en ensidig åtgärd, som\r\nbröt upp samförståndet om stabiliseringsavtal och\r\nlivsmedelspolitik.</pre><pre>Det är nu dags att vi här i riksdagen visar var skåpet\r\nskall stå. Vi måste nu gå vidare och sänka\r\ngränsskyddet och skärpa konkurrensen, så att\r\nmatpriserna kan hållas nere.</pre><pre>Var står Anne Wibble och Folkpartiet? Är ni\r\nberedda att fullfölja det samarbete som vi hade i\r\nfjol om att sänka gränsskyddet? Kommer\r\nfinansministern att ställa upp på konsumenternas\r\nsida eller på bondekooperationens?</pre><pre>Den fjärde frågan gäller hyrorna. I valrörelsen\r\nlovade Carl Bildt att hyrorna inte skulle öka när\r\nbostadssubventionerna skulle avvecklas. I stället\r\nskulle fastighetsskatten sänkas, sade han. Anne\r\nWibble försäkrade bestämt att några\r\nmarknadshyror inte skulle bli tal om.</pre><pre>Nu kan vi se vad dessa löften var värda. Hyrorna\r\nkommer att öka drastiskt, och fastighetsskatten\r\nkommer inte att avvecklas, men marknadshyrorna\r\när på väg in.</pre><pre>Kjell-Olof Feldt har i DN skrivit några sanningens\r\nord om regeringens bostadspolitik. Han säger att\r\ndet är ''tekniskt och fysiskt omöjligt att via\r\nfastighetsskatten eliminera de ökade\r\nboendekostnader som följer av minskade eller\r\nslopade räntebidrag och ränteavdrag''. Kjell-Olof\r\nFeldt drar slutsatsen att ''det som var lögn före valet\r\när lika lögnaktigt i dag. Moderata samlingspartiets\r\nbostadspolitiska löften byggde på ett falsifikat. Det\r\nblir inte mindre osmakligt av att man kallar de\r\nsocialdemokrater för lögnare som försökte påvisa\r\ndetta.'' Det skrev alltså Kjell-Olof Feldt. Lyssna på\r\ndet, Lars Tobisson.</pre><pre>Nu är frågan vad det är för bostadspolitik som\r\nregeringen tänker föra. Hur dyrt skall det bli att\r\nbo? Hur skall unga människor få råd att skaffa sig\r\nen lägenhet eller ett eget hus? Hur skall det gå för\r\nde gamla, när regeringen driver upp hyrorna? Hur\r\nmånga kommer att tvingas att lämna sina hem?</pre><pre>Kan Anne Wibble ge besked? Eller skall ni dra\r\näven denna fråga i långbänk?</pre><pre>Min femte och sista fråga gäller skatterna och\r\nvälfärden. Grundbulten i regeringens ekonomiska\r\npolitik är löftet att sänka skatterna med 10--15\r\nmiljarder kronor per år.</pre><pre>Jag läste i tidningen häromdagen att regeringen\r\nskall samlas på Harpsund för att utforma en\r\nlångsiktig utgiftsstrategi, ''lus'', för att sänka\r\nutgifterna. Hittills har ju regeringen lagt fast en\r\nlångsiktig utgiftsstrategi bara på ett område,\r\nnämligen försvarets. Där var finansministern\r\nalldeles för mjuk i nyporna. Därför blir det nu en\r\nkraftig upprustning. Sverige blir -- utöver Turkiet --\r\ndet enda land som rustar upp det militära försvaret\r\nnär hela Europa rustar ner.</pre><pre>Såvitt jag kan förstå måste en militär upprustning\r\nfinansieras med en social nedrustning. Ni lägger på\r\n7,5 miljarder på försvaret, och ni drar in 7,5\r\nmiljarder från kommunerna. Det är barnomsorgen,\r\nskolan och äldreomsorgen som får stå tillbaka när\r\nmoderaterna skall ha pengarna till försvaret.</pre><pre>Hur skall ni finansiera alla de skattesänkningar som\r\nden moderate skatteministern lovar ut varje vecka?</pre><pre>Vad skall nu hända med socialpolitiken sedan ni\r\ninfört karensdagar och avskaffat delpensionen?\r\nVilka ytterligare försämningar i tryggheten\r\nplanerar ni? Eller är det som Bengt Westerberg\r\nsäger, att det inte finns några mer besparingar att\r\ngöra på det sociala området? Då är grundbulten i\r\nregeringens ekonomiska politik rubbad. Vad blir\r\ndet då av allt tal om att genom stora\r\nskattesänkningar sätta fart på Sverige?</pre><pre>Allt fler inser att den enda vägen är en\r\nåtervändsgränd. Hur länge skall det dröja innan\r\nAnne Wibble tar sitt förnuft till fånga och överger\r\nden enda vägen? Ge oss ett besked och dra inte\r\nfrågan i långbänk!</pre><pre>Herr talman! Sverige har de grundläggande\r\nförutsättningarna för en ny period av tillväxt och\r\nnya arbetstillfällen. Men för att åstadkomma detta\r\när det nödvändigt med en radikal omläggning av\r\nden ekonomiska politiken. Vi socialdemokrater har\r\nvisat hur en sådan politik kan läggas upp. Vi har\r\nvisat att det med en ansvarsfull finanspolitik går att\r\nöka tillväxten och att pressa ned arbetslösheten.</pre><pre>Jag vill yrka bifall till det socialdemokratiska\r\nalternativet för arbete, tillväxt och rättvisa, vilket\r\npresenteras i våra reservationer.</pre><pre>Anf. 38  PER-OLA ERIKSSON (c) replik:</pre><pre>Herr talman! Jag vill fråga Allan Larsson vad han\r\ngjorde mellan kvart i tio och kvart i tolv i dag. Då\r\ngav vi nämligen svar på alla de frågor som Allan\r\nLarsson inledningsvis ställde. Det är möjligt att han\r\ndå hade tankarna på annat håll, för han har i alla\r\nfall inte lyssnat till de besked som vi gav.</pre><pre>Vi från samtliga fyra regeringspartier redogjorde\r\nför finansutskottets behandling av den ekonomiska\r\npolitiken. Vi talade om att målet är att skapa stabil\r\nekonomi, en ekonomi som befrämjar utveckling i\r\nhela landet, som värnar om miljön, som skapar\r\nregional balans och som slår vakt om den rättvisa\r\nfördelningspolitiken. Vi visade på åtgärder för att\r\ndämpa kostnadsexplosionen, som är ett arv från\r\nden socialdemokratiska regeringstiden. Vidare\r\nvisade vi på vägen för att med investeringar ta oss ur\r\nden ekonomiska kris som socialdemokraterna har\r\nskapat och som vi tyvärr i dag får dras med.</pre><pre>Jag skulle vilja ställa en fråga till Allan Larsson.\r\nHar ni inte lärt er någonting av 80-talet? Det var då\r\nsom ni skapade de höga räntorna. De har inte\r\ninförts nu, utan det var då de infördes. Det var på\r\n80-talet ni skapade den höga inflationen, som\r\nurholkade löntagarnas plånböcker. Ni skapade en\r\növerhettning i ekonomin, som vissa regioner, och i\r\nsynnerhet storföretagen, tjänade på. Under 80-\r\ntalet införde ni flyttlasspolitiken, då ni dammsög\r\nstora delar av vårt land och flyttade människor från\r\nglesbygsd till storstadsområden. Ni drev en politik\r\ntill förmån för de starka och rika, de rika\r\nregionerna och de stora företagen. Den politiken\r\nledde Sverige in i en ekonomisk kris. Det är dags,\r\nAllan Larsson, att höja blicken och se att den\r\npolitik som ni då förde är passé. Den tillhör det\r\nförgångna. Nu måste ni pröva nya vägar. För inte\r\n80-talets politik som en repris! Man kan spela in\r\nfilmer och titta på video, men den politik som ni\r\nförde under 80-talet innebar problem för Sverige.\r\nDriv inte denna politik en gång till! Dra lärdom av\r\ndet förgångna! Satsa på framtiden!</pre><pre>Anf. 39  ALLAN LARSSON (s) replik:</pre><pre>Herr talman! Per-Ola ERiksson har ett svårt\r\nproblem. Han vill gärna lyfta fram målen för den\r\nekonomiska politiken. Det var ett framsteg att det\r\ngjordes en beskrivning av målen i finansutskottets\r\nbetänkande. Vi saknade ju en bekrivning av dessa\r\nmål i finansplanen. Men problemet för Per-Ola\r\nEriksson är att medlen som regeringen och den\r\nborgerliga majoriteten vill använda inte leder till\r\nmålen. Dessa medel leder till en återvändsgränd.\r\nNär man borde se till att människor får arbete,\r\nvidtar ni åtgärder som skapar arbetslöshet. Till en\r\ndel är ni uppenbarligen omedvetna, som när ni slog\r\nsönder bostadsfinansieringen. När ni sätter\r\nklackarna på kommunerna, måste ni vara\r\nmedvetna om att detta leder till de effekter som\r\nman nu kan se. Det drabbar skolan, barnomsorgen\r\noch äldreomsorgen. Välfärden blir sämre,\r\nsamtidigt som arbetslösheten blir större. Detta är\r\nsanningen om er politik.</pre><pre>Det är viktigt för svensk ekonomi att det blir en bra\r\nutveckling när det gäller kostnader och\r\nkonkurrenskraft. Jag lade märke till att Per-Ola\r\nEriksson lät som den gamla grammofonskivan.\r\nHan hade inte riktigt tagit till sig vad Anne Wibble\r\nsade, att Sverige nu har en kostnadsutveckling och\r\nen inflationsnivå som gör att vi står oss betydligt\r\nbättre än tidigare. Jag tror att det är viktigt att\r\nAnne Wibble säger detta, och att finansutskottets\r\nordförande ser till att aktualisera sitt ordförråd.\r\nOmvärlden lyssnar till det som vi i Sverige säger.\r\nOm Per-Ola Eriksson går på som han gör, kanske\r\nomvärlden får för sig att Sverige håller på att\r\nförbereda sådana förändringar i politiken som gör\r\natt man garderar sig för högre räntor.</pre><pre>Lägg om stil nu och ta ansvar för Sverige! Per-Ola\r\nEriksson är ordförande i finansutskottet. Lev upp\r\ntill det ansvaret!</pre><pre>Anf. 40  PER-OLA ERIKSSON (c) replik:</pre><pre>Herr talman! Till Allan Larsson vill jag säga att det\r\nofta från socialdemokraterna talas om att det\r\nbehövs en radikal omläggning av den ekonomiska\r\npolitiken. Det är precis vad som pågår och som är\r\npå väg att ske, nämligen att bygga någonting nytt.\r\nDen tredje vägens ekonomiska politik, som ni\r\nanvände er av, innebar att ni skapade den\r\nekonomiska krisen i landet. Den är vi nu på väg att\r\nreparera. Det kommer förstås att ta tid, för det gör\r\nman inte på en kafferast. Det är kanske inte gjort\r\npå ett år, utan det kan ta flera mandatperioder.</pre><pre>Jag vill upprepa den fråga som jag ställde till Allan\r\nLarsson i mitt inledningsanförande. Först och\r\nfrämst anser jag att många av de förslag som\r\nsocialdemokraterna nu driver är opportunistiska\r\noch innebär kortsiktiga lösningar, som inte skulle\r\nhålla om ni befann er i regeringsställning. De håller\r\nkanske för Allan Larsson i oppositionsställning,\r\nmen inte för att regera efter. Den vägen är prövad\r\noch stängd.</pre><pre>Med anledning av LO-kritiken mot förslaget att\r\nskapa arbeten för ungdomar undrar jag om Allan\r\nLarsson delar LO:s uppfattning att det är bättre för\r\nungdomarna att leva på bidrag än att beredas\r\nmöjlighet till arbetslivserfarenhet och praktik.</pre><pre>Jag tycker att det finns skäl att säga till Allan\r\nLarsson att om man skall se bakåt och vidta\r\nåtgärder, finns det risk för att det kan gå snett.\r\nSocialdemokraterna säger ofta att vi skall vänta och\r\nse, och att det blir bättre sedan. Var det inte detta\r\nsom ledde till konkursen för s-pressen för en tid\r\nsedan? Man visste att inriktningen var fel -- det var\r\nfinansiella problem och lönsamhetsproblem --, men\r\nman vidtog inte nödvändiga åtgärder. Med andra\r\nord behöver inte socialdemokraterna söka sig så\r\nlångt bort för att dra lärdom av vad det innebär att\r\nskjuta upp problemen och inte ta itu med dem.</pre><pre>Vi tar itu med prolemen. Nu skall vi rätta till svensk\r\nekonomi, så att svenska företag skall kunna\r\nkonkurrera bättre på världsmarknaden, så att vi\r\nskall få resurser för välfärdsutveckling, så att vi kan\r\nhålla nere inflationen och räntorna samt så att\r\nlöntagarna skall få mer pengar i plånböckerna.</pre><pre>Anf. 41  ALLAN LARSSON (s) replik:</pre><pre>Herr talman! Det pågår en omläggning av den\r\nekonomiska politiken. Just det, men 5--6 %\r\narbetslöshet, är det den omläggning av politiken\r\nsom ni är på väg att åstadkomma? När Sverige av\r\ntradition har strävat efter full sysselsättning och vi\r\nhar kraftfullt satsat på detta, väljer ni nu en annan\r\nväg. Arbetslösheten är högre än någonsin, och era\r\nprognoser visar att de kommer att bli ännu högre.\r\nOch så säger ni att man inte skall göra någonting åt\r\ndetta! Vi hörde från Lars Tobisson att det inte får\r\nbedrivas någon aktiv ekonomisk politik. Man får\r\ninte påverka efterfrågan. Det är bara utbudspoliik\r\nsom gäller.</pre><pre>Vilka kortsiktiga åtgärder har vi föreslagit? Vi har\r\nföreslagit starkare satsning på\r\ninfrastrukturinvesteringar, där ni inte får någon fart\r\npå det hela. Är det kortsiktigt att underhålla det\r\nbestånd som vi har av bostäder och byggnader?</pre><pre>Vi vill satsa på utbildning och kompetenshöjning\r\nsom är vår styrkefaktor för framtiden. Det är där\r\nsom man skall göra insatserna, men där skär ni ned.</pre><pre>Svaret på Per-Ola Erikssons fråga om\r\nungdomsinsatserna är att jag tycker att ungdomar\r\nskall ha ett arbete och en lön att leva på. Ni har valt\r\nen metod som innebär att det är bidrag som\r\nungdomarna får och inte en lön och att de därför\r\ninte heller får de rättigheter och skyldigheter som\r\nföljer med ett arbete. Det är skillnaden mellan oss.\r\nUngdomar skall ha lön och arbete och en lön att\r\nleva på. Det kommer vi att stå upp för, och förslag\r\nom det kommer vi att redovisa här i riksdagen.</pre><pre>Anf. 42  Finansminister ANNE WIBBLE (fp):</pre><pre>Herr talman! När man lyssnar till Allan Larssons\r\nanförande finner man som enda möjliga slutsats att\r\nhan är motståndare till det mesta av förändringar.\r\nDetta stämmer i och för sig inte med Hans\r\nGustafssons inledningsvis lågmält framförda\r\nanförande, där han började med att markera att det\r\nfanns ett betydande mått av enighet på en rad\r\npunkter. Men det är väl med åsikter inom\r\nsocialdemokratin som med denna något ovanliga\r\nekonomiska debatt, nämligen att det\r\nsocialdemokratiska partiet behöver två olika\r\nföreträdare för att kunna ge riktigt bra rättvisa åt de\r\nmotsägelsefulla och inkonsistenta åsikter som\r\nframförs i debatten. Sanningen är ju tyvärr den att\r\ndet största oppositionspartiet inte har något\r\nsammanhängande ekonomisk-politiskt alternativ.\r\nDet har framförts av en rad talare redan, och jag\r\ntycker att det blev alldeles uppenbart och för alla\r\nhelt tydligt efter Allan Larssons anförande.</pre><pre>Jag kan möjligen tillägga att när det gäller just\r\nfrågan om kommunerna, som har varit uppe ett par\r\ngånger här i dag, skulle Socialdemokraterna\r\nfaktiskt behöva tre talare, eftersom de har tre olika\r\nåsikter. I det ena fallet sägs att man inte skall\r\nförsämra budgetsaldot, dvs. att man skall dra in\r\ndessa pengar -- 5--10 miljarder -- till staten. I det\r\nandra fallet säger man att de skall användas till\r\nbygginvesteringar. Och i det tredje fallet sägs att\r\nman skall använda dem till vård och omsorg. Det\r\nskulle vara trevligt om Allan Larsson ville tala om\r\nvilket av dessa tre alternativ som gäller.</pre><pre>Även om man har skrivna anföranden kan man\r\ntillåta sig någon liten flexibilitet. Allan Larsson\r\nhade ett långt inlägg om att regeringen för en\r\nhårdhänt åtstramningspolitik. Detta är ju inte sant,\r\nvilket jag hade sagt och i siffror visat omkring en\r\nkvart tidigare. Skrivna anföranden är bra, men de\r\nskall i någon mån vara inlägg i debatten också. Det\r\när ju inte någon artikel man skriver här i\r\nkammaren.</pre><pre>Den fråga som jag tycker är viktig att debattera\r\ngäller riskpremier i ränteförväntningarna. Där är\r\ndet tyvärr på det sättet, Allan Larsson, att Sverige\r\naldrig tidigare har klarat övergången från en hög\r\ninflation till en låg inflation. Det finns alltså en\r\nriskpremie, som Allan Larsson mycket riktigt har\r\nnoterat, och det vore märkvärdigt annars, och den\r\nberor på att placerare och investerare ständigt har\r\nblivit lurade av tidigare regeringar,\r\nsocialdemokratiska och andra. De har blivit lurade\r\ni så måtto att de ursprungligen har trott på\r\nuthållighet, men därefter har de blivit svikna.\r\nDärför krävs det nu en riskpremie. Denna\r\nriskpremie understöds av den bristande uthållighet\r\nsom Socialdemokraterna uppvisar.</pre><pre>Socialdemokraterna ändrade politiken under\r\nintrycket av en valutakris hösten 1990 till en ganska\r\nbra väg, nästan den enda vägen. När de sedan\r\nförlorade regeringsmakten har de ändrat sig\r\ntillbaka till den traditionella socialistiska\r\nexpansionspolitiken med skattehöjningar och\r\nannat. Denna bristande uthållighet är till skada för\r\nSverige.</pre><pre>Anf. 43  ALLAN LARSSON (s)replik:</pre><pre>Herr talman! Det är intressant att höra att Anne\r\nWibble tvår sina händer och säger att det inte är\r\nnågon åtstramningspolitik som regeringen\r\nbedriver. Det kan man ju bara mäta på ett sätt,\r\nnämligen genom att se vilken effekt politiken får på\r\naktiviteten i ekonomin. I höstas sade ni att det\r\nskulle bli tillväxt under detta år. I januari, när ni\r\npresenterade prognoserna och hade räknat in\r\neffekterna av er politik, fick ni visa att det blev\r\nsämre under 1992 och att det blir ett mycket svagt\r\n1993. Ni fick räkna upp arbetslösheten för både\r\ndetta och nästa år. Är inte detta en\r\nåtstramingspolitik? Vad är det annars som ligger i\r\nordet åtstramningspolitik? Har inte Bengt\r\nWesterberg rätt när han säger att det är en\r\nåtstramningspolitik men att den inte får någon\r\nverkan förrän 1993 och 1994? Vem har rätt, är det\r\nBengt Westerberg, partiledaren, eller Anne\r\nWibble? Vem skall vi tro på?</pre><pre>Vad skall vi tro om Lars Calmfors, som väl inte är\r\nhelt borta när det gäller ekonomi, när han säger att\r\ndenna politik är fel. Detta är 80-talspolitik, och den\r\när prövad. Inte trodde han att det skulle bli sådana\r\neffekter med en sådan arbetslöshet. På detta sätt\r\nkan man inte fortsätta. Vem skall vi tro på, Anne\r\nWibble eller Lars Calmfors, när han beskriver\r\neffekterna av denna politik på detta sätt?</pre><pre>Sedan skulle jag vilja be Anne Wibble att vara litet\r\nflexibel och svara på de frågor som jag ställde om\r\nmatpriserna. Var står folkpartiet och var står Anne\r\nWibble i denna fråga som är mycket viktig för\r\nkonsumenterna och där vi nu kan göra en insats\r\ngenom att ta ett steg vidare och pressa ned\r\ngränsskyddet? Om Anne Wibble ställer upp på\r\ndetta kan vi åstadkomma något här i riksdagen som\r\nblir en lämplig reaktion på den utmaning som vi fick\r\nfrån Arla och bondekooperationen i förra veckan.</pre><pre>Den andra fråga som jag också gärna vill ha ett svar\r\npå gäller hyrorna. Vad är det nu som skall hända\r\nmed bostadsfinansieringen? Hur högt kommer ni\r\natt driva upp hyrorna? Kommer ungdomar att\r\nkunna skaffa sig en bostad? Kan gamla bo kvar i\r\nsina lägenheter och i sina hus? Vad är det som\r\nförestår på detta område, när ni skall genomföra\r\nmoderaternas systemskifte och införa\r\nmarknadshyror? Låt oss få ett besked. Stå inte bara\r\noch hacka på oss, utan ta nu litet ansvar och visa\r\nupp och argumentera för er egen politik och tala om\r\nvad som ligger i förlängningen framöver. Det är\r\ndags att göra det nu, Anne Wibble.</pre><pre>Anf. 44  Finansminister ANNE WIBBLE (fp):</pre><pre>Herr talman! Allan Larsson ställde ett antal frågor.\r\nJag skall svara kortfattat på några av dem. Han\r\nåberopade Lars Calmfors. Lars Calmfors\r\nargumenterar för ganska betydande sänkningar av\r\narbetsgivaravgifterna, men är det detta som Allan\r\nLarsson vill ha? Det vore i så fall en tredje omgång\r\nav de ekonomisk-politiska åsikter som han\r\nförfäktar.</pre><pre>Jag tolkar ändå Allan Larssons återkommande\r\nklagomål på åtstramingen i den ekonomiska\r\npolitiken, som man rimligen måste göra, som att\r\nhan vill ha mer stimulans. Jag är ledsen att behöva\r\nsäga att detta recept med stimulans med offentliga\r\nutgifter och annat är prövat i Sverige och i andra\r\nländer -- inte minst i Frankrike för ungefär tio år\r\nsedan, vilket jag talade om i mitt tidigare inlägg.\r\nMen det fungerar inte. Allan Larsson kan stå och\r\nsäga tills han blir blå i ansiktet att han vill ha mer\r\nstimulans. Vad han därmed säger är att han\r\nmedvetet går in för att försämra trovärdigheten hos\r\nden svenska ekonomiska politiken och därmed\r\ndriver fram räntehöjningar och försämrar\r\nmöjligheterna för Sverige att få en positiv\r\nekonomisk utveckling under resten av 90-talet. Det\r\när egentligen fullständigt häpnadsväckande.</pre><pre>Jag har därför valt att inte riktigt tro på detta utan\r\ni stället tro att det var något slags populistiskt\r\nuttryckssätt, därför att det låter bra. Men efter så\r\nmånga gångers framträdanden tycker jag att det\r\nvore bra om Allan Larsson förklarar sig medveten\r\nom de begränsningar som ligger i att Sverige är en\r\nliten och öppen ekonomi. Det kan rimligen inte\r\nvara på det sättet, vilket jag utgår från, att Allan\r\nLarsson har svängt också på den punkten, att han\r\nnu skall isolera Sverige från omvärlden. Det vore ju\r\ni och för sig en logisk konsekvens av den politik som\r\nhan förespråkar. Men jag hoppas att det ändå är fel,\r\neftersom det skulle bryta upp en samsyn i riksdagen\r\ni många viktiga frågor, vilket jag sannerligen skulle\r\nbeklaga.</pre><pre>Så till gränsskyddsfrågan. Skall jag tolka Allan\r\nLarssons fråga så, att han nu är beredd att bryta den\r\ningångna jordbruksöverenskommelsen genom\r\nbeslut här i riksdagen? Vi i folkpartiet är inte\r\nberedda att göra det.</pre><pre>En annan fråga som jag tycker att Allan Larsson\r\nkunde ägna åtminstone en tanke -- jag vet ju att\r\ntiden är knapp -- är de bristande möjligheterna för\r\nkvinnor i den typ av ekonomi som Allan Larsson\r\nförespråkar. I den sortens ekonomi minskar\r\nvälfärden. Där tas inte regleringar bort inom den\r\noffentliga sektorn som sysselsätter många kvinnor.\r\nOch där finns inte möjligheter till höjda löner för\r\ndem som har låga löner, dvs. främst kvinnor.</pre><pre>Allan Larsson förespråkar en politik som, rakt på\r\nsak, är utomordentligt kvinnofientlig. Jag tycker\r\nalltså att detta faktum vore värt en tanke.</pre><pre>Slutligen, herr talman! Det bestående intrycket av\r\nden här debatten är att oppositionen saknar\r\nalternativ. Det är därför utomordentligt vällovligt\r\natt riksdagsmajoriteten gillar regeringens\r\nekonomiska politik, vilken är väl beskriven i\r\nutskottsmajoritetens skrivningar.</pre><pre>Anf. 45  ALLAN LARSSON (s) replik:</pre><pre>Herr talman! Finansministern devalverar sitt värde\r\nnär hon ger uttryck för att det skulle saknas\r\nalternativ. Finansministern kan ju mycket väl läsa\r\ninnantill vad som sägs om den politik som vi står för\r\noch som vi vet kan pressa ner arbetslösheten och\r\nåstadkomma en ökad tillväxt. Varje person som tar\r\nsig före att läsa innantill märker det.\r\nFinansministern medverkar till att hennes anseende\r\nminskar genom att använda sig av den här typen av\r\nuttryck.</pre><pre>Sedan något om detta med stimulanser i ekonomin.\r\nVad är det som är så farligt i det sammanhanget?\r\nNär jag för ett år sedan lade fram budgeten, var ett\r\ninslag i den att vi frisläppte investeringsfonderna.\r\nDet var en stimulansåtgärd för att påverka\r\nnäringslivets investeringar. Jag hörde inte särskilt\r\nmånga invändningar mot den åtgärden. Inte heller\r\nhar jag hört att ni tänker upphäva vad som här\r\ngäller. Det är alltså en stimulansåtgärd som finns\r\nkvar.</pre><pre>I fjol fattade vi beslut om infrastruktursatsningar\r\ntill ett belopp av ungefär 17 miljarder. Alla tyckte\r\natt det var bra. Det här är en viktig stimulans för\r\nekonomin, tillväxten och aktiviteten. Jag hoppas\r\natt den här regeringen kan få i gång de projekt som\r\nvi då beslutade om och att man inte står på bromsen\r\nalltför mycket. Det var ju också en stimulans för\r\nekonomin. Jag har inte hört någon säga att det\r\nskulle vara fel.</pre><pre>Vidare satsade vi förra året kraftigt på\r\narbetsmarknads- och yrkesutbildningen för att\r\nmänniskor i stället för att gå arbetslösa skulle kunna\r\nöka sin kompetens och kunna komma tillbaka till\r\narbetslivet. Vi har nu fördubblat\r\nyrkesutbildningen, och det är både utomordentligt\r\nbra och viktigt. Det är också stimulanspolitik.</pre><pre>Vi inledde den typen av uppläggning av politiken\r\nförra året, och vi fullföljer den i vårt ekonomiska\r\nalternativ. Men ni har gått i en annan riktning. Ni\r\nhar ställt er på bromsen. Ni har skurit ner\r\nbeträffande den viktiga utbildningen. Ungdomar\r\nsom skulle gå in i gymnasieskolan och få det tredje\r\nåret skall nu gå ut i arbetslöshet. T.o.m. Ulf\r\nAdelsohn, landshövding i Stockholm, går -- som vi\r\nkunde höra i radion i dag -- ut i protest mot\r\nregeringens politik på den här punkten. Det är\r\nsåledes fler än vi som inser att det behövs något\r\nannat än den förtorkade enda vägens politik.</pre><pre>Sverige skall vara en öppen ekonomi. Självfallet är\r\ndet möjligt, även om en politik drivs som är klokare\r\nän den som regeringen står för. Finansministern i\r\nStorbritannien lade i går fram en budget som han\r\npresenterade som stimulanspolitik. Eller lyssna på\r\nUSA:s president när han håller sitt stora tal\r\nomfattande en rad åtgärder för att stimulera den\r\namerikanska ekonomin. Det här är inte något som\r\när främmande för stora och öppna ekonomier, och\r\nSverige skall självfallet vara en sådan. Vi skall se till\r\natt ekonomin fungerar väl. Men er politik är en\r\nåtervändsgränd. Den leder till arbetslöshet. Risken\r\nfinns för en allvarlig fördjupning. Det är därför\r\ndags för er att tänka om.</pre><pre>Anf. 46  IAN WACHTMEISTER (nyd):</pre><pre>Herr talman! Finansministern kan revalvera sitt\r\nanseende, vilket Allan Larsson anser att hon\r\ndevalverat, genom att lyssna till en del alternativ\r\nsom jag här kommer att framföra.</pre><pre>Häromdagen läste jag att medan Östeuropas\r\nkommunister socialiserat sina länder har Sverige\r\nsocialiserat människorna. Så kan det nog bli. Om\r\nmänniskor i 40 år får höra samma budskap, tror de\r\npå detsamma ända till dess att de hör något annat\r\noch märker att det andra stämmer bättre överens\r\nmed vad de innerst inne tycker. Det är vad som har\r\nhänt i vår omvärld, i Östeuropa och i länderna på\r\nandra sidan av Östersjön. Jag tror att det börjar\r\nhända också här.</pre><pre>Förändringens vind har blåst över Europa. Den\r\nblåser också över oss, även om vi fortfarande låtsas\r\nvara enbart iakttagare och helst från TV-fåtöljen\r\nvill tala om hur andra skall göra. Men nu är det\r\nfråga om verkligheten.</pre><pre>I går kunde vi höra Lettlands premiärminister\r\nberätta om verkligheten. Kanske ytterligare några\r\nunder hans tal kom att förstå att vi faktiskt lever i\r\nprecis samma värld som Lettland, Estland,\r\nLitauten och Polen samt att våra svårigheter och\r\nmöjligheter hänger samman med våra\r\ngrannländers. Vi borde kanske ha en karta på\r\nväggen som vi ibland tittar på.</pre><pre>I dag har vi alltså finansdebatt. Då skall blickarna\r\nklädsamt riktas inåt -- gärna mot själva naveln -- i\r\ndet svenska systemet. Här skall någon tala om den\r\nenda vägen. Andra skall tala om den tredje vägen\r\noch alla möjliga vägar som leder till precis samma\r\nöken om vi inte förnyar oss, om vi i Sverige inte blir\r\neffektivare, om vi inte slutar skatta ihjäl oss -- jag\r\nsade inte skratta ihjäl oss -- och om vi inte stöder\r\ndem som skapar det välstånd som vi andra lever på.\r\nJag tänker då på dem som bakar den kaka som alla\r\nskall äta av. Det är företagarna och de som arbetar,\r\narbetarna inom näringslivet, som är de allra\r\nviktigaste.</pre><pre>Jag tror att vi allihopa måste inse att allting betalas\r\nav Svensson -- dvs. alla bidrag, alla offentliga löner,\r\nriksdagsmännens löner och omkostnader, ja, det\r\nmesta som vi i den här kammaren käbblar om\r\nbetalas av skattebetalarna. Vidare går allting runt i\r\nden stora rundgångens rike. Bidragen kommer inte\r\nuppifrån. De kommer från människorna själva och\r\nåker tillbaka igen. Detta måste man här få in i sitt\r\nhuvud. Detta måste alltså göras klart för\r\nmänniskorna. Om någon lurar staten lurar\r\nvederbörande de andra, som i gengäld får betala\r\nmer skatt för den här personen.</pre><pre>Socialförsäkringssystemet är något av det största,\r\ndyraste och viktigaste som vi i Sverige har. Det är\r\ndetta som är basen för vår välfärd, och det är det\r\nsom alla ömmar för och talar om. Vi har onekligen\r\nbyggt upp ett välfärdssystem. Men vi har också\r\nkunnat se hur det här systemet missbrukats, just\r\ndärför att det inbjuder till missbruk. Här finns\r\nväldigt stora möjligheter till en förändring, och här\r\nfinns väldigt mycket pengar att tala om --\r\nskattebetalarnas pengar.</pre><pre>Låt oss för ett ögonblick ta del av följande förslag.\r\nTänk er att man i Sverige bara får full lön, 100 %\r\nlön alltså, när man arbetar, dvs. utför fullt arbete.\r\nDet var inte konstigt att säga något sådant för några\r\når sedan. Och tänk er att man får 90 % lön om man\r\när på väg från arbetslöshet till arbete genom aktiv\r\nrehabilitering, yrkesinriktad\r\narbetsmarknadsutbildning osv. samt att man\r\nhamnar på 80 % vid passiv sjukfrånvaro,\r\narbetslöshet, arbetsskada, vård av sjukt barn etc.\r\nLåt oss alltså beakta det förslaget samtidigt som\r\npåpekandet görs att alla socialförsäkringssystem\r\ngörs lika, så att ingen skulle tjäna på att sjukskriva\r\nett barn i stället för sig själv. Det skulle inte ha\r\nnågon betydelse om man kallades för sjuk eller för\r\narbetsskadad. Ingen skulle tjäna på det. Ingen\r\nskulle heller förlora på det.</pre><pre>\r\nEtt tak bör också sättas. Taket kan givetvis variera\r\nberoende på vad man anser sig ha råd med. Men om\r\nman satte det vid 7,5 basbelopp -- vilket som bekant\r\nförekommer i andra sammanhang -- så skulle man\r\nsamtidigt se till att de som verkligen har glädje av\r\ndet här systemet är de som bäst behöver det. Och\r\nvi har i detta förslag 67 % ersättning vid\r\nkorttidssjukskrivning upp till 14 dagar dvs. inga\r\nkarensdagar.</pre><pre>Om man hade ett sådant system, utarbetat och\r\nföreslaget i detalj av personer som är väl insatta i\r\ndetta mycket snåriga komplex, så skulle det kunna\r\nbli rättvist. Det skulle visa sig att det lönar sig att\r\narbeta -- och vi skulle alla medge att det skall löna\r\nsig för dem som bygger vårt välstånd -- och det\r\nskulle inte löna sig att fuska.</pre><pre>Jag tror att människor i dag är beredda på den\r\ntypen av förändring. Det är en stor och viktig\r\nprincipiell förändring. Men jag tycker att det är\r\nsådana stora frågor man skall kunna tala om i denna\r\nkammare. Genom att höja och sänka nivåer,\r\nprocenttal osv. kan man alltså anpassa det hela till\r\nvad Sverige har råd med.</pre><pre>Deltagarna i den här debatten vet att vi måste göra\r\nnågot åt de otroligt dryga kostnader som\r\nsocialförsäkringarna medför. Det har varit ett stort\r\nproblem för föregående regering, och det är\r\nsäkerligen ett lika stort problem i dag. Detta är\r\njättefrågor som man måste attackera. Men då\r\nmåste man också vara beredd att diskutera nya\r\ngrepp.</pre><pre>Arbetsskadeförsäkringen skenar i väg och kostar 30\r\nmiljarder, nästa år kanske 50 -- och det går vidare\r\nuppåt. Vi vet att garantilöner vid konkurser är en\r\nspecialare som används med fördel av bedragare.\r\nDet är ett perfekt system att utnyttja, och det måste\r\nändras -- vilket är på gång.</pre><pre>Vi måste få ner skattetrycket. Vi kan inte finansiera\r\nallting med höjda skatter, som Socialdemokraterna\r\nså gärna vill, för då har vi inte en chans i Europa.\r\nAlltså måste vi göra någonting åt sådana här\r\nkänsliga system som socialförsäkringarna.</pre><pre>Låt mig sedan gå över till arbetsmarknaden i dag.\r\nHär har talats mycket om hur viktigt det är att\r\nbygga. Och jag kan hålla med dem som säger det --\r\nmen inte därför att man bara skall bygga vad som\r\nhelst och tro att någonting blir bättre av det, utan\r\ndärför att arbetslösheten i dag är störst och mest\r\nbesvärande inom byggsektorn. Och byggsektorn är\r\npå väg rakt ner. Det finns ju faktiskt saker som vi\r\nkan göra, och det gäller i ett sådant här läge att se\r\nmöjligheterna. När det gäller svårigheterna finns\r\ndet många som kan hjälpa oss att tala om hur\r\nomöjligt allting är. Men om vi alltså ser till\r\nmöjligheterna, så har ju här många gånger\r\nföreslagits att man verkligen skall sätta i gång och\r\nbygga ålderdomshem -- och skapa förutsättningar\r\nså att det byggandet kan komma i gång snabbt. Det\r\när bra, hur man än vrider och vänder på det. Det är\r\nbra för de människor som kan få plats där, det är\r\nbra för samhällsekonomin, och det är över huvud\r\ntaget bra, mänskligt, ekonomiskt och vad ni vill.</pre><pre>Att verkligen få fart på byggandet av vägar,\r\njärnvägar och hela infrastrukturen -- det tycks alla\r\nvara överens om. Men det är mycket svårt att också\r\nfå det att hända. Jag vet inte om regeringen har\r\nnågra problem just när det skall hända saker. Jag\r\nskall inte vara stygg i fråga om båten med olja till\r\nEstland; det blev ett tåg som kom från Moskva efter\r\nfyra veckor. Men det gäller alltså att få saker att\r\nhända.</pre><pre>ROT-sektorn, dvs. reparation, ombyggnad,\r\ntilläggsisolering osv., är ju någonting som man bör\r\ndra i gång, eftersom det ändå måste göras.\r\nKapitalförstöring vill ju ingen människa ha, men\r\ndet blir det om man inte underhåller det man har.\r\nDärför kan man och bör man sätta fart på den\r\nsidan.</pre><pre>Men jag tycker också att vi åter skall vidga blicken\r\nlitet och inte bara säga att här är vår marknad, så\r\nser vår arbetsmarknad ut, vårt land heter Sverige --\r\noch något annat finns inte. Det är en konstig syn vi\r\nhar, eftersom vi lever med exportindustrier osv.\r\nsom verkligen genererar vårt välstånd. Se då vad\r\ndet finns för marknad för oss, vilka möjligheter det\r\nfinns ute i Östeuropa! Där behöver de bygga hur\r\nmycket som helst. De behöver skickliga\r\nbyggarbetare, de behöver arbetsledare, ingenjörer,\r\nmaskiner, allt möjligt.</pre><pre>Då säger en del: ''Ja, men vi är för dyra.'' För det\r\nförsta: Om vi är produktiva så är vi inte för dyra.\r\nFör det andra: Man kan där sätta in pengar och se\r\ntill att vi inte blir för dyra. De pengarna kan man ta\r\nav det mycket egendomligt använda u-\r\nhjälpsanslaget. Där finns alltså en möjlighet att få i\r\ngång byggande och vara med om att göra\r\nnågonting.</pre><pre>Vi måste lyfta blicken över vassruggen och titta ut\r\nfrån ankdammen på det som händer runt omkring\r\noss. Vi skall inte bara se att det är en ganska\r\nobehaglig verklighet där, utan också se att det är en\r\nverklighet som ger oss möjligheter, och där vi kan\r\nspela en alldeles självklar roll -- och en roll som jag\r\ntror att alla människor skulle tycka om att vara med\r\nom att spela. Mycket ofta är det vi själva som\r\nkonstruerar de begränsningar och svårigheter vi\r\nanser oss ha.</pre><pre>Ungdomsarbetslösheten är en annan viktig fråga.\r\nVisst går det att göra någonting åt den. Ungdomar\r\nvill inte ha jobb av den typ man ofta tycks tala om\r\nhär, nämligen någon sorts garanterade arbeten som\r\nskall vara i 20 år. Om man säger till en 18-åring att\r\nhan skall få ett jobb för de närmaste 20 åren, blir\r\nhan ju vettskrämd. Ungdomarna vill ha jobb just\r\nnu. Det är billigare, vettigare, klokare, normalare,\r\noch vad ni vill, att införa särskilda ungdomslöner.\r\nDet krävs egentligen bara ett avtal mellan\r\narbetsmarknadens parter. Och det gäller då att se\r\ntill att detta verkligen sker.</pre><pre>Vi kan inte då sitta och gäspa. Ni är inflytesrika, en\r\ndel av er -- Allan Larsson t.ex. Han vill ju visa var\r\nskåpet skall stå. Jag tycker att Allan Larsson då\r\nskall visa LO och andra var skåpet skall stå när det\r\ngäller ungdomslöner, så att de inte visar sitt\r\nsärintresse -- vilket skulle vara att visa bristande\r\nintresse för hur det går för Sverige och Sveriges\r\nungdomar genom att på något sätt förbjuda sådana\r\nhär saker. Är det kris, så är det viktigaste man kan\r\ngöra -- det säger ju alla andra också -- att göra\r\nnågonting åt ungdomsarbetslösheten.</pre><pre>En annan möjlighet, som är lika aktuell hela tiden,\r\nhar vi nämnt förut, och jag vill nämna den igen\r\ndärför att den har att göra med vår situation i dag.\r\nDet gäller hur man använder\r\nlöntagarfondspengarna. Det var ett otroligt oväsen\r\nom att det nu skulle vara slut på de här fonderna.\r\nSedan började man i stället käfta om hur man skall\r\nanvända pengarna. Men det är viktigt. Vi har då ett\r\nförslag som vi gärna kan avstå; vi kan säga att det\r\nkommer från centern, om det gör det lättare för\r\nregeringen. Förslaget innebär att en del av\r\nlöntagarfonderna skall användas till en\r\ninvesteringsbank. Jag vill upprepa vad det handlar\r\nom. Man tar 15 miljarder kronor av de\r\nbörsnoterade aktier som ligger i de här fonderna,\r\nsätter dem som tillgångsmassa i en bank, och lånar\r\nin -- som det heter på banken -- 45 miljarder kronor.\r\nDå har man 60 miljarder, och då har man också en\r\nkapitaltäckningsgrad på 25 %. De vanliga\r\naffärsbankerna har 8 %, och klarar knappt av det.</pre><pre>Vi skulle få den enda bank i Sverige som var ''triple\r\nA rated'', som det heter på bankspråk -- som hade\r\ntre stora A:n för att den är så stark, för att den har\r\nså högt eget kapital. Den skulle kunna göra allt det\r\nsom vi i dag kräver av banksystem -- och som vi inte\r\nklarar av. Den skulle kunna ge krediter till nya\r\nprojekt, den skulle kunna satsa på småföretagare,\r\nden skulle se till att småföretag dels kan komma i\r\ngång, dels utvecklas. Den skulle över huvud taget\r\nkunna ge litet hoppfull håg och fantasi åt hela\r\nnäringslivet -- som i dag möts av de vanliga\r\nbankerna med ''sorry, gubbe, du får ingen kredit\r\nhär, hur duktig än är''.</pre><pre>Det här är alltså en sak som man kunde göra. Och\r\nman kan få ägarspridning, vilket givetvis är djupt\r\ntragiskt för socialdemokrater och vänsterpartister --\r\nmen jag tycker att det är alla tiders. Det kan man\r\nfå genom att de som en gång bidrog med pengarna\r\nockså skall få en del av aktiekapitalet. Sedan skall\r\nhela svenska folket till ett subventionerat pris köpa\r\naktier. Och snacka om ägarspridning i så fall!</pre><pre>Detta är en enorm chans som vi har. I dag har vi en\r\nkreditkris. Den är allvarlig för människor utanför\r\ndetta hus. Vi har stigande arbetslöshet, vi har\r\nproblem på byggmarknaden, vi har problem med\r\nsmåföretag. Ett förslag som faktiskt skulle hjälpa\r\noss alla i det läget -- det måste man ta på allvar och\r\nse på mycket noga.</pre><pre>Småföretagarna tillhör dem som i dag misshandlas,\r\nvågar jag påstå. Jag såg ett fall: Bara för att en\r\nperson var småföretagare var han inte berättigad\r\ntill socialbidrag. Vi är inte till för att ta hand om\r\nsmåföretagare, meddelade socialhjälpen.</pre><pre>Det skall vara alldeles extra starka skäl för det.\r\nTänk om man hade den hetsen mot någon annan\r\nfolkgrupp och sade: Det här gäller inte för er.</pre><pre>Detta är människor som är sagolikt viktiga. Sänk\r\nderas arbetsgivaravgifter eller gör någonting annat\r\nvettigt!</pre><pre>Fastighetsskatten har nämnts här av Lars Tobisson\r\nsom tog upp den frågan. Vi kan nu konstatera att\r\ndet är någonting lurt med fastighetsskatten. Genom\r\nskattens utformning och omfattning har de facto\r\nvärdet på kommersiella byggnader och\r\nflerfamiljshus sänkts med lågt räknat 80 miljarder\r\nkronor, dvs. 10 % av marknadsvärdet. Det är det\r\nsom givit dominoeffekten där fastighetsbolag och\r\nbanker har fallit. Vem får till slut torka upp efter\r\ndet? Det är inte finansministern som får göra det,\r\nutan det får alla skattebetalare göra.</pre><pre>Skall ni utreda någonting, fru finansminister, skall\r\nni snabbutreda hur fastighetsskatten kan tas bort,\r\nreduceras eller om man kan göra någonting annat.\r\nDen är skadlig. Jag tycker att det skulle vara lätt för\r\nen borgerlig regering att förstå att det finns\r\nnågonting som heter skadliga skatter.</pre><pre>(Applåder)</pre><pre>Anf. 47  Finansminister ANNE WIBBLE (fp):</pre><pre>Herr talman! Jag vill börja med en kommentar till\r\nIan Wachtmeister. Det är intressant att höra honom\r\nflytta miljarder i statsbudgeten fram och tillbaka\r\nmed samma glädje som när det gällde ölbackar i\r\nvalrörelsen. Problemet är att det är litet mer\r\nallvarligt nu. Det skulle inte skada om det blev litet\r\nbättre ordning på dessa miljarder fram och tillbaka\r\nså att det i någon mening hänger ihop.</pre><pre>Herr talman! Jag begärde egentligen ordet då jag\r\ntrodde att jag hade ytterligare ett inlägg i\r\nreplikskiftet med Allan Larsson.</pre><pre>Jag blev litet upprörd när Allan Larsson i slutet av\r\nsitt anförande föreföll tro att Sverige är precis\r\nlikadant som USA. Jag förstod då varför han så ofta\r\nhänvisar till USA. Han menade att vi skulle titta på\r\nUSA när man där stimulerar privat konsumtion och\r\nliknande saker. Det skulle vi ta efter i Sverige. Jag\r\nförstår nu också varför han med förkärlek citerar\r\namerikanska ekonomer vilka utgår från\r\namerikanska förhållanden när de säger hur man\r\nskall göra och hur man inte skall göra.</pre><pre>Nu finns det en avgörande skillnad mellan Sverige\r\noch USA. Det finns i och för sig många skillnader,\r\nmen i rent ekonomiska termer har USA jämfört\r\nmed Sverige en mycket stor ekonomi. Man är\r\npraktiskt taget inte alls beroende av utrikeshandel\r\npå det sätt som vi är i Sverige.</pre><pre>Sverige har en liten ''pluttekonomi'' i jämförelse\r\nmed USA, och vi är oerhört mycket mer\r\nutlandsberoende. Det skall vi vara glada för. Det\r\nvälstånd vi har i Sverige är baserat på att vi deltar i\r\ninternationellt samarbete.</pre><pre>Tänk om bilar skulle produceras i Sverige till\r\nsådana kostnader som skulle bli följden av att man\r\nbara producerade bilar för att sälja i Sverige. Det\r\nskulle kosta en miljon eller mer att köpa minsta lilla\r\nåkdon. Vi skulle aldrig kunna dricka kaffe eller äta\r\nbananer. Vår vardagsstandard är beroende av att vi\r\nhar denna möjlighet.</pre><pre>Detta innebär både fördelar och begränsningar. Jag\r\nförstår nu att Allan Larsson inte riktigt har förstått\r\natt skillnaden mellan en liten öppen ekonomi som i\r\nSverige och en stor helt annorlunda ekonomi som i\r\nUSA är just en mer begränsad handlingsfrihet i\r\nfråga om finanspolitiskt manöverutrymme. Även\r\nom det förefaller konstigt efter hans omläggning av\r\nden ekonomiska politiken, kanske Allan Larsson\r\ninbillar sig själv att vi kan göra precis vad som helst\r\nsom skulle vara önskvärt om vi befann oss i en helt\r\nannan situation. Men så är det inte.</pre><pre>Med hänsyn till de stora möjligheter som finns i\r\ndeltagandet i den internationella\r\narbetsfördelningen är det angeläget att få befäst att\r\näven Socialdemokraterna ser fördelarna i den\r\ninternationaliseringsprocess som pågår och anser\r\nde vida överlägsna eventuella krav på anpassningar\r\nav skilda ting. Detta ligger i ett beslut om ansökan\r\nom EG-medlemskap. Men det rör också den\r\nmycket större frågan om Sverige skall fortsätta att\r\naktivt verka för internationellt samarbete,\r\nfrihandel, låga tullar och alla de ting som vi\r\ntraditionellt har verkat för.</pre><pre>Det är viktigt att få fastslaget att de positiva\r\neffekterna av en sådan utveckling är mycket stora.\r\nDet är i själva verket den helt avgörande\r\nförutsättningen för att vi i Sverige har en hög\r\nlevnadsstandard. Nu måste vi gå vidare på den\r\nvägen, och vi måste ta hänsyn till detta när vi\r\nutformar den ekonomiska politiken.</pre><pre>Det är där det motsägelsefulla kommer in. Allan\r\nLarsson har avlåtit ett antal olika dokument om\r\nekonomin till riksdagstrycket i detta betänkande\r\nvilka landar i en mycket motsägelsefull slutsats. Det\r\när därför viktigt och bra att få på pränt att\r\nsocialdemokraterna ändå står fast vid Sveriges\r\naktiva deltagande i det internationella samarbetet\r\noch de därmed följande förutsättningarna för den\r\nekonomiska politikens utformning.</pre><pre>Anf. 48  IAN WACHTMEISTER (nyd):</pre><pre>Herr talman! Jag kan trösta Allan Larsson med att\r\nAnne Wibble och Bengt Westerberg bägge är med\r\ni Folkpartiet. Det har vi märkt nu. De försöker\r\nnämligen alltid att värja sig mot att vi i Ny\r\ndemokrati säger någonting. De tycker också att det\r\när väldigt bra att göra det genom att tala om\r\nölbackar.</pre><pre>Eftersom fru Wibble är intresserad av ölbackar kan\r\njag tala om att de var djupt allvarligt menade, vilket\r\nandra människor i Sverige förstod. Jag erkänner att\r\ndet är ett mycket ovanligt grepp i svensk politik att\r\ntala så att folk förstår, men vi tog i alla fall chansen.\r\nFör finansministerns fortsatta beräkningar och\r\nstudier av ölbackar kan jag berätta att varje ölback\r\nrepresenterar 250 000 människor.</pre><pre>Sedan tycker jag faktiskt, att om jag tar upp frågor\r\nsom är viktiga för finanserna i Sverige -- som inte\r\nhandlar om Folkpartiet, Ny demokrati eller något\r\nannat, utan om hela befolkningen i Sverige och våra\r\nlevnadsvillkor -- borde man kunna få ett något\r\nannat svar än att detta inte är fråga om någonting\r\nannat än ölbackar eller något annat -- jag kunde\r\ninte höra så noga, och det var kanske lika bra det.</pre><pre>Jag vill i stället höra vad er uppfattning är om\r\nförslaget om investeringsbanken, den\r\nutvecklingbank som skulle kunna rädda oss vid\r\nkreditkris och annat. Detta anses av expertis, som\r\näven fru Wibble känner till, som ett mycket\r\nintressant förslag. Men det bevärdigar ni inte ens\r\nmed en kommentar. Nu ber jag att få den\r\nkommentaren.</pre><pre>Om det finns möjlighet -- men det är väl att föra det\r\nhela för långt -- skulle jag också be att få en\r\nkommentar till de förslag som hade att göra med\r\narbetslösheten, byggverksamheten, chanserna\r\nutomlands och annat.</pre><pre>Anf. 49  ALLAN LARSSON (s):</pre><pre>Herr talman! Det gläder mig att Anne Wibble vill\r\nfortsätta debatten. Det ger mig också chansen att\r\nta upp något som Anne Wibble tidigare nedlåtande\r\nsade om att vi socialdemokrater var representerade\r\nav två talare i denna debatt.</pre><pre>Jag fick nästan en känsla av att Anne Wibble ville\r\nsätta en munkavle på mig för att jag hade kritiserat\r\nhenne. Men hur är det på den borgerliga sidan?\r\nHur många har ni varit? Har Anne Wibble varit\r\nensam? Nej, ni har varit sju talare, och Folkpartiet,\r\ndetta lilla parti, har inte nöjt sig med att låta\r\nfinansministern tala, utan har varit representerat av\r\nytterligare en talare. Ni har haft sammanlagt 100\r\nminuter till era anföranden. Vi socialdemokrater\r\nhar fått 30.</pre><pre>Nu har det ryktats här i riksdagen att Ny Demokrati\r\nhåller på att föröka sig genom delning. Skall ni ha\r\nytterligare en talare som skall företräda er politik?\r\nSkall Anne Wibble ha John Bouvin som stödtrupp\r\ni fortsättningen i finansdebatterna? Det verkar som\r\nom ni skulle behöva vara väldigt många för att\r\nkunna försvara den politik som ni har och den\r\nåtervändsgränd som ni nu är inne i.</pre><pre>Låt mig svara på frågan om stimulanser. Jag log när\r\njag hörde Anne Wibbles föreläsning. Här har vi\r\nunder förra året dels lagt om politiken för att få ner\r\ninflationen och varit mycket framgångsrika, vilket\r\nAnne Wibble har medgett, dels satt i gång\r\nstimulanser på tre viktiga områden, nämligen\r\ninvesteringarna i näringslivet, de offentliga\r\ninvesteringarna och utbildningen. Vi fattade en\r\nserie beslut förra året för att dra upp aktiviteten.</pre><pre>Nu säger Anne Wibble att sådant är farligt därför\r\natt då får man valutakriser och räntechocker. Men\r\ndet som hände förra året var att vi sänkte\r\nräntenivån kraftigt, vi minskade räntedifferensen\r\ntill Europa och vi fick ett kraftigt valutainflöde. Det\r\nåstadkom vi samtidigt som vi satte i gång den här\r\ntypen av stimulanser. De är viktiga för att man inte\r\nskall driva i väg, på det sätt som ni gör, mot en\r\narbetslöshet på 5--6 %. Man kan visst föra en\r\npolitik som bekämpar både inflationen och\r\narbetslösheten. Det tragiska är att regeringen inte\r\nhar insett det och inte vill driva en sådan politik.</pre><pre>Anf. 50  Finansminister ANNE WIBBLE (fp):</pre><pre>Herr talman! Det är faktiskt så, Allan Larsson, att\r\ndet krävs ett litet mått av fakta innan man ger sig in\r\ni en diskussion. Ingen har väl på något sätt tvivlat\r\npå -- många har faktiskt stått här många gånger om\r\noch pratat om det -- hur viktigt och bra det är med\r\nutbildning, arbetslinjen inom\r\narbetsmarknadspolitiken och tidigarelagda\r\ninfrastrukturinvesteringar. Vi har satsat betydande\r\nmedel på att förstärka den bristfälliga satsning som\r\nden socialdemokratiska regeringen gjorde för ett år\r\nsedan just i detta avseende.</pre><pre>Det är faktiskt inte det som förespråkas i den\r\nsocialdemokratiska motion som nu ligger. Där är\r\ndet en mer allmän expansion av hushållens\r\nköpkraft, kommunernas utvecklingsutrymme och\r\nbyggandet. Detta är tyvärr inte någon bra politik.\r\nDen har misslyckats förr, och den skulle göra det\r\nigen.</pre><pre>Jag är ledsen att Allan Larsson inte valde att svara\r\npå frågan om internationaliseringen utan i stället\r\ntog upp någon annan egendomlighet.</pre><pre>Anf. 51  ALLAN LARSSON (s):</pre><pre>Herr talman! Jag trodde att internationaliseringen\r\nvar en retorisk fråga eller möjligen ett sätt för Anne\r\nWibble att fylla ut talartiden.</pre><pre>Är det någon som kan tvivla på våra avsikter, med\r\nde insatser vi har gjort och tänker göra i framtiden\r\npå det internationella området när det gäller t.ex\r\nhandelsliberalisering och ekonomiskt samarbete?\r\nJag tycker nästan att det är litet genant att lyssna på\r\nAnne Wibbles förebråelser och bekymmer för vår\r\ndel. Håll i stället ordning på er egen\r\nriksdagsmajoritet! Här finns en del krafter som\r\nkanske inte är så upplysta och intresserade av\r\ninternationaliseringen. Håll ordning på egen\r\nplanhalva! Kom inte och hacka på oss på det sättet!</pre><pre>När det gäller stimulans fick vi höra från Lars\r\nTobisson att det inte fick förekomma någon\r\nefterfrågan. Det fick inte förekomma någon\r\nefterfrågepolitik, bara utbudspolitik. Nu börjar\r\nAnne Wibble att svänga och säga att visst gör man\r\ndet och det. Men ni gör inte tillräckligt, och ni gör\r\nsaker som motverkar detta. Varför drar ni ner på\r\ngymnasieskolan? Varför skall inte de ungdomar\r\nsom skall ha en yrkesutbildning kunna få en bättre\r\nsådan? Varför skall de gå ut i arbetslöshet? Tala\r\nmed Ulf Adelsohn om det inte duger att tala med\r\noss! Han har i dag gått ut och sagt att det blir\r\nallvarliga sociala problem i Stockholm när man\r\ndriver den här politiken.</pre><pre>Vad är det för fel att dra på med\r\ninfrastukturinvesteringarna? Det är en del av den\r\nstimulans som vi förespråkar. Vad är det för fel att\r\nunderhålla byggnader i ett läge när det finns ett\r\nstort underhållsbehov? Ni har skurit ner på de\r\nsatsningar på skolan som var planerade. Ni har\r\ndragit in det som en besparingsåtgärd. I stället\r\nkommer ni att betala ut jättelika belopp i\r\nkontantstöd till arbetslösa byggnadsarbetare och\r\nmånga andra. Det är en politik som leder fel. Den\r\nleder till ökad arbetslöshet och till sämre tillväxt än\r\nman kunde få för samma pengar.</pre><pre>Det ligger inte någon allmän utgiftsexpansion i vår\r\npolitik. Den är väl avvägd och den ger en bättre\r\ntillväxt och lägre arbetslöshet än den som\r\nregeringen står för. Det är dags för er att börja\r\ntänka om. Lyssna nu på de ekonomer som\r\nifrågasätter er politik! Anne Wibble börjar bli\r\nganska isolerad i sin politik på det här området.</pre><pre>Anf. 52  Finansminister ANNE WIBBLE (fp):</pre><pre>Herr talman! Det är alldeles utmärkt att Allan\r\nLarsson nu ansluter sig till linjen om\r\ninternationalisering. Jag hade hoppats att han\r\nskulle göra det. Jag väntar bara på den tredje, eller\r\nmöjligen fjärde omsvängningen, i fråga om den\r\nekonomiska politiken. Det är alldeles uppenbart\r\natt en anslutning till internationaliseringen icke är\r\nförenlig med de förslag i den ekonomiska politiken\r\nmed ökade skatter och ökade utgifter som han\r\nförespråkar. Men det kan vi kanske ta en annan\r\ngång.</pre><pre>Anf. 53  ALLAN LARSSON (s):</pre><pre>Herr talman! Jag vet inte vad Anne Wibble menar\r\nmed sin debatteknik och att jag ansluter mig till\r\ninternationaliseringen. Jag tillhör ett parti som\r\ngenom alla år har stått upp för en internationell\r\nsamverkan i alla avseenden och för en öppenhet när\r\ndet gäller handeln. Vi har verkat för att riva\r\ntullmurar. Vi har varit med och skapat EFTA och\r\ndeltagit aktivt i GATT. Under de senaste åren har\r\nt.ex. Mats Hellström och Anita Gradin gjort stora\r\ninsatser på det internationella området och\r\ntillvunnit Sverige en stor respekt. Då kommer\r\nAnne Wibble och säger att det är bra att vi ansluter\r\noss till dem. Vad är det för debatteknik? Anne\r\nWibble borde vara litet mån om sitt anseende och\r\ninte leka på det sättet.</pre><pre>Vi står upp för en internationalisering. Läs gärna\r\nvad vi har skrivit både i budgetpropositionen i fjol\r\noch i vår motion nu. Där har vi just lyft fram detta\r\natt en huvuduppgift för den ekonomiska politiken\r\när att se till att Sverige aktivt och framgångsrikt kan\r\nmedverka i det ökade internationella utbytet. Det\r\när en grundpelare i vår ekonomiska politik, och den\r\nkommer vi att stå fast vid vad än Anne Wibble\r\nförsöker säga och ge intryck av.</pre><pre>Anf. 54  Finansminister ANNE WIBBLE (fp):</pre><pre>Herr talman! Allan Larsson måste förstå att när\r\nman ger motstridiga budskap skapas osäkerhet.\r\nMan har givit budskapet att man är för\r\ninternationalisering, och man är för en ekonomisk\r\npolitik som är oförenlig med den första\r\nståndpunkten. Jag tolkar Allan Larssons\r\nupprepade anslutning till internationaliseringens\r\nvälståndsbildande egenheter som att\r\ninternationaliseringen är en övergripande faktor.\r\nDen tar över utformningen av den ekonomiska\r\npolitiken som den nu är utformad. Det gläder mig\r\nmycket.</pre><pre>Anf. 55  ALLAN LARSSON (s):</pre><pre>Herr talman! Anne Wibble måste förmodligen vara\r\nden enda i det här landet som kan stå upp och säga\r\natt det är oförenligt med vår internationalisering\r\nom vi låter ungdomar gå ett år längre i\r\ngymnasieskolan i stället för att gå ut i arbetslöshet.\r\nHon påstår att om vuxna som inte har fått en bra\r\nutbildning vill ta igen det och gå på komvux så står\r\ndet i strid med internationaliseringen. Eller att\r\nunderhålla och reparera vårt bostadsbestånd och\r\nvåra byggnader skulle stå i strid med\r\ninternationaliseringen. Anne Wibble måste vara\r\ntämligen isolerad och i stor brist på argument när\r\nhon kan förmå sig till att göra sådana uttalanden.\r\nDetta skall vi gärna återkomma till.</pre><pre>Jag vill se när Anne Wibble kan mobilisera någon\r\nekonomisk sakkunskap som kan stå upp och säga\r\natt just de åtgärder som vi har föreslagit och som\r\ngör att fler får utbildning och att fler kan höja sin\r\nkompetens, att vi underhåller våra investeringar,\r\natt vi bygger nytt, att vi bygger ut vårt järnvägsnät\r\noch våra broar står i strid med våra internationella\r\nförpliktelser eller det internationella samarbetet.\r\nDet är självfallet inte så. Det är fullt förenligt att\r\nvara för ett internationellt samarbete och ett\r\ninternationellt utbyte och att se till att vi har den\r\nkompetens och de investeringar som behövs för att\r\nvi också skall klara konkurrensen.</pre><pre>Överläggningen var härmed avslutad.</pre><pre>Beslut</pre><pre>Mom. 1 (allmänna riktlinjer för den ekonomiska\r\npolitiken)</pre><pre>Först biträddes reservation 2 av Bo G Jenevall med\r\n20 röster mot 15 för meningsyttringen av Lars-Ove\r\nHagberg i motsvarande del. 259 ledamöter avstod\r\nfrån att rösta.</pre><pre>Härefter biträddes reservation 1 av Hans\r\nGustafsson m.fl. med 119 röster mot 18 för\r\nreservation 2 av Bo G Jenevall. 160 ledamöter\r\navstod från att rösta.</pre><pre>Slutligen bifölls utskottets hemställan med 163\r\nröster mot 117 för reservation l av Hans Gustafsson\r\nm.fl. 15 ledamöter avstod från att rösta.</pre><pre>Mom. 3 (privatisering)</pre><pre>Utskottets hemställan bifölls med 275 röster mot 15\r\nför meningsyttringen av Lars-Ove Hagberg i\r\nmotsvarande del. 5 ledamöter avstod från att rösta.</pre><pre>Mom. 4 (ekonomiska styrmedel i miljöpolitiken)</pre><pre>Först biträddes reservation 3 av Hans Gustafsson\r\nm.fl. med 119 röster mot 14 för meningsyttringen\r\nav Lars-Ove Hagberg i motsvarande del. 164\r\nledamöter avstod från att rösta.</pre><pre>Härefter bifölls utskottets hemställan med 166\r\nröster mot 119 för reservation 3 av Hans Gustafsson\r\nm.fl. 12 ledamöter avstod från att rösta.</pre><pre>Mom. 6 (högt skattetryck och hög kvinnlig\r\nförvärvsfrekvens)</pre><pre>Utskottets hemställan med godkännande av\r\nutskottets motivering bifölls med 166 röster mot\r\n131 för utskottets hemställan med godkännande av\r\nmotiveringen i reservation 4 av Hans Gustafsson\r\nm.fl.</pre><pre>Mom. 7 (genomförande av en samhällskalkyl)</pre><pre>Utskottets hemställan -- som ställdes mot\r\nmeningsyttringen av Lars-Ove Hagberg i\r\nmotsvarande del -- bifölls med acklamation.</pre><pre>Mom. 10 (allmänna riktlinjer för\r\nbudgetregleringen)</pre><pre>Först biträddes reservation 7 av Bo G Jenevall med\r\n26 röster mot 13 för meningsyttringen av Lars-Ove\r\nHagberg i motsvarande del. 253 ledamöter avstod\r\nfrån att rösta.</pre><pre>Härefter biträddes reservation 6 av Hans\r\nGustafsson m.fl. med 118 röster mot 21 för\r\nreservation 7 av Bo G Jenevall. 157 ledamöter\r\navstod från att rösta.</pre><pre>Slutligen bifölls utskottets hemställan med 166\r\nröster mot 116 för reservation 6 av Hans Gustafsson\r\nm.fl. 14 ledamöter avstod från att rösta.</pre><pre>Mom. 11 (ramar för myndigheternas\r\nförvaltningskostnader)</pre><pre>Utskottets hemställan bifölls med 168 röster mot\r\n116 för reservation 8 av Hans Gustafsson m.fl. 13\r\nledamöter avstod från att rösta.</pre><pre>Mom. 12 (avveckling av postgirots ensamrätt till de\r\nstatliga betalningarna)</pre><pre>Först biträddes reservation 9 av Hans Gustafsson\r\nm.fl. med 115 röster mot 16 för meningsyttringen\r\nav Lars-Ove Hagberg i motsvarande del. 165\r\nledamöter avstod från att rösta.</pre><pre>Härefter bifölls utskottets hemställan med 163\r\nröster mot 121 för reservation 9 av Hans Gustafsson\r\nm.fl. 11 ledamöter avstod från att rösta.</pre><pre>Mom. 13 (det statliga betalningssystemet,\r\npostgirots verksamhetsområde m.m.)</pre><pre>Utskottets hemställan -- som ställdes mot\r\nreservation 9 av Hans Gustafsson m.fl. i\r\nmotsvarande del -- bifölls med acklamation.</pre><pre>Mom. 14 (postverkets ersättning för service i\r\nglesbygd)</pre><pre>Utskottets hemställan bifölls med 164 röster mot\r\n131 för reservation 9 av Hans Gustafsson m.fl. i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan återstående\r\närendena, lagutskottets betänkande LU19,\r\narbetsmarknadsutskottets betänkanden AU5,\r\nAU6, AU8 och AU9, lagutskottets betänkande\r\nLU18, konstitutionsutskottets betänkanden KU16,\r\nKU25, KU26 och KU29, skatteutskottets\r\nbetänkanden SkU16 och SkU17, försvarsutskottets\r\nbetänkande FöU9 samt trafikutskottets\r\nbetänkanden TU7--TU9, beslöt kammaren på\r\nförslag av tredje vice talmannen medge att de fick\r\nföretas till avgörande i ett sammanhang sedan\r\ndebatten i alla dessa ärenden avslutats.</pre><pre>3 §  Internationella oljeskadefonden</pre><pre>Föredrogs</pre><pre>lagutskottets betänkande</pre><pre>1991/92:LU19 Internationella oljeskadefonden\r\n(prop. 1991/92:77).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 18 mars.)</pre><pre>\r\n4 §  Anslag till arbetsmarknadsdepartementet\r\nm.m.</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU5 Anslag till\r\narbetsmarknadsdepartementet m.m. (prop.\r\n1991/92:100 delvis).</pre><pre>Anf. 56  LAILA STRID-JANSSON (nyd):</pre><pre>Herr talman! I dag måste man spara pengar. Vi i Ny\r\ndemokrati arbetar oförtrutet med detta. Vid en\r\növersyn av Sveriges arbetsmarknadsråd fann vi\r\nföljande:</pre><pre>Sverige medverkar mycket aktivt i det\r\ninternationella samarbetet på de\r\narbetsmarknadsområden som bedrivs inom ramen\r\nför bl.a. ILO:s och OECD:s verksamhet. Detta\r\narbete bedrivs inom ramen för\r\narbetsmarknadsdepartementets sedvanliga\r\narbetsuppgifter. I arbetet inom ILO deltar\r\nrepresentanter för de mest representativa\r\narbetsmarknadsorganisationerna.\r\nOrganisationerna på arbetsmarknaden har också\r\nsjälva en omfattande bevakning och uppföljning av\r\nutvecklingen i andra länder. I länder där de svenska\r\nbeskickningarna inte har särskilt utsända\r\narbetsmarknadsråd sköts bevakningen av\r\nhithörande personal.</pre><pre>Med hänsyn till det ekonomiska läget och behovet\r\nav att noggrant pröva varje utgift över statskassan\r\nfinns det anledning att ifrågasätta bibehållandet av\r\narbetsmarknadsråden inom utrikesförvaltningen.\r\nMed hänsyn till det internationella samarbete som\r\nbedrivs inom ILO, OECD och andra\r\ninternationella organ och det arbete på det\r\ninternationella planet som sker inom ramen för\r\narbetsmarknadsorganisationernas ordinarie\r\nverksamhet torde den ytterligare verksamhet som\r\nkan erfordras på ett tillfredsställande sätt kunna\r\nhandläggas av annan befintlig personal vid de\r\nsvenska beskickningarna i fråga.</pre><pre>Det är inte den svenska regeringen som styr över\r\nvärldens utveckling, som många inom detta hus\r\ntydligen fortfarande tycks tro. Som upplysning för\r\nmånga vill jag påpeka att vi måste anpassa oss efter\r\nhur vår omgivning utvecklas och i vissa fall i stället\r\nvara förutseende och, om det går, ligga före denna\r\nutveckling. Att referera till att ''så här har vi alltid\r\ngjort, och då gick det bra'' hör till en gången tid.\r\nDenna tid är ej aktuell längre.</pre><pre>År 1920 inrättades genom regeringens samt\r\nriksdagens beslut tre socialattachébefattningar.\r\nDåtida förutseende administratörer insåg sina\r\nmisstag och drog in dessa tjänster -- två stycken\r\nredan år 1923 och den sista 1933. År 1959 föreslog\r\nLO samt SAF att det kanske vore klokt att inrätta\r\nsärskilda socialattachébefattningar vid vissa svenska\r\nambassader för att utröna Sveriges konkurrenskraft\r\nmot utlandet. Föredragande statsråd delade\r\nuppfattningen men tillade dock att den\r\ninformationen fanns tillgänglig genom andra källor.\r\nStatsrådet påpekade vilka kvalifikationskrav som\r\nskulle ställas. De som kom i fråga skulle vara väl\r\nförtrogna med förhållandena på arbetsmarknaden\r\noch inom socialpolitiken samt besitta goda\r\nspråkkunskaper. Under åren 1959 och 1960\r\ninrättades två socialattachétjänster i Washington\r\noch London, och under 1960-talet inrättades\r\nytterligare två tjänster i Bryssel och Bonn. År 1976\r\ntillkom ett arbetsmarknadsråd i Canada, vilket\r\nsedemera drogs in av besparingsskäl. År 1977\r\növerfördes tjänsterna på förslag av SAF, LO och\r\nTCO till arbetsmarknadsdepartementet och fick\r\nbenämningen arbetsmarknadsattachéer, senare\r\narbetsmarknadsråd.</pre><pre>Som tidigare framförts påpekade statsrådet att det\r\ntilltänkta arbetsmarknadsrådets utbildning borde\r\nstå i överensstämmelse med en utarbetad\r\nkravspecifikation. Herr talman! Denna\r\nkravspecifikation, framställd i propositionen\r\n1959:121, är helt åsidosatt. Detta påtalades redan i\r\nen rapport som arbetsmarknadsdepartementet\r\nuppdrog åt en utredningsgrupp att göra och som\r\nredovisades den 7 november 1985. Än i dag\r\nmissbrukas tillsättningen av arbetsmarknadsråden,\r\ntrots att fakta har påpekats. Kritik påtalades även\r\nmot arbetsmarknadsrådens rapporter. Milt sagt är\r\ndessa av mycket varierande karaktär.</pre><pre>Märkligt nog rekryteras arbetsmarknadsråden\r\nenbart inom SAF, LO och sedermera även TCO\r\noavsett de sökandes kunskap och utbildning, och\r\nrekryteringen fördelar sig dessutom på ett ännu\r\nmärkligare sätt väl avvägt mellan förbunden.\r\nUtvecklingen har sprungit ifrån\r\narbetsmarknadsrådens existensberättigande.</pre><pre>För att hålla Sverige informerat om händelser i\r\nutlandet som påverkar vårt agerande inom handeln\r\nfinns specialattachéer -- observera att det är fråga\r\nom specialister. Låt mig nämna några:\r\nförsvarsattachéer, kulturråd, attachéer för tull- och\r\nhandelspolitiska frågor, finansråd, ekonomiska\r\nattachéer, lantbruksråd, arbetsmiljöattachéer,\r\nindustriråd, skogsindustriråd,\r\nbiståndskontorschefer, handelssekreterare,\r\nmarknadssekreterare, pressattachéer, teknisk-\r\nvetenskapliga attachéer, ambassadpredikanter,\r\nm.fl.,m.fl.</pre><pre>Enligt beräkningar från 1989/90 var antalet\r\nanställda inom utrikesförvaltningen utomlands\r\n1 438, varav 394 utsända handläggare, 193 utsända\r\nbiträden och 851 lokalanställda. Det kan nämnas\r\natt en utredning om utrikesförvaltningens\r\nverksamhet tillsattes i september 1991, UD\r\n1991:04.  &gt; bHerr talman! Med tanke på vad som\r\nhär framförts, vilket endast är delar av verkligheten\r\nom arbetsmarknadsråden och det slöseri som här\r\nförsiggår med skattemedel, ber jag riksdagens\r\nledamöter ta sitt ansvar och fatta beslut om att\r\navskaffa arbetsmarknadsråden i Washington,\r\nLondon och Bonn. Med tanke på de pågående\r\nförberedelserna inför Sveriges inträde i EG kan det\r\nfinnas skäl att tills vidare behålla\r\narbetsmarknadsrådstjänsten i Bryssel. Detta ger\r\nskattebetalarna nästa budgetår en inbesparing på\r\nca 2,4 milj.kr.</pre><pre>Herr talman! Jag yrkar bifall till Ny demokratis\r\nreservation om medelsanvisningen till\r\narbetsmarknadsråd.</pre><pre>Anf. 57  HARALD BERGSTRÖM (kds):</pre><pre>Herr talman! Jag vill börja med att yrka bifall till\r\nhemställan i arbetsmarknadsutskottets betänkande\r\nnr 5 på samtliga punkter. Jag skall endast\r\nkommentera mom. 4 i betänkandet, som vi också\r\nhar hört Ny demokratis företrädare kommentera,\r\nnämligen arbetsmarknadsråden.</pre><pre>Vi har som vi har hört arbetsmarknadsråd i Bryssel,\r\nBonn, London och Washington. Jag hade förra\r\nveckan tillfälle att lyssna till en föredragning av\r\narbetsmarknadsrådet i Bryssel, Margit Wallquist.\r\nHon gjorde en mycket god föredragning, och jag\r\nkan svårligen tänka mig att en icke specialiserad\r\nambassadtjänsteman kan genomföra en\r\ninformation lika bra som hon.</pre><pre>Jag har fått tillfälle att nu i riksdagsarbetet lära\r\nkänna arbetsmarknadens snåriga lagregler och\r\narbetsmarknadens många olika moment när det\r\ngäller bidrag och hela den flod som finns i Sverige\r\nav möjligheter att påverka arbetsmarknaden. Att\r\ndå avskaffa en expert i t.ex. London anser jag vara\r\nhelt fel, särskilt som vi vet att det just var den del\r\nsom berör den sociala dimensionen och där\r\narbetsmarknaden ingår som engelsmännen sade nej\r\ntill i Maastricht-överenskommelsen. Vi behöver\r\ndärför ha en specialist som bevakar och tillför\r\nsvensk utrikesförvaltning det kunnande, den\r\nvetskap och den kännedom om villkoren i England\r\nsom vi kan ha nytta av för att rätt bedöma\r\nsituationen i EG.</pre><pre>På samma sätt är det med Bonn. I Washington\r\ngäller det den stora amerikanska supermaktens,\r\nden största konkurrentens, arbetsmarknad, som vi\r\nhar all anledning att bevaka.</pre><pre>Jag ser det alltså som oklokt att i detta läge avskaffa\r\narbetsmarknadsråden, och jag yrkar bifall till att\r\nriksdagen anvisar det anslag som behandlas under\r\nmom. 4 i utskottets hemställan.</pre><pre>Jag yrkar, herr talman, också i övrigt bifall till\r\narbetsmarknadsutskottets hemställan i\r\nbetänkandet nr 5.</pre><pre>Överläggningen var härmed avslutad.</pre><pre>(Beslut skulle fattas den 18 mars.)</pre><pre>5 §  Rättegången i arbetstvister och anslag till\r\narbetsdomstolen m.m.</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU6 Rättegången i arbetstvister och\r\nanslag till arbetsdomstolen m.m. (prop.\r\n1991/92:84).</pre><pre>Anf. 58  ELVER JONSSON (fp):</pre><pre>Herr talman! I det här betänkandet behandlas\r\nförslag från regeringen framlagda mot bakgrund av\r\nden mycket svåra arbetssituation som råder i\r\narbetsdomstolen. Förslagen har biträtts av\r\nutskottet. Den ena av de punkter som det är värt att\r\nnämna är att regeringen vill ha utsträckta\r\nmöjligheter till delegation. Den andra är att en av\r\ntopporganisationerna på arbetsmarknaden, SACO,\r\nnu får rätt att föreslå ordinarie ledamot i\r\ndomstolen. På de här punkterna får regeringen\r\nalltså utskottets stöd.</pre><pre>Därutöver har vi efter en ingående diskussion i\r\nutskottet föreslagit en utökning av möjligheterna\r\natt hantera de svårigheter som har påtalats både av\r\nregeringen och av domstolen själv och som också vi\r\nsjälva har kunnat iaktta. Vi föreslår att antalet\r\nordförande i arbetsdomstolen kan få ökas med\r\nytterligare en domare.</pre><pre>Det finns anledning att anföra några synpunkter i\r\ndetta sammanhang. Regeringen har lagt fram sitt\r\nförslag för att lätta AD:s arbetsbörda, som har\r\nblivit allt tyngre under den senaste tiden. En orsak\r\ntill detta är naturligtvis situationen på\r\narbetsmarknaden, med bl.a. ett stort antal\r\nuppsägningar. De inkomna målen var under förra\r\nåret 25 % fler än året före. Under januari månad i\r\når kom det in fler mål till AD än någonsin tidigare\r\nunder en enstaka månad.</pre><pre>Utskottet tog med anledning av detta initiativ till en\r\nändring i arbetstvistlagen. Som jag nämnde handlar\r\ndet om att domstolen ges rätt att öka antalet\r\nordinarie ordförande från högst tre till högst fyra.\r\nRegeringen förutsätts få avgöra om möjligheten att\r\nutse en ytterligare ordförande skall utnyttjas. Att\r\nutskottet öppnar den möjligheten ser vi som ett gott\r\ntillskott när man skall bedöma vilken arsenal som\r\nman här behöver sätta in.</pre><pre>En annan synpunkt gäller diskussionen kring\r\nkönssammansättningen i jämställdhetsmål. I\r\nsådana fall är det liksom vid andra tillfällen\r\nangeläget med en så jämn könsfördelning som\r\nmöjligt. Detta har utskottet också upprepat flera\r\ngånger med anledning av motioner. Däremot\r\ntycker vi att det skulle strida mot allmänna\r\nprinciper att låta den sak som målet gäller få\r\npåverka domstolens sammansättning. Därför har\r\nutskottet avstyrkt motioner med krav på viss\r\nsammansättning i jämställdhetsmålen.</pre><pre>En ny mandatperiod för AD börjar löpa den 1 juli\r\ni år. När regeringen infordrar namnförslag från\r\narbetsmarknadens parter kommer man att\r\nunderstryka intresset av en ökad kvinnlig\r\nrepresentation. Det är min förhoppning, herr\r\ntalman, att detta kommer att leda till en jämnare\r\nkönssammansättning framöver.</pre><pre>Vi slår i betänkandet också fast att det är ytterst\r\nangeläget att AD lever upp till högt ställda krav på\r\nkvalitet i dömandet, att en enhetlig rättsutveckling\r\nfrämjas, att tolkningen av den arbetsrättsliga\r\nlagstiftningen utvecklas och att en praxis som\r\ngrundas på ett gott arbetsrättsligt normsystem\r\nutbildas.</pre><pre>Vi framhåller också att man inte bara skall ha en\r\nhög kvalitet i dömandet, utan att AD också har som\r\nen mycket viktig uppgift att medverka till att\r\nparterna får sina tvister lösta inom rimlig tid. Vi\r\nunderstryker också parternas ansvar att innan en\r\ntvist hänskjuts till domstol ingående pröva\r\nförutsättningarna för en godvillig uppgörelse. Det\r\när angeläget att detta sägs också från kammarens\r\ntalarstol.</pre><pre>Vidare bara ett par synpunkter på vänsterpartiets\r\nmeningsyttring, som jag förstår att det inte kommer\r\natt yrkas bifall till och som därmed kommer att\r\nfalla. Jag vill med anledning av den bara säga att\r\ninställningen från utskottets sida är den att de\r\nmöjligheter som 36 § avtalslagen ger att jämka eller\r\nunderkänna oskäliga klausuler är tillräckliga.</pre><pre>Jag tror att vänsterpartiet har bortsett från att\r\nskiljeklausuler även kan vara till fördel för\r\narbetstagaren. Förfarandet i skiljenämnderna är\r\nsnabbt, och det är inte offentligt. Det kan många\r\ngånger vara fullgod anledning att föredra ett\r\nskiljeförfarande. Man skall observera att det i detta\r\nsammanhang ofta är personer i företagsledande\r\nställning som berörs.</pre><pre>Herr talman! Jag ber med detta att få yrka bifall till\r\narbetsmarknadsutskottets hemställan i det\r\nenhälliga betänkandet nr 6.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>6 §  Anslag till jämställdhet</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU8 Anslag till jämställdhet (prop.\r\n1991/92:100 delvis).</pre><pre>Anf. 59  ELISABETH PERSSON (v):</pre><pre>Herr talman! Det slags arbete som kvinnor utför\r\nvärderas mindre än det arbete som män utför.\r\nKvinnor arbetar mer än män, men har mindre\r\nbetalt för samma arbete och utför dessutom mycket\r\nmer oavlönat arbete än vad män gör. Kvinnors\r\nerfarenheter är mindre intressanta. Kvinnor jobbar\r\nmed kvinnoprojekt, männen fattar beslut om de\r\nhär projekten.</pre><pre>Att det är så här vet vi -- eller borde veta vid det här\r\nlaget.</pre><pre>Nytt är kanske för många att av samhällets samlade\r\nresurser kommer det allra mesta männen till del --\r\nkvinnorna får nöja sig med det som blir över.</pre><pre>Som ett exempel kan jag ta barnomsorgen. Den är\r\nsom bekant helt nödvändig för att kvinnor skall\r\nkunna arbeta och försörja sig själva och inte vara\r\nekonomiskt beroende av någon annan. När den\r\nborgerliga regeringen, som naturligtvis som allt\r\nannat betydelsefullt i samhället genomsyras av\r\nmanliga värderingar, skall spara för att, som man\r\nsäger, kunna sänka skatterna meddelar man: Vi har\r\ninte råd med dagens barnomsorg. Avgifterna är för\r\nlåga, den skattefinansierade delen är för stor. Nu\r\nkan vi inte använda de gemensamma\r\nsamhällsresurserna på det här viset längre.</pre><pre>Med andra ord: Trots att kvinnor får en mindre del\r\nav den gemensamma kakan, betydligt mindre än\r\nvad män får, ger man sig nu på en av de få sektorer\r\ndär en skattefinansiering verkligen kan sägas ha\r\ngynnat kvinnorna.</pre><pre>Ett annat exempel på en sådan snedfördelning är\r\nhur länsstyrelsernas resurser fördelas. Trots att man\r\nuttryckligen har sagt att jämställdheten skall\r\nprioriteras, har bara 3 % -- tre hundradelar -- av\r\nlänsstyrelsernas pengar för regionalpolitiska\r\nåtgärder gått till kvinnoprojekt.</pre><pre>Eller varför inte ta idrotten eller den kommunala\r\nfritidssektorn! Här är denna snedfördelning mycket\r\nuppenbar. Det är männen eller pojkarna som får\r\nhuvuddelen av resurserna, oavsett om dessa består\r\nav lokaler för fritidsaktiviteter och idrott, av\r\nledarresurser eller av något annat.</pre><pre>Män tar och män får, av den politiska makten, av\r\nvåra gemensamma resurser. Nu har många börjat\r\nfundera.</pre><pre>Nu har många börjat fundera över hur mycket av\r\nden här snedfördelningen som har sina rötter i det\r\ntraditionella nationalekonomiska tänkandet. Man\r\nhar frågat sig: Hur skulle en statsbudget se ut om de\r\ninte utgick ifrån hur det alltid har varit utan i stället\r\ngjordes utifrån ett kvinnoperspektiv och ett\r\nekologiskt perspektiv? Hur skulle det se ut med\r\nstatens affärer och finanser om miljöfrågor,\r\nhushållning, rättvisa och jämlikhet fick bli viktiga\r\nledstjärnor i det budgetpolitiska arbetet? Hur\r\nskulle det se ut om man började med att formulera\r\nmålen och viljeinriktningen och sedan vidtog de\r\nåtgärder som behövs för att man skall närma sig\r\neller nå målen, och slutligen gjorde en fördelning\r\nutifrån de begränsade ramar som finns? Kanske\r\nfördelningen skulle bli annorlunda, kanske det\r\nskulle falla ut litet mer av den gemensamma kakan\r\npå för kvinnor viktiga områden än det gör i dag?</pre><pre>Vi i Vänsterpartiet tycker att det vore ett\r\nspännande projekt att ta fram en sådan här budget.\r\nMen det låter sig naturligtvis inte göras i en\r\nhandvändning. Därför föreslår vi regeringen att\r\navsätta särskilda projektpengar för att låta en\r\nkommitté e.d. under en tvåårsperiod arbeta fram en\r\nsådan budget, ett sådant alternativ. Naturligtvis\r\nskulle man använda det här materialet för att\r\njämföra med hur det ser ut enligt den vanliga\r\nordningen och kunna dra lärdomar av jämförelsen.</pre><pre>När det gäller jämställdhets- och rättvisefrågor\r\nmåste man gå två vägar, man måste göra två saker:\r\ndels måste man förtydliga och beskriva hur det\r\nverkligen ser ut, beskriva ojämlikheter och\r\norättvisor, dels måste man med konkreta åtgärder\r\narbeta för att öka jämlikheten och motverka\r\norättvisorna.</pre><pre>Att ta fram en kvinnobudget och jämföra den med\r\nhur våra gemensamma resurser verkligen fördelas\r\nuppfyller en del av det förstnämnda kravet, den\r\nbeskrivande delen. Vänsterpartiets förslag om\r\nytterligare 3 milj.kr. till posten Särskilda\r\njämställdhetsåtgärder att användas för konkreta\r\nolika jämställdhetsåtgärder, exempelvis i\r\nungdomsskolan eller i kvinnoprojekt, fyller\r\nvisserligen i ringa mån men ändå det andra kravet.</pre><pre>Herr talman! Det är litet trist att den 8 mars knappt\r\nhinner övergå till den 9 mars förrän allt fagert tal\r\nom vikten av jämlikhet tycks glömt och begravet.\r\nKan det bero på att det inte kostar någonting att\r\nlåta kvinnorna prata den 8 mars? I dag är det den\r\n11 mars. Det har bara gått tre dagar sedan\r\nKvinnodagen, men majoriteten i\r\narbetsmarknadsutskottet tycker att det är helt okej\r\natt minska anslagen för särskilda\r\njämställdhetsåtgärder jämfört med vad som gällt\r\ntidigare. Och detta, herr talman, gör man när det\r\njäser bland kvinnorna. Missnöjet med den\r\nkapsejsade jämlikheten är tydligare än någonsin\r\ntidigare, kvinnorepresentationen i riksdagen har\r\nminskat, löneskillnaderna mellan män och kvinnor\r\nökar och kravet på kortare arbetsdag viftas undan\r\nsom kvinnoflum -- det är ingenting att ta på allvar.\r\nUndra på att många lockas av tanken på ett nytt,\r\nkvinnodominerat parti.</pre><pre>Vi i Vänsterpartiet menar att det i dag, när vår\r\nbräckliga jämställdhet hotas från alla håll och\r\nkanter, är synnerligen viktigt att riksdagen ger sitt\r\nstöd åt olika jämställdhetsprojekt. Det är inte till\r\nfyllest, tycker vi, att som i utskottsbetänkandet\r\nhänvisa till en utredning som skall undersöka\r\norsakerna till löneskillnaderna mellan män och\r\nkvinnor eller att hänvisa till den kommitté som skall\r\nutreda skattereformen. Det må i och för sig vara\r\nbra att detta görs, men det räcker inte.</pre><pre>Därför, herr talman, yrkar jag bifall till\r\nmeningsyttringen i arbetsmarknadsutskottets\r\nbetänkande nr 8.</pre><pre>Anf. 60  CHARLOTTE CEDERSCHIÖLD (m):</pre><pre>Herr talman! Enigheten är förhållandevis stor i\r\njämställdhetsfrågorna. Attitydsförändringar krävs\r\npå arbetsmarknaden, i hemmen och i politiken.\r\nRiktiga attitydförändringar skapas när män och\r\nkvinnor respekterar varandra. Kvinnans ställning\r\nstärks inte av den sorts jämställdhetsivrare som\r\ntrodde att samhället skulle bli mer jämställt om\r\nman avskaffade vanlig artighet, som att hålla upp\r\ndörren eller hålla upp kappan för varandra. Bättre\r\när att ta fram jämförande statistik som FN gör, som\r\ngörs i årets statsbudget och som Elisabeth Persson\r\ngjorde i sitt anförande. Jag skall inte upprepa de\r\naktuella siffrorna. De kan studeras i\r\nbudgetpropositionen, bil. 12. Där anges bl.a.\r\nkvinnors lön i förhållande till mäns på fem stora\r\navtalsområden, veckoarbetstid, skillnad i\r\narbetsinkomst för heltidsanställda och\r\nårstidsanställda, sammanräknad inkomst av olika\r\ninkomstslag, inkomst efter skatt, genomsnittlig\r\npensionspoäng m.m.</pre><pre>Det är viktigt att JämO har resurser genom\r\nlagstiftningens utformning och genom medel till\r\nuppföljning. Om JämO driver lönediskriminerande\r\nämnen och har möjlighet till framgång leder detta\r\ntill att kvinnor flyttar fram sina positioner vad gäller\r\nlöneläget. JämO bör ha principiell tillsyn över hela\r\narbetsmarknaden, även över arbetsplatser med\r\nkollektivavtal, för att få tillräckligt underlag och\r\nkunna finna lämpliga lönediskrimineringsärenden.\r\nJämO:s resurser bör räcka både till den juridiska\r\ndelen av arbetet och till information som påverkar\r\nattityder. Det juridiska arbetet bör dock\r\nprioriteras.</pre><pre>JämO har tillgång till 6 miljoner, men förutom det\r\nfinns ytteligare drygt 10 miljoner för\r\njämställdhetsprojekt som fortsätter och löper\r\nvidare över flera år. De medel som avsatts för\r\njämställdhetsprojekt är faktiskt anmärkningsvärt\r\nstora jämfört med de medel som avsatts för JämO.\r\nDet behövs inga medel för att initiera\r\njämställdhetsprojekt, som Vänstern säger i\r\nmeningsyttringen. De medlen finns redan.\r\nElisabeth Persson verkar inte vara riktigt\r\ninformerad om hur det förhåller sig med de här 3\r\nmiljonerna. Dessa avser det projekt som rörde\r\nkvinnlig representation i statliga organ, och det\r\nprojektet skulle avslutas den 1 juli 1991 och har\r\nockså avslutats. Då hade man nått det mål som\r\nställts upp och som var 31 %. Det är man inte nöjd\r\nmed, utan det kommer naturligtvis att tas nya\r\ninitiativ på området.</pre><pre>Men jämställdhet handlar inte i första hand om\r\nJämO och JämO:s anslag, utan kvinnors\r\nsjälvförtroende, utbildning och insatser är också\r\nviktiga ting, och inte minst hederlig\r\nprestationsbedömning. Hela resan kan inte tas i ett\r\nenda steg. Men, och det är viktigt,\r\nrörelseriktningen måste gå framåt och hastigheten\r\nmåste öka.</pre><pre>Den materialistiska synen på jämställdhet -- att\r\njämställdhet sitter i pengar -- är bara en del av\r\nsanningen. Tyvärr tycks många tro att det är hela\r\nsanningen. Även om man givetvis inte kan\r\nacceptera att kvinnor generellt har lägre lön än män\r\nmåste man samtidigt konstatera att lön skall\r\nmotsvaras av arbetsinsats och kompetens. Det är\r\ndärför det är så väsentligt att öka kvinnors\r\nkunskaper och yrkesmässiga erfarenheter. Det\r\nfinns en nivå när även den mest ovillige man tvingas\r\nacceptera kvinnlig kompetens. Men varför skall\r\nkvinnor behöva vara dubbelt så duktiga som män\r\nför att komma lika långt? Jo, därför att mäns\r\nvärderingar så länge har rått på arbetsmarknaden.\r\nDe är nu under uppluckring sedan kvinnorna gjort\r\nsitt massintåg på arbetsmarknaden och män måste\r\nvänja sig vid kvinnor som chefer och acceptera\r\nkvinnors sätt att utöva chefskap, som ibland kan\r\nskilja sig från traditionellt manligt sätt. Den här\r\nprocessen att skapa hög kvinnlig kompetens och få\r\nmän att acceptera det nya tar litet tid. Men den\r\ntiden bör man förkorta så mycket det går, bl.a. med\r\nhjälp av en effektiv jämställdhetslagstiftning.</pre><pre>Det faktum att modersrollen så totalt har\r\nnedvärderats sedan makarna Myrdals teorier vann\r\nterräng har drabbat många kvinnor. I stället för att\r\nnedvärdera borde man uppvärdera vårdinsatsen\r\noch ta hänsyn till barnets behov av sin mor, liksom\r\ngivetvis av sin far. Barnet behöver båda\r\nföräldrarna. Barnets behov av sina föräldrar måste\r\nibland få prioriteras före arbetsmarknadens behov\r\nav arbetskraft. Det stärker också kvinnans ställning\r\ni samhället.</pre><pre>Valfriheten när det gäller att satsa sina krafter på\r\narbetsmarknad eller på mänskliga investeringar i\r\nframtida generationer, som senare kommer\r\nsamhället till del, måste öka.</pre><pre>Kvinnors insatser har avgörande betydelse för\r\nsamhället, och det är viktigt att deras insatser\r\nbelyses. Genom historien har kvinnors insatser\r\nnedvärderats. Vi borde nu vara tillräckligt\r\navancerade för att ta till vara och räkna med båda\r\nkönens insatser.</pre><pre>Det är därför värdefullt att man i\r\nbudgetpropositionen särskilt belyser kvinnors\r\ninkomster och pensionspoäng och att\r\nlöneskillnaderna utreds i särskild kommitté. Än\r\nviktigare är att framtida förslag skall belysas ur\r\njämställdhetssynpunkt, vilket framgår av\r\nproposition 113, s. 17.</pre><pre>Med den inriktning budgeten har är det svårt att se\r\nbehovet av en s.k. kvinnobudget, som vänstern vill\r\nha, som enligt motiveringen skall grundas på fred,\r\nbarn och miljö. Budgeten innehåller för övrigt\r\nredan gröna räkenskaper.</pre><pre>Kvinnor och män måste respektera varandra,\r\nerkänna varandras insatser, samverka och ta vara\r\npå de specifika kvaliteter som finns hos båda\r\nkönen. Lyckas inte det, riskerar vi att få förslag om\r\nkvinnopartier, som skulle isolera könen från\r\nvarandra och sannolikt minska kvinnors förståelse\r\nför hur grundläggande ekonomin är för samhällets\r\nvälstånd och för välfärden, och också minska mäns\r\nförståelse för det osynliga arbetet. Risken är att\r\nkönsbarriärer skapas, och kvinnans ställning skulle\r\nsannolikt försämras.</pre><pre>Det vore en olycklig utveckling, som måste\r\nförhindras. Det sker bäst genom att man på\r\narbetsmarknaden, i politiken och i hemmen får upp\r\nögonen för kvinnornas insatser och tillmäter dem\r\nökat värde, vilket just görs på ett nytt sätt i årets\r\nbudget.</pre><pre>Därmed, herr talman, ber jag att få yrka bifall till\r\nutskottets hemställan vad avser anslagen till JämO,\r\njämställdhetsåtgärder och bidrag till\r\nkvinnoorganisationerna.</pre><pre>Anf. 61  ELISABETH PERSSON (v):</pre><pre>Herr talman! Charlotte Cederschiöld och jag har\r\nnog i flera avseenden samma åsikter när det gäller\r\nvikten av att arbeta för jämställdhet, men när det\r\nkommer till konkreta åtgärder låter hon precis som\r\nen del unga pojkar och ekonomer i eller runt\r\nvänsterpartiet, som så fort det blir tal om att göra\r\npå ett annat sätt eller att pröva nya vägar frågar\r\nvarför vi skall göra det, då de tycker att de gamla,\r\nvanliga sätten är beprövade och bra, att en\r\nkvinnobudget bara är tramsigt och att den vi har\r\ntidigare är bra.</pre><pre>Förslaget att låta en grupp arbeta fram en alternativ\r\nkvinnobudget har naturligtvis som målsättning att\r\nvara ett bra exempel att visa upp och jämföra med.\r\nDet har verkligen inte trängt igenom hur orättvist\r\nresurserna är fördelade, vilka som drar den största\r\nnyttan av de fördelade medlen. På den vägen skulle\r\nen kvinnobudget vara bra. Jag tror att en sådan\r\nockså skulle vara bra för den kommunala\r\nekonomin. Det skulle säkert bidra till att det dök\r\nupp en och annan ny insikt hos många av de\r\nmanliga makthavarna, som slentrianmässigt\r\narbetar på ett visst sätt med ekonomin.</pre><pre>Det är också litet trist att höra Charlotte\r\nCederschiöld säga att vi pratar, att attityder måste\r\nförändras, att man måste gå till väga si och så -- vad\r\nsom helst, bara det inte kostar pengar. De här\r\nytterligare pengarna till JämO för särskilda\r\njämställdhetsåtgärder skulle kunna göra god nytta.</pre><pre>Jag är mycket väl informerad om att projektet med\r\nkvinnorepresentation är avslutat. Problemet är att\r\ndet inte finns några pengar för nya projekt i JämO:s\r\nbudget. De pengar som finns är redan bokade, som\r\nCharlotte Cederschiöld sade, för projekt som löper\r\npå flera år. Det är väl inte så att det inte finns några\r\nnya områden att arbeta på? Jag hoppas verkligen\r\natt Charlotte Cederschiöld inte har den\r\nuppfattningen. Det är alltså viktigt att det tillförs\r\nnya medel, och de 3 milj.kr. som vänsterpartiet har\r\nföreslagit skulle kunna fylla en viktig funktion.</pre><pre>Anf. 62  CHARLOTTE CEDERSCHIÖLD (m):</pre><pre>Herr talman! Jag har verkligen aldrig sagt att\r\nElisabeth Perssons synpunkter var tramsiga, att en\r\nkvinnobudget skulle vara tramsig -- det är det sista\r\njag skulle säga. Däremot är det ganska svårt att\r\nkonkret beräkna vad fred betyder i kronor och\r\nören. En av de punkter som skulle ingå i en\r\nkvinnobudget, enligt den motion som behandlas i\r\ndetta betänkande, är just fred. Grundidén är vi inte\r\nalls emot, utan vi har precis samma uppfattning i\r\nsak. Det är bara det, att såsom motionen är skriven\r\när det svårt att bifalla den, men det är alldeles\r\ntydligt att vi vill belysa kvinnors insatser och\r\nkvinnors ekonomiska betydelse i samhället.</pre><pre>Det kommer också nya projekt. Det finns alltså\r\nutrymme för sådana, när pågående projekt\r\nsuccessivt blir färdiga. Jag tog upp projektet med\r\nkvinnlig representation i statliga organ, och man\r\növerväger nu en lämplig fortsättning på det\r\nprojektet, som är avslutat, eftersom man inte är\r\nnöjd trots att man nådde målet. Nu sätter man upp\r\nnya mål och vill nå dem.</pre><pre>Det är inte alls så att vi inte vill göra någonting,\r\nutan tvärtom diskuterar vi hur vi med alla tänkbara\r\nmedel skall flytta fram kvinnors positioner\r\nytterligare. Det framgick också tydligt vid\r\ndiskussionen i arbetsmarknadsutskottet att det var\r\nden allmänna uppfattningen i alla partier -- ingen\r\nmotsatte sig det.</pre><pre>Anf. 63  ELISABETH PERSSON (v):</pre><pre>Herr talman! Vi är beredda att med alla tänkbara\r\nmedel flytta fram positionerna, säger Charlotte\r\nCederschiöld. Nej, jag tror inte att det är så. Ni är\r\nberedda med alla tänkbara ord och vällovliga\r\nönskningar försöka göra någonting, men det skall\r\ninte finnas tillräckliga medel. Det är precis det jag\r\nvill visa på. Den njugga behandlingen av förslaget\r\nom pengar till JämO visar att samhället, regering\r\noch riksdag, inte är berett att i dag satsa pengar på\r\ndetta. Jag tycker att det är väl använda slantar att\r\ngöra det.</pre><pre>Jag håller med Charlotte Cederschiöld om att det\r\nkan vara oerhört svårt att föra in aspekter på fred i\r\nen budget, och om det bara är ordet fred som hon\r\nhänger upp sig på är jag beredd att stryka det på en\r\ngång. I min motion vill jag inte på något sätt ge sken\r\nav att det skall göras en genomgående\r\nprojektbeskrivning. Vi skulle säkert kunna bli\r\növerens om hur det bör se ut.</pre><pre>Jag vill bara ta ett sista exempel på hur vanligt det\r\när att traditionellt tänkande baserat på siffror styr\r\nvårt sätt att förhålla oss, och jag tar det som ett\r\nargument för en kvinnobudget, som skulle vara\r\nannorlunda.</pre><pre>Det är mycket svårt att mäta barns fantasi,\r\nkreativitet och konstruktiva förmåga. Det kan inte\r\nmätas med betyg, och det görs inte heller. Därför\r\nvärderas inte heller de här begåvningarna i skolan,\r\noch man går inte in för att med kraft försöka\r\nutveckla just fantasin, kreativiteten och sådana\r\novanliga färdigheter, trots att det är den förmågan\r\nsom människor behöver ute i arbetslivet och som\r\ngör att de lyckas. Det är alltså sättet att mäta som\r\nlåser oss fast i ett visst sätt att utföra saker och ting,\r\ni detta fall i skolarbetet. Jag vill påstå att det är på\r\nsamma sätt när det gäller att fördela samhällets\r\nresurser. Det som går att mäta styr också hur\r\nresurserna skall fördelas.</pre><pre>Anf. 64  CHARLOTTE CEDERSCHIÖLD (m):</pre><pre>Herr talman! Man känner igen sig. Elisabeth\r\nPersson representerar ju vad vi ibland kallar\r\nsedelpressarnas parti -- det tycks finnas oanade\r\nkällor att ösa ur, utan att ha förståelse för de\r\noffentliga utgifternas betydelse för välstånd, inte\r\nminst för kvinnors välfärd. Det gäller ju att hitta en\r\nlämplig balans men också att se till att man driver\r\nfrågorna framåt. Det har vi gjort, och det finns\r\ningen anledning att bråka om det avslutade\r\nprojektet på 3 miljoner -- det är faktiskt avslutat.\r\nDet blir patetiskt att föra väsen om det.</pre><pre>Jag tror att Elisabeth Persson och jag har samma\r\nmål och samma syfte och att vi vill till samma\r\njämställda samhälle. Jag tror att vi skall utnyttja\r\nden framtida bedömningen av de nya förslagen från\r\njämställdhetssynpunkt. Där kan vi i stället hitta\r\ngemensamma utgångspunkter för att driva kvinnors\r\nfrågor framåt.</pre><pre>Anf. 65  ELISABETH PERSSON (v):</pre><pre>Herr talman! Jag måste säga att ju mer Charlotte\r\nCederschiöld pratar desto oroligare blir jag och\r\ndesto mindre tror jag att vi har gemensamt.</pre><pre>Precis som många kvinnor här i landet är jag djupt\r\noroad över att den jämlikhet som vi under hårt\r\nmotstånd ändå har uppnått här i landet är hotad.\r\nDet behövs åtgärder på mängder av områden för att\r\nbevara den och för att föra tankarna om och\r\nrespekten för ett jämlikt samhälle vidare.</pre><pre>Jag tycker att det är löjligt att prata om\r\nsedeltryckeri i det här sammanhanget. Vi har en\r\nliten institution i samhället, nämligen\r\njämställdhetsombudsmannen, som har vissa medel\r\ntill sitt förfogande för att arbeta med olika projekt\r\nsom en del av arbetet för en bevarad och utvecklad\r\njämlikhet. Jag undrar: Är verkligen moderaternas\r\nbudget så bräcklig att det skulle barka ända ned i\r\navgrunden om utskottet beviljade ytterligare 3\r\nmilj.kr. till det? Det tror jag knappast. Om det är\r\npå det viset är jag än mer oroad över vad som\r\nkomma skall i framtiden.</pre><pre>Anf. 66  CHARLOTTE CEDERSCHIÖLD (m):</pre><pre>Herr talman! Projektet är ju redan avslutat, så det\r\nfinns ingen anledning att driva det. Det kommer ju\r\nnya jämställdhetsprojekt -- det kommer Elisabeth\r\nPersson att bli varse.</pre><pre>Jag tycker att Elisabeth Persson är litet väl\r\npessimistisk. Trots allt har vi väl ändå flyttat fram\r\npositionerna? Det tycker i alla fall jag. Jag läste\r\nhäromdagen att ett antal herrar, jag tror det var vid\r\nkyrkomötet i Eritrea, på 300-talet bestämde att\r\nkvinnan nog har en själ. Sedan dess har vi ju\r\nkommit en bra bit.</pre><pre>Tittar vi på vad som har hänt i Sverige de senaste\r\nåren finner vi att vi visserligen har förlorat litet\r\nterräng i riksdagen -- det håller jag med om -- men\r\ndet som har hänt i kommunerna innebär å andra\r\nsidan ganska stora framgångar. I Stockholm,\r\nUmeå, Nyköping och Sollentuna har vi 48 %. I\r\nÖrebro är det en majoritet kvinnor i\r\nkommunfullmäktige. I Nacka, Södertälje,\r\nDanderyd och Tyresö är det 46--47 %. Det finns\r\nalltså en hel del kommuner där kvinnorna börjar få\r\nen ganska stark ställning. Storstäderna har i\r\ngenomsnitt 43 % kvinnor i fullmäktige, glesbygden\r\n34 %. Det visar i alla fall att det kvinnliga\r\ninflytandet har ökat ganska bra på det kommunala\r\nplanet.</pre><pre>Det innebär inte att jag är nöjd, och det är viktigt\r\natt slå fram kvinnor i starkare och inflytelserikare\r\npositioner och inte bara på basplanet och på\r\nfullmäktigenivå. Där kämpar man också. Elisabeth\r\nPersson skall se att det nog kommer projekt som\r\ngäller det, och det kommer att bidra till att flytta\r\nfram kvinnornas positioner.</pre><pre>Vi kan också se vilka statsrådsposter i den nya\r\nregeringen som innehas av kvinnor -- det är inte\r\nprecis de svagaste statsrådsposterna som vi har\r\nkvinnor på.</pre><pre>Nej, var inte så pessimistisk! Det kommer nog att\r\ngå bättre med jämställdheten. Det går framåt, och\r\nden debatt vi har haft kommer också att bidra till\r\natt driva på de här frågorna.</pre><pre>Det har nyligen utsetts en sakkunnig i de här\r\nfrågorna i regeringen, så jag hoppas att Elisabeth\r\nPersson skall bli litet hoppfullare. Jag är helt\r\növertygad om att det kommer att gå framåt.</pre><pre>Anf. 67  ELISABETH PERSSON (v):</pre><pre>Herr talman! De kvinnor jag representerar tycker\r\natt lika viktigt som det är att få en manlig\r\nbekräftelse på att de har en själ, lika viktigt är det\r\natt ha en försörjning som de kan leva på, en lön för\r\nett arbete som respekteras och som värderas i\r\nsamma utsträckning som mäns arbete. De tycker\r\natt det är oerhört viktigt att det finns en samhällelig\r\nbarnomsorg som gör att de kan arbeta utan att\r\nbekymra sig för sina barns dagliga tillvaro, och de\r\nvill kunna göra det utan att bli skinnade in på bara\r\nkroppen. De vill ha rätt att vistas på gator och torg\r\nutan att behöva riskera att bli överfallna. De vill\r\nkort sagt bli respekterade som fullvärdiga\r\nmänniskor och medlemmar i samhället.</pre><pre>Men så fort konjunkturerna sägs vika, så fort\r\nnedgången i ekonomin gör sig märkbar är -- som\r\nCharlotte Cederschiöld vet -- inte kvinnors plats i\r\nsamhället, i arbetslivet eller i de politiska\r\nförsamlingarna lika intressant längre. Då\r\nåterförvisas kvinnorna till den reservarmé av\r\narbetskraft som redan Marx på 1800-talet talade\r\nom -- få saker hade han väl så rätt i som sin analys\r\nav hur samhället värderar kvinnor och kvinnors\r\narbete.</pre><pre>Den jämlikhet vi har arbetat för och uppnått -- det\r\ntar ibland uppenbarligen himla lång tid, för att nu\r\nreferera till kyrkomötet i Eritrea; det finns andra\r\nkyrkomöten som har yttrat andra saker som varit\r\nnog så beklämmande för kvinnor -- är bräcklig. Så\r\nfort det är möjligt ger sig manliga potentater eller\r\nrepresentanter för det patriarkala samhället på för\r\nkvinnor viktiga reformer som vi har genomfört. Jag\r\nmenar att vi tillsammans måste slå tillbaka på alla\r\nfronter när det gäller detta, även om det kostar litet\r\npengar, även om det handlar om några hundratusen\r\nför nya projekt hit eller dit. Det är inte ett\r\nmotståndsarbete som drivs av sig självt, det är inte\r\nen motståndskamp där det är tillfyllest med vackra\r\nord och tal den 8 mars -- det behövs en mängd\r\nåtgärder.</pre><pre>Jag har yrkat bifall till vår meningsyttring -- jag\r\nskall inte upprepa det hela. Vi har i det här\r\nsammanhanget pekat på en liten sak som skulle\r\nkunna hjälpa oss att se och tänka annorlunda,\r\nnämligen en kvinnobudget. Det finns en massa\r\nandra projekt som är viktiga -- dem skulle vi slåss\r\nför tillsammans.</pre><pre>Anf. 68  CHARLOTTE CEDERSCHIÖLD (m):</pre><pre>Herr talman! Elisabeth Persson borde väl vara nöjd\r\nom den högsta graden av förvärvsarbete bland\r\nkvinnor är det som kommer att ge kvinnorna den\r\noptimala jämställdheten. I Stockholm\r\nförvärvsarbetar kvinnorna i större utsträckning än\r\nmännen, och småbarnsmammor har också högre\r\nförvärvsfrekvens än genomsnittet för kvinnor i\r\növrigt.</pre><pre>Jag är inte helt säker på att alla enskilda kvinnor är\r\nså lyckliga över det här, men Vänsterpartiet är\r\nantagligen lyckligt över det. Jag tror snarare\r\ntvärtom -- jag tror att man måste öka valfriheten\r\noch erkänna vårdarbetet, erkänna att det tar tid, att\r\nbarn behöver en insats, behöver kärlek och stöd.\r\nDet arbetet skall erkännas, även ekonomiskt, och\r\nkvinnan skall själv kunna välja.</pre><pre>Jag tror att det här samhället är jämställt nog för att\r\nkvinnor skall ha rätt att själva träffa beslut om sitt\r\neget liv, vilket man inte kan med den ekonomiska\r\nstyrning som har förts in här i landet under\r\nsocialistpartiernas långa innehav av makten.</pre><pre>När det gäller våldet vill jag säga att vi driver\r\nprojekt mot det väldigt starkt. Det löper just nu ett\r\nvåldsbekämpningsprojekt i departementet med full\r\nfart. Jag tycker att Elisabeth Persson skall titta\r\nnärmare på det resultat som man visar upp på\r\njämställdhetsrådet -- där finns en hel del som\r\nkvinnorna kommer att kunna dra stor nytta av.</pre><pre>Överläggningen var härmed avslutad.</pre><pre>(Beslut skulle fattas den 18 mars.)</pre><pre>7 §  Statlig personalpolitik</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU9 Statlig personalpolitik (prop.\r\n1991/1992:100 delvis).</pre><pre>Anf. 69  STEN ÖSTLUND (s):</pre><pre>Herr talman! I det här betänkandet behandlas\r\nanslagen till den statliga personalpolitiken.</pre><pre>Statens institut för personalutveckling -- SIPU --\r\nhar tills nu varit en central servicemyndighet för\r\nkompetensutveckling inom statsförvaltningen.\r\nDess tjänster är efterfrågade och har ökat med\r\n15 % årligen och är till 90 % intäktsfinansierade.</pre><pre>Ett mindre anslag över statsbudgeten har utgått för\r\natt täcka kostnaderna för att bevaka statens behov\r\nav kompetensutveckling och för att öka de statliga\r\nmyndigheternas utnyttjande av\r\nutbildningsväsendet för personalutbildning.</pre><pre>Även om kunderna till största delen kommer från\r\nden statliga sidan har uppdragen successivt kommit\r\natt omfatta även uppdrag från kommuner och\r\nlandsting.</pre><pre>25 % av verksamheten går på export i form av\r\nutbildnings- och konsulttjänster. I Östeuropa ökar\r\njust nu dessa möjligheter väsentligt.</pre><pre>SIPU har hemställt att få ombildas till ett affärsverk\r\noch verka med uppdragsfinansierad verksamhet i\r\ndet fortsatta arbetet med stödet till myndigheternas\r\nförnyelsearbete. Därmed skulle stödet över\r\nstatsbudgeten till verksamheten successivt kunna\r\navvecklas under en treårsperiod.</pre><pre>Regeringen föreslår nu att SIPU redan från\r\nbudgetåret 1992/93 skall upphöra som statlig\r\nmyndighet. SIPU:s begäran om att få ombildas till\r\naffärsdrivande verk prövas inte. I stället anges att\r\nSIPU bör övergå till annan verksamhetsform och\r\nverka under annat huvudmannaskap utan att på\r\nnågot sätt antyda hur eller vilket huvudmannaskap\r\ndet handlar om.</pre><pre>Det framgår av skrivningarna att förslagen inte\r\nbaseras på sakliga utan principiella skäl.</pre><pre>En regering som i andra sammanhang säger sig\r\narbeta för stora förändringar av den offentliga\r\nverksamheten lägger nu fram förslag som kommer\r\natt skada förnyelsearbetet i den offentliga\r\nverksamheten. Jag kan inte finna annat än att det\r\nenda sakliga skälet är att man av principiella motiv\r\nvill underlätta privatisering av så mycket statlig\r\nverksamhet som möjligt.</pre><pre>Ett bra grepp kan ju då vara att slå undan benen på\r\nde servicefunktioner i den offentliga verksamheten\r\nsom bidrar till effektivitetshöjningar. Effektiva\r\nstatliga företag och offentliga verksamheter är\r\nsvårare ett angripa.</pre><pre>I vår reservation till betänkandet tar vi avstånd från\r\nregeringens förslag. Jag yrkar bifall till\r\nreservationen och i övrigt till utskottets hemställan\r\ni betänkandet.</pre><pre>Jag vill sluta med att ställa några frågor till\r\nregeringens och utskottets taleskvinna. Under vilka\r\nandra former skall ni driva verksamheten i\r\nförutvarande SIPU vidare? Under vilket\r\nhuvudmannaskap skall detta ske? Skall statens\r\ninstitut för personalutveckling säljas ut?</pre><pre>Anf. 70  CHARLOTTE CEDERSCHIÖLD (m):</pre><pre>Herr talman! Statens institut för\r\npersonalutveckling, SIPU, upphör fr.o.m. den 1\r\njuli l992. Den typ av stöd som SIPU sysslar med\r\nfinns att köpa på marknaden. Det är fel att staten\r\ndå tillhandahåller sådan verksamhet som dessutom\r\ni möjligaste mån bör vara efterfrågestyrd.</pre><pre>Det omvandlingstryck i form av de ekonomiska\r\nförutsättningar som nu råder har skapats av\r\nsocialdemokraterna -- det är inte bara så att\r\ntillväxten uteblir, utan våra samlade tillgångar\r\nkrymper. Det är då ännu viktigare att se till att varje\r\nkrona blir effektivare använd.</pre><pre>Socialdemokraterna har med Hans Gustafsson som\r\nförsta namn motsatt sig detta förslag. Det är inget\r\nsom hindrar att personalen vid SIPU startar eget.\r\nDen nya regeringen tillskyndar skapandet av nya\r\nföretag och försöker på alla sätt underlätta sådana\r\ninitiativ.</pre><pre>Om SIPU enligt egen uppgift har 90 % av sin\r\nverksamhet uppdragsfinansierad kan det knappast\r\nvara en oöverstiglig uppgift att antingen öka\r\nuppdragsverksamheten 10 % eller verka på 90 %\r\nav motsvarande omslutning. Myndigheten har ju\r\nsjälv ansett att den bör upphöra. Det synes mig\r\nfullständigt främmande att ifrågasätta dess\r\nbedömning i det här avseendet. Jag håller med om\r\natt det många gånger blir problem i samband med\r\nomvandling och förändringar. Några allvarliga\r\nproblem har man dock inte funnit.</pre><pre>Vi kan därför inte se någon anledning att ompröva\r\nbeslutet. Ju snabbare ett omvandlingstryck\r\nframtvingas, desto stökigare blir förändringarna.\r\nMen det här har socialdemokraterna själva bidragit\r\ntill genom att föra den ekonomiska politik som de\r\nhar gjort. Nu är det vi som får skynda oss för att få\r\nordning på det här.</pre><pre>Eftersom myndigheten själv anser att det bästa är\r\nden väg som regeringen har föreslagit, nämligen en\r\nprivatisering, har vi genomfört det.</pre><pre>Jag yrkar härmed bifall till utskottets hemställan\r\nvad avser betänkande AU9.</pre><pre>Anf. 71  STEN ÖSTLUND (s):</pre><pre>Herr talman! Ja, Charlotte Cederschiöld, det gäller\r\nnog att skynda på om vi skall få fart på\r\nverksamheten. Hur besvärligt det än kunde vara\r\nunder den sista delen av den socialdemokratiska\r\nregeringsperioden, hade vi i varje fall inte en\r\nregering som satte totalstopp för stora delar av\r\nverksamheten i samhället, vilket den borgerliga\r\nregeringen har lyckats göra under de senaste fem\r\nmånaderna. Nog vill det till insatser framöver om\r\ndet skall bli någon ordning på ekonomin i det här\r\nlandet. Det är väl snarare rena\r\nkatastrofutvecklingen vi står inför -- inte går det\r\nframåt.</pre><pre>SIPU:s verksamhet är ett effektivt hjälpmedel och\r\nen servicefunktion i den offentliga verksamheten.\r\nDärför är det naturligtvis inte av några andra än\r\nprincipiella skäl ni vill avskaffa det här. Som jag\r\nsade i mitt inledningsanförande är en\r\nserviceverksamhet som hjälper till att göra den\r\növriga delen av den offentliga verksamheten\r\neffektivare naturligtvis inte önskvärd i era ögon. Ju\r\neffektivare den offentliga verksamheten är, desto\r\nsvårare är det att angripa den och erbjuda privata\r\nalternativ.</pre><pre>När det gäller den statliga verksamheten är det litet\r\nannorlunda. Charlotte Cederschiöld säger att de\r\nhär tjänsterna finns att köpa på marknaden. Om så\r\när fallet, är det väl tveksamt om SIPU skulle ha\r\nkunnat öka sin verksamhet med 15 % årligen. Det\r\nhar naturligtvis varit dåligt ställd med\r\nkonkurrensen eftersom den utvecklingen har\r\nkunnat ske. Det kanske hade varit bra om det hade\r\nfunnits en sådan. Den statliga verksamheten är\r\nemellertid någonting annat än den privata. Det är\r\nskillnad på att bedriva verksamhet i statlig\r\nmyndighetsform där olika krav skall uppfyllas. Det\r\när inte bara lönsamhets-, säkerhets- och\r\noffentlighetskrav som skall tillgodoses i den\r\nverksamheten. Det är inte särskilt många privata\r\nkonsulttjänstföretag som kan erbjuda den service\r\nsom SIPU har kunnat göra. Om vi får råda skall\r\nSIPU kunna göra det även i fortsättningen.</pre><pre>Däremot kan man ombilda SIPU till ett\r\naffärsdrivande verk, men SIPU skall behållas för\r\natt utveckla den offentliga verksamheten.</pre><pre>Anf. 72  CHARLOTTE CEDERSCHIÖLD (m):</pre><pre>Herr talman! The present lies in the past, and the\r\nfuture lies in the present. Nuet ligger i det\r\nförgångna, och framtiden ligger i nuet. Detta säger\r\nde ofta i EG, och det ligger mycket i det.</pre><pre>Jag håller med Sten Östlund om att konkurrensen\r\ni vårt land fungerar synnerligen otillfredsställande.\r\nSPK har visat att 39 branscher har usel konkurrens\r\ni det här landet. Det är naturligtvis allvarligt, och\r\ndet håller vi på att försöka göra något åt.</pre><pre>Att det är så här dåligt beror inte på den borgerliga\r\nregeringen. Det beror på den tidigare\r\nsocialdemokratiska regeringen. Därför har vi nu\r\nsatt i gång för att försöka ordna upp det här efter\r\nden socialdemokratiska regeringen. I det\r\nomvandlingsarbetet finns också SIPU med som en\r\ndel. Eftersom SIPU är så kompetenta som herr\r\nÖstlund säger kommer de naturligtvis att klara sig\r\nmycket bra på den framtida marknaden med en\r\nfungerande konkurrens.</pre><pre>\r\nAnf. 73  STEN ÖSTLUND (s) replik:</pre><pre>Herr talman! Jag konstaterar att jag egentligen inte\r\nfår några svar på mina frågor. Charlotte\r\nCederschiöld antyder att SIPU kan säljas ut till de\r\nanställda, i vart fall är det tydligen utförsäljning det\r\nhandlar om.</pre><pre>När det gäller konkurrens, Charlotte Cederschiöld,\r\nfår vi stå för det vi har gjort under våra år i\r\nregeringsställning. Det är möjligt att vi skulle ha\r\nklämt åt lantbrukskorporationen litet hårdare. Men\r\njag tror också att vi ganska kraftigt skulle ha prövat\r\nsammanläggningen av SAS och Linjeflyg. Jag har\r\nför mig att det har hänt en del saker på det området\r\nunder den borgerliga regeringens period.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>8 §  Friköp av historiska arrenden</pre><pre>Föredrogs</pre><pre>lagutskottets betänkande</pre><pre>1991/92:LU18 Friköp av historiska arrenden.</pre><pre>Anf. 74  OWE ANDRÉASSON (s):</pre><pre>Herr talman! Friköpsfrågan för historiska arrenden\r\när verkligen historisk. Under hela 1900-talet, men\r\näven tidigare, har försök gjorts -- även på\r\nfrivillighetens väg -- av arrendatorerna, framför allt\r\nav dem som är arrendatorer under fideikommissen,\r\natt få köpa de arrendegårdar som de brukat i\r\nsläkten under ett flertal år. Frågan har under 1990-\r\ntalet vid åtskilliga tillfällen genom motioner\r\ndiskuterats i utskott och riksdag utan att något\r\nresultat kunnat uppnås.</pre><pre>Under 1970-talet och framför allt under 1980-talet\r\nhar frågan om friköp av historiska arrenden\r\naktualiserats av flera i riksdagen etablerade partier\r\ngenom motioner och frågor. Trots dessa\r\npåtryckningar har frågan ännu inte kunnat få sin\r\ndefinitiva lösning för de människor som i\r\ngenerationer drivit friköpsfrågan för att kunna få\r\nett eget brukande.</pre><pre>Frågan om friköpsrätt vid historiska arrenden är en\r\nav många frågor som under en följd av år har\r\nintresserat och engagerat många riksdagsledamöter\r\nfrån olika partier, bl.a. i motionsskrivande under\r\nden allmänna motionstiden. Så även i år. Dessa\r\nriksdagsledamöter har kommit i kontakt med\r\narrendatorerna och fått insikt i de problem som\r\ndessa arrendatorer kan ställas inför under sina\r\nverksamma år. Arrendatorerna, som är duktiga,\r\nengagerade och intresserade jordbrukare, har stora\r\nproblem beroende på att de själva inte kan styra\r\noch ställa som de skulle kunna om de vore ägare till\r\nden jordbruksfastighet som de brukar i dag och som\r\ngenerationer före dem har brukat.</pre><pre>Det vore till både nytta och glädje för frågans\r\nfortsatta behandling i riksdagen om ytterligare\r\nledamöter av denna kammare, enskilda eller i\r\ngrupp, tog sig tid att engagera sig i denna fråga samt\r\nförsökte sätta sig in i den situation som flertalet av\r\ndessa arrendatorer har levt under i flera\r\ngenerationer. Ofta hör man från talarstolar över\r\nhela vårt land, och även i denna kammare, talas om\r\nrättvisa, solidaritet och frihet för alla. Varför skall\r\ndetta inte också gälla för de arrendatorer som är\r\nbrukare av s.k. historiska arrenden?</pre><pre>Herr talman! Under 1970-talet tillsattes på förslag\r\nav lagutskotet en utredning som skulle se över delar\r\nav arrendelagstiftingen. Även i fråga om friköp av\r\nhistoriska arrenden skulle utredningen komma med\r\nförslag till lösning. Så blev inte fallet. Man avstod\r\nfrån att komma med något konkret i den del som\r\nberörde de historiska arrendena.</pre><pre>1983, även då på förslag av lagutskottet, tillkallades\r\nytterligare en utredning, denna gång med uppgift\r\natt komma med en utförlig redovisning av hur en\r\nlagstiftning vid s.k. historiska arrenden skulle\r\nkunna utformas. Utredningen avlämnade sitt\r\nförslag 1986, men man var inte enig om hur frågans\r\nslutliga lösning skulle se ut.</pre><pre>Hösten 1989 behandlade lagutskottet några\r\nmotioner med förslag om friköp av historiska\r\narrenden. Utskottets majoritet menade, vilket\r\nockså blev riksdagens beslut, att starka skäl talade\r\nför att en friköpsrätt för historiska arrenden borde\r\ninföras och att regeringen skulle återkomma med\r\nförslag till lagstiftning.</pre><pre>Riksdagen beslutade också, på förslag av\r\nlagutskotet, att investeringsfrågorna rörande\r\narrendegårdar över huvud taget borde bli föremål\r\nför en utredning och att regeringen därefter skulle\r\nåterkomma till riksdagen med förslag.</pre><pre>Redan våren 1990 återkom regeringen med direktiv\r\ntill ytterligare en utredning med uppgift att utforma\r\nförslag till lagtext, som skulle ge arrendatorer vid\r\ns.k. historiska arrenden rätt att friköpa\r\narrendestället. Vidare skulle utredningen komma\r\nmed förslag om hur man skyddar en\r\njordbruksarrendators investeringar på\r\narrendestället. I direktiven står att läsa att frågan\r\nom lagtext vid friköp av historiska arrenden bör\r\nbehandlas med förtur i ett delbetänkande. Så har\r\nockså blivit fallet.</pre><pre>Den 20 november 1991 överlämnades\r\ndelbetänkandet till regeringen. Under den tid som\r\ngått sedan förslaget överlämnades borde lagtexten\r\nha kunnat remissbehandlas, och en proposition om\r\nfriköp av historiska arrenden borde ha kunnat ligga\r\npå riksdagens bord under våren 1992.</pre><pre>I majoritetens förslag till skrivning, lagutksottets\r\nbetänkande 1991/92:LU18, som vi nu behandlar,\r\nstår att läsa att ''förslag till friköpslag för\r\nnärvarande bereds inom regeringskansliet''. Låt\r\nmig vara litet tveksam till denna beskrivning. Så\r\nsent som för bara några dagar sedan hade ingenting\r\ngjorts för att med förslag till riksdagen påskynda ett\r\ngenomförande av en friköpslag gällande historiska\r\narrenden.</pre><pre>Herr talman! Vi socialdemokrater menar på fullt\r\nallvar att frågan om friköpsrätt vid historiska\r\narrenden har utretts vid ett flertal tillfällen, nu\r\nsenast med en lagtext som fyller de krav som kan\r\nställas på berörda parter. Efter alla dessa år, när\r\ngenerationer odlat upp mark samt brukat och\r\nförbättrat arrendeställen, är skälen för en\r\nfriköpsrätt så starka, menar vi, att omedelbara\r\nlagstiftningsåtgärder är väl befogade och\r\nnödvändiga. Det finns i dag, som vi ser det, inga\r\nuppenbara skäl att åter skjuta denna lagstiftning in\r\ni en oviss framtid. Om riksdagen i dag följer\r\nreservanternas förslag tar vi ett stort och avgörande\r\nsteg mot solidaritet, rättvisa och frihet för\r\nmänniskor som troget, tålmodigt och målmedvetet\r\nunder generationer arbetat med målsättningen att\r\nen gång kunna få friköpa den jordbruksfastighet\r\ndär de haft sin uppväxt, utkomst och sitt boende.\r\nOm riksdagen följer reservanternas förslag\r\nkommer en stor orättvisa snart att vara historia.</pre><pre>Herr talman! Med det anförda yrkar jag bifall till\r\nreservationen till lagutskottets betänkande\r\n1991/92:LU18.</pre><pre>Anf. 75  JOHN ANDERSSON (v):</pre><pre>Herr talman! Föregående talare redogjorde mycket\r\ningående för frågan om de historiska arrendena,\r\nvarför jag tänker fatta mig mycket kort.</pre><pre>Jag vill understryka att frågan om friköpsrätten till\r\nhistoriska arrenden har diskuterats många gånger\r\nhär i kammaren. Det är en av de frågor som jag\r\npersonligen minns från den tid när jag kom till\r\nriksdagen, år 1979. Sedan dess har frågan också\r\nvarit föremål för flera offentliga utredningar.</pre><pre>Jag vill understryka att denna fråga är mycket\r\nangelägen för dem som berörs, nämligen\r\ninnehavarna av dessa arrenden. Å deras vägnar kan\r\nman beklaga att den här frågan, att få friköpa\r\narrendena, hela tiden har förhalats. Det är ju den\r\nnakna sanningen.</pre><pre>Jag tycker också att det är synd att\r\nsocialdemokraterna inte tidigare har kommit till\r\nskott i denna fråga. Risken är nu uppenbar att\r\nfrågan skjuts upp på obestämd tid.</pre><pre>Jag måste också uttrycka min förvåning över den\r\ninställning till frågan som man visar från den\r\nborgerliga sidan.</pre><pre>Om man får uttala en personlig åsikt, anser jag att\r\nden som brukar jorden också skall äga den. Jag\r\ntrodde att jag delade den uppfattningen med\r\nborgarna. Detta borde åtminstone vara fallet när\r\ndet gäller arrenden som sträcker sig över flera\r\ngenerationer. Jag har noterat att inte heller RLF\r\nhar den här synen på frågan, vilket förvånar mig.</pre><pre>Avslutningsvis skulle jag vilja ställa en fråga till\r\nmajoritetens talesman. Borde det inte vara dags att\r\nta bort dessa rester av feodalsamhället?</pre><pre>Herr talman! Med detta yrkar jag bifall till den\r\nreservation som är fogad till betänkandet.</pre><pre>Anf. 76  PER STENMARCK (m):</pre><pre>Herr talman! I flera omgångar under de senaste\r\nåren har frågan om friköp av historiska arrenden\r\nbehandlats i denna kammare. Frågan har också\r\nvarit föremål för flera offentliga utredningar.</pre><pre>En utredning, 1990 års arrendekommitté, pågår just\r\nnu. Den har avlämnat ett delbetänkande, och vi\r\nväntar på att slutrapporten skall läggas fram, detta\r\nför att arbetet i regeringskansliet därefter skall leda\r\nfram till en proposition i frågan.</pre><pre>Arrendelagskommittén som tio år tidigare\r\navlämnade sitt slutbetänkande, nämligen 1981,\r\nberörde frågan om friköp av arrendeställen. Man\r\nkonstaterade att ett friköp var förenat med så stora\r\nnackdelar att dessa inte uppvägde de fördelar som\r\nskulle komma vissa arrendatorer till del.</pre><pre>Med anledning av en riksdagsbegäran tillsattes den\r\ns.k. friköpsutredningen. 1986 avlämnade den sitt\r\nbetänkande i vilket man avstyrkte stiftande av lag\r\nom friköpsrätt för innehavare av historiska\r\narrenden.</pre><pre>Man ville däremot överväga möjligheterna att\r\nförstärka skyddet för denna arrendatorsgrupp och\r\ndå framför allt skyddet med tanke på eventuellt\r\ngjorda investeringar.</pre><pre>Vid remissbehandlingen förklarade sig det\r\növervägande antalet remissinstanser dela\r\nutredningens uppfattning, dvs. att en lagstiftning\r\nom friköpsrätt inte borde införas. Efter\r\nriksdagsbehandling tillsattes så småningom 1990 års\r\narrendekommitté, som fortfarande är i verksamhet.\r\nKommittén avlämnade ett delbetänkande med\r\nförslag till friköpslag.</pre><pre>Jag har, herr talman, nämnt dessa olika utredningar\r\nbara för att visa att det faktiskt redan tidigare har\r\ngjorts utredningar. De som så önskat har kunnat\r\nanvända sig av dem i syfte att lägga fram förslag till\r\ntvångslag för historiska arrenden. Den möjligheten\r\nhar inte utnyttjats. De som har gjort utredningarna\r\nhar inte önskat det, och i remissinstanserna har man\r\ninte haft någon annan uppfattning. Självfallet hade\r\ndet ändå varit möjligt att stifta en sådan tvångslag.\r\nDet faktum att så ändå inte har skett skall nog\r\nnärmast tolkas som ett tecken på att ingen sådan\r\nvilja funnits.</pre><pre>Den år 1990 tillsatta arrendekommittén föreslår en\r\nsärskild lag om friköpsrätt för historiska arrenden.\r\nEnligt utredningens definition föreligger ett\r\nhistoriskt arrende när det är sannolikt att den helt\r\növervägande delen av ett arrendeställe inte sedan\r\nden 1 januari år 1900 varaktigt brukats av\r\nfastighetens ägare.</pre><pre>De beräkningar som har gjorts tyder på att vi med\r\ndenna definition har ca 1 200 historiska arrenden i\r\nSverige. De utgör ca 6 % av de helt arrenderade\r\nföretagen. Fideikommissen, dvs. privatpersoner,\r\näger 600, eller hälften av det totala antalet\r\narrenden, kyrkan 200, likaså universiteten, staten\r\nmellan 70 och 80 och stiftelser ca 100.</pre><pre>Jag håller med alla dem som anser att det är hög\r\ntid för riksdagen att komma fram till någon form av\r\nbeslut i den här frågan. I det ställningstagande som\r\nskall göras måste olika intressen vägas samman. Ett\r\nav dessa intressen är skyddet för arrendatorn när\r\ndet gäller gjorda investeringar under arrendetiden.\r\nEtt annat intresse är skyddet för äganderätten.\r\nRegeringen undersöker just nu möjligheterna att\r\nkunna grundlagsreglera.</pre><pre>Frågan har under en stor del av 80-talet behandlats\r\ni åtskilliga utredningar. Det anmärkningsvärda är\r\ninte att den nuvarande regeringen, som har haft\r\nmindre än ett halvår till sitt förfogande, inte har lagt\r\nfram något förslag, utan att den regering som\r\ntidigare satt vid makten under tre hela\r\nmandatperioder aldrig lyckades prestera någonting\r\ni den här frågan.</pre><pre>Herr talman! Jag ber att få yrka bifall till\r\nlagutskottets hemställan.</pre><pre>Anf. 77  OWE ANDRÉASSON (s) replik:</pre><pre>Herr talman! Per Stenmarck säger att 1990 års\r\narrendekommitté har lagt fram ett delbetänkande\r\nangående lagtext, men att man vill avvakta denna\r\nkommittés slutbetänkande som gäller\r\ninvesteringsfrågorna.</pre><pre>Han säger också att den förra regeringen kunde ha\r\ngjort någonting i den här frågan. Den\r\nuppfattningen delar jag; man kunde ha tänkt litet\r\nsnabbare. Att det blev på det här viset hade\r\nemellertid sina särskilda skäl.</pre><pre>Investeringsfrågorna gäller emellertid inte enbart\r\nhistoriska arrenden utan arrenden över huvud\r\ntaget. Det var anledningen till att den förra\r\nregeringen i sina direktiv menade att man inte\r\nskulle fortsätta att förhala frågan om friköp.\r\nKommittén skulle i stället avge ett delbetänkande,\r\nvilket nu har skett.</pre><pre>Vad vi fordrar i vår reservation är att man skall\r\nskicka delbetänkandet ut på remiss och omedelbart\r\ndärefter komma tillbaka till riksdagen med ett\r\nförslag om friköp av historiska arrenden. Under\r\nden tiden har ju de partier som är nya i riksdagen\r\nmöjlighet att noga penetrera vad som har hänt tills\r\npropositionen kommer. Då har man också\r\nmotionsrätt, rätt att komma med förslag. Vi vill att\r\ndetta delbetänkande skickas ut på remiss\r\nomgående. Sedan får man återkomma till\r\nriksdagen med en proposition.</pre><pre>Anf. 78  PER STENMARCK (m) replik:</pre><pre>Herr talman! Jag vill understryka att den utredning\r\nsom just nu arbetar och som skall vara klar till\r\nhösten är tillsatt av den socialdemokratiska\r\nregeringen, inte av den borgerliga. Som jag ser det\r\nvore det en sak om det vore en utredning som skulle\r\nsitta i fem år till. Men 1990 års arrendekommitté\r\nskall faktiskt rimligtvis vara klar inom ett halvårs\r\ntid. Då bör vi också kunna avvakta den tiden, innan\r\nvi gör ett definitivt ställningstagande. Efter alla de\r\nmöjligheter som faktiskt funnits för den regering\r\nvars parti Ove Andréasson representerar är det inte\r\nalldeles orimligt om vi nu avvaktar ytterligae ett\r\nhalvår.</pre><pre>Låt mig avslutningsvis ställa en fråga till Owe\r\nAndréasson: Är Owe Andréasson övertygad om att\r\nen socialdemokratisk regering i det här läget hade\r\nagerat annorlunda, dvs. hade den regeringen\r\nverkligen skickat delbetänkandet ut på remiss och\r\ndärefter lagt fram ett förslag på enbart detta\r\ndelbetänkande? Jag är inte helt övertygad om att så\r\nfaktiskt skulle ha varit fallet.</pre><pre>Anf. 79  OWE ANDRÉASSON (s) replik:</pre><pre>Herr talman! Beträffande den fråga som Per\r\nStenmarck ställde kan jag säga att det var den förra\r\nregeringens förhoppning att delbetänkandet skulle\r\nskickas ut på remiss och att man därefter skulle\r\nkunna komma med förslag. Nu blev det en ändring\r\nav det hela. Men om Per Stenmarck tycker att den\r\nsocialdemokratiska regeringen kunde ha skött det\r\nbättre, behöver man inte göra på samma sätt i den\r\nregering som nu sitter. Den har nu möjlighet att visa\r\natt den vill slutföra frågan med historiska arrenden.\r\nJag tycker att den skall ta den chansen.</pre><pre>Anf. 80  PER STENMARCK (m) replik:</pre><pre>Herr talman! Jag kan nog säga till Owe Andréasson\r\natt jag har väldigt höga tankar om den regering som\r\nsitter i dag, men Owe Andréasson har\r\nuppenbarligen ännu högre tankar om den. Vi har i\r\nSverige haft socialdemokratiska regeringar i 51 av\r\nde senaste 60 åren. Varför har man då inte\r\ngenomfört denna förändring? Visserligen är det en\r\nhandlingskraftig regering som vi har i dag, men det\r\när ändå att begära för mycket att det den\r\nsocialdemokratiska regeringen inte mäktade med\r\nunder ett halvt sekel skall den borgerliga\r\nregeringen klara av på bara fem månader.</pre><pre>Jag tycker att det finns en viss rimlighet i kravet att\r\nnu avvakta vad utredningen slutgiltigt kommer\r\nfram till, att vi sedan får möjlighet till en rimlig\r\nremisstid och att det därefter presenteras en\r\nproposition för riksdagen som vi alla har möjlighet\r\natt ta ställning till. När det ändå har gått så lång tid\r\nmed alla dessa utredningar, tycker jag att vi faktiskt\r\nkan köra loppet till slut, innan vi tar slutgiltig\r\nställning här i riksdagen.</pre><pre>Förste vice talmannen anmälde att Owe\r\nAndréasson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 81  BENGT SILFVERSTRAND (s):</pre><pre>Herr talman! När riksdagen den 30 november 1989\r\nmed mycket klar majoritet beslutade att brukare av\r\ns.k. historiska arrenden skulle få friköpa sina\r\ngårdar, sade en av centerpartiets företrädare i\r\ndebatten, Sven-Olof Petersson, bl.a. följande:\r\n''Även kampanjen ''Hela Sverige skall leva' talar\r\nför det riktiga i att befolkningen på landsbygden ges\r\nmöjlighet till utkomst och arbete. Även med\r\nhänsyn till detta är det viktigt att den aktuella\r\nbefolkningsgruppen ges full bestämmanderätt över\r\nsin egen framtid.''</pre><pre>Jag utgår från att Sven-Olof Petersson och hans\r\npartivänner Stina Eliasson, Marianne Andersson,\r\nIngbritt Irhammar m.fl. centerpartister, liksom\r\nfolkpartisten Bengt Harding Olson och kds-\r\nmotionären Ture Skånberg står kvar vid sin tidigare\r\nuppfattning om det rättmätiga i att avskaffa denna\r\nsista rest av feodalsamhället och att ni mot denna\r\nbakgrund ger ert stöd åt den socialdemokratiska\r\nreservationen.</pre><pre>Samma stöd räknar jag och socialdemokraterna\r\ngivetvis med att få från Bert Karlsson i Skara, Lars\r\nAndersson m.fl. nydemokrater, som dyrt och heligt\r\nlovat att bl.a. torparna på Niclas Silfverschiölds\r\nKoberg skall få friköpa sina torp.</pre><pre>Skall ni bli tagna på allvar, räcker det inte att krypa\r\nbakom den till intet förpliktande majoritetstexten i\r\nutskottets betänkande om att inte föregripa s.k.\r\nberedningsarbete i regeringskansliet. Här är det\r\ngamla ordspråket ''medan gräset växer dör kon''\r\nverkligen på sin plats att återge.</pre><pre>Ty vad det handlar om är att riksdagen slår vakt om\r\nsin konstitutionella trovärdighet och ser till att ett\r\nriksdagsbeslut som fattades för snart två och ett\r\nhalvt år sedan äntligen genomförs. Sker inte en\r\nsådan markering från riksdagens sida, måste man\r\ntyvärr räkna med att hela frågan förpassas till den\r\neviga långbänken.</pre><pre>Eftersom Ny demokrati också i fråga om friköp av\r\nhistoriska arrenden försöker sitta på två stolar\r\nsamtidigt, finns det skäl att säga något om den\r\näganderätt som vissa tycks oroa sig för.</pre><pre>Det handlar här inte om en inskränkning av någon\r\nannans äganderätt utan om en utvidgning av\r\näganderätten och en myndighetsförklaring av\r\nenskilda människor, vilkas vardag i generationer till\r\nstor del styrts av feodalsamhällets lagar. Det\r\nhandlar om människors kamp för friköp av sina\r\nfädernegårdar och därmed enskilt ägande för en\r\nstörre krets. Det handlar om brukarna i de bygder\r\nsom ställdes utanför de s.k. skatteköpsreformer\r\nsom är grunden för nästan all enskilt ägd\r\njordbruksmark sedan århundraden tillbaka. De bör\r\nhär också påpekas att en fideikommissinnehavare\r\ninte äger jorden utan innehar arrendestället med\r\nfideikommissrätt, vilket är en väsentlig skillnad.</pre><pre>I Ny demokratis särskilda yttrande finns en klar\r\nmotsägelse. Först säger man att rätten att begära\r\nfriköp skall utvecklas via domstol och att rätten att\r\nfå ett korrekt och marknadsmässigt pris skall\r\nbevakas av domstol. Senare i texten heter det att\r\nrättsläget är väl definierat. Detta går ju bara inte\r\nihop. Sanningen är ju den att arrendekommittén\r\nmycket klart löst detta lagtekniska problem. Den\r\nföreslagna lagen följer regleringen i\r\nexpropriationslagen, och arrendatorn skall som\r\nhuvudregel betala ett belopp som motsvarar\r\nfastighetens marknadsvärde. Då det dessutom finns\r\nen s.k. jordägarventil, dvs. att friköp inte skall få\r\nske om det av särskilda skäl skulle vara oskäligt mot\r\njordägaren, finns det inga som helst skäl att\r\nbekymra sig för rättssäkerhet och äganderätt.</pre><pre>Det handlar nu bara om god vilja och, Per\r\nStenmarck, politiskt civilkurage.</pre><pre>Riksdagen skall ta ställning till principen om\r\nfriköpsrätt. Det är allt som vi skall besluta om. Den\r\nnärmare utformningen av den slutliga lagtexten --\r\noch då bl.a. lagens räckvidd i tiden -- ankommer det\r\npå regeringen att verkställa. Med denna precisering\r\ntorde alla den obotfärdiges sista förhinder för ett ja\r\ntill en friköpsrätt vara sakligt undanröjda.</pre><pre>Man fick nästan det intrycket av vissa passusar i Per\r\nStenmarcks anförande att han uppträder som\r\npådrivare i denna fråga gentemot, enligt hans egen\r\nuppfattning, en senfärdig socialdemokratisk\r\nregering. Per Stenmarck har mot denna bakgrund\r\nstora möjligheter att påskynda frågan genom att\r\nrösta på den socialdemokratiska reservationen.</pre><pre>Det är alldeles felaktigt att tala om en utrednings\r\nslutgiltiga ställningstagande. Detta är ett\r\ndelbetänkande, Per Stenmarck, som är enhälligt.\r\nOrdföranden och de två ledamöterna är helt\r\növerens. Det finns alltså inga sakliga hinder kvar.</pre><pre>Herr talman! Allra sist: ''Hela landet skall leva'',\r\nsade Petersson i centern för två och ett halvt år\r\nsedan. Snart får vi se om Andersson, Eliasson,\r\nPetersson, Harding-Olsson, Irhammar och\r\nKarlsson i Skara lever efter denna stolta devis, eller\r\nom de i stället har börjat följa moderaternas\r\nfältrop: ''Hela landet skall få veta att det lever!''</pre><pre>I detta anförande instämde Ingvar Johnsson (s).</pre><pre>Anf. 82  PER STENMARCK (m) replik:</pre><pre>Herr talman! Jag vet inte varför Bengt Silfverstrand\r\nnämnde just mig när han talade om politiskt\r\ncivilkurage. Jag har inte för avsikt att byta till någon\r\nannan uppfattning i den här frågan än den jag\r\ntidigare har haft.</pre><pre>Varför har ni så bråttom just nu, Bengt\r\nSilfverstrand? Ni har ju haft alla år på er att driva\r\nden här frågan och att driva den till ett slut. Jag kan\r\nbara tolka detta som att det beror på att det faktiskt\r\ninte ens inom Bengt Silfverstrands eget parti har\r\nfunnits någon majoritet bakom den linje som Bengt\r\nSilfverstrand själv väldigt länge har drivit.</pre><pre>Bengt Silfverstrand hänvisade till riksdagens beslut\r\nfrån 1989. Jag känner till detta. Därefter har det\r\nhållits ett mellanliggande val. Det kan finnas en\r\nmöjlighet att det här i kammaren finns en annan\r\nuppfattning än den som rådde före valet. Det vet vi\r\nännu ingenting om, men det visar sig när vi skall\r\nfatta det slutgiltiga beslutet.</pre><pre>Det här rör sig inte om en inskränkning av\r\näganderätten, sade Bengt Silfverstrand. Vad är det\r\ndå? Jo, det rör sig om en utvidgning av\r\näganderätten för den som i dag inte har någon\r\näganderätt, förklarade han. Det är i och för sig\r\nriktigt, men det här går ju ut över den som i dag har\r\nen sådan äganderätt.</pre><pre>Anf. 83  BENGT SILFVERSTRAND (s) replik:</pre><pre>Herr talman! Jag noterade en mycket intressant\r\npassus i Per Stenmarcks inlägg. Han sade att det ju\r\nkan vara så, att den nuvarande riksdagsmajoriteten\r\ntycker annorlunda i den här frågan än vad den\r\ngamla majoriteten gjorde. Det var oerhört\r\nintressant att få detta klarläggande. Under\r\ndiskussionen i lagutskottet har den borgerliga\r\nmajoriteten som en förhalning hela tiden försökt att\r\nknyta upp sin uppfattning till förhållandet att\r\ndelbetänkandet skall remissbehandlas och att det\r\nfinns ytterligare en del av utredningen kvar.</pre><pre>Här kom det äntligen en bekännelse som många har\r\ngått och funderat över, nämligen en bekännelse att\r\nden borgerliga majoriteten också i den här frågan\r\när djupt splittrad. I det avseendet är kanske det\r\nminst besvärande sättet att ytterligare en tid skjuta\r\nhela frågan ifrån sig.</pre><pre>Per Stenmarck sade att det trots allt rör sig om en\r\ninskränkning i äganderätten för vissa. I samtliga\r\npraktiska fall där enskilda arrendatorer har kämpat\r\ni decennier och längre för att få friköpa sina gårdar\r\nhar inte ägaren en sekund intresserat sig för dessa\r\ngårdar och byggnader. Ägarna har inte lagt två\r\nstrån i kors för att göra någon upprustning eller\r\nbidra till investeringar. Praktiskt taget hela den\r\nekonomiska insatsen har gjorts av arrendatorerna\r\nsjälva. Det rör sig alltså om ett brukande som är\r\nidentiskt med en äganderätt, och därför undrar\r\nman: Varför åberopar man plötsligt i den sista\r\nskälvande minuten innan denna friköpsrätt skall\r\ngenomföras en äganderätt som i praktiken inte\r\nutgör någon äganderätt, i synnerhet inte när det\r\nhandlar om fideikommiss? Per Stenmarck borde\r\nveta vilken rättslig grund som föreligger för ett\r\nfideikommiss. Det rör sig alltså inte om den\r\ninskränkning av äganderätten som Per Stenmarck\r\nförsöker göra gällande.</pre><pre>Anf. 84  PER STENMARCK (m) replik:</pre><pre>Herr talman! Det är ganska fantastiskt att just\r\nBengt Silfverstrand kan stå här i kammaren och tala\r\nom förhalning. Vad har ni egentligen själva sysslat\r\nmed under alla år när det gäller den här frågan? Om\r\nden nu är så oerhört viktigt för er som Bengt\r\nSilfverstrand säger, varför i hela fridens namn har\r\nni då inte gjort någonting åt detta under alla år? Ni\r\nhade minst 50 år på er att genomföra detta. Vi har\r\nhittills haft fem månader på oss. I rimlighetens\r\nnamn borde vi få åtminstone litet mer tid på oss.</pre><pre>Bengt Silfverstrand sade att de borgerliga är djupt\r\nsplittrade i den här frågan. Det finns säkert olika\r\nmeningar, någonting som vi kan se när vi läser\r\nmotioner från olika partier. Är ni själva då inte\r\nsplittrade? Såvitt jag kan bedöma är det den\r\nfrämsta anledningen till att ni inte har mäktat att ta\r\nitu med den här frågan under alla dessa år. Därför\r\nsäger jag än en gång: Låt oss skaffa fram ett\r\nbeslutsunderlag. Därefter är vi beredda att göra ett\r\nslutgiltigt ställningstagande.</pre><pre>Avslutningsvis vill jag bara säga att det är\r\nfantastiskt att Bengt Silfverstrand kan stå i\r\nriksdagens talarstol och tala om äganderätten som\r\nen sista rest av feodalsamhället. Står Bengt\r\nSilfverstrand verkligen för detta? I så fall är det\r\nnågot häpnadsväckande. Vad betyder egentligen\r\näganderätten för Bengt Silfverstrand? Jag är dess\r\nbättre övertygad om att han i det fallet inte är\r\nrepresentativ ens för sitt eget parti.</pre><pre>Anf. 85  BENGT SILFVERSTRAND (s) replik:</pre><pre>Herr talman! För mig och socialdemokratin\r\nbetyder äganderätten förmodligen i det här fallet\r\nexakt detsamma som för Per Stenmarck och\r\nmoderaterna. Det är bara det att fideikommissrätt\r\ninte är någon äganderätt. Det borde faktiskt en\r\nmoderat ha tagit reda på innan han så dåligt\r\nutrustad på föttern sanslöst ger sig in i en debatt på\r\ndet här sättet.</pre><pre>Per Stenmarck sade att socialdemokraterna har\r\nförhalat den här frågan. Man behöver bara gå till\r\nprotokollet för att kunna konstatera att samtliga\r\nsocialdemokrater röstade för denna friköpsrätt\r\n1989. Den reservation som socialdemokraterna nu\r\navgivit till lagutskottets betänkande kommer\r\nsamtliga socialdemokrater att stödja. Vi hoppas\r\nbara på -- och det är det avgörande -- att de\r\nborgerliga som stödde vårt förslag 1989 visar\r\nsamma politiska civilkurage i dag. Då kommer det\r\natt gå bra, och de arrendatorer som i dag så hett\r\neftersträvar att få friköpa sina gårdar kommer att få\r\ngöra det. Om man står fast vid den uppfattning som\r\nman tidigare har deklarerat, kommer det här att gå\r\nvägen.</pre><pre>Slutligen efterlyser Per Stenmarck ett\r\nbeslutsundelag. Också det är ganska fantastiskt.\r\nDet finns ett beslutsunderlag, nämligen ett\r\nriksdagsbeslut. Från konstitutionell synpunkt är\r\nPer Stenmarck förpliktad att följa riksdagsbeslut.\r\nOm han inte tycker om riksdagsbeslutet, får han\r\nplädera för någonting annat i stället och lägga fram\r\nett sakligt förslag som är annorlunda än det\r\nsocialdemokratiska. Det går inte ens för en\r\nmoderat att i längden samtidigt sitta på två stolar.</pre><pre>Förste vice talmannen anmälde att Per Stenmarck\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 86  MARIANNE ANDERSSON (c):</pre><pre>Herr talman! Jag har under ganska många år\r\nengagerat mig en del i den här frågan om historiska\r\narrenden, framför allt när det gäller de torpare\r\nunder Kobergs fideikommiss som velat friköpa sina\r\ntorp. För de flesta av dessa torpare handlar det inte\r\nom att köpa en jordbruksfastighet utan en större\r\ntomt, där torparna och deras familjer har bott\r\nunder generationer.</pre><pre>När beslutet fattades 1989 var glädjen stor hos\r\ndessa arrendatorer, som det har beskrivits här\r\ntidigare. Jag vill verkligen fråga Bengt\r\nSilfverstrand, som nu tar till brösttoner och\r\nkritiserar den här regeringen, varför ni var så\r\nsenfärdiga med att lägga fram en proposition. Om\r\nni inte trodde att en annan regering hade något\r\nintresse av den här frågan, borde ni ha skyndat på\r\nför att få den löst. Visst hade det varit möjligt, om\r\nbara viljan hade funnits. Skulden ligger helt klart\r\nhos socialdemokraterna. Det måste man säga.</pre><pre>Nu finns det i varje fall ett delbetänkande från den\r\nhär utredningen som har tillsatts. Ledamöterna är\r\neniga. Jag anser att villkoren för friköpande är så\r\npass hårda att jag inte kan se att äganderätten\r\nskulle urholkas på något sätt eller sättas ur spel. Jag\r\nkan också tänka mig en tidsbegränsad lag, så att\r\ningen ny arrendator skall kunna kvalificera sig till\r\nrätten till friköpande. Det är ganska viktigt att\r\nrätten gäller just de arrendatorer som finns i dag.\r\nJag är medveten om att riksdagen inte kan spika\r\ndatum för när regeringen skall lägga fram\r\npropositioner, men jag vill ändå markera att ett\r\nsnabbt beslut är så pass angeläget för de människor\r\nsom berörs att jag vill ansluta mig till reservationen.</pre><pre>Anf. 87  BENGT SILFVERSTRAND (s):</pre><pre>Herr talman! Glädjen var stor för Marianne\r\nAndersson den dag som en stor riksdagsmajoritet\r\nbeslutade att dessa arrendatorer skulle få friköpa\r\nsina gårdar. Och jag försäkrar Marianne Andersson\r\natt glädjen blir ännu större om riksdagen visar\r\npondus och kraftfullhet att stå fast vid de beslut som\r\nman en gång har fattat.</pre><pre>Marianne Andersson återkom till senfärdigheten. I\r\nmotsats till företrädare för borgerliga partier har vi\r\ninom socialdemokratin inget behov av att i alla\r\nlägen uppträda som den ståndaktige tennsoldaten.\r\nDet har tagit för lång tid, vilket även Ove\r\nAndréasson sade, men det har inte rått något tvivel\r\nom vad vi har velat. Eftersom det var så stor debatt\r\noch så stor oro och även litet förtäckta hot om\r\nanmälan av lagen till Europadomstolen, var det\r\nmycket väsentligt att utformningen av lagen\r\ngjordes på ett ordentligt sätt. Därför tillkom denna\r\nutredning.</pre><pre>Om man nu oroar sig för den socialdemokratiska\r\nsenfärdigheten, kan man stilla också den oron i dag\r\ngenom att rösta på den socialdemokratiska\r\nreservationen. Marianne Andersson har sagt att\r\nhon tänker göra det. Jag vill därför avslutningsvis\r\nfråga Marianne Andersson: Talar Marianne\r\nAndersson enbart för sig själv eller talar hon för\r\nCenterpartiet i denna fråga? Den är av avgörande\r\nbetydelse, herr talman. Om det är Centerpartiet\r\nsom döljer sig bakom Marianne Anderssons\r\nanförande, kommer det att innebära att vi i och\r\nmed dagens beslut kommer att få friköpsrätten\r\nbekräftad.</pre><pre>Anf. 88  MARIANNE ANDERSSON (c)replik:</pre><pre>Herr talman! Jag vill till Bengt Silfverstrand säga att\r\nom Socialdemokraterna hade lagt fram en\r\nproposition hade de kunnat utforma den. Nu kan\r\nde inte styra över en proposition som riksdagen i\r\noch för sig kan besluta skall läggas fram. Riksdagen\r\nkan inte bestämma tidpunkten. Så nog har\r\nSocialdemokraterna försuttit alla tillfällen att lösa\r\ndenna fråga. Det kommer de aldrig ifrån.</pre><pre>Jag har deklarerat att min åsikt står för mig.\r\nHuruvida fler centerpartiser röstar på samma sätt\r\nsom jag kan jag inte redogöra för, utan det är deras\r\nsak.</pre><pre>Anf. 89  BENGT SILFVERSTRAND (s) replik:</pre><pre>Herr talman! Det är ytterligare en bekräftelse på att\r\nCenterpartiet inte riktigt vet vilka uppfattningar\r\nman har i olika politiska frågor. Men det är väl ändå\r\npå det sättet, Marianne Andersson, att det pågår\r\ndiskussioner i den centerpartistiska gruppen, och\r\nman har väl diskuterat denna fråga? Jag har hört att\r\nandra partier har haft den uppe till diskussion och\r\nhar haft mer eller mindre animerade debatter om\r\nden. Vi kan kanske få ett besked av Marianne\r\nAndersson, som väl ändå deltar i Centerns\r\ngruppmöten, vad man kom fram till på det\r\ngruppmöte då denna fråga behandlades.</pre><pre>Marianne Andersson säger att vi från\r\nSocialdemokraternas sida inte kan styra, eftersom\r\nvi inte lade fram en proposition tidigare. Jag har\r\nredan deklarerat att den på något sätt borde ha\r\nkunnat läggas fram. Men det finns en mycket stark\r\nförklaring till att man avvaktade den slutliga\r\nutredningen. Och det positiva och nya var ju att en\r\nutredning för första gången blev enig i den\r\nkontroversiella frågan om historiska arrenden. Och\r\ndå förpliktar väl det, Marianne Andersson, att\r\nSven-Olof Petersson, som företräder Centerpartiet\r\noch som var med i utredningen, har lagt fram dessa\r\nsynpunkter. Väger inte ett sådant ställningstagande\r\nsom Sven-Olof Petersson har framfört tungt i\r\nCenterpartiet, Marianne Andersson?</pre><pre>Anf. 90  MARIANNE ANDERSSON (c) replik:</pre><pre>Herr talman! Vad vi behandlar på våra gruppmöten\r\noch vilka ställningstaganden som vi kommer fram\r\ntill där är naturligtvis vår ensak. Om vi skall hyfsa\r\ndebatten något, vilket inte precis är Bengt\r\nSilfverstrands starka sida, innebär ju ett\r\nuppskjutande inte ett ställningstagande i detta\r\nsammanhang, utan det pågår en diskussion om\r\nhuruvida beslutet skall fattas nu eller i ett\r\nsammanhang. Det är ju detta som har diskuterats.\r\nMen jag anser för min del att detta är en så pass\r\nviktig fråga att den bör avgöras snabbt. Det är detta\r\nsom är ställningstagandet.</pre><pre>Anf. 91  BENGT SILFVERSTRAND (s) replik:</pre><pre>Herr talman! Jag begär självfallet inte att Marianne\r\nAndersson här skall ha några utläggningar om vilka\r\nställningstaganden som Centerpartiet kommer\r\nfram till. Men om man tillsätter en person, som\r\nuppenbarligen har Centerpartiets förtroende, i en\r\nutredning, och om denna utredning når det mycket\r\npositiva resultatet att man över blockgränserna för\r\nförsta gången blir överens om betydelsen av en\r\nfriköpsrätt, tycker jag ändå att Marianne\r\nAndersson kunde kosta på sig att tala om för\r\nkammarens ledamöter vilken effekt detta\r\nPeterssonska ställningstagande har fått på\r\ncenterpartisterna. Det tycker jag ändå att man kan\r\nbegära. Om vi får detta besked kanske optimismen\r\nhär i kammaren ökar och rädslan i utskotten förbyts\r\ni en oförvägenhet och ett beslut i frågan i dag.</pre><pre>Förste vice talmannen anmälde att Marianne\r\nAndersson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 92  INGVAR JOHNSSON (s):</pre><pre>Herr talman! Jag har tillsammans med Bengt\r\nSilfverstrand motionerat i frågan, och jag hade\r\ntänkt att nöja mig med att instämma i hans\r\nutomordentliga anförande. Men efter att jag har\r\nlyssnat på Marianne Andersson kan jag inte låta bli\r\natt lägga till några meningar.</pre><pre>Det är naturligtvis bra att Marianne Andersson har\r\ngjort detta ställningstagande för torparna bl.a. på\r\nKoberg, som ju ligger i vår gemensamma valkrets,\r\noch det är bra att hon tänker rösta på\r\nreservationen.</pre><pre>Jag har i valkretsen hört väldigt mycket om\r\nMarianne Anderssons aktiviteter i denna fråga.\r\nMen jag måste säga att jag på hemmaplan inte är\r\nsärskilt imponerad, eftersom det verkar som om det\r\nblir färre centerpartister än fler som intar den\r\nståndpunkt som Marianne Andersson har intagit.\r\nMarianne Andersson har därför, menar jag, helt\r\nmisslyckats med att övertyga sina partivänner om\r\natt centerpartiet borde vara ett parti som tar\r\nställning för de små i samhället och inte ett parti\r\nsom sätter friherrars och grevars intressen före\r\ntorparnas.</pre><pre>Anf. 93  MARIANNE ANDERSSON (c):</pre><pre>Herr talman! Jag vet inte hur mycket Ingvar\r\nJohnsson har hört, men det är intressant att mina\r\naktiviteter ändå märks ute i bygderna. Jag tycker\r\natt det är bra att få det erkännandet.</pre><pre>När det gäller frågan om att jag skulle ha\r\nmisslyckats med att övertyga mina partikamrater,\r\nkan jag mycket väl säga med en gång att vi i vårt\r\nparti har haft olika åsikter i denna fråga. Det hade\r\nvi förra gången den var aktuell, och det har vi säkert\r\nnu också. Men just vid denna omröstning kan vi\r\ninte lägga in ett absolut för eller emot ett\r\nfriköpande i detta beslut. Det vill jag gärna\r\npoängtera, eftersom frågan mer gäller tidpunkten\r\nän att avgöra själva frågan, och detta är viktigt att\r\nslå fast.</pre><pre>Anf. 94  INGVAR JOHNSSON (s):</pre><pre>Herr talman! Jag tycker nog att Marianne\r\nAndersson i den diskussion som har varit i\r\nvalkretsen inte särskilt väl har kunnat skilja mellan\r\nvad hon tycker själv och vad Centerpartiet som\r\nhelhet tycker.</pre><pre>Jag anser nog att min kära bänkkamrat har hamnat\r\ni ungefär samma situation gentemot dem som äger\r\nstora jordar och dem som har förvaltaruppdrag\r\ninom centerpartiet som en viss betjänt i ett annat\r\nparti har i förhållande till sin greve.</pre><pre>Anf. 95  MARIANNE ANDERSSON (c):</pre><pre>Herr talman! En sådan jämförelse är faktiskt\r\nganska skrattretande. Jag vill helt och hållet\r\ntillbakavisa detta. Det handlar faktiskt inte om\r\nstora jordägare kontra de små människorna. Ingvar\r\nJohnsson vet mycket väl att vi i Centerpartiet alltid\r\nhar slagit vakt om de små i samhället, och det gäller\r\näven i denna fråga. Sedan kan man ha litet olika\r\nuppfattningar om hur formerna skall vara, och det\r\nkan vi ha i vårt parti.</pre><pre>Anf. 96  INGVAR JOHNSSON (s):</pre><pre>Herr talman! Det stämmer nog att Centerpartiet i\r\nopposition till och från har tagit ställning för de små\r\ni samhället. I regeringsställning gör man det mindre\r\nofta. Men just med tanke på att man tidigare har\r\ntagit ställning för de små är den ståndpunkt som\r\nMarianne Andersson tvingas erkänna att hennes\r\nparti har intagit än mer förvånande.</pre><pre>Överläggningen var härmed avslutad.</pre><pre>(Beslut fattades efter 18 §.)</pre><pre>9 §  Riksdagens förvaltningskontors förslag om\r\nanslag på tilläggsbudget till statsbudgeten för\r\nbudgetåret 1991/92</pre><pre>Föredrogs</pre><pre>konstitutionsutskottets betänkande</pre><pre>1991/92:KU16 Riksdagens förvaltningskontors\r\nförslag om anslag på tilläggsbudget till\r\nstatsbudgeten för budgetåret 1991/92.</pre><pre>Anf. 97  HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nLåt oss göra riksdagen kostnadsmedveten.</pre><pre>Riksdagens förvaltningskontor och\r\nförvaltningsstyrelse har lagt fram förslag om\r\ntilläggsbudget till riksdagens budget för\r\ninnevarande budgetår, dvs. för 1991/92.</pre><pre>Folkpartisten Hans Lindblad har skrivit en motion\r\nmed anledning av förslaget som vi i Ny demokrati\r\nansluter oss till.</pre><pre>Tilläggsbudgeten är på 12,3 miljoner, varav 3,7\r\nmiljoner hänför sig till drift och 8,6 miljoner till\r\ninvesteringar.</pre><pre>Vi i Ny demokrati anser att det finns skäl att endast\r\nbevilja tilläggsanslag för kostnader som man inte\r\nkunnat förutse när huvudbudgeten upprättades,\r\noch de kostnaderna accepterar vi. Allt annat\r\nhandlar om dålig planering.</pre><pre>-- Vi accepterar bidraget till IPU-konferensen i\r\nStockholm 1992.</pre><pre>-- Vi accepterar ökade lokalkostnader i samband\r\nmed valet.</pre><pre>-- Vi accepterar stöd till datoriseringen i Estlands\r\nparlament, även om vi anser att man hade kunnat\r\nta de pengarna från biståndsanslaget.</pre><pre>Men:</pre><pre>-- Vi accepterar inte de 5,7 miljonerna till\r\nreinvestering i säkerhetsanläggningen. Att man\r\nnågra månader in på det nya budgetåret begär\r\ntilläggsanslag för säkerhetsanläggningen visar att\r\nman inte har någon långsiktig plan för den här\r\ninvesteringen. Vi efterlyser följaktligen en\r\ntreårsplan för investeringar.</pre><pre>-- Vi accepterar inte heller tilläggsanslag för en ny\r\ninformationsbroschyr. Vi menar att man borde ha\r\nförutsett att rikdagsvalet skulle medföra\r\nförändringar och att man därför skulle ha äskat\r\nmedel till en ny broschyr.</pre><pre>-- Vidare accepterar vi inte tilläggsanslaget till JO-\r\nämbetet. Det avser 600 000 kr. på datasidan och\r\n260 000 kr. till bl.a. resor. Har man ingen\r\nframförhållning får man hanka sig fram med den\r\ndatorisering som man har fram till nästa\r\nbudgetperiod. Man får också resa mindre om man\r\nhar räknat fel på kostnaderna.</pre><pre>Jag är medveten om att det är svårt att vid en\r\nnedskärning värdera tyngden av de olika\r\nanslagsposterna med tanke på den bristande\r\ninformation som vi har fått, speciellt beträffande\r\nsådana tekniskt komplicerade projekt som ADB-\r\nutrustningen och säkerhetsanläggningen. Det är\r\nnödvändigt att få ta del t.ex. av en treårig\r\ninvesteringsplan för att rätt kunna värdera\r\ninvesteringar.</pre><pre>Jag är emellertid medveten om att\r\nförvaltningskontoret har en svår mellanställning\r\nnär det gäller att jämka mellan en politisk styrelse\r\nsom inte alltid sätter ekonomin i förgrunden och\r\nledamöter som inte alltid är så noga med\r\nkostnaderna på den egna arbetsplatsen. Detta är\r\nbakgrunden till att jag i reservationen aviserat ett\r\nkommande förslag om en från riksdagen fristående\r\nutredning av verksamheten inom\r\nförvaltningskontoret och, vill jag tillägga, även\r\nmera generellt inom riksdagen.</pre><pre>Konstitutionsutskottet har tidigare -- men alltså\r\ninte den här gången -- erinrat förvaltningsstyrelsen\r\nom det olämpliga i att begära tilläggsanslag för\r\nsådant som man rimligen borde ha kunnat förutse i\r\ndet ordinarie budgetarbetet och förutsatt att detta\r\nfortsättningsvis skulle beaktas. Det gör inte\r\nförvaltningsstyrelsen, som består av politiker med\r\nsäte i riksdagen.</pre><pre>I dagens kärva ekonomiska klimat måste alla spara,\r\noch staten uppmanar offentliga sektorn till kraftiga\r\nsparbeting. Då måste riksdagen själv föregå med\r\ngott exempel. Kan riksdagen inte själv klara ut hur\r\ndet skall gå till, får man ta hjälp utifrån och låta\r\nspecialister se över riksdagens kostnadsstruktur.\r\nDetta kommer Ny demokrati att yrka i samband\r\nmed beslutet om riksdagens budget för budgetåret\r\n1992/93.</pre><pre>Herr talman! Jag yrkar härmed bifall till den av mig\r\nframställda reservationen.</pre><pre>Anf. 98  HANS LINDBLAD (fp):</pre><pre>Herr talman! I fjol yrkade jag i en motion avslag på\r\nförslaget om tilläggsstat för utgifter när det gäller\r\nriksdagen. De utgifterna, menar jag, hade kunnat\r\nförutses vid budgetbehandlingen. Det är i och för\r\nsig inte pengarna det handlar om, utan det är fråga\r\nom principen.</pre><pre>Här försöker vi att få ordning på Sveriges\r\nstatsfinanser genom att uttala att myndigheterna\r\nskall ha en framförhållning. De skall ha en\r\ntreårsbudgetering, och de skall kunna\r\nomprioritera. Men riksdagens egna verk kan få en\r\negen verksamhet.</pre><pre>Vid det aktuella tillfället uppfattade jag att\r\nkonstitutionsutskottet sade att det hade varit att\r\nföredra om kostnaderna i fråga hade kunnat\r\nförutses. Utskottet sade: Vi förutsätter att vad som\r\ni utskottet anförts beaktas i fortsättningen. Samma\r\nsak upprepas i år.</pre><pre>Det värsta här är JO-ämbetet. Det som JO-ämbetet\r\nföreslagit har nämligen inte sakbehandlats av\r\nförvaltningsstyrelsen eller förvaltningskontoret.\r\nMan har bara vidarebefordrat förslaget. Här har vi\r\nalltså exempel på en myndighet, JO, som kan\r\nbegära vad den vill hos riksdagen. Om man på en\r\nvanlig myndighet skulle komma på att man ville ut\r\noch resa litet mera och man således ville ha\r\ntilläggsanslag, skulle svaret från det egna\r\nfackdepartementet bums bli nej.</pre><pre>Men om man på fackdepartementet skulle ha varit\r\nså knasig att man sade att det var tillåtet att resa\r\nmera, skulle det med all säkerhet ha blivit stopp hos\r\nfinansdepartementet. Om man där skulle ha varit\r\nså korkad att man inte stoppade det hela, skulle\r\nriksdagen naturligtvis ha sagt att det inte beviljas\r\nmera pengar för resor. Sådant skall man veta när\r\nbudgeten görs. Men JO-ämbetet kan begära mera\r\noch får också pengar!</pre><pre>JO-ämbetet är ju en jobbig myndighet och en\r\nganska stor myndighet. Där finns 50 anställda.\r\nFörmodligen är den här myndigheten rätt\r\nineffektiv. Hälften av personalen är\r\nbiträdespersonal. En chef har blivit avsatt, därför\r\natt han var totalt hållningslös när det gällde\r\nekonomin. Dessutom har man köpt möbler, trots\r\natt pengar saknades. Att köpa något som man inte\r\nhar pengar till uppfattar jag som stöld. Nu säger\r\nJO-ämbetet att man vill ha pengar, så att man kan\r\nresa mera. Man får pengar. Dessutom är det\r\nundermåligt på ADB-sidan. Verksamheten\r\nfungerar inte. I det läget behöver man hjälp. Då\r\nsäger riksdagen att ADB-enheten skall inrätta en\r\nny byrådirektörs- eller avdelningsdirektörstjänst.\r\nDetta skall debiteras JO-ämbetet, och det är väl\r\nokej. Men vartenda öre får man på tilläggsstat. Det\r\nrimliga är naturligtvis att omfördela inom\r\nverksamheten. De som har sysslat med data får\r\ngöra någonting annat. Men, som sagt, man får\r\nvartenda öre på tilläggsstat.</pre><pre>Jag menar att man därmed handlar i strid med\r\nväldigt elementära principer. Naturligtvis skall man\r\ninom ramen för det anslag som beviljats fördela\r\nmellan personal och annat. Annars handlar man i\r\nstrid med väldigt enkla principer -- principer som\r\ngäller för statsförvaltningen i övrigt. Jag tycker att\r\ndet är besvärande att riksdagen direkt under sig har\r\nen myndighet som gång på gång och år efter år\r\nbehandlar sin ekonomi mycket illa. Och så här gör\r\nalltså JO-ämbetet. Egentligen spelar det ingen roll\r\nvad det är för myndighet. Varje myndighet skall ha\r\nordning på sin ekonomi. Det är i varje fall ingen\r\npoäng i att det här gäller JO-ämbetet, som ju i\r\nandra sammanhang har att granska hur\r\nmyndigheter och ämbetsverk sköter sig. JO-\r\nämbetet visar alltså på en utomordentligt dålig\r\nframförhållning. Det verkar vara kaos på den\r\nmyndigheten.</pre><pre>Jag har ingenting emot att man får hjälp med sina\r\ndatamaskiner. Men det är inte rimligt att riksdagen\r\nskall ge tilläggsanslag för detta ändamål.</pre><pre>Vad sedan gäller riksdagens egen verksamhet\r\nnoterar jag att pengar beviljats till\r\ninformationsbroschyren två år i rad. Det är\r\negentligen ett år för mycket.</pre><pre>Herr talman! Jag yrkar bifall till föregående talares\r\nreservation.</pre><pre>Anf. 99  INGVAR SVENSSON (kds):\r\nHerr talman! Det är klart att man kan kritisera detta med tilläggsanslag.\r\nGivetvis får det inte bli en normal del i verksamheten att man på olika\r\nmyndigheter ständigt kommer med krav på tilläggsanslag.</pre><pre>Det är heller inte en bra strategi att skjuta på\r\nnödvändiga investeringar. Jag måste säga att jag\r\nhar fullt förtroende för förvaltningskontoret och\r\nförvaltningsstyrelsen när det gäller deras förmåga\r\noch kapacitet att tillse att organisationen och\r\nadministrationen här i huset fungerar.</pre><pre>Mot den bakgrunden yrkar jag bifall till\r\nutskottsmajoritetens hemställan.</pre><pre>\r\nAnf. 100  JOHAN LÖNNROTH (v):</pre><pre>Herr talman! Också jag har mycket stort förtroende\r\nför förvaltningsstyrelsen och förvaltningen i detta\r\nhus. Men jag känner samtidigt ett behov av att ge\r\nHans Lindblad stöd i denna fråga.</pre><pre>Jag har själv suttit ett antal år i Göteborgs\r\nkommunstyrelse, och jag fick då en och annan gång\r\nhöra att jag var en gnet. Tjänstemännen runt\r\nomkring mig brukade antyda det när jag klagade på\r\nolika detaljer som jag tyckte var litet för dyra. Det\r\när ju alltid litet jobbigare att ge sig på dem som man\r\nhar runt omkring sig. Man betraktas som en gnet.\r\nJag är rädd att Hans Lindblad kanske också har fått\r\nden stämpeln på sig litet grand när han här river i\r\ngentemot våra närmaste.</pre><pre>Det handlar här självfallet om struntsummor sett i\r\ndet stora sammanhanget. Men jag tror att det rent\r\npsykologiskt är viktigt att vi stödjer det arbete som\r\nHans Lindblad har lagt ner där han verkligen har\r\npenetrerat dessa frågor. Också jag yrkar därför\r\nbifall till motionen, vilket innebär bifall till\r\nreservationen från Ny demokrati.</pre><pre>Anf. 101  HANS LINDBLAD (fp):</pre><pre>Herr talman! Ingvar Svensson sade att det här inte\r\nfår bli en vana. Men det är ju en vana om det\r\nupprepas år efter år. När konstitutionsutskottet\r\nförra året sade att detta inte skall upprepas så\r\nupprepas det lika fullt igen.</pre><pre>Jag har som känt inte fullt lika stort förtroende för\r\nförvaltningsstyrelsen eller förvaltningsledningen\r\nhär i huset. Men det är egentligen ointressant,\r\neftersom man sagt mig att man inte gör någon\r\nsakbehandling. Detta är ett förslag som kommer\r\nfrån JO och som bara är vidarebefordrat.\r\nFörvaltningsstyrelsen har inte tagit ställning och\r\nsagt om detta är rätt eller inte. Det är formellt\r\nriktigt, men man tar inte ställning till om JO\r\nbehöver resa mer. Därför kommer\r\nsakbehandlingen att åligga utskottet.\r\nFörvaltningsstyrelsen har inte gjort en bedömning\r\nav om det här är rätt.</pre><pre>Dessutom står i betänkandet att utskottet inte har\r\nnågon invändning mot medelsberäkningen. Det har\r\negentligen inte jag heller. Det är inte fråga om\r\nbeloppen och om det är för mycket eller för litet.\r\nJag menar att man över huvud taget inte skall få\r\npengar via tilläggsstat för sådant som hade kunnat\r\nförutses. Beloppet är för mig ointressant.</pre><pre>Det hela är en principiell fråga. Riksdagen lever i\r\nsin egen verksamhet inte upp till det som\r\ngrundlagen sagt sedan 1973 och som upprepats\r\ngång på gång, nämligen att man i budgeten skall få\r\nen samlad bedömning av samtliga behov och att\r\ntilläggsstat endast skall användas när det kommer\r\ntill nya faktorer.</pre><pre>Om vi inte inom riksdagens egen verksamhet lever\r\nupp till det blir det naturligtvis mycket svårt att\r\nhävda detta gentemot myndigheter. Detta är därför\r\nlitet sedelärande. Om riksdagen själv följer\r\nbestämmelserna kan vi med mycket större pondus\r\ngå ut och säga till myndigheterna: Ni måste ha\r\nframförhållning och göra omprioriteringar. Ni skall\r\ninte kunna komma och begära tilläggsanslag därför\r\natt ni är dåliga på att planera eller därför att ni inte\r\nkan klara ert datasystem.</pre><pre>Det är principiellt mycket viktigt att riksdagen lever\r\nupp till det riksdagen säger, dvs. att riksdagen gör\r\nsom riksdagen lär.</pre><pre>Överläggningen var härmed avslutad.</pre><pre>(Beslut skulle fattas den 18 mars.)</pre><pre>10 §  Anslag till allmänna val</pre><pre>Föredrogs</pre><pre>konstitutionsutskottets betänkande</pre><pre>1991/92:KU25 Anslag till allmänna val ( prop.\r\n1991/92:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 18 mars.)</pre><pre>11 §  Anslag till datainspektionen</pre><pre>Föredrogs</pre><pre>konstitutionsutskottets betänkande</pre><pre>1991/92:KU26 Anslag till datainspektionen\r\n(prop.1991/92:100 delvis).</pre><pre>Anf. 102  INGER RENÉ (m):</pre><pre>Herr talman! Elektro- och datatekniken har\r\nförändrat såväl arbetsliv som privatliv mer och i\r\nbetydligt snabbare takt än vad vi kunnat ana bara\r\nför några år sedan. Datorn är snart var mans\r\negendom och också var kvinnas. Alla berörs vi av\r\ndatoranvändningen, stundtals utan att var riktigt\r\nmedvetna om det.</pre><pre>Ny teknik väcker ofta oro hos många människor.\r\nDet är lätt att gripas av rädsla för eventuella\r\nnegativa sidor och glömma bort eller inte se de\r\nstora utvecklingsmöjligheter som t.ex.\r\ndatoriseringen ger. Det är därför väsentligt dels att\r\ninformera om data och datasäkerhet, dels att ha en\r\ntillsyn utformad så att automatisk databehandling\r\nav personuppgifter inte upplevs medföra\r\notillbörligt intrång i enskildas personliga integritet.\r\nDetta är datainspektionens uppgift.</pre><pre>I detta sammanhang kan det vara lämpligt att titta\r\ni backspegeln och fundera över varför Sverige har\r\nosedvanligt omfattande registrering av sina\r\nmedborgare. Svaret är de stora totalregistren som\r\nbehövs inom den offentliga sektorn, och de utgör\r\ndet stora hotet mot den personliga integriteten.\r\nMer av privat verksamhet inom skola, vård och\r\nomsorg kommer att minska behoven av de stora\r\nregistren, och det torde också öka enskilda\r\nmänniskors integritet.</pre><pre>Sveriges datalag är från 1973, och den är\r\nnaturligtvis starkt föråldrad med tanke på vad som\r\nhar hänt inom området under snart 20 år. En ny\r\ndatalag är i vardande inom de närmaste åren. Det\r\nkommer att föreslås en helt ny inriktning för\r\ndatainspektionens arbete. Tillståndsprövningen\r\nkommer att överges och myndigheten kommer att\r\nutöva sitt ämbete genom tillsyn.\r\nFinansieringssystemet kommer att läggas om, och\r\nsom en effekt av detta kommer datainspektionen\r\natt slippa en del kamerala sysslor och mer kunna\r\nkoncentrera sig på sin huvuduppgift, dvs. att\r\nuppehålla integritetsskyddet.</pre><pre>Det pågår dessutom sedan några år inom\r\ndatainspektionen ett arbete med att rationalisera\r\nhandläggningen av ansökning om tillstånd att\r\ninrätta personregister. Särskilda registerlagar\r\nkommer att reglera ett stort antal områden. Det\r\nkommer också att kraftigt förändra inriktningen på\r\ndatainspektionens verksamhet.</pre><pre>Det pågår alltså redan nu förändringar inom\r\ndatainspektionen, och situationen kommer att bli\r\nän mer annorlunda om några år när den nya\r\ndatalagen träder i kraft. I detta läge är det naturligt\r\natt avvakta förändringsarbetet innan man beslutar i\r\nen så viktig fråga som att öka personalstyrkan eller\r\nändra myndighetens arbetsinriktning. Det är därför\r\nytterligt olämpligt att nu utöka antalet tjänstemän,\r\nvilket föreslås i den socialdemokratiska motionen.</pre><pre>Jag yrkar bifall till reservationen och avslag till\r\nutskottets hemställan.</pre><pre>Anf. 103  INGELA MÅRTENSSON (fp):</pre><pre>Herr talman! Datainspektionen fyller en mycket\r\nviktig funktion i vårt samhälle. Det tror jag att alla\r\ni utskottet är överens om. Det gäller för\r\ndatainspektionen att se till att automatisk\r\ndatabehandling av personuppgifter inte medför\r\notillbörligt intrång i enskildas personliga integritet,\r\noch det är en grannlaga uppgift.</pre><pre>Den omfattande datoriseringen har inneburit att\r\ndatainspektionens verksamhetsområde har ökat\r\nbetydligt. Meningen är att datainspektionen precis\r\nsom här tidigare sagts dels skall ge tillstånd, dels\r\nutöva tillsyn. Tillsynsarbetet har kommit i kläm\r\neftersom det kommit in så många anmälningar, och\r\ntillståndsfunktionen har utökats våldsamt.</pre><pre>Detta har man uppmärksammat under långt tid.\r\nRedan i början av 80-talet fanns planer på att göra\r\nförändringar på detta område. Men man kunde inte\r\nenas om detta. Nu pågår, precis som Inger René\r\nsade, datalagsutredningen, där flera av oss sitter\r\nmed. Troligen kommer man att betona\r\ntillsynsverksamheten och tona ner\r\ntillståndsverksamheten. Vi i Folkpartiet anser är\r\nmycket viktigt att man verkligen kommer åt de\r\nkänsliga registren och bevakar den personliga\r\nintegriteten.</pre><pre>Eftersom arbetet pågår tycker vi inte att det finns\r\nanledning att öka själva ramen för\r\ndatainspektionens arbete. Men om det finns behov\r\nav tillfälliga förstärkningar finns den möjligheten.\r\nDatainspektionen har ju de senaste åren levererat\r\növerskott till staten. Man har också ansökt om att\r\nfå använda de här överskotten. Den\r\nsocialdemokratiska regeringen har de senaste åren\r\ninte gett något besked huruvida man skulle få\r\nmöjlighet till detta. En sådan ansökan finns nu inne\r\nigen. Om man behöver detta för att t.ex. utöka\r\ntillsynsverksamheten finns möjligheten att få\r\ntillstånd att disponera överskottet under en viss tid.\r\nVi tycker att det är rimligare att man förfar på det\r\nhär sättet eftersom utredningsarbetet pågår.</pre><pre>Det är först när vi här i riksdagen är överens om hur\r\nvi skall ha det med datainspektionen och hur den\r\nskall vara organiserad som vi skall fastställa\r\norganisationen för arbetet. Det är inget motiv att\r\nsäga att detta inte kostar staten någonting. För hur\r\ndet än är så är ju de avgifter som kommer in till\r\ndatainspektionen kostnader som bärs av några.</pre><pre>Jag vill med detta instämma i Inger Renés\r\nanförande och yrka bifall till reservationen och\r\navslag på majoritetens förslag.</pre><pre>Anf. 104  JOHAN LÖNNROTH (v):</pre><pre>Herr talman! I den socialdemokratiska motionen\r\nstår det:''Kraven på ökad effektivisering av den\r\noffentliga sektorn kommer också att leda till krav\r\npå samordning av olika databaserade\r\ninformationssystem, inte minst inom den\r\nkommunala sektorn.'' Detta innebär ökade risker\r\nför den personliga integriteten.</pre><pre>Jag kan bara instämma i detta. Jag kan ta min egen\r\nhemkommun som exempel. På senare tid har det\r\nvarit en het debatt om spårvägen och deras register\r\növer fuskåkare i Göteborg. Det finns säkert många\r\nandra sådana exempel.</pre><pre>Vad är då orsaken till den här typen av\r\nrationaliseringar och samordningar av dataregister\r\ni kommunerna? Vad är grundorsaken till dessa\r\nganska extrema effektiviseringskrav? Jag skulle\r\nvilja påstå att en huvudanledning är den statliga\r\nkonfiskeringen av kommunernas pengar. Den har\r\npågått under både föregående och nuvarande\r\nregering.</pre><pre>Det är mot den här bakgrunden vi skall se inslaget\r\ni motionsförslaget att man skall låta\r\ndatainspektionen höja sina avgifter. Ingela\r\nMårtensson tog upp detta nu. Om man låter\r\ndatainspektionen höja sina avgifter på de här\r\ntjänsterna kan vi ju säga att staten med ena handen\r\ntar ifrån kommunerna ytterligare pengar och\r\nsamtidigt hötter med den andra näven och säger att\r\nde skall passa sig för att införa olika\r\nintegritetshotande datasystem.</pre><pre>Datainspektionen utför självfallet ett viktigt\r\narbete. Men jag tror inte att man skall ha en övertro\r\npå statlig kontroll. Det handlar nog ofta om att\r\nvanligt folk skall ha en vaksamhet mot detta.</pre><pre>Jag skulle också vilja polemisera mot Inger René\r\nsom säger att en privatisering här på något sätt\r\nskulle vara en hjälp att få bort dessa dataregister.\r\nJag skall ta ett litet exempel på det också. År 1975\r\navslöjades ett privat åsiktsregister inom Göteborgs\r\nsjukvårdsförvaltning. Den person som ägnade sig\r\nåt den här registreringen blev sedermera direktör\r\npå Volvo och ledde AB Volvoresultat, tror jag det\r\nhette. Där hade man bl.a. fullständig kontroll över\r\nvilka det var som köpte aktier och inte köpte aktier\r\ni Volvos vinstdelningssystem.</pre><pre>Jag tror att det är en oroande utveckling inom\r\nmånga svenska privatägda storföretag att de har en\r\nganska stark kontroll över de anställda och kanske\r\nockså andra kategorier som de av olika skäl vill ha\r\nkontroll över. Jag tror inte att detta med\r\nprivatisering skulle vara ett botemedel, snarare\r\ntvärtom. Om datainspektionen skall prioritera, och\r\ndet tvingas den självfallet att göra, skulle jag vilja\r\nuppmana Kurt Ove Johansson och andra som sitter\r\ni styrelsen att skärpa kontrollen av de privata\r\nstorföretagen och vad som pågår där.</pre><pre>Med detta vill jag yrka avslag på reservationen. Det\r\ninnebär alltså samma ställningstagande som det\r\nursprungliga regeringsförslaget.</pre><pre>Anf. 105  INGER RENÉ (m) replik:</pre><pre>Herr talman! Johan Lönnroth tog ett exempel som\r\när sorgligt i hela sin skepnad. Men jag skulle vilja ta\r\ntvå andra exempel som visar att det faktiskt är så att\r\nde stora totalregistren har gjort att vi registreras i\r\nstörre utsträckning än i de allra flesta andra länder.\r\nMan kan dels titta på registermängden, som är\r\nmycket större än i alla andra länder, dels titta på\r\neffekterna av detta.</pre><pre>Åtskilliga människor föredrar i dag att vända sig till\r\nprivat sjukvård, för att ta ett exempel, i stället för\r\nden landstingsdrivna sjukvården därför att man vill\r\nundvika att hamna i landstingens register.</pre><pre>Anf. 106  JOHAN LÖNNROTH (v) replik:</pre><pre>Herr talman! Det finns en grundläggande skillnad,\r\nInger René, mellan privat och offentlig verksamhet.\r\nDet är faktiskt så att vi har någonting som heter\r\noffentlighetsprincipen.</pre><pre>I Göteborgs kommunfullmäktige har man haft\r\nmånga genomlysande debatter om integriteten i\r\ndatasystemen i kommunen. I de privata\r\nstorföretagen förekommer ingen liknande offentlig\r\ndebatt. Det är en stor grundläggande principiell\r\nskillnad. Vi har många kloka kommunalpolitiker\r\nsom verkligen försöker att hålla kontrollen på vad\r\nsom händer i kommunen.</pre><pre>Anf. 107  KURT OVE JOHANSSON (s):</pre><pre>Herr talman! Jag skall inte lägga mig i diskussionen\r\nsom har förts mellan Lönnroth och René, men jag\r\nvill ändå understryka det som Lönnroth talar om,\r\nnämligen de konsekvenser som det kan få för\r\nutvecklingen när den nya kommunallagen träder i\r\nkraft. Datainspektionen har ju också ganska\r\nnyligen undersökt de här frågorna och pekat på de\r\nsvårigheter som kan uppstå när det gäller just\r\noffentlighetsprincipen.</pre><pre>Detta är ju mycket väsentliga frågor som det\r\nsannolikt finns stor anledning för oss här i riksdagen\r\natt komma tillbaka till. Det finns alltså en uppenbar\r\nrisk för att den öppenhet som finns här kan gå\r\nförlorad om man inte verkligen ser om sitt hus.\r\nDetta har datainspektionen pekat på nu. Jag tror\r\natt man har en presskonferens i dag kring just de\r\nhär frågorna.</pre><pre>Sedan vill jag understryka att Sverige har ju alltid\r\nstått i främsta ledet när det gäller datalagstiftning.\r\nSverige fick sin datalag, som ett av de första\r\nländerna i världen, som Inger René sade, 1973.\r\nSamtidigt inrättades datainspektionen som i kraft\r\nav datalagen skall värna om medborgarnas\r\npersonliga integritet i datasamhället.</pre><pre>Datalagen och datainspektion tillkom på\r\nsocialdemokratiskt initiativ. För oss\r\nsocialdemokrater är rätten till personlig integritet\r\nen hjärtefråga. Därför slår vi vakt om\r\ndatainspektionens möjligheter att bedriva en\r\neffektiv verksamhet. De politiska partier som nu\r\nsitter i regeringen, och som hade säte i riksdagen\r\nnär datalagen antogs, kom först senare att\r\nintressera sig för de datapolitiska frågorna. Det\r\nförklarar måhända den dumsnålhet som\r\nregeringspartierna nu visar upp beträffande\r\nanslagsramen till datainspektionen för budgetåret\r\n1992/93.</pre><pre>Trots att datalagen inte har så många år på nacken\r\nhar den ändå genomgått många förändringar. Det\r\nsammanhänger naturligtvis i hög grad med den\r\nsnabba tekniska utvecklingen på området och den\r\nökade datoriseringen i samhället. Kraven på ökad\r\ndatasäkerhet och ett bättre skydd för den\r\npersonliga integriteten har därför drivits hårt. Jag\r\nvill hävda att den socialdemokratiska regeringen\r\nunder andra hälften av 80-talet på grundval av data-\r\noch offentlighetskommitténs förslag kunde\r\nförändra datalagen i en riktning som stärkte den\r\nenskildes personliga integritet.</pre><pre>Att minska anslagsramen för datainspektionen med\r\n0,5 %, som den borgerliga regeringen nu föreslår,\r\nkan vid första ögonkastet förefalla vara en\r\nmarginell förändring, men vid närmare eftertanke\r\när det snudd på skandal. Det är bara att ta del av\r\nfakta. Antalet tillståndsärenden vid\r\ndatainspektionen ökar kontinuerligt liksom dessa\r\närendens svårighetsgrad.</pre><pre>Härtill kommer att mycket återstår innan\r\ndatainspektionen kan uppnå det mål för\r\ntillsynsverksamheten som antagits och som\r\nstatsmakterna anslutit sig till. Regering och riksdag\r\nhar gång på gång understrukit att en aktiv\r\ntillsynsverksamhet är av fundamental betydelse för\r\nintegritetsskyddet i samband med\r\npersonregistrering.</pre><pre>Mot den bakgrunden är den borgerliga regeringens\r\nförslag om en minskad utgiftsram för\r\ndatainspektionen något av ett dråpslag, får man väl\r\nsäga, mot den personliga integriteten.</pre><pre>En effektivisering av den offentliga sektorn liksom\r\nnya organisationsformer på olika samhällsområden\r\nkommer att medföra krav på en ökad samordning\r\nav databaserade informationssystem. Den här\r\nutvecklingen kommer, som Johan Lönnroth\r\npåpekade, att bli mycket tydlig på den kommunala\r\nsidan genom den administrativa omdaning som den\r\nnya kommunallagen för med sig. Förväntade\r\nbransch- och strukturrationaliseringar på den\r\nprivata sektorn kommer ytterligare att förstärka\r\nden utvecklingen.</pre><pre>Det är lätt att inse att de här förhållandena\r\nsammantaget medför risker för otillbörligt intrång i\r\nden personliga integriteten. I det läget kan man inte\r\navstå från att ge datainspektionen en något ökad\r\nutgiftsram för att bemästra situationen.</pre><pre>Vi anser att denna utgiftsram bör fastställas till\r\n21 637 000 kr. för budgetåret 1992/93. Det är väl\r\nanvända pengar, det vet vi. Därom vittnar de\r\nresursökningar till datainspektionen som riksdagen\r\nbeslutat om under senare år, då på förslag från den\r\nsocialdemokratiska regeringen. Datainspektionen\r\nhar kunnat effektivisera sin verksamhet. Vi har som\r\nenskilda medborgare fått ett bättre\r\nintegritetsskydd, och registerhållarna har fått en\r\nbättre service.</pre><pre>Regeringens motiv för att minska\r\ndatainspektionens utgiftsram är mycket illa\r\nunderbyggda. Den gemensamma reservationen\r\nfrån regeringspartierna gör faktiskt saken ännu\r\nvärre. Det måste, som jag ser det, vara genant att\r\nbehöva stå som undertecknare av ett så\r\nundermåligt dokument.</pre><pre>Man säger i reservationen att förändringar i\r\ndatalagen skall förändra datainspektionens\r\narbetssituation. Datalagsutredningen tillgrips som\r\nett slagträ från regeringspartiernas sida för att\r\nminska datainspektionens resurser. Jag måste ställa\r\nfrågan om på vilket sätt datalagsutredningen\r\npåverkar datainspektionens resursram för 1992/93.</pre><pre>Arbetet i datalagsutredningen pågår för\r\nnärvarande. Vi som ingår i den har haft några få\r\nsammanträden. Den kommer inte att vara klar\r\nförrän allra tidigast i höst. Sedan vet alla att det är\r\nen lång process som förestår, innan det ligger en\r\nproposition klar på riksdagens bord.</pre><pre>De praktiska effekterna för datainspektionens\r\narbete av en ny datalag kommer i bästa fall 1995.\r\nMan kan med andra ord inte skära i\r\ndatainspektionens utgiftsram för 1992/93 med\r\nmotiveringen att vi har en ny datalag 1995 utan att\r\ndet får negativa effekter för den personliga\r\nintegriteten och för registerhållarna.</pre><pre>Sedan hänvisar reservanterna till det\r\nstatsfinansiella läget. Utan att ens rodna på\r\nkinderna försöker de dölja det faktum att en höjd\r\nutgiftsram för datainspektionen inte på något sätt\r\npåverkar statens budgetsaldo. Datainspektionen är\r\nen tusenkronorsmyndighet. Den utgiftsram som\r\nutskottsmajoriteten föreslår täcks av\r\ndatainspektionens egna inkomster.</pre><pre>När det gäller den statsfinansiella effekten förhåller\r\ndet sig precis tvärtemot vad reservanterna säger.\r\nGenom att snörpa åt resurserna för\r\ndatainspektionen minskar man effektiviteten.\r\nÄrendebalansen ökar, och kostnaderna för\r\ndatainspektionens kunder ökar. De får helt enkelt\r\nvänta längre på ett tillstånd och förlorar pengar på\r\natt inte få ta ett register i bruk. Det gäller både den\r\nprivata och den offentliga sektorn som är\r\ndatainspektionens kunder.</pre><pre>Genom att man minskar resurserna till\r\ndatainspektionen på det sätt som reservanterna och\r\nregeringen föreslår uppstår det negativa\r\nstatsfinansiella effekter. Den stora förloraren på\r\nden borgerliga regeringens njugghet mot\r\ndatainspektionen är medborgarna i Sverige och\r\nnaturligtvis den personliga integriteten genom att\r\nbl.a. tillsynsverksamheten och\r\nregelgivningsverksamheten blir lidande.</pre><pre>Hur det nu än går i voteringen i det här ärendet har\r\ndagens debatt åtminstone haft den nyttan med sig\r\natt vi nu vet vilka partier som i både ord och\r\nhandling är beredda att värna den personliga\r\nintegriteten.</pre><pre>Jag skulle också med några ord vilja kommentera\r\ndet som Ingela Mårtensson var inne på. Hon säger\r\natt det skulle finnas möjligheter för\r\ndatainspektionen att gå till regeringen och nu få nya\r\npengar inom den nuvarande utgiftsramen. Men,\r\nherre Gud, det är ju precis det som\r\ndatainspektionen har gjort!</pre><pre>Datainspektionen har gått in med sin\r\nanslagsframställning till regeringen och har nu fått\r\nbeskedet att regeringen inte ens är beredd att ge\r\ndatainspektionen lika mycket resurser som den\r\nhade föregående år, utan man vill t.o.m. skära i\r\ndatainspektionens nuvarande resurser med 0,5 %.</pre><pre>Har Ingela Mårtensson uppgifter som utskottet i\r\növrigt inte har haft? Har Ingela Mårtensson fått\r\nnågra löften från regeringen om att\r\ndatainspektionen, om den går in med en ny\r\nanslagsbegäran, då också kommer att få de pengar\r\nsom vi pratar om? Om Ingela Mårtensson har\r\nsådana uppgifter, är det mycket egendomligt att\r\nman från folkpartiets sida i konstitutionsutskottet\r\ninte var beredd att kasta fram dem under\r\nutskottsbehandlingen. Om så skett, hade frågan\r\nkanske kommit i ett helt nytt perspektiv.</pre><pre>Jag tycker alltså att det är rimligt, med de\r\nuttalanden som Ingela Mårtensson har gjort, att vi\r\nfår besked: Har regeringen bestämt sig för att ge\r\ndatainspektionen de pengar som vi har efterlyst?\r\nDå skulle vi debattera den här frågan utifrån andra\r\nutgångspunkter, naturligtvis. Det vore intressant\r\natt få svar.</pre><pre>Anf. 108  INGELA MÅRTENSSON (fp):</pre><pre>Herr talman! Kurt Ove Johansson får det till att låta\r\nsom om debatten gäller vem som bäst skyddar den\r\npersonliga integriteten. Det är inte detta det\r\nhandlar om här.</pre><pre>Vad beträffar historien skulle jag vilja påminna om\r\nden insats som Kerstin Anér har gjort i den här\r\nfrågan under väldigt många år. När hon satt i\r\nriksdagen slog hon verkligen ett slag för den\r\npersonliga integriteten och skyddet för personer\r\nmot det intrång som kunde ske genom datorisering\r\nav personregister etc. Men det är som sagt inte den\r\nfrågan det gäller här.</pre><pre>Sedan vill jag ta upp frågan om den tillfälliga\r\nresursförstärkning som jag talade om i mitt första\r\nanförande. Kurt Ove Johansson undrar om jag har\r\nsärskilda informationer som utskottet i övrigt inte\r\nhar del av. Jag utgår ifrån att Kurt Ove Johansson\r\nhar läst vad han själv står bakom i utskottet. Högst\r\nupp på s. 4 i betänkandet står precis det som jag\r\nsade, att datainspektionen har lämnat in en\r\nansökan om att få disponera överskottet.</pre><pre>Man får skilja mellan utgiftsramen, som riksdagen\r\nbeslutar om, och möjligheten att utnyttja ett\r\növerskott som datainspektionen levererar in till\r\nstaten. Hela utskottet har i sin skrivelse fört fram --\r\noch vi har tagit upp det i vår reservation -- att det\r\nfinns möjligheter till förstärkning på det sättet.</pre><pre>Regeringen har inte tagit ställning, och det står\r\nockså på s. 4 att skrivelsen för närvarande är\r\nföremål för övervägande inom regeringskansliet.\r\nSå jag kan inte förstå att det skulle vara någon\r\nnyhet för Kurt Ove Johansson.</pre><pre>Det fanns många andra påhopp i Kurt Ove\r\nJohanssons inlägg, bl.a. att målet för tillsyn inte har\r\nuppfyllts på länge och att möjligheterna att uppnå\r\ndet nu skulle försvåras. Det har inte kunnat\r\nuppfyllas under många år på det sätt som var\r\nmeningen med datainspektionen. Det gör också att\r\nfrågan nu är föremål för utredning i\r\ndatalagsutredningen.</pre><pre>Vi brukar vanligtvis hantera ärenden så att om det\r\npågår en utredning skall vi inte under tiden ändra\r\nen organisation. Det är klart att man kunde ha en\r\njätteapparat för att kunna kontrollera, men jag tror\r\natt vi är ganska överens om att vi inte vill att\r\ndatainspektionen skall bli något enormt\r\nkontrollorgan, utan att den skall fortsätta i ungefär\r\nden nuvarande storleken.</pre><pre>Jag tror också att man från inspektionens sida\r\ntycker att det inte är meningen att man skall utvidga\r\nsig över alla gränser, utan det måste vara en mindre\r\napparat för att den skall fungera. Då gäller det att\r\ninom ramarna se till att den fungerar på bästa sätt\r\noch att vi får ut det som vi önskar av inspektionen.</pre><pre>Sedan är det ju fel att påstå att vi skulle försöka\r\ndölja att datainspektionen är en\r\ntusenkronorsmyndighet. Det står också i skrivelsen\r\nsom vi alla ställt oss bakom. Det enda som vi inte\r\när överens om är de två sista styckena på s. 4 i\r\nbetänkandet. Där vill vi från de borgerliga\r\npartierna ha en annan text som finns i vår\r\nreservation. Så vi försöker verkligen inte dölja\r\nnågonting. Det är helt öppna kort. Det är bara det\r\natt vi drar litet olika slutsatser.</pre><pre>Anf. 109  KURT OVE JOHANSSON (s) replik:</pre><pre>Herr talman! Jag hade nöjet att sitta med Kerstin\r\nAnér i datalagstiftningskommittén och kan precis\r\nsom Ingela Mårtensson lovorda de insatser som\r\nKerstin Anér gjorde. Hos henne fanns ett genuint\r\nintresse att skydda den personliga integriteten.</pre><pre>Men det som gör mig litet besviken är att när den\r\nsocialdemokratiska regeringen tidigare om åren har\r\ngivit datainspektionen ökade resurser, har det\r\nnärmast varit så att folkpartisterna här i riksdagen\r\nhar stått upp och menat att socialdemokraterna har\r\nvarit för njugga, trots att vi har givit\r\ndatainspektionen nya resurser. Nu sitter ni och\r\nfrånhänder datainspektionen 0,5 %. Det är alltså\r\ndenna frontförändring från folkpartiets sida som\r\njag tycker är utomordentligt beklaglig.</pre><pre>Sedan är det naturligtvis på det sättet, Ingela\r\nMårtensson, att jag utomordentligt noga har läst\r\nigenom handlingarna som vi diskuterar. Jag har\r\nockså sett formuleringen på s. 4 som Ingela\r\nMårtensson åberopade. Det var bara det att när jag\r\nställde frågan till Ylva Annerstedt i\r\nkonstitutionsutskottet, om detta betydde att\r\ndatainspektionen hade att räkna med nya resurser\r\nför 1992/93, fick jag svaret från Ylva Annerstedt att\r\nhon inte kunde gå i god för detta men att det pågick\r\ndiskussioner inom regeringen.</pre><pre>Det var därför jag tyckte att det var litet\r\negendomligt. Ingela Mårtensson kan tydligen stå\r\nhär i talarstolen och lova att datainspektionen skall\r\nfå nya resurser, men folkpartiets representant i\r\nutskottet kunde inte göra det när vi behandlade\r\nfrågan där, och det är en väldig skillnad.</pre><pre>Det här gäller, Ingela Mårtensson, en\r\nintegritetsfråga. När man går igenom de handlingar\r\nsom ligger till grund för vår diskussion och vad\r\ndatainspektionen har uttalat, finner man en klar\r\nvarning för att om datainspektionen får minskade\r\nresurser, som regeringen har föreslagit, kan\r\ninspektionen inte upprätthålla den nuvarande\r\nnivån när det gäller tillsyn och snabbheten i att\r\nbehandla de tillståndsärenden som föreligger. Det\r\nhär kommer att på olika sätt slå hårt mot\r\ndatainspektionens verksamhet.</pre><pre>Självfallet gäller att om man frånhänder en\r\nmyndighet resurser, samtidigt som myndighetens\r\narbetsbörda ökar, inte minst på grund av\r\nriksdagsbeslut, får det konsekvenser för de\r\nuppgifter myndigheten är satt att sköta -- i det här\r\nfallet att trygga den personliga integriteten.</pre><pre>Anf. 110  INGELA MÅRTENSSON (fp) replik:</pre><pre>Herr talman! Jag har inte sagt att datainspektionen\r\nkommer att få disponera överskottet. Jag säger att\r\nden möjligheten finns. Det framkommer i\r\nbetänkandet och i vår reservation, och förslaget\r\nbehandlas för närvarande av regeringen. Jag kan\r\ninte stå här och föregå ett regeringsbeslut. Det är\r\nupp till regeringen att besluta.</pre><pre>När datainspektionen vände sig till den\r\nsocialdemokratiska regeringen fick man över\r\nhuvud taget inga svar. Frågan bereds av den\r\nsittande regeringen. Jag kan lova att svar kommer\r\natt lämnas. Men vad svaret skall innehålla kan jag\r\ninte säga nu -- som de flesta väl förstår.</pre><pre>Vidare har vi frågan om tillsynsarbetet. Vi kan vara\r\növerens om att det arbetet inte har fungerat på flera\r\når såsom det egentligen skulle göra. Det är därför\r\nfrågan behandlas i datalagsutredningen, dvs. att det\r\nmåste bli en annan inriktning så att det inte blir en\r\nenorm kontrollapparat. Jag tror att vi är överens\r\nom att denna apparat inte skall växa hur mycket\r\nsom helst. Den skall finnas i ett mindre omfång. Jag\r\ntyckte mig också förstå att datainspektionen, när\r\ninspektionen besökte konstitutionsutskottet, ansåg\r\natt kontrollen skall utföras i en något mindre\r\nomfattning. Men en prioritering måste ske av vad\r\nsom skall göras.</pre><pre>I dag finns ett enormt mörkertal när det gäller\r\npersonregister. Det finns kanske 300 000, en del\r\nsäger ända upp till 500 000, personregister i\r\nSverige, varav 40 000 finns anmälda hos\r\ndatainspektionen.</pre><pre>Därför är det angeläget att det finns möjlighet att\r\nutöva tillsyn i de särskilt känsliga registren. Därför\r\nfår frågan om tillstånd stå tillbaka. Jag tror att vi\r\nkan vara överens om den saken. Frågan är hur\r\ntillsynen skall organiseras framöver. Jag tycker inte\r\natt vi nu skall binda upp oss för att fast personal\r\nskall anställas och nya lokaler anskaffas -- som\r\navsikten är med förslaget från inspektionens sida\r\noch som Kurt Ove Johansson backar upp. Vi i\r\nFolkpartiet liberalerna tycker att det är dumt att\r\ngöra så när ändå inriktningen på inspektionens\r\nverksamhet skall ändras.</pre><pre>Anf. 111  KURT OVE JOHANSSON (s) replik:</pre><pre>Herr talman! Ingela Mårtensson talar egentligen\r\nemot sig själv. Samtidigt som hon betonar att det\r\nfinns ett stort mörkertal, har regeringen mage att\r\nfrånhända datainspektionen resurser. Det ställer\r\nIngela Mårtensson upp på! Samtidigt växer\r\närendemängden, samtidigt som ärenden blir allt\r\nsvårare att handlägga, och samtidigt som vi i\r\nriksdagen fattar beslut som innebär att vi lägger\r\nytterligare arbetsbörda på datainspektionen. Det är\r\nnärmast ansvarslöst att i ett sådant läge föreslå att\r\ndatainspektionen skall få sämre resurser. Det\r\nkommer naturligtvis att gå ut över den personliga\r\nsäkerheten och den personliga integriteten.</pre><pre>Ingela Mårtensson far faktiskt med osanning när\r\nhon talar om den socialdemokratiska regeringens\r\nsätt att behandla datainspektionen de senaste åren.\r\nHon säger att datainspektionen inte fick några nya\r\nresurser. Men det var precis vad datainspektionen\r\nfick. Jag har ett papper här angående budgetåret\r\n1989/90. Vad hände då? Jo, då föreslog den\r\nsocialdemokratiska regeringen att 600 000 kr. av\r\növerskottet som datainspektionen hade arbetat\r\nihop skulle få användas som resursförstärkning för\r\natt stärka datainspektionens arbetsmöjligheter i\r\nolika sammanhang och höja kompetensen.</pre><pre>Det som var intressant då var, att när förslaget\r\nbehandlades fanns det en reservation fogad till\r\nutskottets utlåtande. Reservanterna tyckte att trots\r\natt datainspektionens resurser utökades var vi för\r\nsnåla, och de ville lägga på ytterligare en miljon. Nu\r\nnär de sitter i regeringsställning och har möjlighet\r\natt påverka denna situation, har de glömt allt. Då\r\ngår de så långt att de inte ens nöjer sig med att låta\r\ndatainspektionen få ha kvar sina tidigare resurser,\r\nutan de frånhänder inspektionen 0,5 %.</pre><pre>Det är helt uppenbart att politiken på dataområdet,\r\nsom Ingela Mårtensson gör sig till den främsta\r\nförespråkaren för, är från integritetssynpunkt en\r\nfruktansvärt dålig politik.</pre><pre>Anf. 112  INGELA MÅRTENSSON (fp):</pre><pre>Herr talman! Jag återgår igen till stycket högst upp\r\npå sidan 4 i betänkandet. Där står: ''Av skrivelsen,\r\nsom är föremål för överväganden inom\r\nregeringskansliet, framgår att tidigare skrivelser --\r\n1989 och 1990 -- angående disposition av tidigare\r\növerskott inte slutbehandlats.'' Det är den text som\r\nockså Kurt Ove Johansson står bakom.</pre><pre>Vidare har vi frågan om mörkertalet. Visst är det\r\notillfredsställande. Det är just därför som frågan\r\nbehandlas nu. Jag tycker att det är en viktig fråga\r\nom vi skall överge anmälningsplikten. Jag har inte\r\ntagit slutlig ställning i den frågan. Skall vi slopa\r\ntillståndsgivningen och i stället ha något slags\r\nanmälningsplikt och satsa resurserna på tillsyn?</pre><pre>Men under tiden att vi diskuterar dessa frågor och\r\nkommer fram till hur vi vill ha det, är det väl dumt\r\natt binda sig i fasta utgifter för utökad personal --\r\ndet är fråga om tre tjänster -- plus ytterligare\r\nlokaler. När kravet på tillsyn ändå inte har uppfyllts\r\nsåsom vi skulle ha velat ha det, kan vi väl ha litet is\r\ni magen och vänta tills dess vi vet hur det skall bli.\r\nSedan kan vi komma överens om vilken\r\norganisation som behövs.</pre><pre>Sedan har vi de 0,5 %. Det finns väl också\r\nmöjligheter att från inspektionens sida göra vissa\r\nrationaliseringar. Hittills har vissa förändringar\r\nkunnat göras, och vi utgår från att det fortfarande\r\nfinns utrymme för rationaliseringar.</pre><pre>Anf. 113  INGER RENÉ (m):</pre><pre>Herr talman! Kurt Ove Johansson sade i början av\r\nsitt anförande att utökningen av tre tjänster och den\r\nkostnad som det medför täcks av höjda avgifter. I\r\nden text som motionären har använt sig av skall\r\ntjänsterna användas för utökad tillsynsverksamhet\r\noch inte för tillståndsverksamhet. Tillsyn ger inga\r\nytterligare inkomster. Det är avgifterna för\r\ntillstånden som ger inkomsterna. Det måste\r\ninnebära att varje tillstånd kommer att kosta\r\nåtskilligt mer.</pre><pre>Med tanke på att datainspektionen redan tidigare\r\nhar varit försiktig med att ta ut dessa avgifter,\r\ndärför att inspektionen vet att dessa avgifter har\r\nbetytt mycket för små och stora föreningar, tycker\r\njag att det är anmärkningsvärt att\r\nsocialdemokraterna på detta sätt vill öka\r\nkostnaderna för dem som får tillstånd.</pre><pre>Vidare har vi frågan om den allmänna generella\r\nnedskärningen. Vi lever i ett mycket\r\nbekymmersamt ekonomiskt läge. Det finns säkert\r\nåtskilliga områden som både Johansson och jag\r\nskulle vilja skona från budgetnedskärningarna.\r\nMed tanke på det statsfinansiella läget måste\r\nsamma krav på återhållsamhet och fortsatta\r\nrationaliseringar respekteras inom alla\r\nverksamhetsgrenar -- även inom datainspektionens\r\nområde.</pre><pre>Anf. 114  KURT OVE JOHANSSON (s):</pre><pre>Herr talman! Inger René har fel också när hon säger\r\natt tillsyn inte ger några nya pengar till\r\ndatainspektionen. Jag fick intrycket att tillsyn bara\r\nkostar pengar. Det är alldeles uppåt väggarna fel. I\r\ndatainspektionens styrelse vet vi att det de gånger\r\nvi har vidtagit tillsynsåtgärder har lett till att många\r\nav de svarta områden som Ingela Mårtensson\r\ntidigare pratade om har kommit i dagen. Det har\r\ninneburit att många ansökningar har kommit in,\r\ndär man har begärt tillstånd.</pre><pre>Egentligen vet Inger René inte vad hon pratar om.\r\nDet är alldeles uppenbart att hon har fel på denna\r\npunkt.</pre><pre>De som representerar regeringssidan i denna\r\ndebatt skulle lyssna litet mer på vad de personer\r\nsom representerar dem i datainspektionen har sagt\r\ni denna fråga. Lyssna på dem som har haft\r\nmöjligheter att följa denna verksamhet, så skall ni\r\nse att vi är ganska ense om att en ökad resursram\r\nför datainspektionen verkligen är väl använda\r\npengar. Jag vill påstå att en väl avvägd\r\nresurstilldelning till datainspektionen också i hög\r\ngrad bidrar till en förbättring av ekonomin i\r\nsamhället. Genom att man tar datateknik till hjälp\r\nkan man göra omfattande besparingar inte minst i\r\nden offentliga verksamheten. Om\r\ndatainspektionen inte får tillräckligt med resurser\r\nfår den vänta med att ta nya system i drift som är\r\nbilligare och som skulle kunna spara många slantar\r\nför kommuner och annan offentlig verksamhet, och\r\näven för privat verksamhet för den delen.</pre><pre>Jag vill påstå att en satsning av det slag som vi i\r\nutskottsmajoriteten föreslår skulle vara väl\r\nanvända pengar, som skulle få stor betydelse för\r\nsamhällsutvecklingen också från ekonomisk\r\nsynpunkt.</pre><pre>Anf. 115  INGER RENÉ (m):</pre><pre>Herr talman! Om jag skall dra slutsatsen av Kurt\r\nOve Johanssons mångordiga utläggning blir den att\r\nman tillsätter tjänster för tillsyn, men de kommer\r\natt få användas för att behandla ansökningar om\r\ntillstånd, därför att vi kommer att få en anhopning\r\nav nya ansökningar. Det som står i motionen är\r\nalltså en from förhoppning.</pre><pre>Anf. 116  KURT OVE JOHANSSON (s):</pre><pre>Herr talman! Jag tror inte att Inger René skall\r\nförsöka tolka vad jag säger. Det ger jag bäst uttryck\r\nför själv.</pre><pre>Om man har följt denna verksamhet det minsta\r\nlilla, ser man att datainspektionen ända sedan den\r\nbörjade sin verksamhet har haft svårt att leva upp\r\ntill målen för tillsynen. En förutsättning för att göra\r\ndet är att datainspektionen kan behandla\r\ntillståndsansökningar inom rimlig tid. De resurser\r\nsom utskottsmajoriteten vill tillföra\r\ndatainspektionen skall dirigeras till en ökad tillsyn.\r\nDet har vi också understrukit i våra skrivningar.\r\nOm Inger René hade bemödat sig om att ta del av\r\nvad utskottsmajoriteten verkligen har sagt hade\r\nhon kunnat bespara sig det förra inlägget.</pre><pre>Anf. 117  INGER RENÉ (m):</pre><pre>Herr talman! Jag läser innantill. Det står att de tre\r\ntjänsterna skall användas för tillsyn. Kurt Ove\r\nJohansson sade för ett par minuter sedan att denna\r\ntillsyn kommer att generera många\r\ntillståndsansökningar. Då drar jag slutsatsen att\r\ntjänsterna kommer att användas för\r\ntillståndsprövning.</pre><pre>Anf. 118  KURT OVE JOHANSSON (s):</pre><pre>Herr talman! Det som skiljer oss, och det är det\r\nväsentliga i dag, är att vi vill ge datainspektionen\r\nmöjligheter att leva upp till de målsättningar som\r\nden har bestämt sig för, som syftar till att förbättra\r\nden personliga integriteten och ge service till\r\noffentliga myndigheter och privata, så att de kan\r\neffektivisera sin verksamhet. Ni vill för er del ta\r\nbort 0,5 % av datainspektionens nuvarande\r\nresurser. Att med det som utgångspunkt hävda att\r\nman skulle kunna klara både tillsyn och att inom en\r\nrimlig tid behandla ansökningar om tillstånd är\r\nalldeles felaktigt.</pre><pre>Jag kan bara uttrycka förhoppningen att denna\r\nkammare ställer upp på utskottsmajoritetens\r\nförslag. Datainspektionen behöver dessa resurser\r\nför att leva upp till ett rimligt tillsynskrav och till de\r\nkrav som denna kammare har ställt på\r\ninspektionen.</pre><pre>Överläggningen var härmed avslutad.</pre><pre>(Beslut skulle fattas den 18 mars.)</pre><pre>12 §  Stöd till politiska partier</pre><pre>Föredrogs</pre><pre>konstitutionsutskottets betänkande</pre><pre>1991/92:KU29 Stöd till politiska partier (prop.\r\n1991/92:100 delvis).</pre><pre>Anf. 119  IAN WACHTMEISTER (nyd):</pre><pre>Herr talman! I ett modernt demokratiskt samhälle\r\nfinns vissa självklarheter, bl.a. att gamla och sjuka\r\nbör och skall få hjälp som tack för vad de har\r\nuträttat. Samhället skall givetvis inte tillåta någon\r\nmisär. Skyddsnätet skall ligga lika högt som\r\nmedkänslan. Sådana utgifter är viktiga. Sådana\r\nbeslut skall vi fatta med förtjusning.</pre><pre>Vad är en miljard kronor som går till de politiska\r\npartierna? Vad är 500 milj.kr. som går till presstöd\r\nför att hålla vissa politiska partiorgan vid liv? Vad\r\när 13,5 miljarder, dvs. 13 500 000 milj.kr., i stöd till\r\norganisationer och föreningar? Vad är 5 000\r\nmilj.kr. till landstingsbyråkratin?</pre><pre>Jo, det är att politikerna tar andras pengar,\r\nskattebetalarnas pengar och utnyttjar till eget bruk.</pre><pre>Partistödet är alltså inte det största av dessa belopp,\r\noch framför allt inte det partistöd som riksdagen\r\ndirekt kan påverka. Men det används av politiska\r\npartier. Hur då? Jo, t.ex. till att smutskasta\r\nvarandra. Det används för att lyssna på varandra i\r\nkammaren -- det kan vara flera personer\r\nnärvarande samtidigt. I dag är det nästan lika\r\nmånga här som uppe på läktaren. Det är ovanligt\r\nbra. De andra sitter någon annanstans -- obs! alltid\r\narbetande. Partistödet kan användas till att avlöna\r\nombudsmän som åker omkring i landet. Det kan\r\nanvändas till att göra groteska valaffischer, där man\r\nförsöker snygga upp en del, och till att skriva något\r\nkonstigt på andra affischer. Det används till att\r\nhålla kurser osv. Dvs. det används till att bygga upp\r\nen apparat, ytterligare en apparat. Vi har fullt av\r\ndem i Sverige.</pre><pre>Om man vill ha det på det viset så är det väl okej,\r\nkan man säga. Men, herr talman, varför skall folk\r\nbetala till det över skatten? I så fall borde man i\r\nstället betala direkt.</pre><pre>Varje svensk -- och då menar jag varenda levande\r\nperson från en månads ålder och uppåt -- betalar\r\n1 500 kr. om året i förenings- och\r\norganisationsavgifter till föreningar som de inte är\r\nmed i själva. Det är det som kallas för\r\norganisationsstödet. Ovanpå det kommer alla de\r\nandra beloppen. Då är man uppe i 2 000 kr.</pre><pre>Vi har i dag kommit fram till att riksdagen i andra\r\nsammanhang skall föregå med gott exempel. Det är\r\nviktigt. Det är viktigt att inte gå ut till andra och\r\nsäga: Nu skall ni skärpa er. Det skall bli litet\r\nhårdare tider. Men själva skall vi be att få mera\r\npengar att rulla oss i.</pre><pre>Vi har föreslagit att man skall halvera partistödet\r\nsnarast. Att ta bort det med en gång skulle bli en\r\nsådan fruktansvärd chock att man antagligen skulle\r\nfå skicka in läkare här i lokalen för att klara av det.\r\nHalvera partistödet snarast!</pre><pre>Sedan en ekologisk betraktelse. Det finns många\r\nintressanta små kryp i ett träsk. Därför bör man\r\nvara mycket varsam när man dränerar träsk. Det\r\nhar jag lärt mig. Däremot finns det träsk som man\r\ninte skall vara varsam när man dränerar. Det är\r\npolitikens eget träsk. Där finns det alldeles säkert\r\nmycket intressant som kommer fram, om man går\r\ntill botten.</pre><pre>Med detta vill jag yrka bifall till Ny demokratis\r\nreservation.</pre><pre>Anf. 120  INGVAR SVENSSON (kds):</pre><pre>Fru talman! Ny demokrati och Ian Wachtmeister\r\nhar fört in ironi, sarkasmer och skämt i den\r\npolitiska debatten kanske mer än någon annan.\r\nMan kan säga att den traditionen fortsätter i just\r\ndetta ärende.</pre><pre>När jag lyssnade till Ian Wachtmeister undrade jag\r\nom det möjligen finns en diskrepans mellan\r\nreservationens formuleringar och hans egna åsikter\r\ni denna fråga. Jag fick inte det hela riktigt klart för\r\nmig. Ian Wachtmeister utgick från att han ville\r\ntillstyrka reservationen, och jag får väl utgå från att\r\nden gäller som utgångspunkt för denna debatt.</pre><pre>Att stödet till de politiska partierna skulle uppgå till\r\n800 milj.kr. är helt felaktigt. Jag har tittat på\r\nsiffrorna. De framgår för övrigt av propositionen\r\nom det kommunala partistödet, som vi antog här i\r\nhöstas. Jag har sett på beloppet för 1991 till\r\nkommuner och landsting och de belopp som\r\nföreslås för budgetåret 1992/93 på den statliga\r\nsidan, som inkluderar partigruppsstödet här i\r\nriksdagen, och jag kommer inte upp till mer än\r\n561,9 milj.kr. Det är en bra bit ifrån 800 milj.kr.</pre><pre>Det gäller att ha litet rimliga proportioner på\r\nsiffrorna, för att citera reservationen. Det gäller att\r\nförsöka ansluta siffrorna till verkligheten. Det har\r\nman inte lyckats med i reservationen.</pre><pre>Det intressanta är också att man i reservationen\r\nansluter sig till principen att det skall finnas ett\r\npartistöd. Det skulle man inte kunna tro när man\r\nlyssnar till Ian Wachtmeister, att det är en viktig\r\nprincip för partiet. Det står klart och tydligt i\r\nreservationen: ''Ett måttligt och välmotiverat\r\npartistöd skulle säkert stödjas av en majoritet av\r\nväljarna.'' Då kommer vi in på en debatt som inte\r\nhandlar om principerna utan om rimliga\r\nproportioner.</pre><pre>För min del anser jag, liksom utskottsmajoriteten,\r\natt det nuvarande stödet är väl avvägt. För min\r\npersonliga del skulle jag kunna diskutera\r\nförändringar för partier som har mindre än 4 % av\r\nväljarna, om man skall ha en regel om 2,5 % för\r\nstatligt stöd eller om gränsen skall dras vid 1 %.</pre><pre>Det förslag som nämns i reservationen, att man\r\nskulle ge stöd till partier som får 1 % i\r\nopinionsundersökningar, är ett stort skämt. Hur\r\nskulle man formulera en lagstiftning på denna\r\npunkt? Skulle man tala om vilka institut som vi kan\r\nutgå från? Skulle man i lagtexten föreskriva vilka\r\nkriterier som skulle gälla, hur stort underlaget\r\nskulle vara osv.?</pre><pre>Skulle man också föreskriva vilka partier som\r\nskulle få valsedlar? Jag representerar ett litet\r\nlågstatusparti och vet att under en stor del av vårt\r\npartis historia förekom vi inte på institutens\r\nvalsedlar. Man fick fylla i blanka valsedlar. Detta är\r\nen helt orimligt konstitutionell konstruktion, att\r\nutgå från opinionsundersökningar för statligt\r\npartistöd.</pre><pre>Fru talman! Jag ber att få yrka bifall till\r\nutskottsmajoritetens förslag.</pre><pre>Anf. 121  IAN WACHTMEISTER (nyd):</pre><pre>Fru talman! Ingvar Svensson menar att vi har\r\nanvänt oss av sarkasmer och annat i dessa\r\nsammanhang. Det är alldeles riktigt, och det\r\nbehövs i allra högsta grad.</pre><pre>När det gäller beloppen hoppas jag att alla\r\nobserverade att partistödet bara var 561 milj.kr.\r\nDet skulle vara ''bara'' i så fall. Jag vill påstå att det\r\nbeloppet är fel. Det tror jag att Ingvar Svensson vet\r\nom. Man har där nämligen bara tagit med vissa\r\nbelopp. Man har inte tagit med gratishyror, löner\r\ntill folk som är politiska sekreterare och allt vad det\r\nheter. När jag säger en miljard är det ett ganska\r\nkonservativt framräknat belopp för hela landet, för\r\nkommuner, landsting och riksdag. Det är alltså inte\r\n''bara'' 561 miljoner, och för övrigt är det heller inte\r\nså litet.</pre><pre>\r\nVi har sagt att vi tror att folk accepterar ett måttligt\r\npartistöd. Detta är just vad jag sade tidigare,\r\nnämligen att det gäller att föregå med gott exempel.\r\nVi måste visa att vi inte rullar oss i en massa pengar\r\noch har en massa löjligt stora organisationer. Vi\r\nmåste vara effektiva. Vi lever på andra människors\r\npengar. Med en halvering av partistödet tror jag att\r\nvi skulle visa vägen, det vidhåller jag.</pre><pre>Ingvar Svensson sade att 1 % var ett stort skämt.\r\nDet var ju trevligt att höra att Ingvar Svensson\r\ntyckte att något i detta var roligt. Men\r\nenprocentsgränsen är inte alls något skämt. Kds vet\r\noch vi vet att fyraprocentsgränsen och de\r\nbestämmelser som finns i dag ger en utomordentlig\r\nmöjlighet att sätta sig på de partier som vill lägga\r\nsig i leken. Om vi är för en levande demokrati är vi\r\ngivetvis för ett stöd till politiska rörelser som\r\nkommer i gång i stället för att utnyttja våra 561\r\nmiljoner eller 1 000 miljoner till att trycka ner dessa\r\nrörelser och säga till dem att de inte får något stöd\r\neftersom också de börjar bli litet av elefanter.</pre><pre>Vi tycker därför att detta är en bra metod, och vi\r\nhar föreslagit att partierna skall ha 1 % av\r\nväljarstödet och att det skall ha fastställts i tre på\r\nvarandra följande opinionsmätningar. Om det\r\nvillkoret är uppfyllt finns denna företeelse, och\r\npartiet skall då ha möjlighet att konkurrera med\r\növriga. Konkurrens på lika villkor gäller i\r\nsamhället, säger vi, och det säger också många av\r\nregeringspartierna. Konkurrens på lika villkor skall\r\nockså gälla inom politiken.</pre><pre>Anf. 122  INGVAR SVENSSON (kds):</pre><pre>Fru talman! Det är hög tid att ändra på systemet,\r\nskriver man i reservationen, men det framgår inte\r\nefter vilka principer man vill ändra systemet. Vad\r\nsom är måttligt, på vilka nivåer man skall lägga sig,\r\när något som vi kan diskutera. Vad är då måtta? Är\r\ndet måtta t.ex. att påstå att gratistjänsterna för de\r\npolitiska partierna och de politiska sekreterarna\r\nskall uppgå till över 400 milj.kr.? Om man hävdar\r\ndet har man nog fel på sin räknesnurra.</pre><pre>Man skulle kunna diskutera enprocentskravet om\r\ndet utgick från fasta kriterier, t.ex. resultatet i\r\nnärmast föregående val. Det är den regel som gäller\r\nför den officiella valservicen. Men för att få del av\r\ndet statliga stödet till politiska partier gäller att man\r\ni närmast föregående val skall ha uppnått 2,5 % av\r\nrösterna. Detta, Ian Wachtmeister, hade vi i kds\r\nmycket stor glädje av under den senaste\r\nmandatperioden, eftersom vi då hade passerat\r\ndenna gräns. Det var av stor betydelse för vår del.\r\nMen att utgå från opinionsundersökningar är\r\ndäremot helt orimligt. Då måste man ju i lagtexten\r\nmycket klart specificera vad som skall gälla för\r\ndessa opinionsundersökningar, eftersom rena\r\ngodtycket annars kan komma att styra partistödet.\r\nTack för ordet!</pre><pre>Anf. 123  IAN WACHTMEISTER (nyd):</pre><pre>Fru talman! Debatten handlar om vad som är måtta\r\noch vad som inte är det. Om man räknar in diverse\r\ntjänster, hyror och annat är det aktuella beloppet\r\nen miljard. Många har räknat på detta, så jag tror\r\ninte att vi här behöver bråka om det -- vi kan\r\nmöjligtvis göra det privat om herr Svensson vill.\r\nMen det spelar inte någon större roll om det är\r\nfråga om 1 000 miljoner eller 900 miljoner -- det är\r\npå tok för mycket. Vi i Ny demokrati, som också är\r\nett politiskt parti, som också har kostnader och som\r\nockså är belastade med diverse utgifter föreslår att\r\nbeloppet dras ner till hälften. Jag kan garantera att\r\nväljarna skulle applådera om riksdagen kunde\r\nföregå med gott exempel och göra detta.</pre><pre>Sedan till frågan om 1 % och opinionsmätningar.\r\nGamla val är gamla. Det är under\r\nmandatperioderna som nya opinioner dyker upp,\r\noch då skall vi som sitter i riksdagen inte vara så\r\nrädda för dessa nya opinioner att vi använder våra\r\npengar till att sätta oss på dem. Vi tycker att vi skall\r\nvara litet flotta. Man kan mycket väl mäta detta.\r\nNågot utskott i riksdagen kan säkert tala om precis\r\nvilken fråga folk skall svara på för att man skall få\r\nfram de uppgifter man behöver. Vi har sagt att ett\r\nparti som i tre på varandra följande SIFO-\r\nmätningar eller någon annan form av mätningar får\r\nminst 1 % kommer med och får stöd för att delta i\r\nvalkampen. Jag tycker faktiskt att det är fair play.</pre><pre>Vi får inte vara för konservativa. Jag tycker att i alla\r\nfall Ingvar Svensson här verkar litet rädd för att det\r\nskall komma något nytt. Men det skall man ju inte\r\nvara i en demokrati. Det är ju tvärtom det som är\r\ndet intressanta. Det gamla som bara går av sig självt\r\när väl inte så väldigt intressant.</pre><pre>Anf 124  INGVAR SVENSSON (kds):</pre><pre>Fru talman! Det är då bara att konstatera att Ny\r\ndemokrati förespråkar statligt legitimerade\r\nopinionsinstitut. Skulle vi genomföra en\r\nneddragning till hälften av de nivåer som gäller i\r\ndag, får vi kanske göra som Ny demokrati, dvs.\r\nskicka våra valsedelsförsändelser via Baltikum.</pre><pre>Anf. 125  IAN WACHTMEISTER (nyd):</pre><pre>Fru talman! Det tycker jag faktiskt att ni skall göra!\r\nNär vi gjorde det gav vi massvis med människor där\r\nborta arbete. En hel del människor kunde jobba i\r\n14 dagar. Det var ett mycket bra sätt att agera.</pre><pre>Att mäta upp 1 % i en opinionsmätning är inget\r\nproblem såvida man inte vill göra det till ett\r\nproblem. Släpp taget om bordskanten, och bit inte\r\nfast er utan låt de andra, vilka de nu är, komma in!\r\nDet kan ju tänkas vara ett kvinnoparti, och då\r\nkommer ni att ligga jättetaskigt till om ni har\r\nförsökt stoppa dem. Tänk om en massa rasande\r\nkvinnor kommer in här efter nästa val i stället för\r\nNy demokrati, som kom den här gången!</pre><pre>Överläggningen var härmed avslutad.</pre><pre>(Beslut skulle fattas den 18 mars.)</pre><pre>13 §  Anslag till skatteförvaltningen, m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU16 Anslag till skatteförvaltningen,\r\nm.m. (prop. 1991/92:100 delvis).</pre><pre>Anf. 126  BRUNO POROMAA (s):</pre><pre>Fru talman! Till det betänkande som nu behandlas\r\nhar vi socialdemokrater fogat en reservation på ett\r\nmycket viktigt område. Vi har tyvärr från en\r\nmajoritet i utskottet inte vunnit någon som helst\r\nförståelse för våra synpunkter. Vad vi föreslår är\r\nsom vi ser det måttliga men väl motiverade krav på\r\nökade insatser för att bekämpa den ekonomiska\r\nbrottsligheten.</pre><pre>Den ekonomiska brottsligheten har, som vi säger i\r\nvår reservation, tagit en allvarlig utveckling i vårt\r\nland. Så gott som dagligen får svenska folket i bl.a.\r\nmassmedia rapporter om olika härvor som\r\nuppdagats bl.a. genom de granskningar som utförs\r\nav skattemyndigheterna.</pre><pre>Den tidigare socialdemokratiska regeringen\r\nnedlade ett intensivt arbete på att komma åt den\r\nekonomiska brottsligheten. För oss förefaller det\r\nanmärkningsvärt -- men icke förvånansvärt -- att\r\nden nya borgerliga regeringen i sin första\r\nbudgetproposition inte på något sätt kan eller vill\r\nange några som helst åtgärder mot denna typ av\r\nbrottslighet.</pre><pre>Genom skattereformen, som den borgerliga\r\nregeringen nu håller på att punktera, har utrymmet\r\nför avancerad skatteplanering,\r\nskatteundandragande och skattefiffel minskat. Att\r\nhelt avskaffa möjligheterna till\r\nskatteundandragande är inte möjligt. Därför är det\r\nnödvändigt att man på alla sätt upprätthåller\r\ntilltron till skattesystemets rättvisa, och det gör man\r\nbäst genom att förstärka åtgärderna mot\r\nskattebrott.</pre><pre>Riksdagen kommer senare i vår att behandla en\r\nsocialdemokratisk partimotion, där vi kräver en\r\nförstärkning av resurserna till polisen,\r\nkronofogdemyndigheterna och åklagarna med\r\nsammanlagt 50 milj.kr. utöver vad regeringen har\r\nföreslagit. I den här reservationen pekar vi på\r\nbehovet av åtgärder för att råda bot på de brister\r\nsom finns hos skattemyndigheterna. Behovet av\r\nexempelvis utbildning är stort. Vidare skulle vi\r\ngärna se att en särskild myndighet, exempelvis\r\nriksskatteverket, fick ett övergripande ansvar för\r\natt samordna skattemyndigheternas, tullverkets\r\noch kronofogdemyndigheternas ansträngningar att\r\nangripa den ekonomiska brottsligheten.</pre><pre>Våra ytterst blygsamma krav avvisas av\r\nutskottsmajoriteten. Motivet för denna avvisning\r\nanges vara det statsfinansiella läget. Det kan väl\r\ninte vara bärande skäl, ty erfarenheterna visar att\r\nförstärkningar i olika former, som skapar\r\nmöjligheter till ökad och framför allt effektiv\r\nkontroll, på sikt kommer att ge betydande ökningar\r\nav statens inkomster. Åtgärderna kostar mer än de\r\ngenererar i inledningsskedet men kommer väl att\r\nbetala sig inom några få år. Det här är således enligt\r\nvårt förmenande en mycket bra investering inför\r\nframtiden.</pre><pre>Avslutningsvis vill jag säga att det säkerligen känns\r\nföga stimulerande för dem som arbetar med att\r\nbekämpa den ekonomiska brottsligheten när\r\nregeringen hos skattemyndigheten minskar en\r\nredan otillräcklig resurs för att komma i nivå med\r\nandra myndigheters möjligheter att utreda brott.</pre><pre>Fru talman! Med det sagda yrkar jag bifall till\r\nreservation nr 1 som är fogad vid detta betänkande.</pre><pre>Anf. 127  IAN WACHTMEISTER (nyd):</pre><pre>Fru talman! Jag skulle vilja tala om skatten och\r\nbetydelsen av att den visas.</pre><pre>Rent allmänt sett gäller det att veta vad man gör, att\r\nkänna till fakta och att se till att folk inte blir förda\r\nbakom ljuset av sina valda ombud. Det svenska\r\nfolket betalar mer skatt än något annat folk. Då\r\nmåste det ju också vara väligt intresserat av att\r\ndessutom känna till hur, var, när och varför alla\r\ndessa pengar används.</pre><pre>Anställda skall givetvis veta vad de själva kostar ur\r\narbetsgivarens synpunkt. I stället har facken\r\nförsökt förbjuda arbetsgivarna att informera om\r\nlöneskatt och arbetsgivaravgifter. Sådant skall så\r\natt säga smygas i väg. Konsumenterna blir bara, om\r\nde är väldigt uppmärksamma, upplysta om själva\r\nmomsen, men de vet ingenting om de särskilda\r\nvaruskatterna -- om bensinskatt, tobaksskatt,\r\nspritskatt, maltskatt, energiskatt, reklamskatt,\r\nfordonsskatt, kilometerskatt osv.</pre><pre>Konsumenterna säger t.ex., för att här använda ett\r\ndjärvt ord i sammanhanget: Oj, vad brännvinet har\r\nblivit dyrt! -- Och då tror de verkligen att\r\nbrännvinet har blivit dyrt, men så är det inte, utan\r\ndet är skatten som har höjts.</pre><pre>Jag tycker att i ett högskattesamhälle där man har\r\nambitionen att sänka skatten skall man verkligen\r\nockså tala om för alla hur hög den är, var den ligger\r\nosv. Sedan kan folk själva avgöra om man skall\r\ntycka att skattenivåerna är lämpliga.</pre><pre>''Därav skatt'' vore en ärlig information till\r\nkonsumenterna. ''Därav skatt'' vore också ett\r\nmycket bra tillägg vid utbetalning av lön. Det finns,\r\nsom ni vet, när det gäller löneutbetalandet två\r\nsorters skatter: dels den som dras på\r\nlöneutbetalningsdagen och som det lämnas\r\ninformation om, dels den som företagen får betala.</pre><pre>Det här är givetvis obehagligt för\r\nhögskattesamhällets tillskyndare. Man vill\r\nnämligen uppenbarligen smyga med skatten för\r\nmedborgarna. Av de sammanlagt litet drygt 800\r\nmiljarder kronor -- 800 000 miljoner -- som svenska\r\nfolket på ett eller annat sätt betalar in i skatt är 290\r\nmiljarder -- alltså 290 000 miljoner -- synliga. Det\r\nandra är icke synligt, utan finns bara inbakat i andra\r\nsiffror.</pre><pre>Fru talman! Det är ofta skumt när man inte ser. Jag\r\nvill därför yrka bifall till reservation 3 vid mom. 10\r\ni skatteutskottets betänkande nr 16.</pre><pre>Anf. 128  TALMANNEN:</pre><pre>Som information till kammarens ledamöter vill jag\r\nmeddela att om voteringarna inte har påbörjats kl.\r\n17.50, blir det inte några voteringar i dag, utan de\r\nuppskjuts till nästa vecka.</pre><pre>Anf. 129  LARS BÄCKSTRÖM (v):</pre><pre>Fru talman! Jag kommer kanske att ta i anspråk\r\nnågot mer än mina sex minuter, men å andra sidan\r\nskall jag korta ned mitt anförande om tullverket, så\r\ndet kommer att jämna ut sig i det stora hela.</pre><pre>I detta betänkande behandlas anslag till\r\nskatteförvaltningen. Det är inte många som tycker\r\natt det är roligt att betala skatt. Men det blir å andra\r\nsidan ännu bistrare om man sänker skatterna så att\r\nden generella välfärdspolitiken ersätts med den\r\nstarkes trygghet.</pre><pre>Det blir ännu mindre roligt att betala skatt om man\r\nfår en känsla av att vissa slipper undan från det som\r\nandra måste betala. Därför måste alla skattesystem\r\nkombineras med en effektiv kontroll. Fru talman!\r\nSkatt utan kontroll är kollekt. Skatteförvaltningens\r\ndevis är ''rätt skatt på rätt sätt'', dvs. att ingen\r\nskattskyldig skall betala för mycket eller för litet i\r\nskatt.</pre><pre>Det är min övertygelse att merparten av de\r\nskattskyldiga, vare sig det rör individer eller\r\nföretag, gör rätt för sig. Svenskarna är inte ett folk\r\nav fifflare. Vi skall därför inte hamna i ett\r\növerdrivet kontrollsamhälle. Jag kan gärna tänka\r\nmig ett slags ''taxpayers charter'', som diskuteras i\r\nvissa anglosaxiska länder -- en traktat som klargör\r\nde skattskyldigas rättigheter. I den kan t.ex. ingå\r\nrätten till en likformig prövning. Men det finns\r\nproblem, och de växer om inte en erforderlig\r\nkontroll upprätthålls.</pre><pre>Det finns problem på företagssidan. I en\r\ndoktorsavhandling av Agneta Enström, som\r\npresenterades i SAF-tidningen nr 38/91, klargörs\r\natt marknadsmekanismerna sätts ur spel genom\r\nskattefusk, och en osund konkurrens uppstår.\r\nEnström konstaterar att skttefuskande företag har\r\nmer än 30 % lägre kostnader och kan hålla 25 %\r\nlägre priser.</pre><pre>Enström menar att för vissa företag har\r\nskattefusket blivit det främsta konkurrensmedlet.\r\nFöretagen hamnar i en ond cirkel. Det leder i sin\r\ntur till ytterligare ökat skatteundandragande.\r\nSkatteundandragande leder till att välskötta företag\r\nslås ut av mindre nogräknade konkurrenter. Fifflet\r\nleder till lägre vinster för de seriösa företagarna och\r\nen höjd kostnadsnivå. Orsaken härtill är att seriösa\r\nföretag tvingas möta konkurrensen med satsningar\r\npå marknadsföring, vilket leder till\r\nkostnadsökningar.</pre><pre>Riksåklagaren och rikspolisstyrelsen har i januari i\r\når till regeringen överlämnat en utredning\r\nangående ekonomisk brottslighet. Också i den\r\nutredningen är slutsatsen den att den ekonomiska\r\nbrottsligheten är en hämsko på den seriösa\r\nnäringsverksamheten. Om den ekonomiska\r\nbrottsligheten får mer allmänt fäste riskerar på sikt\r\nhela branscher att snedvridas konkurrensmässigt.</pre><pre>Utredningen understryker också -- tvärtemot vad\r\nmånga tycks tro -- att många enskilda drabbas\r\ndirekt av en ekonomisk brottslighet. Leverantörer,\r\nlångivare och andra som gör stora förluster genom\r\nbrott mot borgenärer kan tvingas inskränka sin\r\nverksamhet eller t.o.m. gå i konkurs. Även när\r\nskadan drabbar staten kommer den ytterst att\r\ndrabba alla medborgare. Som exempel kan nämnas\r\nutredningen om de 5 000 skalbolag som\r\nkronofogdemyndigheterna genomför. Flertalet\r\ningår i härvor av ekonomisk brottslighet och är\r\nsammanlagt restförda för drygt 6 miljarder kronor\r\ni skatter och avgifter. Detta drabbar alla, inkl.\r\nseriösa företagare.</pre><pre>Detta har Vänsterpartiet tagit upp i en motion som\r\nkommer att behandlas i annat sammanhang. I\r\ndagens betänkande behandlas ett\r\nsocialdemokratiskt motionsyrkande med likartade\r\nståndpunkter som Vänsterpartiets, och jag yrkar\r\nbifall till reservation nr 1 från Socialdemokraterna.</pre><pre>Det är synd att inte andra partier velat ställa upp på\r\nvänstersidans krav. Det gäller både regeringen och\r\nNy demokrati. Nu är väl Ny demokratis företrädare\r\ni den här debatten inte här längre. Han brukar\r\nefterlysa ett högt debattdeltagande och en hög\r\nnärvaro i kammaren. Det är intressant att en\r\nledamot som brukar efterlysa högt\r\ndebattdeltagande inte själv är närvarande. Jag\r\ntycker att det är synd. -- Välkommen, herr\r\nWachtmeister!</pre><pre>Det är synd att sådana ledamöter som Ian\r\nWachtmeister och Bert Karlsson inte har stött det\r\nhär motionsyrkandet. De vill ju vara\r\nsmåföretagarnas vänner, och det är faktiskt den\r\nstora majoriteten av de seriösa småföretagarna som\r\ndrabbas värst av ekonomisk brottslighet --\r\nplanerade konkurser osv. Här kunde vi gemensamt\r\ngöra något för småföretagarna. Men, tyvärr, man\r\ngår värdshus förbi.</pre><pre>Det är vidare bara att beklaga att inte de borgerliga\r\npartierna och inte ens Socialdemokraterna ställt\r\nupp på vårt yrkande om 25 milj.kr. ytterligare till\r\nskatteförvaltningen. Fru talman! Jag vill härmed\r\nyrka bifall till vår meningsyttring under mom. 2.</pre><pre>25 miljoner kan tyckas som en liten summa -- gör 25\r\nmiljoner mer eller mindre någon skillnad? Ja, det\r\nskulle säkert gå att göra slut på mer medel inom\r\nförvaltningen, men det finns ett verkligt behov av\r\natt vara sparsam med allmänna medel. Det finns\r\ndock också ett talesätt som säger att snålheten\r\nibland kan bedra visheten.</pre><pre>Skatteförvaltningen har genom ett hårt\r\neffektiviseringsarbete förmått att styra sina resurser\r\ndit de gör bäst nytta. Resurser har flyttats från\r\nhushåll till företag, från små företag till stora\r\nföretag, från små undandraganden till väsentliga\r\nundandraganden. Om jag minns rätt, leder\r\ndessutom uppemot var tredje rättelse från\r\nskattemyndigheten till att skattskyldiga får tillbaka\r\npengar. Också detta är viktigt. Det handlar inte\r\nbara om att dra in pengar utan också om att ge\r\ntillbaka pengar till den skattskyldige som har\r\nbetalat in för mycket.</pre><pre>Men den gjorda prioriteringen har gjort att\r\nresurserna för den mer traditionella granskningen\r\ntunnats ut. Skatteförvaltningen arbetar nu med\r\ntämligen -- det är ett understatement -- låga\r\nambitionsnivåer, resp. höga beloppsgränser när det\r\ngäller kontrollverksamheten. Fru talman! Om alla\r\nskattskyldiga visste hur de interna reglerna inom\r\nförvaltningen såg ut, skulle det påverka\r\nskattemoralen väsentligt.</pre><pre>Den tämligen lågmälda tidningen Svenska\r\nDagbladet hade den 13 februari på nyhetsplats\r\nföljande rubrik: ''Alla deklarationer granskas inte''.\r\nSvenska Dagbladet skriver: ''Frågan om alla\r\ndeklarationer granskas är en för\r\nskattemyndigheterna känslig punkt.\r\nLänsskattechefen i Stockholm Bert Lindberg säger\r\natt det officiella svaret måste bli att alla granskas.\r\nSkattedirektör Lars Ingvar Persson, Kristianstad\r\nmedger dock att detta inte sker.''</pre><pre>Tidningen fortsätter: ''Generaldirektör Lennart\r\nNilsson håller delvis med men han tvekar lite i\r\nordvalet mellan granskning och kontroll. -- I någon\r\nsorts mening tittar man ju på dem, men kontroll blir\r\ndet ju inte av alla.''</pre><pre>Dessa citat skulle kunna platsa i TV-program som\r\n''Glashuset'' eller ''Sånt är livet''. Jag vill inte måla\r\ni bjärta färger, fru talman, för det vore att uppmana\r\ntill undandragande och olikformigheter. Men\r\nfrågan är om inte statsmakternas sparande på\r\nskattekontrollen redan gått så långt att snålheten\r\nbedragit visheten. Tage Pålsson skall försvara\r\nutskottets skrivningar i detta ärende, och jag förstår\r\natt han kommer att fullgöra sitt uppdrag. Men det\r\nkommer ju dagar efter denna.</pre><pre>Min förhoppning i dagens debatt är förvisso inte att\r\nvinna voteringen, för jag vet hur det kommer att gå.\r\nMin förhoppning är att meddebattörer som Tage\r\nPålsson åtminstone efteråt skall börja fundera och\r\nsedan diskutera med regeringspartierna i utskottet\r\noch internt se till att finansdepartementet ger\r\nskatteförvaltningen rimligare arbetsvillkor.</pre><pre>Nästa februari är det kanske inte Svenska\r\nDagbladet som gör en stillsam artikel på\r\ninrikessidan, utan då är detta kanske en\r\nhårdvinklad nyhet i kvällspress och kommersiell\r\nTV. Då ångrar man nog på ansvarigt håll att man\r\nförlitat sig på en allt tunnare kedja av lojala\r\ntjänstemän och avslagit Vänsterpartiets yrkande i\r\ndessa frågor. Men det finns, Tage Pålsson,\r\nmöjlighet att rätta till sina fel, t.ex. redan i\r\nkompletteringspropositionen. Det är något som jag\r\nförväntar mig.</pre><pre>Anf. 130  TAGE PÅHLSSON (c):</pre><pre>Fru talman! Efter detta brandtal av Lars Bäckström\r\när jag faktiskt böjd för att göra om mitt manus litet\r\ngrand. Jag skall dock komma tillbaka till honom.</pre><pre>Det har kommit på min lott att vara\r\nskatteutskottets talesman här i kammaren vid\r\nbehandlingen av skatteutskottets betänkande 16\r\nangående budgetpropositionen i den del som gäller\r\nanslag till skatteförvaltningen m.m. Jag vill bara i\r\nkorthet ge några kommentarer och motiveringar till\r\nutskottets ställningstaganden.</pre><pre>Regeringens budgetförslag går ut på att öka\r\nanslaget för skatteförvaltningen och\r\nexekutionsväsendet med ca 220 miljoner, och man\r\nförutsätter en fortsatt rationalisering av\r\nverksamheten, bl.a. genom att anslå 1 % av resp.\r\nanslag till effektivitetshöjande åtgärder inom\r\nmyndigheterna.</pre><pre>Kontrollverksamheten och ett fortsatt\r\ngenomförande av beslutade reformer skall\r\nprioriteras. I första hand skall resurser frigöras för\r\nkontroll genom revision och liknande med\r\ninriktning, liksom tidigare, på att komma till rätta\r\nmed väsentliga skatteundandraganden.</pre><pre>Utskottet gör den bedömningen, att\r\nskatteförvaltningen kommer att kunna frigöra\r\nbetydande resurser efter hand som rutinerna sätter\r\nsig när det nya skattesystemet kommit i gång.\r\nLikaså bör det bli resurser över när man har klarat\r\nav tillfälliga, mycket insatskrävande reformer av\r\ntyp övertagande av folkbokföringen, det tillfälliga\r\nobligatoriska sparandet m.m.</pre><pre>I reservationen av Lars Hedfors m.fl. ifrågasätts\r\nbl.a. regeringens och utskottsmajoritetens ärliga\r\nvilja att komma till rätta med den ekonomiska\r\nbrottsligheten. Detta är mycket märkligt, men vi\r\nfår ta det med ett visst överseende -- det finns inte\r\nså mycket att bedriva opposition emot, och då\r\nmåste man tydligen ta till små skamgrepp. Det\r\nligger ju till så -- vilket reservanterna mycket väl\r\nkänner till -- att kampen mot den ekonomiska\r\nbrottsligheten har en mycket bred uppslutning tvärs\r\növer partigränserna, och detta genomsyrar även\r\nregeringsförslaget och utskottsbehandlingen.</pre><pre>Reservanterna vet också mycket väl att\r\nriksåklagaren och rikspolisstyrelsen har haft i\r\nuppdrag att i samråd undersöka vilka åtgärder som\r\nbör vidtas mot ekonomisk brottslighet, och man har\r\nnyligen avlämnat en utredning med förslag till\r\nåtgärder. Man har också gjort en kartläggning av\r\ndetta komplex. Utredningen behandlas för\r\nnärvarande i justitiedepartementet, och det har\r\ninte funnits någon anledning till ytterligare\r\nmarkering från utskottets sida. Det kan erkännas\r\natt där finns utrymme för att ytterligare markera\r\ndet, men det står klart i texten i betänkandet.</pre><pre>Med andra ord, fru talman, anser utskottet att de\r\nanslag som regeringen har föreslagit till\r\nriksskatteverket och övriga skattemyndigheter är\r\nväl avvägda.</pre><pre>Beträffande uppgifter från folkbokföringen har\r\nMarianne Jönsson och Stina Eliasson i en motion\r\npåpekat de problem som uppstått för bl.a.\r\nhembygdsrörelsen och andra som har anledning att\r\nfå uppgifter ur folkbokföringsregistret. Dessa\r\nproblem har uppstått efter att folkbokföringen\r\növerfördes från kyrkan till skattemyndigheterna.</pre><pre>Vi är i utskottet medvetna om de värdefulla insatser\r\nför lokalhistorisk forskning m.m. som utförs av de\r\nhär organisationerna. Vi inser också behovet av att\r\nfå snabba och korrekta uppgifter ur\r\nfolkbokföringsregistret hos myndigheter och andra\r\norganisationer samt hos allmänheten. En viktig\r\navnämare är landsarkiven, som vill ha\r\nfödelselängder.</pre><pre>Alla har problem, och inom riksskatteverket är\r\nman medveten om problemet och är därför i färd\r\nmed att utarbeta rutiner för sökning och\r\nuppgiftslämning på ett enkelt sätt ur dessa register.\r\nUtskottet har haft kontakt med riksskatteverkets\r\nledning och fått signaler om att man, så fort det är\r\npraktiskt möjligt, kommer att införa rutiner som\r\nskall tillgodose allmänhetens och organisationernas\r\nönskemål, i linje med motionärernas önskemål. Vi\r\navstyrker därför motionen.</pre><pre>I betänkandet finns ett avsnitt om\r\nlägenhetsregister. Den intressanta alliansen Bert\r\nKarlsson från Ny demokrati och Vidar Andersson\r\nfrån Socialdemokraterna har motionerat om ett\r\nsystem med lägenhetsregister, vilket har fått viss\r\nuppmärksamhet i press m.m. Det skulle läggas till\r\ngrund för folkbokföring på lägenhet i stället för på\r\nfastighet. Syftet är att komma till rätta med det\r\nbidragsfusk som nuvarande system inbjuder till,\r\nenligt motionärerna.</pre><pre>Frågan är i och för sig inte ny, då den diskuterades\r\nredan i 1983 års folkbokföringskommitté. Man insåg\r\ni det sammanhanget, liksom vi i skatteutskottet gör\r\ni dag, att det -- trots det för landets finanser\r\nvällovliga syftet -- finns uppenbara problem med\r\nförslaget. De tekniska förutsättningarna finns inte,\r\noch integritetsfrågan är mycket knepig. I dagens\r\nläge finns således ingen anledning att tillstyrka\r\nmotionen -- något som man kan läsa sig till att\r\nreservanten Peter Kling också inser.</pre><pre>Vår entertainer Ian Wachtmeister har i en motion\r\nbegärt en utredning i syfte att skapa ett system för\r\nredovisning av skatte- och avgiftsuttag. Vi hörde\r\nhonom plädera för det alldeles nyss, och han ville\r\natt skattesatsen skulle specificeras på varor, tjänster\r\noch löner.</pre><pre>Inte heller detta är någon ny fråga, och\r\nskatteutskottet har behandlat den i flera omgångar.\r\nUtskottet har gjort samma bedömning som tidigare\r\når och avvisat förslaget, bl.a. med hänsyn till att det\r\ninnebär ett merarbete för företagen. Ett\r\nobligatorium skulle vara ett ytterligare\r\nuppgiftslämnande som småföretagare, butiksägare\r\noch andra inte skulle bli glada över. Det står ju\r\nvarje företagare fritt att på egen hand lämna de här\r\nuppgifterna, och det görs också.\r\nBranschorganisationer har tryckt upp etiketter som\r\nklistras på fakturor och annat just i detta syfte. I dag\r\nlämar dessutom de flesta moderna kassamaskiner i\r\nbutikerna uppgift om t.ex. momsen.</pre><pre>Det vore helt orimligt om vi i dag, när vi på alla\r\nandra områden försöker att avreglera och\r\navbyråkratisera samhället och minska\r\nuppgiftslämnandet från företag m.fl. för statistiska\r\nändamål m.m., skulle införa regler av detta slag.\r\nDet skulle innebära en ytterligare pålaga för\r\nsmåföretagarna. Jag finner det ganska märkligt att\r\nett parti som går fram med bl.a. att man skall\r\nförenkla, avbyråkratisera och röja upp i samhället\r\nföreslår en sådan här åtgärd. Vi finner alltså ingen\r\nanledning att tillstyrka den motionen.</pre><pre>Fru talman! Jag vill yrka bifall till hemställan i\r\nskatteutskottets betänkande och avslag på de tre\r\nreservationerna och den särskilda\r\nmeningsyttringen.</pre><pre>Anf. 131  BRUNO POROMAA (s) replik:</pre><pre>Fru talman! Jag vill något kommentera det som\r\nTage Påhlsson sade om vår reservation. Vi hade en\r\ns.k. hearing med riksskatteverkets ledning när vi\r\nbehandlade den här propositionen från regeringen,\r\noch enligt vad som framkom vid det tillfället\r\ninnebar budgeten en minskning av anslaget till\r\nmyndigheten med ca 50 milj.kr., dvs. en minskning\r\nmed 1,5 %.</pre><pre>Nu försöker man fördela de här resurserna mellan\r\nde olika länsskattemyndigheterna, och man har då\r\nsagt att ingen länsskattemyndighet får förlora mer\r\nän 5 %. Genom det får Stockholm, som enda\r\nlänsskattemyndighet, en resultatökning med 1,7 %\r\neller 12 milj.kr. Det här innebär att det kommer att\r\nske uppsägningar och varsel av ca 200 personer med\r\nen ojämn fördelning.</pre><pre>Nu måste jag i ärlighetens namn säga att även vi\r\ngick in för besparingar, men det var besparingar i\r\nkombination med andra åtgärder. Det var åtgärder\r\nsom försvårade skatteundandragande. Jag har en\r\nsammanställning som visar att vi under de nio år\r\nsom vi hade regeringsansvaret kunde anvisa 36\r\nolika åtgärder mot skattefusk, skatteflykt och\r\nskatteplanering. Märk väl att Moderaterna vid\r\nvarje tillfälle gick emot våra förslag. Centern sade\r\nnej till 10 av de 36 förslagen, och Folkpartiet sade\r\nnej till 13 av dem. I ett sådant läge som vi har i dag,\r\nmed en moderatdominerad regering, kommer man\r\ninte att aktualisera några som helst förslag för att\r\nhejda den här utvecklingen.</pre><pre>Man känner en stark oro, och mot bakgrund av det\r\nhar vi också i en partimotion sagt att vi i första hand\r\nskall prioritera polisen och\r\nkronofogdemyndigheten med anslag på ungefär 50\r\nmilj.kr. mer än vad regeringen föreslår, och sedan\r\nkommer vi så småningom att aktualisera en\r\nanslagsökning för skattemyndigheterna, då det är\r\nnödvändigt att öka resurserna för dem.</pre><pre>Anf. 132  TAGE PÅHLSSON (c) replik:</pre><pre>Fru talman! Bruno Poromaa kommer med en del\r\nsiffror som jag inte direkt kan verifiera.\r\nMinskningen på 50 miljoner får stå för honom.</pre><pre>Det förenklade skattesystemet kommer att\r\nmedföra en betydande rationalisering i\r\nhandhavandet av deklarationer och annat, och det\r\nkommer att märkas, då man får resurser över.\r\nDetta ingår i hela paketet. Det gäller alltså att\r\nomfördela resurserna inom skatteförvaltningen.</pre><pre>Apropå Lars Bäckströms brandtal kan jag passa på\r\natt nämna att det inte är så illa som han får det att\r\nlåta. Det finns ganska goda möjligheter att granska\r\ndeklarationer även i dag. Jag kan dessutom mämna\r\natt jag har många års erfarenhet som\r\nskattefunktionär, som\r\ntaxeringsnämndsordförande, och jag vet vilka\r\nresurser man hade förr och hur man arbetade. Det\r\nhar aldrig varit aktuellt att granska varje\r\ndeklaration, vilket jag hoppas att Lars Bäckström\r\ninte anser.</pre><pre>Anf. 133  TALMANNEN:</pre><pre>Det finns möjlighet att replikera Lars Bäckström\r\nsenare.</pre><pre>Anf. 134  TAGE PÅHLSSON (c) replik:</pre><pre>Fru talman! Jag ber om ursäkt.</pre><pre>Jag vill återigen peka på att det förenklade\r\nskattesystemet och de rationaliseringar som\r\nkommer att göras i det sammanhanget är det som\r\nskall vara avgörande i fråga om att skapa mera\r\nresurser. Utskottet har också den uppfattningen att\r\nden ekonomiska brottsligheten skall bekämpas.</pre><pre>Anf. 135  BRUNO POROMAA (s) replik:</pre><pre>Fru talman! Det skulle vara intressant att veta om\r\nTage Påhlsson har något konkret att redovisa om\r\nsådana här åtgärder, i likhet med vad den\r\nsocialdemokratiska regeringen gjorde för att råda\r\nbot på skatteundandragande och skattefiffel. Det\r\nfinns vissa utredningar som gör gällande att det är\r\nåtskilliga miljarder som undanhålls.</pre><pre>Jag har personligen upplevt många sådana här\r\nolustiga händelser. Jag kan exempelvis nämna vad\r\njag hörde på en bensinstation när jag hade tankat\r\noch stod bakom en åkare som hade handlat mat för\r\nåtskilliga hundratals kronor. När vederbörande\r\nskulle betala frågade man i kassan om det skulle\r\nskrivas upp som drivmedel. Sådant förkommer, och\r\ndet måste stävjas.</pre><pre>I Stockholm har man i dag stora problem med\r\ntaxirörelsen, restaurangrörelsen och\r\nbyggverksamhet osv., så det är mycket angeläget\r\natt ni nu, när ni har det politiska ansvaret i det här\r\nlandet, vidtar åtgärder för att stävja detta. Moralen\r\ni samhället kommer att raseras om ni inte gör\r\nnågonting åt det.</pre><pre>Anf. 136  TAGE PÅHLSSON (c) replik:</pre><pre>Fru talman! Bruno Poromaa kanske inte lyssnade\r\nförut, men jag sade att den utredning som\r\nriksåklagaren och rikspolisstyrelsen har stått för\r\njust nu ligger hos justitiedepartementet, och det\r\nkommer att hända saker med anledning av den.</pre><pre>Jag måste bara fråga hur mycket den här regeringen\r\nskulle ha kunnat göra åt det våldsamma\r\nskatteundandragandet -- jag är medveten om att\r\ndet sker -- under de fem månader som den har\r\nsuttit. Vilka har suttit i regeringsställning tidigare?</pre><pre>Talmannen anmälde att Bruno Poromaa anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 137  LARS BÄCKSTRÖM (v) replik:</pre><pre>Fru talman! Tage Pålsson säger att det finns en bred\r\nuppslutning här i kammaren om att bekämpa\r\nekonomisk brottslighet -- det tror jag alldeles\r\nsäkert. Jag tror att det egentligen finns en mycket\r\nbred majoritet för det. I all synnerhet tror jag att\r\njag och Tage Pålsson är ense om det. Men Tage\r\nPålsson sitter ju på en regeringsmajoritet, och jag\r\ntror inte att den breda enigheten sträcker sig så att\r\nsäga ända ut till alla kanter. Det är väl det som är\r\nproblemet med den här regeringen. Om jag minns\r\nrätt hade moderaterna 36 gånger gått emot åtgärder\r\nmot skatteundandragande enligt de siffror som\r\nredovisades. Det är där problemet ligger med den\r\nregering vi har just nu.</pre><pre>Det är riktigt, som Tage Pålsson säger, att vi inte\r\nskall överdriva. Jag sade i mitt anförande att vi inte\r\nskall hamna i ett överdrivet kontrollsamhälle. Litet\r\nsifferexercis: Skillnaden mellan vad\r\nriksskatteverket begär och vad regeringen anvisar\r\när ungefär 90 miljoner, när det gäller\r\nskatteförvaltningen 70 miljoner -- det finns olika\r\nsätt att räkna. Vi har anvisat 25 miljoner. Inte ens\r\nvi går dem alltså fullt ut till mötes. Men det är en\r\nminiminivå.</pre><pre>Om det vore så, Tage Pålsson, att\r\nkontrollverksamheten under förra året hade gått\r\nned med 20 %, om det vore så att man hade en\r\nbeloppsgräns på 10 000 kr. och inte brydde sig om\r\ndet som understeg det beloppet, skulle Tage\r\nPålsson då anse att man skall dra ned\r\nkontrollverksamheten genom att minska antalet\r\nhandläggare med 200, som Poromaa sade -- i\r\nhandlingarna skriver riksskatteverket att 150\r\nhandläggare försvinner. Skulle Tage Pålsson vilja\r\nminska en kontrollverksamhet som redan under\r\nföregående år har minskat med 20 %?</pre><pre>Nu säger inte jag att det är så, men tänk om det vore\r\nså! Och tänk om det är så! Kan man då dra ned på\r\nverksamheten och kontrollnivån ytterligare? Jag\r\nundrar vad Tage Pålsson anser om det. Det är det\r\nhär som är det viktiga. Därför måste vi anslå de här\r\n25 miljonerna.</pre><pre>Det finns ett ytterligare skäl: Tidigare föreslog vi\r\nfrån skatteutskottet i samband med\r\nkompletteringspropositionen 25 miljoner till\r\nStockholm. Sedan drar man tillbaka det extra\r\nanslaget och säger att Stockholm skall lösa det här\r\ngenom att ta från andra förvaltningar, alltså fylla\r\nhål med hål. Det går ju inte. Det är, som Bruno\r\nPoromaa här redogjorde för -- jag behöver inte\r\nupprepa det -- redan så ansträngt. 25 miljoner är\r\nden miniminivå som behövs för att upprätthålla en\r\ngodtagbar nivå och inte ytterligare dra ned på den\r\nredan neddragna kontrollverksamheten.</pre><pre>Anf. 138  TAGE PÅHLSSON (c) replik:</pre><pre>Fru talman! Det är ganska allvarligt att påstå att\r\ninte hela utskottet har ett seriöst intresse att t.ex.\r\nbekämpa den ekonomiska brottsligheten, Lars\r\nBäckström. Det råder full enighet om vad som i det\r\nfallet sägs i betänkandet -- det finns ingen som helst\r\navvikelse. Att det har förekommit enstaka\r\navvikelser vid avgörandet av andra ärenden vill jag\r\ninte kommentera här.</pre><pre>Det är en väldig sifferexercis som Bäckström ägnar\r\nsig åt. Först och främst har vi ett ekonomisk-\r\nfinansiellt läge som gör att man måste hålla igen på\r\nalla områden -- det vet ju Lars Bäckström också.\r\nDet innefattar även det här området. Här finns det,\r\nsom jag har sagt förut, enligt vår bedömning en klar\r\npotential för rationalisering inom skatteväsendet,\r\nför omfördelning av resurser inom\r\nriksskatteverket. Dessutom är det så, om man nu\r\nskall behöva påpeka det, att detta är ett\r\nförslagsanslag.</pre><pre>Anf. 139  LARS BÄCKSTRÖM (v) replik:</pre><pre>Fru talman! Tage Påhlsson talar om det\r\nstatsfinansiella läget. Det är ansträngt -- det kan\r\nvara riktigt. Men nya handläggare inom\r\nskatteförvaltningen innebär ju ingen nettokostnad\r\nför staten. Tvärtom -- handläggarna går garanterat\r\nmed vinst, Tage Påhlsson; det vet ju ni också. Tage\r\nPåhlsson säger ju att han har erfarenhet från\r\nskatteförvaltningen.</pre><pre>Men Vänsterpartiets krav innebär ingen utökad\r\nverksamhet. Vårt krav betyder bara att man\r\nbehöver säga upp färre handläggare än med\r\nregeringens alternativ. Vi utökar inte\r\nverksamheten -- vi minskar den något mindre än\r\nvad regeringen gör. Även vårt förslag innebär ju en\r\nneddragning jämfört med vad riksskatteverket\r\nanser är nödvändigt.</pre><pre>Riksskatteverket säger att man med dess eget\r\nbudgetförslag, som innebar att man begärde mellan\r\n70 och 90 miljoner mer, drar ned med 150\r\nårsarbetskrafter. En av orsakerna är att man redan\r\nhar lokalkostnader för budgetåret 1992/93 med 100\r\nmilj.kr. mer. Man kan inte rationalisera bort\r\nlokaler som man redan har hyreskontrakt på -- det\r\när en omöjlighet.</pre><pre>Det är riktigt att man med ett enklare skattesystem\r\nkan sänka kostnaderna på sikt, men just nu finns ju\r\ninte de rationaliseringsvinsterna -- men det är ändå\r\njust nu som ni gör besparingarna! Poängen i mitt\r\nresonemang är att man på sikt kan spara pengar,\r\nmen då får man först låta verksamheten sätta sig. I\r\når får man en ny organisation och ett nytt\r\nskattesystem, man tar in folkbokföringen och man\r\nflyttar om, samtidigt som man redan har dragit ned,\r\noch ni vill fortsätta att dra ned ytterligare. Det är\r\ninte en ansvarsfull politik.</pre><pre>Sedan tror jag att intresse finns i hela utskottet,\r\nmen det råder ju inte total enighet -- då hade det\r\ninte funnits reservationer. Det är det som är den\r\nspringande punkten. Intresset finns men inte\r\nhandlingen. Och intresse är nog bra, men det är ju\r\ningen förlovning att man är intresserad -- det är\r\nhandlingarna som räknas i politiken, inte bara\r\nviljan, även om den är en förutsättning för\r\nhandlingarna. Så, Tage Påhlsson, i\r\nkompletteringspropositionen finns möjlighet att\r\ngöra bättre ifrån sig.</pre><pre>Anf. 140  TAGE PÅHLSSON (c) replik:</pre><pre>Fru talman! 25 miljoner låter mycket, Lars\r\nBäckström, men det är mindre än en halv procent\r\nav hela kakan, så det är inga stora förändringar som\r\nkan ske med det beloppet.</pre><pre>Lars Bäckström nämnde själv folkbokföringen. Jag\r\nnämnde tidigare det s.k. tvångssparandet, som nu\r\när avklarat. Det är sådant som har krävt stora\r\nresurser och som nu är borta, i varje fall när den\r\nnya budgeten kommer att träda i kraft -- det är ju\r\n1992/93 års budget. Det får man också hålla i\r\nminnet.</pre><pre>Jag tror fortfarande att det kommer att lösa sig rätt\r\nbra. Lars Bäckström har rätt när det gäller lokaler.\r\nJag är faktiskt inte uppdaterad så att jag vet om\r\nskattemyndigheterna så att säga har lokalöverskott.\r\nDet kan i och för sig vara ett problem -- det är jag\r\nmedveten om. Men de rena driftskostnaderna bör\r\nman kunna klara med den budget som regeringen\r\nhar föreslagit och som vi har tillstyrkt.</pre><pre>Talmannen anmälde att Lars Bäckström anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 141  BERT KARLSSON (nyd):</pre><pre>Fru talman! Man blir fullständigt förvirrad i den här\r\nlokalen. Här står Bäckström och kritiserar Ny\r\ndemokrati för att vi inte är intresserade av att sätta\r\nåt dem som gör svarta affärer. Jag är väl en av dem\r\nsom verkligen har fört fram kritik när det gäller\r\nbåde taxi- och restaurangbranschen, där man\r\nfaktiskt tvingas att göra svarta affärer. Och varför?\r\nJo, idiotiska politiska beslut. Det fordras\r\nnaturligtvis folk på skatteförvaltningen -- det inser\r\njag också -- men det är ju inte det som är skälet till\r\natt det har blivit så här.</pre><pre>Man blir fundersam när man vet att\r\nrepresentanterna för både Centerpartiet och vpk\r\nhar avstyrkt den motion som jag och Widar\r\nAndersson har väckt och som faktiskt handlar om\r\navancerat skattefusk. Där är det inte fråga om\r\nnågra futtiga miljoner utan om 4--5 miljarder.</pre><pre>Om jag uppfattade det rätt sade herr Bäckström\r\nföljande: Skatt utan kontroll är kollekt. Han\r\npropagerade också för att man skulle ha kontroll.</pre><pre>Jag brukar anföra ett paradexempel som jag tycker\r\när mycket bra. Jag vet att det ibland anses fult att\r\nangripa någon som inte kan gå i svaromål, men i det\r\nhär fallet behöver han faktiskt inte göra det -- han\r\nhar redan gjort det. Jag tänker på François\r\nBronett. Han har aldrig betalat skatt i Sverige eller\r\nnågon annanstans, och det vet alla myndigheter.\r\nMan har i Sverige försökt lösa det problemet sedan\r\n1983, har det sagts -- det är alltså i nästan tio år --\r\nmen har inte lyckats. Det är väldigt underligt; i\r\nNorge har man klarat det här, i Danmark och\r\nFinland har man också klarat det, men inte i\r\nSverige. Det är häpnadsväckande när man vet att\r\ndet är 20 000--25 000 andra som gör på samma sätt\r\nsom François Bronett.</pre><pre>Jag vet inte om lägenhetsregistrering är det enda\r\nsättet. Men jag och Widar Andersson tog kontakt\r\nmed skatteförvaltningen i Stockholms stad och\r\nfrågade hur man skall göra för att komma åt det här\r\nproblemet. Det är faktiskt deras förslag. Det här\r\nvar den enda möjligheten att se till att dessa\r\nmänniskor betalar skatt.</pre><pre>Det är ganska fantastiskt att man kan gå ut till\r\nsvenska folket och säga att det gäller att vara lydig,\r\nbetala skatt och sköta sig, när man låter en grupp\r\nmänniskor fungera på det här sättet -- så öppet och\r\nså fräckt.</pre><pre>Man kommer alltså att legalisera skattefusk på det\r\nhär sättet. Jag vet att den här motionen inte\r\nkommer att gå igenom. Men jag kommer att starta\r\nnågot annat. Som riksdagsman kommer jag att lära\r\nvarenda företagare i Sverige att göra exakt samma\r\nsak. Ni kommer inte att få in en krona i\r\nfortsättningen. Det här kommer också att göra mig\r\ntill miljonär. Jag kommer nämligen att ta betalt för\r\nden här tjänsten. Det är mycket enkelt.</pre><pre>Man har jagat våra tennisspelare så att de måste bo\r\ni andra länder. Men dessa människor har man\r\nstruntat totalt i. Jag förstår inte hur vpk och\r\nSocialdemokraterna kan gå ut och snacka om\r\nsolidaritet i den här frågan och att alla skall ha\r\nsamma möjligheter. När registreringen kom på tal\r\nbörjade man genast snacka om ett\r\nkontrollsamhälle.</pre><pre>Jag vet att jag inte är för detta. Det är riktigt, och\r\nNy demokrati tycker att det är fel med onödig\r\nkontroll. I det här fallet är det faktiskt inte onödigt.</pre><pre>Jag kan inte förstå hur man kan säga till\r\npensionärerna som knappt klarar sig i dag att det\r\ninte finns några pengar. Jag kan inte heller förstå att\r\nregeringen så fullständigt kan göra\r\nbarnbidragsfrågan till en så stor fråga. Det gällde\r\nkanske mellan en och en halv miljard och två\r\nmiljarder. Man pratade t.o.m. om regeringskris.\r\nMen samtidigt blundar man för det enorma\r\nskattefusket som sker på det här fräcka sättet. Det\r\nslår alla rekord.</pre><pre>Som sagt skall jag se till att det här blir möjligt för\r\nalla. När skall man införa möjligheter för svenska\r\narbetare att kunna deklarera på heder och samvete\r\nutan att någon kan kontrollera att det är riktigt. Det\r\när faktiskt så det går till. Hela svenska folket skall\r\nha samma möjligheter och inte bara de 20 000--\r\n25 000 killarna som har lärt sig systemet.</pre><pre>Dessutom handlar det om bidragsfusket som är\r\nganska stort. Man tycker att det inte är någonting,\r\nmen det är faktiskt fruktansvärt. Det är en av\r\norsakerna till att vi i dag har en främlingsfientlighet.\r\nMan vet att det finns människor som inte ens bor i\r\nSverige som kvitterar ut 30 bidrag på samma\r\nlägenhet utan att någon kan göra någonting.</pre><pre>Jag påstår att det är anmärkningsvärt om man\r\navslår detta förslag, vilket man förmodligen gör.\r\nMen det händer så mycket konstiga saker i den här\r\nkammaren att jag inte blir förvånad.</pre><pre>Fru talman! Härmed yrkar jag bifall till reservation\r\n2 i mom. 9.</pre><pre>(Applåder)</pre><pre>Anf. 142  LARS BÄCKSTRÖM (v):</pre><pre>Fru talman! Det händer mycket konstigt i\r\nkammaren. Det hände konstiga saker även innan\r\nNy demokrati kom hit. I våras var en likartad fråga\r\nuppe där jag som vänsterpartist -- det heter\r\nVänsterpartiet -- stödde den motion från en\r\nmoderat riksdagsman från Göteborg, Hugo\r\nHegeland, som tog upp det här problemet.\r\nMotionären menade att kommunen skulle ha rätt\r\natt överklaga folkbokföringsskrivningen.</pre><pre>Hugo Hegeland och Vänsterpartiet stod ganska\r\nensamma i den här frågan. Skatteutskottets\r\nnuvarande ordförande gick t.o.m. upp och sade att\r\nhan var glad att han inte längre var släkt med\r\nledamoten Hegeland som hade gjort så här. Det\r\nhände i våras. Vi har tagit upp problemet, tänkt på\r\ndet och försökt åtgärda det.</pre><pre>Vi kanske kan få en ny stödpatrull för den här idén\r\noch få en verklig möjlighet att överklaga\r\nfolkbokföringsskrivningen. Den finns inte i\r\npraktiken i dag. Däremot vill jag inte gå så långt\r\nsom föregående talare, eftersom jag tror att det kan\r\nleda till integritetsproblem, men det är en annan\r\nsak.</pre><pre>Sedan till den mera allmänna frågan om\r\nskatteundandragande och om det beror på\r\nskattetrycket etc. Jag har frågat företrädare för\r\nOECD om det finns några internationella studier,\r\nempiriska eller teoretiska, om att det finns ett\r\nsådant samband. De svarar nej och att det i varje\r\nfall inte finns inom OECD:s arkiv. Jag har också\r\nfrågat riksskatteverket om det finns några sådana\r\nstudier, och man svarar där nekande. Däremot är\r\ndet en spridd tro att det är så här, men det är också\r\nmest en tro.</pre><pre>Anf. 143  BERT KARLSSON (nyd):</pre><pre>Fru talman! Det är skönt att höra att Vänsterpartiet\r\när på samma linje. Jag hoppas naturligtvis att flera\r\npartier är det.</pre><pre>Jag skulle vilja ställa följande fråga till riksdagen:\r\nNi vet förutsättningarna för François Bronett. Jag\r\ntar det exemplet eftersom det är så klart. Det här\r\nhar hållit på i 20 år. Tycker ni att det är riktigt att\r\ndet kan gå till så här? Om inte, vad skall vi göra?</pre><pre>Kom med andra förslag, men håll inte på i tio år till.\r\nDå kommer ni inte att slippa mig i riksdagen. Då\r\nkommer jag att sitta kvar i tio år till. Jag har sagt att\r\njag skall se till att François Bronett blir\r\nskattskriven i Sverige eller Frankrike innan jag\r\nslutar med politik. Så snabba er på, så blir ni av med\r\nmig tidigare.</pre><pre>Överläggningen var härmed avslutad.</pre><pre>(Beslut skulle fattas den 18 mars.)</pre><pre>14 § Beslut om uppskjuten\r\närendebehandling</pre><pre>På förslag av talmannen medgav kammaren med\r\nändring av dagens tidigare beslut dels att nu\r\nslutdebatterade ärenden skulle avgöras vid\r\ninledningen av nästa arbetsplenum, dels att övriga\r\npå föredragningslistan återstående ärenden,\r\nskatteutskottets betänkande SkU17,\r\nförsvarsutskottets betänkande FöU9,\r\ntrafikutskottets betänkande TU7, trafikutskottets\r\nbetänkande TU8 och trafikutskottets betänkande\r\nTU9, skulle behandlas vid nästa arbetsplenum den\r\n18 mars.</pre><pre>15 § Meddelande om ändrad\r\npartitillhörighet</pre><pre>Från Sten Söderberg (nyd) och Lars Andersson\r\n(nyd) hade inkommit följande skrivelse:</pre><pre>Till riksdagen  Vi får härmed meddela att vi\r\nutträtt ur Ny Demokrati och vi får samtidigt\r\nmeddela att vi kvarstår i riksdagen. Stockholm den\r\n11 mars 1992 Sten SöderbergwLars Andersson</pre><pre>Skrivelsen lades till handlingarna.</pre><pre>16 § Bordläggning</pre><pre>Anmäldes och bordlades Motionerna med\r\nanledning av prop. 1991/92:85 Ny Kyrkolag\r\n1991/92:K16 av Stina Eliasson (c) 1991/92:K17 av\r\nLars Werner m.fl. (v) 1991/92:K18 av Liisa\r\nRulander (kds) 1991/92:K19 av Göran Åstrand och\r\nBertil Danielsson (m)</pre><pre>med anledning av prop. 1991/92:108 Statens roll i\r\nden exportfrämjande verksamheten vid Sveriges\r\nexportråd 1991/92:N26 av Anita Gradin m.fl. (s)\r\n1991/92:N27 av Bengt Dalström (nyd) 1991/92:N28\r\nav Rolf L Nilson (v)</pre><pre>17 § Anmälan om frågor</pre><pre>Anmäldes att följande frågor framställts</pre><pre>den 10 mars 1991/92:472 av Bengt Silfverstrand (s)\r\ntill miljöministern om restaurering av Ringsjön:</pre><pre>Riksdagen beslutade 1984 på den dåvarande\r\nregeringens förslag att förklara Ringsjön i mellersta\r\nSkåne som särskilt föroreningskänsligt område.\r\nDetta innebär att mera målmedvetna insatser har\r\nkunnat vidtas för att begränsa utsläppen av bl.a\r\nnäringsämnen och därmed att förhindra en fortsatt\r\nigenväxning av sjön. Ett moment återstår i det s.k.\r\nRingsjöprojektet -- utfiskning av skräpfisk med\r\ntrålare. Denna för sjöns slutliga räddning\r\navgörande miljöinsats riskerar nu att frysa inne\r\nbl.a. beroende på förväntad, men utebliven\r\nekonomisk insats från naturvårdsverkets sida.</pre><pre>Är regeringen beredd att tillskjuta erfoderliga\r\nekonomiska resurser för att fullborda det ur\r\nmiljösynpunkt ytterst värdefulla Ringsjöprojektet?\r\n1991/92:473 av Pierre Schori (s) till statsministern\r\nom FN:s resurser:</pre><pre>Förenta nationerna står nu inför sin viktigaste och\r\nstörsta utmaning. Den nye generalsekreteraren och\r\nhans stab har en utomordentligt svår uppgift\r\nframför sig. Inte minst gäller det att kunna\r\nfinansiera de elva fredsbevarande operationer som\r\nvärldsorganisationens säkerhetsråd engagerat sig i.\r\nKostnaderna härför beräknas till 3,7 miljarder\r\ndollar under ett år.  Det vore en tragedi och ett\r\nmisslyckande om inte de nödvändiga resurserna för\r\natt stärka freden och rädda människoliv kunde\r\nmobiliseras. Att det går om man vill, visar\r\nmobiliseringen kring Gulfkriget. Detta kostade 1,7\r\nmiljarder dollar per dag.  Det är därför angeläget\r\natt utnyttja varje tillfälle att stärka FN:s\r\nekonomiska bas och att stödja generalsekreteraren\r\ni hans ansträngningar. Det gäller också att på olika\r\nsätt söka påverka de länder som häftar i skuld till\r\nFN. USA har som störste gäldenär ett särskilt\r\nansvar.</pre><pre>Tog statsministern upp frågan om FN:s resurser och\r\nUSA:s uteblivna betalningar under samtalen med\r\npresidenten Bush? 18 § Kammaren åtskildes kl.\r\n17.56.</pre><pre>Förhandlingarna leddes av talmannen från\r\nsammanträdets början t.o.m. 2 § Anf. 18 (delvis), av\r\nförste vice talmannen därefter t.o.m. Anf. 46\r\n(delvis), av tredje vice talmannen därefter t.o.m. 7\r\n§ Anf. 73 (delvis), av förste vice talmannen därefter\r\nt.o.m. Anf. 119 (delvis) och av talmannen därefter\r\ntill sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}